<doc id="113493" url="https://pl.wikipedia.org/wiki?curid=113493" title="Nowa lira turecka">
Nowa lira turecka

Nowa lira turecka – była jednostka monetarna Turcji, obowiązująca od 1.01.2005 do 31.12.2008, zastąpiła lirę turecką (1 nowa lira = 1 000 000 starych lir). Nowa lira dzieliła się na 100 nowych kuruszy.
Obecnie, od 1 stycznia 2009 weszły w obieg (ponownie) liry tureckie (tzw. emisja E-9). Nowe liry tureckie należało wymienić do końca grudnia 2009 roku. Kod ISO 4217 waluty Turcji to „TRY”, kod numeryczny 949 2 (przed 1.01.2005 używany był kod „TRL”).

</doc>
<doc id="113494" url="https://pl.wikipedia.org/wiki?curid=113494" title="Prawo bankowe">
Prawo bankowe

Prawo bankowe – zespół norm prawnych regulujących powstawanie, funkcjonowanie oraz zasady likwidowania instytucji bankowych (zwłaszcza banków), a także zasady funkcjonowania nadzoru bankowego.
Prawo prywatne i publiczne.
Prawo bankowe dzieli się na:
Ustawa Prawo bankowe.
Prawo bankowe reguluje ustawa z dnia 29 sierpnia 1997 r. – Prawo bankowe ().
Określa ona:
Ustawę nowelizowano wielokrotnie. Ostatnia zmiana weszła w życie w 2023 roku. 1 listopada 2015 roku weszła w życie zmiana w związku z ustawą o nadzorze makroostrożnościowym nad systemem finansowym i zarządzaniu kryzysowym w systemie finansowym, będąca implementacją do polskiego porządku prawnego dyrektywy Parlamentu Europejskiego i Rady nr 2013/36/UE oraz dostosowująca prawo krajowe do rozwiązań przewidzianych w rozporządzeniu Parlamentu Europejskiego i Rady nr 575/2013.

</doc>
<doc id="113499" url="https://pl.wikipedia.org/wiki?curid=113499" title="Episkop">
Episkop

Episkop (gr. "επι" – na + "σκοπεω" – patrzę) – urządzenie umożliwiające rzutowanie (wyświetlanie) na ekran projekcyjny lub np. ścianę pomieszczenia obrazu powstającego poprzez odbicie od oświetlonego materiału do prezentacji, co umożliwia przedstawienie go w powiększeniu np. stron papierowych wydawnictw (gazet, książek itp.) lub specjalnie w tym celu wykonanych plansz.
Episkop jest protoplastą bardziej uniwersalnego urządzenia – epidiaskopu, który w jednej obudowie łączy episkop z diaskopem umożliwiając także prezentację w powiększeniu materiałów, które można oświetlić światłem przez nie przechodzącym (np. różnego rodzaju folie).

</doc>
<doc id="113501" url="https://pl.wikipedia.org/wiki?curid=113501" title="Flawiusz Silwa">
Flawiusz Silwa

Lucjusz Flawiusz Silwa, jego pełne nazwisko (według jednego napisu CIL 10, 243) brzmiało: "Lucius Flavius Silva Nonius Bassus". Rzymski namiestnik Judei w latach 73 (lub 74) - 81 n.e. Wcześniej, od 72 r. n.e. dowodził oblężeniem cytadeli Masada, stanowiącej ostatni punkt oporu po upadku Jerozolimy. Dowodził wojskiem liczącym 5 tys. żołnierzy rzymskich, 9 tys. niewolników i jeńców wojennych przeciwko około 1000 obrońcom cytadeli (w tym kobiet i dzieci). Do zdobycia twierdzy przyczyniły się zastosowane przez niego rozwiązania inżynieryjne: mur, uniemożliwiający ucieczkę z twierdzy, a następnie rampa (zachowana do dzisiaj), która umożliwiła machinom i wojsku dojście do murów twierdzy i dokonanie wyłomu. Wcześniej jednak niemal wszyscy obrońcy popełnili samobójstwo. W 81 sprawował urząd konsula (drugim był Asinius Pollio Verrucosus).

</doc>
<doc id="113502" url="https://pl.wikipedia.org/wiki?curid=113502" title="Polskie zoo">
Polskie zoo

Polskie zoo – polski program satyryczny autorstwa Marcina Wolskiego, współredagowany przez Jerzego Kryszaka i Andrzeja Zaorskiego, emitowany w I programie Telewizji Polskiej od 21 września 1991 r. do 25 czerwca 1994 r.
W programie bohaterami były kukiełki zwierząt, reprezentujące najpopularniejszych polskich (i nie tylko) polityków.
Politycy i odpowiadające im postacie zwierzęce w "Polskim zoo".
Stojący nieodłącznie przy lwim tronie, Andrzej Zaorski i Jerzy Kryszak reprezentowali odpowiednio: prezydenckiego kapelana ks. Franciszka Cybulę oraz szefa gabinetu prezydenta Mieczysława Wachowskiego. Parodiowali też inne postacie polskiej polityki: Leszka Bubla, Andrzeja Leppera, Barbarę Labudę, Jana Piątkowskiego, Ryszarda Kuklińskiego, Anastazję Potocką, Hannę Gucwińską, Feliksa Dzierżyńskiego, Janusza Zaorskiego, Madonnę, Stańczyka, Karola Marksa, Jerzego Koniecznego oraz Stanisławę Gierek. W szopce noworocznej 1991/1992 pojawił się też Marian Opania w roli Mieczysława Rakowskiego. Szczególnym przypadkiem był Edward Gierek, który nie pojawiał się ani w formie zwierzęcej kukiełki, ani nie był grany przez żadnego z aktorów. Innym wyjątkiem był Stanisław Kociołek, który w programie pojawił się jako mówiący kociołek.
Kukiełki zwierząt z „Polskiego zoo” zostały wykorzystane w szopce noworocznej Marcina Wolskiego i Marka Majewskiego z 1997. Do grona wyobrażonych przez nie polityków dołączyli:
W jednym ze specjalnych odcinków, jako zwierzęta pojawili się prowadzący: Jerzy Kryszak – chart i Andrzej Zaorski – zając.
W 2005 wydano komiks zatytułowany "Zoomiks Golden Fisza", przedstawiający perypetie mieszkańców zoo podczas wyborów.
Twórcy i obsada.
Teksty: Marcin Wolski
Muzyka: Włodzimierz Korcz
Scenografia:
Kamera:
Dźwięk: Teresa Krzyżanowska
Nagrania radiowe:
Redaktor nagrania: Alicja Goździecka
Światło:
Projekty lalek: Jacek Frankowski
Wykonanie lalek:
Głosu postaciom użyczyli:
Animatorzy lalek:
Konsultacja animacyjna: Marek Chodaczyński
„Okrasa wokalna”:
Muzycy:
Asystent scenografa: Magdalena Michalska
Asystent reżysera: Beata Habiera
Charakteryzacja:
Montaż: Marek Król
Kierownictwo produkcji: Krystyna Bystrosz
Reżyseria:

</doc>
<doc id="113503" url="https://pl.wikipedia.org/wiki?curid=113503" title="Eastman Kodak">
Eastman Kodak

Eastman Kodak Company – jeden z największych koncernów na świecie zajmujących się produkcją sprzętu fotograficznego i filmowego. Przedsiębiorstwem, od którego wywodzi się obecny Eastman Kodak Company, jest The Eastman Dry Plate and Film Company założony przez wynalazcę George’a Eastmana i inwestora Henry’ego A. Stronga w 1881 roku. Centrala przedsiębiorstwa znajduje się w Rochester, w stanie New York, w Stanach Zjednoczonych. Kodak jest notowany na NASDAQ oraz na New York Stock Exchange.
Historia.
Słowo "Kodak" zostało stworzone w 1888 roku przez samego Eastmana, który po latach tak pisał o jego etymologii: "Z filologicznego punktu widzenia słowo „kodak” jest (...) równie pozbawione znaczenia jak pierwsze „gu” dziecka. Słowo to – zwięzłe i szorstkie aż do granicy grzeczności, dosłownie ucięte z obu stron przez mocne, nieustępliwe spółgłoski – brzmi jak migawka aparatu. Czegóż chcieć więcej?". Początkowo nazwę tę nosił aparat małoobrazkowy współpracujący z filmami w rolkach, który był sprzedawany przez Eastman Dry Plate and Film Company. Popularność tego aparatu była tak wielka, że przedsiębiorstwo było bardziej kojarzone ze słowem "Kodak" niż z nazwiskiem Eastmana i stąd zdecydowano się zmienić firmę na "Kodak". Eastman ukuł także slogan reklamowy przedsiębiorstwa: „Ty naciskasz guzik, my robimy resztę”.
Przedsiębiorstwo wprowadziło na rynek wiele podstawowych obecnie technologii fotograficznych, takich jak film fotograficzny w rolkach 35 mm oraz pierwszy aparat fotograficzny dla amatorów. W 1888 roku model aparatu „Kodak Nr 1” kosztował 25 dolarów, co odpowiadało miesięcznej pensji robotnika. Oprócz stworzenia standardu fotografii małoobrazkowej przedsiębiorstwo było też pionierem w fotografii kolorowej, wprowadzając jako pierwsza w roku 1935 wielowarstwowy, oparty na subtraktywnej syntezie kolorów, film kolorowy Kodachrome oraz standard automatycznego wywoływania filmów znany jako proces C-41, który obecnie stosują praktycznie wszyscy wytwórcy kolorowych negatywów fotograficznych na świecie. Film Kodak Kodachrome został wykorzystany do wykonania pierwszych kolorowych fotografii II wojny światowej w Polsce przez amerykańskiego dziennikarza Juliena Bryana. Oprócz rozwijania fotografii przedsiębiorstwo opracowało wiele formatów do tworzenia filmów wideo takich jak 16mm(1923) 8mm(1932) i super8(1965). Równolegle z przedsiębiorstwem Polaroid Corporation rozwijało technologię fotografii błyskawicznej, jednak po przegraniu sprawy patentowej przeciw Polaroidowi 19 stycznia 1986 wycofało się całkowicie z tego segmentu rynku. W latach 90. XX wieku przedsiębiorstwo forsowało nową technologię fotografii tradycyjnej o nazwie Advanced Photo System, mającą zastąpić aparaty małoobrazkowe. Technologia ta umożliwia radykalne zmniejszenie rozmiarów aparatów, stosowanie filmów umożliwiających zapisanie do 135 zdjęć na jednej rolce i automatyczne ich katalogowanie.
Przedsiębiorstwo jest zaangażowane w rynek fotografii cyfrowej, którego opanowanie jest obecnie głównym celem strategicznym koncernu. 13 stycznia 2004 koncern ogłosił zaprzestanie produkcji aparatów małoobrazkowych w USA i Europie Zachodniej i zarzucenie całkowicie rozwijania technologii Advanced Photo System, która nie cieszyła się specjalnym zainteresowaniem klientów, deklarując jednocześnie chęć dalszej produkcji i rozwijania technologii tradycyjnych filmów fotograficznych.
Na początku XXI wieku koncern Eastman Kodak przeżywał kryzys ekonomiczny, związany ze strategicznymi błędami w zarządzaniu, popełnionymi w ciągu kilku wcześniejszych lat. Kryzys pogłębiło niedoszacowanie kosztów i skutków restrukturyzacji. W 4. kwartale 2006 roku Eastman Kodak po raz pierwszy od 2004 roku odnotował dodatni wynik w swej ogólnoświatowej działalności rynkowej.
W 2012 Kodak złożył wniosek o ochronę przed upadłością, zamierzając przeprowadzić restrukturyzację. Przedsiębiorstwo zdołało jednak spłacić swoje zaległe długi i zlikwidować zbędne koszty (jak opieka zdrowotna dla emerytowanych pracowników) i w 2013 ogłosiła, że zagrożenie bankructwem minęło.

</doc>
<doc id="113504" url="https://pl.wikipedia.org/wiki?curid=113504" title="Polska Konfederacja Pracodawców Prywatnych">
Polska Konfederacja Pracodawców Prywatnych



</doc>
<doc id="113505" url="https://pl.wikipedia.org/wiki?curid=113505" title="Ginekolog">
Ginekolog



</doc>
<doc id="113510" url="https://pl.wikipedia.org/wiki?curid=113510" title="Maronici">
Maronici

Maronici – chrześcijańska ludność z Bliskiego Wschodu zamieszkująca pierwotnie na terenie Syrii i Libanu. Maronici są w przeważającej mierze wschodnimi katolikami, członkami Kościoła maronickiego.
Swoją nazwę nacja maronitów wywodzi od św. Marona, pustelnika z gór Taurus, założyciela wspólnoty chrześcijańskiej w rzymskiej prowincji Syrii, która dała początek Kościołowi maronickiemu.
Do lat 70. XX wieku maronici mieszkali głównie na terenie Republiki Libanu i stanowili około 30% ludności tego kraju. Ich skupiska stanowiły północne i centralne regiony w paśmie górskim Libanu i we wschodniej części Bejrutu. Od 1926 r. maronicki naród odgrywa ważną rolę w życiu politycznym Republiki Libanu. Na mocy niepisanej umowy pomiędzy libańskimi grupami religijnymi z tej społeczności wybierany jest prezydent państwa. 
Istnieje również liczna diaspora maronicka poza Libanem. Duże skupiska maronitów znajdują się na Cyprze (Maronici cypryjscy), w Izraelu, w Meksyku, w Stanach Zjednoczonych Ameryki.

</doc>
<doc id="113513" url="https://pl.wikipedia.org/wiki?curid=113513" title="Wypadki marcowe">
Wypadki marcowe



</doc>
<doc id="113515" url="https://pl.wikipedia.org/wiki?curid=113515" title="Dolina Zadnich Koperszadów">
Dolina Zadnich Koperszadów

Dolina Zadnich Koperszadów, Zadnie Koperszady (Koperszady Polskie; słow. "Zadné Meďodoly", dawniej "Zadné Koperšády", niem. "Hintere Kupferschächte", węg. "Hátsó-Rézaknák") – największe wschodnie odgałęzienie tatrzańskiej Doliny Jaworowej ("Javorová dolina"). Położona jest w Tatrach Słowackich pomiędzy Tatrami Wysokimi a Tatrami Bielskimi. Ma długość około 4 km i powierzchnię około 6 km².
Topografia.
Dolina ciągnie się początkowo w kierunku południowo-wschodnim, a dalej wschodnim, wznosząc się pod Przełęcz pod Kopą ("Kopské sedlo"). Dolinę Zadnich Koperszadów od północy zamyka grań Tatr Bielskich od Szalonego Wierchu przez Płaczliwą Skałę po Hawrań, a następnie Stefanowy Dział ("Štefanov diel"), opadający na południowy zachód z Niżniego Hawraniego Zwornika. Od wschodu graniczy z Doliną Przednich Koperszadów ("Predné Meďodoly"), a od południowego wschodu z Doliną Białych Stawów ("dolina Bielych plies"), rozdziela je główna grań Tatr od Szalonego Wierchu przez Przełęcz pod Kopą i Koperszadzką Grań po Jagnięcy Szczyt. Od południowego zachodu oddzielona jest od Doliny Kołowej Jagnięcą Granią ("hrebeň Jahnencov") odchodzącą od Jagnięcego Szczytu.
Orograficznie lewe odgałęzienia Doliny Zadnich Koperszadów to:
Odgałęzienia prawe (północne) są znacznie mniejsze i mają charakter trawiastych żlebów. Są to w kolejności od dołu:
Wysoko na północnych stokach Doliny Zadnich Koperszadów ciągną się dwa skaliste pasy zbudowane z dolomitów triasowych:
Opis doliny.
Dolina była pokryta lodem w czasie ostatniego zlodowacona, główny zbiornik lodu znajdował się w Jagnięcym Kotle. W dolnej jej części rośnie gęsty las, a dnem doliny płynie Koperszadzki Potok ("Meďodolský potok"), zasilany licznymi dopływami, z których największy to Kołowy Potok ("Kolový potok"). Jedynymi jeziorkami w dolinie (poza Kołowym Stawem w Dolinie Kołowej) są dwa Płaczliwe Stawki i dwa Koperszadzkie Stawki. Wszystkie cztery są bardzo niewielkich rozmiarów i prawdopodobnie całkowicie wyschły i zarosły. U swojego ujścia do Doliny Jaworowej Dolina Zadnich Koperszadów ścieśnia się na krótkim odcinku w wapienny wąwóz, zwany Koperszadzką Bramką ("Bránka")
Powyżej Hawraniego Działu dno doliny i jej zbocza zajmują dwie duże hale, które dawniej były jednym z większych ośrodków pasterskich. Wypasała tutaj miejscowość Biała Spiska. Gleba jest tutaj bardzo żyzna, jak na tatrzańskie warunki, a porost trawy bardzo dobry. Początkowo wypasano tylko woły (ok. 1900 r. 400 sztuk), później również owce (w 1926 r. 2600 sztuk). Feliks Berdau w 1855 r. pisał: "„Wegetacja na tych ogromnych łąkach tak bujna, że trawa prawie po pas, a tysiące wołów węgierskich wypasa się corocznie tamże”". Sąsiedzi zazdrościli mieszkańcom Białej Spiskiej tych hal, zachowały się informacje o napadach na ich trzody i szałasy w latach 1562, 1578 i 1596 przez poddanych zamku w Niedzicy (do niego należały tereny poniżej własności bielskich) i mieszkańców Frankowej. Po zniesieniu pasterstwa hale te zarastają stopniowo lasem.
Naukowcy turyści bywali w Dolinie Zadnich Koperszadów od dawna. W 1751 r. dotarła tu z Jakobem Buchholtzem cesarska komisja naukowa, później dolinę odwiedzili m.in. brat Cyprian z Czerwonego Klasztoru (1766–1768) i Stanisław Staszic (1805). Zimą jako pierwsi dolinę przeszli Theodor Wundt i Jakob Horvay 16 kwietnia 1884 r.
Nazewnictwo.
Według "Wielkiej encyklopedii tatrzańskiej" nazwa "Koperszady" jest związana z prowadzonym na obszarze doliny kopalnictwem rud miedzi. Zajęciem tym w XVIII wieku, a być może również wcześniej, zajmowali się niemieccy górnicy ze Spisza. Teren ten nazywano po niemiecku: "Kupferschächte" (szyby miedzi). Z tego powstały polskie "Koperszady" i słowackie "Koperšády" (obecnie "Meďodoly"). Nazwa jest bardzo stara; znana jest od 1435 jako "Kompenschecht", w latach 1589–1595 jako "Kumperszachty". Walery Eljasz-Radzikowski (1894) twierdzi, że nazwa pochodzi od niemieckiego słowa "Koperschächte", czyli szyby pod Kopą.
Szlaki turystyczne.
Chociaż dolina położona jest na obszarze ochrony ścisłej, przebiega przez nią szlak turystyczny na Przełęcz pod Kopą, zatem na tej drodze jest dostępna dla turystów.

</doc>
<doc id="113516" url="https://pl.wikipedia.org/wiki?curid=113516" title="Dolina Kołowa">
Dolina Kołowa

Dolina Kołowa (słow. "Kolová dolina", niem. "Pflockseetal", "Rundseetal", węg. "Karó-tavi-völgy", "Kerek-tavi-völgy") – odnoga Doliny Zadnich Koperszadów ("Zadné Meďodoly") w Tatrach Słowackich. Odchodzi od niej w kierunku południowo-wschodnim u jej wylotu do Doliny Jaworowej ("Javorová dolina"). W całości położona na terenie Słowacji ma długość ok. 2,5 km. Niedostępna dla turystów (znaczna jej część położona jest na obszarze ochrony ścisłej), widoczna ze szlaku prowadzącego przez Zadnie Koperszady na Przełęcz pod Kopą ("Kopské sedlo").
Topografia.
Dolina graniczy:
Górna część doliny podzielona jest na dwie części krótką Kołową Granią ("Kolový hrebeň") odchodzącą od Modrej Turni ("Zmrzlá veža", 2312 m). Część wschodnia to Bździochowe Korycisko ("Kotlinka pod Kolovým sedlom"), a zachodnia – Bździochowa Kotlina ("Kotlinka pod Bránami").
Opis.
Dolina ma długość ponad 2 km. W jej dolnej części doliny rośnie gęsty las przechodzący wyżej w kosodrzewinę. W środkowej partii, na wysokości 1565 m n.p.m. położony jest największy w Dolinie Jaworowej Kołowy Staw ("Kolové pleso") o powierzchni ok. 1,7 ha. Od nazwy tego stawu pochodzi nazwa doliny. Wypływa z niego Kołowy Potok ("Kolový potok") wpadający do Koperszadzkiego Potoku ("Meďodolský potok"). W Dolinie Kołowej znajduje się około 30 jaskiń.
Dolina była wypasana od XVI wieku przez mieszkańców wsi: Jurgów, Czarna Góra i Lendak, przetrząsali ją też poszukiwacze skarbów. Były tutaj również kopalnie rud miedzi i srebra istniejące jeszcze do połowy XIX wieku. W 1751 r. dolina była zwiedzana przez cesarską komisję badającą Tatry (był w niej Jakob Buchholtz), od połowy XIX wieku zaczęli (rzadko) odwiedzać dolinę turyści podążający tędy na Jagnięcy Szczyt i Kołową Przełęcz. W zimie jako pierwszy w Dolinie Kołowej był Stanisław Hiszpański 2 kwietnia 1928 r. Całą dolinę wraz z Bździochowym Koryciskiem przeszedł Stanisław Krystyn Zaremba 9 kwietnia 1934 r.

</doc>
<doc id="113517" url="https://pl.wikipedia.org/wiki?curid=113517" title="Gro Brundtland">
Gro Brundtland



</doc>
<doc id="113520" url="https://pl.wikipedia.org/wiki?curid=113520" title="Kuna (waluta)">
Kuna (waluta)

Kuna – dawna waluta Chorwacji. Obowiązywała w Niezależnym Państwie Chorwackim w czasie II wojny światowej (1941−1945), ponownie wprowadzona w 1994 roku jako waluta Republiki Chorwackiej. 1 stycznia 2023 roku Chorwacja oficjalnie przyjęła walutę euro.
Jedna kuna dzieliła się na 100 lip. Międzynarodowym skrótem waluty był HRK. Emitentem kuny był Narodowy Bank Chorwacji, a monety były wybijane przez Chorwacką Mennicę (dawniej Chorwacki Instytut Monetarny).
Pochodzenie i znaczenie nazwy.
Nazwa waluty nawiązuje do okresu średniowiecza, kiedy na terenie Chorwacji skóry kun stosowane były w handlu jako jednostka wartości lub wymiany. Skórami spłacano kary i długi, a nawet opłacano nimi podatki i cła. Pierwsza moneta z wizerunkiem kuny datowana jest na okres panowania króla Beli IV (1235–1270). Najbardziej znaną monetą z wizerunkiem kuny jest bański denar/"banovac" wybijany w XIII wieku, który znajdował się w obiegu do 1384 roku, kiedy został wycofany przez królową Węgier i Chorwacji Marię Andegaweńską. Również chorwaccy książęta i namiestnicy umieszczali kunę na swoich monetach.
Kuna pojawiła się także na herbie Królestwa Slawonii. Jej źródła w heraldyce sięgają XIII wieku, a król Władysław II Jagiellończyk w Budzie w 1496 roku oficjalnie potwierdził status heraldyczny kuny. Kuna pojawiała się także w XIII wieku na pieczęciach lokalnych szlachty i książąt.
Kuna w herbie Slawonii pojawiała się także na monetach wybijanych przez Habsburgów.
Kuna wraz z inną symboliką i herbami była umieszczana na bonach, obligacjach i banknotach będących w obiegu na terenie Chorwacji w XIX i XX wieku.
Historia.
Lata 1941–1945.
10 kwietnia 1941 roku proklamowano Niepodległe Państwo Chorwackie (NPCh), któremu przewodził Ante Pavelić. Walutą nowego państwa, na mocy dekretu z 7 lipca 1941 roku, została kuna. Jedna kuna dzieliła się na 100 banic. Dekret z 25 września 1942 roku wprowadził do obiegu monety. W głównym obiegu znajdowały się przede wszystkim banknoty. Na terytorium podlegającym władzy NPCh w obiegu znajdowały się także monety próbne, nieoficjalne monety, a także kupony wydawane przez trzy miasta. Antyfaszystowska Rada Wyzwolenia Narodowego Jugosławii wprowadziła do obiegu własne obligacje stanowiące środek płatniczy na zajętych przez siebie terytoriach.
Po rozpadzie Jugosławii.
W 1991 roku Narodowy Bank Chorwacji wyemitował tymczasowego dinara, który znajdował się w obiegu do 30 maja 1994 roku. Kuna została ponownie wprowadzona 30 maja 1994 roku. Do końca 1994 roku obowiązywał okres przejściowy i wymiany dinara na kunę.
Wybór nazwy waluty wiązał się z licznymi kontrowersjami. Chorwacki rząd bronił swojego wyboru, zwracając uwagę na historyczne nawiązanie do handlu skórami kun, podczas gdy przeciwnicy nazwy podkreślali, że sugeruje ona ciągłość pomiędzy wojennym reżimem i odtworzonym demokratycznym państwem chorwackim. Jako alternatywę proponowano m.in. nazwy "kruna czy" "banica".
Emitentem kuny był Narodowy Bank Chorwacji. Druk banknotów o nominałach 1000, 500, 20, 10 kun odbywał się w monachijskiej drukarni Giesecke &amp; Devrient, a banknoty o nominałach 200, 100 i 50 kun były drukowane przez Österreichische Banknoten und Sicherheitsdruck. Monety były bite przez Chorwacką Mennicę (przed listopadem 2021 roku pod nazwą Chorwacki Instytut Monetarny).
Przyjęcie euro.
1 czerwca 2022 roku Komisja Europejska poinformowała w raporcie, że Chorwacja jest gotowa na wejście do strefy euro do 1 stycznia 2023 roku. Komisja uznała, że ustawodawstwo Chorwacji jest zgodne z wymogami Traktatu i Statutu Europejskiego Systemu Banków Centralnych. Ostatnie akty prawne upoważniające Chorwację do wejścia do strefy euro zostały zatwierdzone 12 lipca, kurs wymiany został ustalony na 7,53450 kuny za 1 euro. Tego samego dnia Rada UE zatwierdziła przyjęcie Chorwacji do strefy euro z dniem 1 stycznia 2023 roku. Na okres od 1 do 14 stycznia zachowano możliwość płatności w obu walutach, choć reszta powinna być wydawana tylko w euro. Wyjątek stanowiły sytuacje, w których sprzedawca fizycznie nie miał wystarczającej ilość waluty euro. Przelicznik ustalono na stałym poziomie: 7,53450 kuny za 1 euro. Wedle tego przelicznika wprowadzono obowiązek podawania na sklepowych półkach cen w obu walutach od 5 września 2022 do 31 grudnia 2023 roku. 
Monety.
Motywy chorwackich monet na awersach przedstawiały florę i faunę tego kraju. Od 1993 roku wybijane były monety ze zwyczajowymi (chorwackimi) nazwami gatunków roślin i zwierząt, natomiast od 1994 roku wybijano również monety z naukowymi nazwami przedstawionych roślin i zwierząt. Monety były wybijane przez Chorwacką Mennicę w Zagrzebiu.

</doc>
<doc id="113523" url="https://pl.wikipedia.org/wiki?curid=113523" title="Jerzy Waldorff">
Jerzy Waldorff

Jerzy Waldorff-Preyss herbu Nabram (ur. 4 maja 1910 w Warszawie, zm. 29 grudnia 1999 tamże) – polski pisarz, publicysta, krytyk muzyczny i działacz społeczny, w dwudziestoleciu międzywojennym luźno związany z obozem „młodokonserwatystów”.
Życiorys.
Pierwsze lata i wykształcenie.
Był wychowankiem Gimnazjum w Trzemesznie oraz Gimnazjum św. Marii Magdaleny w Poznaniu. Po zdaniu matury w Gimnazjum im. Karola Marcinkowskiego w Poznaniu studiował w Konserwatorium Muzycznym w Poznaniu oraz na Wydziale Prawno-Ekonomicznym Uniwersytetu Poznańskiego, który ukończył w 1932 z tytułem magistra prawa. W późniejszych latach pracował w kancelarii adwokackiej Włodzimierza Kozubskiego, w której rozpoczął aplikację adwokacką i był zatrudniony do 1937. Do zawodu prawniczego miało go zrazić wygranie przed sądem niesłusznej – jego zdaniem – sprawy klienta.
Kariera zawodowa.
W latach 1936–1939 był recenzentem muzycznym dziennika „Kurier Poranny” i tygodnika „Prosto z Mostu”, dla którego przeprowadził m.in. wywiad z Léonem Degrelle'em. Działał wtedy w ruchu narodowo-demokratycznym. Współpracował także z redakcją tygodnika „Jutro” redagowanego przez jednego z czołowych działaczy Ruchu Narodowo-Radykalnego „Falanga” – Wojciecha Wasiutyńskiego.
W 1939 opublikował książkę zatytułowaną "Sztuka pod dyktaturą", opisującą zasługi Benita Mussoliniego dla rozwoju Włoch. Powstała ona po podróży Waldorffa do Włoch w 1937. Najpierw była publikowana w odcinkach w tygodniku „Prosto z Mostu”, a później została wydana w formie książkowej przez Instytut Wydawniczy „Biblioteka Polska”.
Po 1945 związany z tygodnikiem „Przekrój”. Był komentatorem muzycznym Polskiego Radia oraz felietonistą tygodników „Świat” i „Polityka”. Autor dwudziestu książek, głównie poświęconych muzyce poważnej. 
Był członkiem Stowarzyszenia Pisarzy Polskich. 
Działalność społeczna.
Inicjator powstania Muzeum Karola Szymanowskiego w Zakopanem i Muzeum Teatralnego w Warszawie. Jego staraniem odrestaurowano pałac książąt Radziwiłłów w Antoninie koło Ostrowa Wielkopolskiego. Współorganizował też odbywający się w Antoninie i Ostrowie Międzynarodowy Festiwal „Chopin w barwach jesieni”. 
W styczniu 1976 podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.
W 1974 Waldorff założył Społeczny Komitet Opieki na rzecz Ochrony Starych Powązek. Z jego inicjatywy corocznie odbywa się tam 1 listopada kwesta na ten cel prowadzona przez osoby kultury i mediów. W 1999 komitet został uhonorowany Nagrodą im. prof. Aleksandra Gieysztora ufundowaną przez Fundację Bankową im. Leopolda Kronenberga za działania zmierzające do ratowania zabytkowych nagrobków.
W latach 1988–1990, a także po 1990 był członkiem Rady Ochrony Pamięci Walk i Męczeństwa.
Wyróżnienia i odznaczenia.
Był honorowym obywatelem Słupska (1986) i Warszawy (1992). 
Przed 1989 otrzymał Nagrodę Przewodniczącego Komitetu do spraw Radia i Telewizji, a ponadto wyróżniony nagrodami Polskiego Radia: Złoty Mikrofon (1972, „za wojnę trzydziestoletnią orężem Felietonów muzycznych o właściwą organizację i powszechniejszą znajomość muzyki polskiej”) i Diamentowy Mikrofon (1995). W 1990 został laureatem Nagrody Kisiela. Prywatnie był przyjacielem Stefana Kisielewskiego, po śmierci którego napisał książkę "Słowo o Kisielu." Za zasługi dla kultury polskiej w 1995 odznaczony został Krzyżem Komandorskim z Gwiazdą Orderu Odrodzenia Polski.
Życie prywatne.
Matka Jerzego Waldorffa, Joanna (1892–1987) pochodziła z warszawskiej rodziny Szustrów. Ojciec, Witold Preyss (1856–1932), był ziemianinem. Niedługo po urodzeniu się Jerzego Preyssowie wyjechali do rodzinnej miejscowości Kościelna Wieś na Kujawach. Przed I wojną światową sprzedali majątek i kupili kilka kamienic w Warszawie. Wybuch wojny zaskoczył rodzinę na wakacjach w Kołobrzegu, skąd przez neutralną Szwecję wrócili do Warszawy; tam spędzili resztę wojny. Po wojnie zamieszkali w kupionym małym dworku w Rękawczynie w Wielkopolsce.
W autobiografii pt. "Taniec życia ze śmiercią" Waldorff wspominał, iż jego orientacja (homoseksualna) była powodem wydziedziczenia przez ojca. Jego partnerem życiowym był tancerz Mieczysław Jankowski, z którym spędził 60 lat, od 1939. Partner opiekował się Waldorffem i prowadził dom. Para starała się ukrywać swój związek, unikając publicznego pokazywania się razem, a Waldorff przedstawiał w wywiadach Jankowskiego jako brata ciotecznego.
5 stycznia 2000 został pochowany na cmentarzu Powązkowskim w Warszawie, przy katakumbach (grób 80). W tym samym grobie pochowano również Mieczysława Jankowskiego.

</doc>
<doc id="113526" url="https://pl.wikipedia.org/wiki?curid=113526" title="Yōsuke Matsuoka">
Yōsuke Matsuoka

, dyplomata japoński, działacz gospodarczy, wpływowy minister spraw zagranicznych w okresie II wojny światowej.
Życiorys.
Od 13. roku życia mieszkał u rodziny w USA, w 1900 ukończył studia na wydziale prawa uniwersytetu stanowego Oregonu. Po studiach powrócił do Japonii i rozpoczął pracę w dyplomacji. W 1904 został konsulem w Szanghaju, a w 1907 sekretarzem w Ministerstwie Spraw Zagranicznych. Po krótkim czasie ponownie na placówkach zagranicznych, kolejno był: III sekretarzem ambasady w Belgii, II sekretarzem ambasad w Chinach i Rosji (1912–1913), I sekretarzem ambasady w USA (1916–1917). W 1917 powrócił na stanowisko sekretarza w MSZ, a w 1918 został sekretarzem premiera. Był członkiem ważnego komitetu rządowego ds. finansowania przedsięwzięć gospodarczych na Syberii. W lutym 1919 jako członek delegacji japońskiej brał udział w konferencji pokojowej w Wersalu.
W 1921 odszedł z pracy dyplomatycznej i przeszedł do sektora gospodarczego. Wszedł do kierownictwa spółki akcyjnej kolei południowomandżurskiej, kolejno na stanowiska dyrektora, zastępcy prezesa i prezesa. Jednocześnie był deputowanym do parlamentu i członkiem komitetów rządowych zajmujących się towarzystwami naftowymi i pozyskaniem gospodarczym terenów północnych i centralnych Chin.
Powrócił do dyplomacji na początku lat 30. W latach 1932–1933 kierował delegacją japońską na nadzwyczajnej sesji Ligi Narodów w Genewie. Na sesji tej zajmowano się aneksją Mandżurii przez wojska japońskie i utworzeniem marionetkowego cesarstwa Mandżukuo. Matsuoka nie zdołał przekonać państw członkowskich Ligi do polityki japońskiej, w związku z czym przeprowadził akt wystąpienia Japonii z Ligi Narodów.
W lipcu 1940 Matsuoka objął stanowisko ministra spraw zagranicznych w rządzie księcia Fumimaro Konoe. Był jednym z inicjatorów japońskiej polityki ekspansji w Azji, którą określił mianem "nowego ładu w wielkiej Azji Wschodniej". Był autorem, podpisanego we wrześniu 1940 roku w Berlinie, Paktu Trzech między faszystowskimi Niemcami i Włochami a Japonią. Dążył do wprowadzenia do grona państw Osi także ZSRR i podziału świata na cztery strefy wpływów - Europę, Związek Radziecki, Azję Wschodnią i kontynent amerykański. Po niepowodzeniu tych starań zawarł 13 kwietnia 1941 w Moskwie pakt japońsko-radziecki o neutralności.
Utracił stanowisko szefa dyplomacji japońskiej 26 lipca 1941 w związku z atakiem Niemiec na ZSRR. W gabinecie Konoe zastąpił go admirał Soemu Toyoda.
Posiadał liczne odznaczenia państwowe japońskie i zagraniczne, był także oficerem z nominacji cesarskiej. W 1946 został aresztowany i oskarżony przed Międzynarodowym Trybunałem Karnym ds. Dalekiego Wschodu w Tokio. Nie przyznał się do stawianych zarzutów, zmarł w więzieniu przed zakończeniem procesu.

</doc>
<doc id="113527" url="https://pl.wikipedia.org/wiki?curid=113527" title="IronPython">
IronPython

IronPython – dynamiczny język programowania napisany w języku C# i stworzony na platformie programistycznej .NET Framework 2.0. Jest to pełnoprawna implementacja języka Python stworzona na bazie specyfikacji Common Language Infrastructure (CLI) i wykonywana pod kontrolą środowiska uruchomieniowego Common Language Runtime (CLR). Jego twórcą jest Jim Hugunin, który jest również twórcą implementacji Jython, napisanej w języku Java i uruchamianej pod kontrolą maszyny wirtualnej Javy.
Do najważniejszych cech implementacji IronPython należy zaliczyć jej pełną integrację z platformą .NET Framework, co wiąże się z możliwością wykorzystania olbrzymiej ilości standardowych i zewnętrznych bibliotek stworzonych dla tej platformy, przy zachowaniu pełnej zgodności z samym językiem Python. Implementacja ta odznacza się dodatkowo doskonałą wydajnością oraz posiada zaimplementowaną w kodzie zarządzanym większą część bibliotek standardowych dostarczanych wraz z językiem Python. IronPython posiada również wsparcie w sztandarowym środowisku programistycznym firmy Microsoft, czyli Visual Studio. Implementację IronPython można wykorzystywać również, tworząc rozwiązania w technologii internetowej Silverlight.
Rozwój implementacji IronPython przyczynił się do powstania uniwersalnego środowiska uruchomieniowego dla dynamicznych języków programowania o nazwie Dynamic Language Runtime (DLR), który stał się zarówno integralną częścią platformy .NET Framework 4.0, jak i samodzielnym, otwartym dla społeczności, projektem typu Open Source. Innym znanym projektem stworzonym na bazie środowiska DLR jest IronRuby, będący implementacja języka Ruby.
IronPython – przykłady integracji z platformą .NET Framework.
Poniższe przykłady ilustruję specyficzne dla implementacji IronPython przykłady użycia języka.
Rozszerzanie funkcjonalności języka.
W implementacji IronPython, własne metody, klasy, czy komponenty tworzy się tak samo łatwo jak w każdym innym, wspieranym przez tę platformę, języku programowania. Innymi słowy, każdy komponent stworzony np. w języku C# da się wykorzystać z poziomu języka IronPython bez najmniejszego problemu, a w dodatku bez żadnych dodatkowych warstw pośredniczących, czy konwersji typów danych, co ma bardzo pozytywny wpływ na wydajność i łatwość ich tworzenia.
Kod prostego komponentu w języku C#:
using System;
namespace CSharpLib
 public class SampleClass
 public string SayHello(string name)
 return String.Format("Hello, {0}!", name);
Przykład użycia powyższego komponentu z poziomu języka IronPython:
import clr
clr.AddReference("CSharpLib.dll")
from CSharpLib import SampleClass
sc = SampleClass()
print sc.SayHello("IronPython")
Wykorzystanie bibliotek standardowych platformy .NET.
IronPython umożliwia łatwe wykorzystanie bibliotek standardowych dostarczanych wraz z platformą programistyczną .NET Framework.
Przykład:
import clr
clr.AddReference('System.Windows.Forms')
from System.Windows.Forms import (Application, Form)
form = Form( Text = 'Hello, Windows Forms!' )
Application.Run(form)
Osadzanie języka IronPython.
Implementacja IronPython dostarcza również wiele mechanizmów umożliwiających osadzanie i wykonywanie tego języka we własnych programach i aplikacjach.
Przykład:
using IronPython.Hosting;
namespace PythonHostingSamples
 class Program
 static void Main(string[] args)
 var engine = Python.CreateEngine();
 engine.CreateScriptSourceFromString("print 'hello IronPython'"). Execute();

</doc>
<doc id="113528" url="https://pl.wikipedia.org/wiki?curid=113528" title="Chemical Markup Language">
Chemical Markup Language

Chemical Markup Language, CML – format zapisu różnorodnych informacji o związkach chemicznych i ich reakcjach, formalnie jeden z języków znaczników zdefiniowanych za pomocą składni XML. Inicjatorami tego formatu są Peter Murray-Rust i Henry Rzepa. Obecnie rozwój tego języka jest prowadzony jako jeden z projektów Sourceforge.
Tradycyjnie informacje o związkach chemicznych i reakcjach są zapisywane w wielu różnych formatach, które nie są z sobą wzajemnie zgodne. CML jest zbiorem znaczników i zasad ich użycia umożliwiających jednolite i niezależne od oprogramowania zapisywanie tego rodzaju informacji. Dzięki temu, że jest to format zgodny z XML do jego obróbki można adaptować programy pierwotnie napisane do obsługi innych formatów z rodziny XML. Np: informacje o strukturze cząsteczek zapisanych w XML można łatwo wizualizować za pomocą zmodyfikowanych programów wyświetlających pliki SVG. Dokumenty CML można bez trudu łączyć z innymi dokumentami XML - np. XHTML, dzięki czemu można je bezpośrednio wpisywać do kodu stron WWW.
Język CML umożliwia jednolite zapisywanie następujących informacji:
Oprogramowanie.
XML w odróżnieniu od np. Smiles jest formatem otwartym, którego specyfikacja jest jawna i nie objęta patentami czy licencjami ograniczającymi możliwość jego legalnego użycia. Z tego względu jest on adoptowany zarówno do programów opartych na wolnych licencjach jak i programów komercyjnych. 
Do najbardziej znanych narzędzi należą:
i wiele innych.

</doc>
<doc id="113534" url="https://pl.wikipedia.org/wiki?curid=113534" title="Marcin Kuźba">
Marcin Kuźba

Marcin Kuźba (ur. 15 kwietnia 1977 w Tomaszowie Mazowieckim) - polski piłkarz, występujący na pozycji napastnika. Ostatnio pracował jako skaut dla Wisły Kraków.
Kariera klubowa.
Wychowanek LKS Lubochnia, w kolejnych latach występował w Gwarku Zabrze (1993-1995), Górniku Zabrze (1995-1998), AJ Auxerre (liga francuska, 1998-1999), Lausanne-Sports (Szwajcaria, 1999-2001), AS Saint-Étienne (liga francuska, 2001-2002). W sezonie 2002/2003 zawodnik Wisły Kraków, zdobył z klubem mistrzostwo i Puchar Polski, a 21 zdobytych bramek zapewniło mu 3. miejsce wśród najskuteczniejszych strzelców polskiej ligi. W 2003 odszedł na rok do greckiego Olympiakosu Pireus, w 2004 powrócił do zespołu krakowskiej Wisły.
Od początku lutego 2007 ponownie był piłkarzem Górnika Zabrze, jednak w 6 występach nie zdobył bramki. 17 maja 2007 Górnik Zabrze, za porozumieniem stron, rozwiązał kontrakt z piłkarzem. W maju 2008 roku ogłosił zakończenie kariery piłkarskiej. Jako przyczynę tej decyzji podał kłopoty z kontuzjami, które odnosił kilkakrotnie.
Kariera reprezentacyjna.
W kadrze narodowej zagrał w sześciu spotkaniach (dwukrotnie w pełnym wymiarze czasowym), strzelając dwa gole.

</doc>
<doc id="113539" url="https://pl.wikipedia.org/wiki?curid=113539" title="Zatoka Akaba">
Zatoka Akaba

Zatoka Akaba (hebr. מפרץ אילת, "Mifrac Elat"; arab. خليج العقبة, "Chalidż al-Akaba", również Zatoka Ejlacka) – zatoka w północnej części Morza Czerwonego (połączona z resztą morza przez Cieśninę Tirańską), pomiędzy półwyspami: Arabskim a Synaj.
Zatoka ma długość 180 km, szerokość od 12 do 28 km i głębokość dochodzącą do 1829 metrów. Zasolenie wód zatoki waha się pomiędzy 40-41‰. 
Wybrzeża zatoki Akaba należą do Izraela, Jordanii, Egiptu i Arabii Saudyjskiej. Główne porty leżące nad zatoką to Akaba oraz Ejlat.

</doc>
<doc id="113541" url="https://pl.wikipedia.org/wiki?curid=113541" title="British Petroleum">
British Petroleum



</doc>
<doc id="113542" url="https://pl.wikipedia.org/wiki?curid=113542" title="Kedyw (wojsko)">
Kedyw (wojsko)

Kedyw, pełna nazwa Kierownictwo Dywersji Komendy Głównej Armii Krajowej – dział organizacyjny Armii Krajowej zajmujący się przeprowadzaniem i organizacją akcji bojowych, zamachów, sabotażu oraz dywersji wymierzonej w rząd Generalnego Gubernatorstwa, niemiecką, nazistowską administrację okupacyjną, policję oraz wojsko stacjonujące na terytorium Generalnego Gubernatorstwa, ziem polskich włączonych do III Rzeszy oraz państwa niemieckiego, a także akcji pacyfikacyjnych na terytoriach zamieszkałych przez Ukraińców.
Formowanie Kedywu.
Proces powstania Kedywu zapoczątkowany został jesienią 1942 roku na podstawie ustnych zarządzeń i uzgodnień dowództwa Armii Krajowej zmierzających do uporządkowania działalności dywersyjnej Związku Odwetu (ZO) oraz wydzielonej organizacji dywersyjnej Wachlarz. Podstawę dała reorganizacja w Komendzie Głównej AK oraz utworzenie Kierownictwa Dywersji jakie nastąpiło w listopadzie 1942 roku.
Pierwszym komendantem Kedywu został pułkownik piechoty Emil Fieldorf „Nil”, a funkcję jego zastępców pełnili, do września 1943 roku: szef ZO oraz dowódca Wydziału Saperów KG AK pułkownik saperów Franciszek Niepokólczycki „Teodor”, a od marca 1943 roku pułkownik piechoty Jan Mazurkiewicz „Radosław”.
Formalnie początek Kedywu dał rozkaz nr 84 Dowódcy Armii Krajowej gen. Stefana Roweckiego „Grota”, wydany 22 stycznia 1943 noszący nazwę "Uporządkowanie odcinka walki czynnej", miał za zadanie stworzenie podstawy formalnej dla nowej organizacji organów kierujących walką bieżącą i realizujących ją. Postanowiono połączyć dotychczasowe wysiłki Związku Odwetu i Wachlarza i wzmocnienie ich osobami dotychczas nie biorącymi udziału w walce czynnej.
Rozkaz 84 nakazywał zorganizowanie tak w KG, jak w komendach Obszarów i Okręgów „komórek sztabowych” o nazwie „Kedyw” (Kierownictwo Dywersji). Zwracano przy tym uwagę na dyspozycyjność podległych tym komórkom oddziałów, oraz polecano stworzenie dla nich odrębnej sieci szybkiej łączności z komendantami Okręgów i Obszarów.
Pierwszą akcją wykonaną przez patrole saperskie Kedywu KG było uderzenie w transport kolejowy ("Odwet za Zamojszczyznę") wykonane w noc sylwestrową z 31 grudnia 1942 na 1 stycznia 1943.
Zadania Kedywu.
Dla Kedywu KG rozkaz nr 84 przewidywał następujące zadania:
Podporządkowanie.
Ten sam rozkaz nakazywał oddanie wszystkich oddziałów sabotażowo-dywersyjnych działających w Okręgach pod bezpośrednie rozkazy komendantów Okręgów, w których również powstawać zaczęły oddziały Kedywu Okręgów. Nie dotyczyło to jedynie Kedywu KG. Z chwilą „zmontowania” Kedywu swoją odrębność organizacyjną straciły Związek Odwetu oraz Wachlarz. Włączono do Kedywu te grupy bojowe, które działały już w ramach mniejszych oddziałów organizacji.
Ze Związku Odwetu wykorzystano działające tam od listopada 1942 Grupy Szturmowe (GS) Szarych Szeregów, które w nowym systemie organizacyjnym Kedywu KG stały się oddziałami dyspozycyjnymi.
W marcu 1943 nastąpiło scalenie z dowodzoną przez ppłk Jana Mazurkiewicza ps. „Radosław” Tajną Organizacja Wojskową. Dowództwo objął płk August Emil Fieldorf ps. „Nil”, a po 1 lutego 1944 roku, po odejściu płk Fieldorfa – ppłk Jan Mazurkiewicz ps. „Radosław”.
Walki w czasie Powstania warszawskiego.
Oddziały Kedywu walczyły w czasie powstania warszawskiego w ramach Zgrupowania „Radosław”.
Przeniesienie kwatery pierwszego rzutu Komendy Głównej z Mokotowa, gdzie istniała cała zapewniająca sprawne dowodzenie struktura, na Wolę, w miejsce całkowicie nieprzygotowane do tego typu przedsięwzięć, wpłynęło negatywnie na gotowość bojową oddziałów Kedywu Komendy Głównej AK, które poprzednio przygotowywały się do zdobywania konkretnych obiektów na Mokotowie, a teraz musiały improwizować w trakcie swoich działań na Woli. Dotyczy to między innymi batalionów Parasol i Zośka.

</doc>
<doc id="113545" url="https://pl.wikipedia.org/wiki?curid=113545" title="Akaba">
Akaba

Akaba (arab. العقبة, al-ʿAqabah) – miasto w południowo-zachodniej Jordanii, stolica muhafazy Akaba, nad Zatoką Akaba (Morze Czerwone), będące jedynym portem morskim kraju (jedynie 27 km linii brzegowej). Miasto ma port rybacki, lotnisko, połączenie drogowe i kolejowe z Ammanem oraz drogowe z Medyną (Arabia Saudyjska). Przez port wywozi się fosforyty, jest strefa wolnocłowa, przemysł chemiczny to gł. produkcja nawozów fosforowych. Znajduje się tutaj ośrodek sportów wodnych oraz akwarium morskie.
Klimat.
Suchy kontynentalno-tropikalny. Lato jest gorące i wietrzne, temperatura powyżej 30 °C. Zima jest ciepła, temperatura ok. 20 °C.
Transport.
Miasto posiada połączenia promowe z Tabą, Nuwajbi i Szarm el-Szejk, dzięki którym podróżując z Jordanii do Egiptu można ominąć Izrael.

</doc>
<doc id="113547" url="https://pl.wikipedia.org/wiki?curid=113547" title="Kodak">
Kodak



</doc>
<doc id="113548" url="https://pl.wikipedia.org/wiki?curid=113548" title="Ammilon">
Ammilon

Ammilon (zm. 821 ?), arcybiskup Salzburga przez pół roku 821.
Miał być następcą pierwszego arcybiskupa Salzburga Arna, zmarłego w styczniu 821. Ponieważ w grudniu 821 znany jest już inny arcybiskup, Adalram, okres sprawowania godności przez Ammilona najwyżej mógł trwać dziesięć miesięcy.
O osobie arcybiskupa Ammilona wspomina Jan Leśny w artykule poświęconym Arnowi w "Słowniku starożytności słowiańskich" (tom VII, część II - suplement, 1984). Autor zaznacza, że istnienie Ammilona potwierdzają jedynie "niektóre źródła".

</doc>
<doc id="113553" url="https://pl.wikipedia.org/wiki?curid=113553" title="Rafinacja">
Rafinacja

Rafinacja – oczyszczanie substancji (np. tłuszczów, benzyn) w celu nadania im odpowiednich właściwości, np. pozbawienia zabarwienia, poprawienia zapachu, zwiększenia trwałości. Rafinacja może odbyć się za pomocą metod fizycznych (destylacja, ekstrakcja) lub chemicznych (działanie kwasami, zasadami)

</doc>
<doc id="113554" url="https://pl.wikipedia.org/wiki?curid=113554" title="Półpustynie">
Półpustynie



</doc>
<doc id="113556" url="https://pl.wikipedia.org/wiki?curid=113556" title="Operacja Reinhard">
Operacja Reinhard



</doc>
<doc id="113559" url="https://pl.wikipedia.org/wiki?curid=113559" title="Uno">
Uno

 

</doc>
<doc id="113561" url="https://pl.wikipedia.org/wiki?curid=113561" title="Bruce Boa">
Bruce Boa

Bruce Boa (ur. 10 lipca 1930 w Calgary, zm. 17 kwietnia 2004 w Londynie) – brytyjski aktor pochodzenia kanadyjskiego.
W młodości uprawiał futbol amerykański w rozgrywkach szkolnych, a następnie zawodowych w Kanadzie. Pod koniec lat 50. przeniósł się do Anglii (jego żona była Angielką). Występował zarówno w produkcjach kinowych jak i telewizyjnych.
Zmarł po walce z nowotworem w 2004 roku.

</doc>
<doc id="113565" url="https://pl.wikipedia.org/wiki?curid=113565" title="Aceh">
Aceh

Aceh (wym. []) – specjalne terytorium ("daerah istimewa") Indonezji, leżące na północnym krańcu Sumatry. Pełna nazwa terytorium brzmi "Nanggroe Aceh Darussalam". Dawniej używano także zapisu w postaci: "Acheh", "Atjeh" lub "Achin".
Liczba ludności terytorium wynosi około 5,3 mln mieszkańców (2019). Stolicą i centrum administracyjnym terytorium jest miasto Banda Aceh.
Ludność terytorium zajmuje się uprawą pieprzu, ryżu, palmy kokosowej, palmy kateszowej, kauczukowca. Ponadto w regionie rozwinął się przemysł rafineryjny.
W latach 1976–2005 toczył się konflikt między armią indonezyjską a lokalnymi rebeliantami z Ruchu Wolnego Acehu. Od wieków mieszkańcy Acehu stawiali silny opór, dawniej wobec holenderskich kolonistów, a następnie rządowi w Dżakarcie. 26 grudnia 2004 zachodnie wybrzeże Acehu, w tym także stolica terytorium, została zniszczone przez fale tsunami, które wywołane zostało przez silne trzęsienie ziemi na Oceanie Indyjskim. Niektóre miasta, m.in. Calang i Teunom liczące oba po ok. 12 tys. mieszk., zostały zmiecione z powierzchni ziemi. W czasie operacji wojskowej wprowadzone zostały ograniczenia w poruszaniu się po terytorium. Rząd indonezyjski zdecydował się jednak otworzyć region, by umożliwić dostęp organizacjom humanitarnym. Ruchy separatystyczne zgodziły się na tymczasowe zawieszenie broni na czas akcji. 15 sierpnia 2005 podpisano w Helsinkach porozumienie pokojowe. Separatyści zgodzili się na rezygnację z żądania niepodległości, a rząd Indonezji obiecał zmienić prawo, tak aby lokalne partie polityczne mogły brać udział w wyborach, co było dotychczas niemożliwe. 11 grudnia 2005 odbyły się pierwsze w historii Indonezji wolne wybory na szczeblu regionalnym. W ich wyniku gubernatorem Acehu został Irwandi Yusuf – były rzecznik separatystów, a jego zastępcą – Muhammad Nazar.
Aceh jest jedynym regionem Indonezji, gdzie obowiązuje prawo szariatu. Zaludnienie jest rzadkie (większość tworzą Aczinowie), z dużą przewagą muzułmanów. Prowincja jest objęta statusem autonomii.

</doc>
<doc id="113566" url="https://pl.wikipedia.org/wiki?curid=113566" title="BitComet">
BitComet

BitComet – program komputerowy do wymiany plików w sieci peer to peer BitTorrent.
Napisany w całości w C++, oferuje dużą szybkość działania i nie obciąża nadmiernie zasobów komputera. Nie zawiera reklam ani oprogramowania szpiegującego, jest bezpłatny. Do wyboru jest wiele wersji językowych programu, w tym polska.
Wśród funkcji BitComet można wymienić m.in.:
Zwalczanie BitComet.
Wprowadzenie DHT w wersji 0.59 zmniejszyło sens istnienia prywatnych trackerów.
DHT pozwalała ściągać pliki pomiędzy użytkownikami BitComet, jeżeli:
Spowodowało to oburzenie ze strony posiadaczy prywatnych trackerów. Większość prywatnych trackerów utrzymuje się z opłat za rejestrację nowych użytkowników, datków od użytkowników, lub reklam. Dzięki opcji DHT można było używać identycznych plików torrent ściągniętych z publicznych stron WWW bez żadnej rejestracji ani innych restrykcji w ściąganiu plików wprowadzonych przez właścicieli prywatnych trackerów.
Żeby temu zapobiec administratorzy prywatnych trackerów zaczęli blokować użytkowników BitComet. W wersji 0.61 zmieniono działanie programu w ten sposób, że jeżeli BitComet wykryje, że torrent jest prywatny to nie będzie używał dla niego sieci DHT. Mimo tej zmiany klient jest wciąż blokowany na wielu trackerach.
Krytyka programu.
Pomimo wielu użytkowników, starsze wersje BitComet spotykają się z krytyką właścicieli prywatnych trackerów.
Sieć bittorent opiera się na wymianie, nie na oszustwach. BitComet zaś często prowadzi nieuczciwą grę. W wersji 0.60 był problem zwany „The DHT exploit”, przez co BitComet jest blokowany przez inny program kliencki – bittornado, o czym zdecydował jego twórca John Hoffman.
Innym powodem, dla którego administratorzy trackerów często blokują BitComet, jest jego tzw. agresywność. Chodzi o fakt zbyt częstego wysyłania zapytań do trackera (4-5 razy częściej w porównaniu z innymi klientami BitTorrent), co sprawia, że użytkownicy BitComet szybciej łączą się z osobami udostępniającymi dany torrent, kosztem innych użytkowników, jak również przeciążają łącze serwera.
Trackery, na których BitComet jest zablokowany, zazwyczaj blokują też inne podobnie agresywne aplikacje klienckie BitTorrent, na przykład BitSpirit.

</doc>
<doc id="113567" url="https://pl.wikipedia.org/wiki?curid=113567" title="Stosunek administracyjnoprawny">
Stosunek administracyjnoprawny

Stosunek administracyjnoprawny – stosunek prawny regulowany przez normy prawa administracyjnego. Powstaje wskutek zaistnienia przesłanek faktycznych lub określonych faktów prawnych. Ustaje z chwilą wydania przez organ administracji publicznej, wiążącego rozstrzygnięcia (pogląd dyskusyjny – zdaniem niektórych badaczy, to właśnie decyzja administracyjna kształtuje stosunek administracyjnoprawny).
Elementy stosunku administracyjnoprawnego:
Główne rodzaje stosunku administracyjnoprawnego:
Cechy stosunku administracyjnoprawnego

</doc>
<doc id="113568" url="https://pl.wikipedia.org/wiki?curid=113568" title="Richard Kuhn">
Richard Kuhn

Richard Kuhn (ur. 3 grudnia 1900 w Wiedniu, zm. 1 sierpnia 1967 w Heidelbergu) – niemiecki biochemik, laureat Nagrody Nobla w dziedzinie chemii w 1938 roku.
Był profesorem Politechniki Federalnej w Zurychu (1926), a następnie Uniwersytetu Ruprechta i Karola w Heidelbergu (1929). Zajmował się badaniem karotenów, enzymów i witamin.
W 1938 roku otrzymał Nagrodę Nobla za prace nad karotenoidami i witaminami.

</doc>
<doc id="113569" url="https://pl.wikipedia.org/wiki?curid=113569" title="Arystarch z Samos">
Arystarch z Samos

Arystarch z Samos (gr. "Aristarchos ho Samios"; ok. 310–230 p.n.e.) – grecki astronom pochodzący z wyspy Samos, który jako pierwszy zaproponował heliocentryczny model Układu Słonecznego.
Życie i twórczość.
Jego nauczycielem był Straton z Lampsaku.
Autor zachowanego traktatu "O rozmiarach i odległościach Słońca i Księżyca", w którym posługując się metodą geometryczną, wylicza względne rozmiary i wzajemne odległości Słońca, Ziemi i Księżyca. Podawane przez niego wielkości są niedokładne z powodu błędnych obserwacji, ale model, na którym oparł wyliczenia, jest prawidłowy.
Jak podaje Archimedes, Arystarch napisał również inne, niezachowane dzieło, w którym jako pierwszy twierdził, że Ziemia krąży wokół Słońca po obwodzie koła oraz wokół własnej osi. Arystarch twierdził w nim również, że wokół Słońca krążą także wszystkie planety, a ruch gwiazd stałych jest tylko ruchem pozornym. Hipotezę Arystarcha poparł dowodami w połowie II wieku p.n.e. Seleukos z Seleucji. Szczegółów tych dowodów brak.
Astronomowie starożytni odrzucili jednak tę hipotezę, gdyż nie zgadzała się z ich obserwacjami (przyczyną niezgodności było m.in. błędne przyjęcie przez Arystarcha kształtu orbity ziemskiej jako okręgu, por. Prawa Keplera).
Jeszcze w czasach przed Arystarchem intuicyjne utożsamianie ośrodka świata ze Słońcem (jednak bez podbudowy teoretycznej) zainicjowane było już przez pitagorejskich uczonych, a także Heraklidesa i samego Platona, jednak pogląd ten nie przyjął się w starożytności. Przede wszystkim przeciw tej teorii wystąpił Arystoteles broniąc naturalnego, zmysłowego obrazu świata i wrócił do geocentrycznego systemu sfer Eudoksosa. Punkt widzenia Arystotelesa przyjęty został później przez większość uczniów jego szkoły, a także przez Akademię. Powszechne przyswojenie owego poglądu przyczyniło się do odrzucenia teorii Arystarcha i Seleukosa oraz ugruntowania i rozwinięcia w starożytności teorii geocentryzmu przez Hipparcha i Ptolomeusza.
Stoik Kleantes, następca Zenona z Kition, oskarżył Arystarcha o bezbożność.
Upamiętnienie.
Jeden z kraterów księżycowych został nazwany na jego cześć Aristarchus (szczyt w centrum tego krateru jest najjaśniejszą formacją na Księżycu).

</doc>
<doc id="113571" url="https://pl.wikipedia.org/wiki?curid=113571" title="Sieć Petriego">
Sieć Petriego

Sieć Petriego – język modelowania dyskretnych systemów rozproszonych. Sieci Petriego zostały zdefiniowane w latach 60. XX w. przez Carla Adama Petriego. Przez swoją zdolność do wyrażania współbieżnych zdarzeń jest blisko związana z teorią automatów.
Sieć Petriego w najprostszej wersji składa się z "miejsc", "tranzycji" oraz krawędzi skierowanych. Taką siecią można jedynie opisać układ jako statyczne połączenie możliwych do osiągnięcia stanów. Aby opisać konkretny stan układu, potrzebne są "żetony", które można przemieszczać pomiędzy miejscami poprzez przejścia, po krawędziach grafu. Tradycyjnie miejsce oznacza się okręgiem, w którym można umieścić żeton prezentowany przez koło. W jednym miejscu może znajdować się dowolna nieujemna liczba żetonów. Tranzycje oznacza się prostokątami lub kreskami a krawędzie to strzałki. Krawędzie mogą mieć wagi większe lub równe 1. Wagi równej 1 nie oznacza się, tak jak pokazano na rysunku. Waga określa ile dokładnie żetonów przechodzi po krawędzi.
W najprostszej postaci, żetony w sieci Petriego są nierozróżnialne między sobą. Bardziej złożone postacie sieci Petriego korzystają z pojęć kolorowania żetonów, czasu aktywacji przejść oraz hierarchii. Poza nimi istnieje wiele innych różnych rozszerzeń Sieci Petriego, takich jak sieci obiektowe (z żetonami, które mogą być Sieciami Petriego), z ograniczonymi pojemnościami miejsc, łukami wzbraniającymi i inne.
Aktywacja i odpalenie przejścia.
Przejście może być aktywne lub nie. Przejście aktywne to takie, którego wszystkie krawędzie wejściowe połączone są z miejscami mającymi żetony w takiej liczbie, że jest ona większa lub równa wadze odpowiednich krawędzi. Tylko przejście aktywne może być odpalone.
Odpalenie przejścia to zabranie z wszystkich miejsc wejściowych tylu żetonów, ile wynika z wag krawędzi łączących miejsca z przejściem. Następnie na miejscach wyjściowych połączonych z przejściem pojawiają się żetony. Liczba żetonów "wchodzących" i "wychodzących" z przejścia nie musi być taka sama. W jednym ruchu można odpalić tylko jedno przejście.
Praktyka stosowania i alternatywy.
W praktyce można przyjąć, że miejsca z leżącymi w nich żetonami to chwilowe stany układu. Przejścia to przetwarzanie danych lub fizycznych materiałów a żetony to dane lub materiały.
Większość problemów przeznaczonych dla sieci Petriego można rozwiązać również konstruując drzewo Karpa-Millera (jak np. problem zakrywania).

</doc>
<doc id="113574" url="https://pl.wikipedia.org/wiki?curid=113574" title="Irena Eris">
Irena Eris

Irena Eris, właśc. Irena Szołomicka-Orfinger (ur. 13 kwietnia 1950 w Warszawie) – polska farmaceutka, przedsiębiorca, założycielka i współwłaścicielka przedsiębiorstwa Dr Irena Eris; doktor farmacji.
Życiorys.
Ukończyła Akademię Medyczną w Warszawie, doktorat obroniła na berlińskim Uniwersytecie Humboldtów. Jest współwłaścicielką (wraz z mężem Henrykiem Orfingerem) przedsiębiorstwa Dr Irena Eris, w którym jest dyrektorem ds. badań i rozwoju oraz sieci hoteli spa. Od początku działalności firmy zajmuje się kreacją nowych produktów i zarządza procesem ich powstawania.
Laureatka wielu prestiżowych nagród m.in.: Dama biznesu dziesięciolecia (Business Centre Club, 1999), Biznesmen roku 1999 (tytuł nadany przez studentów SGH, 2000), Nagroda Kisiela za stworzenie wielkiego, średniego przedsiębiorstwa (tygodnik Wprost, 2000), Perły Biznesu 2003 za stworzenie najcenniejszej polskiej marki z nazwiska (miesięcznik Businessman, 2003). W 2004 zajęła wysoką, 20 pozycję na liście najbardziej wpływowych kobiet w dziejach Polski – kobiet, które odwróciły bieg wydarzeń, przełamały stereotypy, zainicjowały nowy sposób myślenia (Poczet Kobiet Wpływowych, tygodnik Polityka, 2004). W 2005 znalazła się na drugim miejscu Listy 30. Najskuteczniejszych z Najlepszych – listy najskuteczniejszych i najbardziej godnych zaufania managerów polskiej gospodarki (miesięcznik Home &amp; Market, 2005). W 2008 czasopismo Krajowej Izby Gospodarczej „Rynki Zagraniczne” przyznało jej nagrodę Wybitny Polski Eksporter – Polish Outstanding Exporter – za skuteczną i konsekwentną realizację polityki eksportowej. 5 listopada 2008 Irena Eris została odznaczona, w imieniu prezydenta Włoch, Orderem Gwiazdy Solidarności Włoskiej.
W styczniu 2009 Irena Eris została uznana Osobowością spa 2008 przez czytelników i internautów w plebiscycie ogłoszonym przez Spa &amp; Wellness Magazine oraz spalanet.pl.
Majątek.
Majątek Ireny Eris i Henryka Orfingera według zestawień najbogatszych Polaków tygodnika Wprost:

</doc>
<doc id="113575" url="https://pl.wikipedia.org/wiki?curid=113575" title="Kimono">
Kimono

 – tradycyjny ubiór japoński.
Wstęp.
Kimono jest jednym z najbardziej kultowych symboli Japonii, a jego kolory i wzory są przykładem japońskiej wrażliwości kulturowej i estetyki. Powstało w dalekiej przeszłości jako rodzaj bielizny o nazwie "ko-sode" (dosł. „krótki, mały rękaw”, „małe otwory w rękawie”). Ubraniem zewnętrznym, bogato barwionym i haftowanym, stało się w okresie Muromachi (1392–1573). Współcześnie nosi się je wyłącznie na specjalne okazje, takie jak: wesela, ceremonie parzenia herbaty, oficjalne tradycyjne imprezy i pogrzeby. Odpowiedni styl i kolor kimona zależy od okazji, wieku i stanu cywilnego noszącej je osoby.
Jest to ubiór o kroju prostym, w kształcie litery T. Rękawy są różnej długości i szerokości. Według tradycji, kobiety niezamężne powinny nosić kimono o długich rękawach, sięgających niemal ziemi. Szata jest owinięta wokół ciała, przy czym lewa strona powinna być zawsze na wierzchu. Całość ubioru składa się z wielu części, w tym m.in. z szerokiego pasa zwanego obi.
Słowo "kimono" jest czasem przedstawiane jako synonim słowa "wafuku" (和服), które ma jednak szersze znaczenie obejmujące każdy rodzaj ubrania japońskiego, zwłaszcza w przeciwstawieniu do ubiorów zachodnich (europejskich, zagranicznych), do których odnosi się słowo "yōfuku" (洋服).
Historia.
Pierwszy opis odzieży noszonej przez Japończyków pochodzi z III wieku. Jest on umieszczony w chińskim tekście „Przekazy o kraju Wa” ("Gishi-wajin-den"). Według tego dokumentu, japońscy mężczyźni nosili wówczas "kanfui", jeden kawałek materiału owinięty wokół ciała, przerzucony przez jedno ramię, a kobiety – "kantōi", prosty strój bez rękawów, z dużego kawałka materiału z otworem pośrodku na głowę. Stopniowo ewoluował on w "ko-sode", szatę z małymi otworami na ręce.
W wiekach V i VI (okres Kofun) mężczyźni nosili już rodzaj spodni, a kobiety ubrane były w długie spódnice. W drugiej połowie VI wieku pod wpływem chińskiej mody zaczęto używać ubrań z kołnierzami i rękawami, a od okresu Nara (710–794) noszono ubrania składające się z oddzielnych górnych i dolnych części garderoby (spodnie lub spódnice) lub też jednoczęściowe.
Historia kimona we współczesnej postaci rozpoczęła się w okresie Heian (794–1192). Opracowano wówczas nową technikę ich tworzenia. Polegała ona na cięciu kawałków materiału w linii prostej i zszywaniu ich razem. Dzięki temu twórcy kimon nie musieli zajmować się kształtem ciała osoby noszącej, łatwo je było złożyć. Ponadto, nadawały się na każdą pogodę: można je było zakładać warstwami, aby zapewnić ciepło w zimie, a kimona wykonane z oddychającego materiału, jak len, były wygodne w czasie gorącego lata. Te zalety pomogły kimonom stać się częścią codziennego życia Japończyków. Ubrania i rękawy stały się szersze, przekształcając się ostatecznie w przypadku ceremonialnych strojów dworskich m.in. w "jūni-hitoe" (dwunastowarstwowe kimono dla kobiet) i "sokutai" (uroczysta szata dworska dla mężczyzn). "Ko-sode" stało się pierwszą odzieżą noszoną pod wszystkimi warstwami szat arystokratów, a zwykli ludzie zaczęli nosić wygodne "tsutsu-sode" ("ko-sode" z obcisłymi rękawami) jako swoją główną szatę. Gdy praktyka noszenia kimona w kilku warstwach stała się modna, zaczęto zwracać uwagę na dobór kolorów. Kierowano się estetyką pór roku, ale także hierarchią klasy politycznej. Rozwinęło się wówczas to, co teraz nazywamy tradycyjnymi japońskimi kombinacjami kolorów, a podstawowy kształt męskiego i damskiego kimona pozostał właściwie ten sam.
W XII wieku (okres Kamakura, 1185–1333) do władzy doszli samuraje, którzy przedkładali użyteczność ponad formalność i używali "ko-sode" jako codziennego ubrania. Kobiety nadal wolały odzież warstwową, nosząc "ko-sode" przykrywane w uzasadnionych okolicznościach eleganckim "uchikake", rodzajem luźnego płaszcza noszonego na kimono i bez pasa "obi".
W XVII wieku (okres Edo, 1603–1868) ekonomicznie znacznie silniejsi byli kupcy, ale wojownicy byli nadal dominującą klasą społeczną. Kraj był podzielony na domeny feudalne ("hany") rządzone przez "daimyō". Samuraje z każdej domeny nosili barwy i wzory swoich „mundurów”, które składały się z trzech części: kimona, szaty bez rękawów o nazwie "kamishimo" noszonej na kimono i "hakama", rodzaju spódnicy podzielonej, jak spodnie. "Kamishimo" szyto z lnianego płótna, usztywniając skrobią „skrzydlate”, poszerzone ramiona. Produkcja kimon stała się formą sztuki.
Dzięki kreatywności w łączeniu trzech elementów: materiału, wzoru i technik dekoracyjnych, moda "ko-sode" odnotowała największy rozwój. Przyjęto dwie koncepcje do każdego aspektu życia: "omote" – stronę publiczną, zewnętrzną, do której należeli mężczyźni i "ura" – stronę prywatną, wewnętrzną przynależną kobietom. Z tego m.in. powodu odzież męska była praktyczna i wygodna bez większych zmian, a kobiety miały natomiast dużą swobodę wyboru odzieży, co spowodowało ewolucję różnych stylów mody.
Po ogromnych zmianach społecznych, politycznych, gospodarczych i otwarciu na Zachód w wyniku restauracji Meiji (1868) cztery klasy społeczne: samuraje, rolnicy, rzemieślnicy, kupcy, stały się sobie równe. Nazwa "ko-sode" została zmieniona na kimono, które z kolei przybrało inny charakter jako strój noszony głównie na specjalne okazje w kontekście wprowadzenia do codziennego użytku ubrań w stylu zachodnim.
Opis kimona.
Kimona, wbrew powszechnej opinii, nie są jednego rozmiaru i szyje się je na wymiar, z czego najważniejszymi wymiarami są wzrost oraz rozpiętość ramion osoby noszącej. Ubiór można jednak dostosować do figury i wzrostu dzięki zaszewkom i fałdom materiału lub rozpruć i zszyć z uwzględnieniem wymiarów nowego właściciela. Kimono sporządza się z jednej beli tkaniny o określonych, standardowych rozmiarach. Tradycyjne kimona są szyte ręcznie, a tkanina, której się do tego używa, często jest również wytwarzana i dekorowana ręcznie. Używa się do tego różnorodnych technik farbowania i tworzenia wzorów, takich jak "yūzen(-zome)", czy "shibori" (nierównomierne farbowanie poprzez uprzednie wiązanie materiału). Warunkują one rozmieszczenie wzorów na ubiorze oraz to, czy są one pojedyncze, czy powtarzają się wielokrotnie. Wzory, które powtarzają się wielokrotnie na dużej powierzchni sporządza się przy użyciu techniki yūzen i szablonów.
W przeszłości kimono często rozdzielało się na części do prania, a następnie zszywało na nowo, aby je nosić. Nowoczesne tkaniny i metody czyszczenia spowodowały jednak, że obecnie robi się to rzadko. Gdy kimono ma być przechowywane, jego zewnętrzne obrzeża często fastryguje się, czyli zszywa długim, luźnym ściegiem. Dzięki temu kimono nie zwija się, nie marszczy i zachowuje układ warstw, w jaki zostało złożone.
W miarę upływu lat wykształcała się coraz większa różnorodność kolorów, rodzajów stosowanych tkanin i dodatków, takich jak obi.
Istnieje wiele fasonów kimona na różne okazje, od formalnego po swobodny. Charakter stroju kobiecego zależy od kształtu (głównie długości rękawów), wzoru i tkaniny, a także koloru. Kimono męskie ma zwykle stały kształt i ciemne kolory – rodzaj ubioru zależy od charakteru uroczystości rodzaju i koloru dodatków, tkaniny oraz od obecności i liczby "mon" (herbów rodzinnych). Najbardziej uroczystą i pożądaną tkaniną jest jedwab. Bawełna znamionuje bardziej swobodny strój. Obecnie produkuje się także kimona z poliestru.
W dzisiejszych czasach coraz częściej dostępne są różne rozmiary męskich i żeńskich kimono. Zgodnie z tradycją strój ten sporządza się z jednej beli tkaniny, dlatego też większy rozmiar jest trudniej znaleźć, a jego produkcja jest kosztowna. Osoby wysokie lub masywne, takie jak zapaśnicy sumō, muszą kupować dla siebie kimona na zamówienie.
Ceny kimon dla kobiet są bardzo różne. Od relatywnie niskich po bardzo wysokie, sięgające wielu tysięcy dolarów. Kompletny strój, składający się z: kimona, bielizny (juban), obi, skarpet (tabi), sandałów (zōri) i dodatków, może kosztować ponad 20 tysięcy dolarów. Tańsze, sporządzane maszynowo tkaniny mogą zastąpić tradycyjny, barwiony ręcznie jedwab. Męskie obi, nawet te jedwabne, bywają znacznie tańsze, gdyż są węższe i krótsze niż te, które noszą kobiety.
Kimona nie wyrzuca się. Stare stroje wykorzystuje się powtórnie na wiele sposobów: można z nich sporządzić haori lub kimono dziecięce. Tkaninę można użyć do załatania podobnego kimono, większe części materiału mogą posłużyć do uszycia dodatków, takich jak torebka, a mniejsze – do produkcji obić, toreb lub skrzynek do przechowywania różnych narzędzi, na przykład tych używanych w czasie ceremonialnego parzenia herbaty. Wyjątkowo ozdobne kimona ślubne mogą służyć jako ozdoby rozwieszane w mieszkaniach.
Współcześnie kimono zakłada się tylko na specjalne okazje, robią to głównie kobiety. Kobiety starsze noszą je często codziennie. Mężczyźni noszą kimono zazwyczaj na ślubach i podczas ceremonii herbacianej. Zawodowi zapaśnicy sumō mają obowiązek nosić kimono zawsze, gdy pojawiają się publicznie poza ringiem. W czasie turnieju sędziowie noszą tradycyjne stroje.
W Japonii jest wielu hobbystów kimono, organizuje się też kursy jego noszenia. Obejmują one dobieranie stroju zależnie od pory roku, dobieranie wzoru i tkaniny zależnie od okazji, naukę dopasowywania bielizny i dodatków, wybierania i zawiązywania obi i inne tematy.
Kimono damskie.
Samodzielne założenie uroczystego kimona jest bardzo trudne lub wręcz niemożliwe ze względu na liczbę elementów i skomplikowany system ich układania, przytrzymywania, mocowania i wiązania. Korzysta się wówczas z usług asystentek, które pomagają kobiecie ubrać się w kimono na specjalną okazję. Naukę sztuki ubierania się w prowadzą wyspecjalizowane szkoły.
Typy kimono różnią się wymową symboliczną, niosą też przesłanie o charakterze interpersonalnym. Dobór ubioru zależy od wieku kobiety i jej stanu cywilnego, jak również od okazji. Poniższe rodzaje kimono uporządkowane są według malejącego stopnia uroczystości.
Kimono męskie.
W odróżnieniu od ubioru kobiecego, stroje męskie są znacznie prostsze. Różnią się od siebie głównie tkaniną i wzorami. Typowy ubiór męski jest stonowany, w ciemnych kolorach o różnych odcieniach: czerni, szarości, brązu, granatu. Niektóre stroje zdobione są w delikatne wzory, materiał ozdobny bywa stosowany często w bardziej swobodnych ubiorach, mogą one mieć także nieco jaśniejszy kolor, taki jak rozjaśnione odcienie: purpury, zieleni i niebieskiego.
Najbardziej uroczyste kimono jest całkowicie czarne, a na ramionach, klatce piersiowej i plecach powinno mieć pięć "kamon". Mniej uroczyste kimono ma tylko trzy "kamon". Noszona do nich bielizna i dodatki powinny być białe.
Prawie każde kimono można uczynić bardziej uroczystym, zakładając do niego "hakama" lub "haori". "Haori" męskie jest zazwyczaj krótsze od damskiego.
Słowo „kimono” w języku polskim.
Słowem „kimono” określa się popularnie ubiory używane w sztukach walki: kendo, karate, aikido itd. Poprawna nazwa to "keikogi" lub "dōgi".

</doc>
<doc id="113580" url="https://pl.wikipedia.org/wiki?curid=113580" title="Jezioro Dominickie">
Jezioro Dominickie

Jezioro Dominickie – jezioro na Pojezierzu Leszczyńskim o powierzchni około 344 ha i głębokości ponad 17 m, położone na terenie Przemęckiego Parku Krajobrazowego w powiecie leszczyńskim. 
Ma długość 3830 m, szerokość 1660 m. Posiada dobre warunki do kąpieli, gdyż jego dno opada łagodnie. Otoczone jest borami sosnowymi. Jest uznanym ośrodkiem żeglarskim, z uwagi na sąsiedztwo innych jezior, z którymi ma połączenia, stanowi ważny punkt dla wycieczek kajakowych.
Wokół jeziora znajduje się silnie rozbudowana infrastruktura turystyczna, miejscowości Boszkowo-Letnisko, Dominice to ośrodki wczasowe i domki letniskowe. Otoczone jest lasami sosnowymi. Na jeziorze można uprawiać prawie wszystkie dyscypliny sportów wodnych, a także turystykę kajakarską. Utworzono szlaki turystyki wodnej, pieszej, rowerowej i konnej. W okolicy znajduje się jeszcze kilka mniejszych jezior. Jest to najczystszy zbiornik wodny w okolicy. W oparciu o badania przeprowadzone w 2011 roku wody jeziora zaliczono do I klasy czystości
W 1261 roku książę wielkopolski Bolesław Pobożny nadał jezioro zwane Dominice klasztorowi cysterskiemu w Lubiążu.

</doc>
<doc id="113585" url="https://pl.wikipedia.org/wiki?curid=113585" title="Wojna Kartagińczyków z najemnikami">
Wojna Kartagińczyków z najemnikami

Wojna Kartagińczyków z najemnikami (zwana też wojną bezlitosną) – wewnętrzny konflikt starożytnej Kartaginy w latach 240–237 p.n.e.
Po klęsce w pierwszej wojnie punickiej Kartagina znalazła się w krytycznej sytuacji gospodarczej. Wskutek konieczności zapłaty Rzymowi wysokiej kontrybucji, zabrakło pieniędzy na opłacenie służących w jej armii najemników, których zbuntowało się ponad 20 tysięcy.
Powstańców, na czele których stanęli Libijczyk Matos i niewolnik Spendios, poparły punickie miasta Utyka i Hippo Diarhytus, a także libijscy wieśniacy z opanowanych w 247 p.n.e. przez Hannona obszarów oraz niewolnicy. Rosnące w siłę wojska rebeliantów zagroziły samej Kartaginie.
Na czele dziesięciotysięcznej armii złożonej z obywateli Kartaginy senat postawił najpierw Hannona, a po jego niepowodzeniach, Hamilkara Barkasa. Hamilkar pokonał buntowników nad rzeką Bagradas, a następnie przeciągnął na swoją stronę numidyjskiego księcia Narawasa i wyrwał się z okrążenia. Złapanych buntowników traktował początkowo łagodnie – proponując im powrót do armii punickiej i uwalniając tych którzy odmawiali – lecz wobec rosnącego okrucieństwa buntowników potem nakazał nie brać jeńców. Ponieważ Hamilkar i Hannon jako przeciwnicy polityczni nie potrafili ze sobą porozumieć i skoordynować swoich działań, kartagińskie zgromadzenie ludowe zadecydowało, aby żołnierze sami wybrali sobie jednego dowódcę. Armia opowiedziała się za Hamilkarem, który w 238 p.n.e. rozgromił buntowników pod Prion.
Do powstania dołączyli również mieszkańcy Sardynii, ale wobec niemożności obrony przed kartagińskim korpusem ekspedycyjnym zwrócili się do Rzymu o pomoc. Rzymianie wystosowali stanowcze ultimatum, w którym zażądali od Kartaginy zrzeczenia się Sardynii i Korsyki oraz wypłacenia 1200 talentów srebra, w razie odmowy grożąc nową wojną. Kartagińczycy przyjęli te warunki i w 238 p.n.e. utracili obie wyspy. Ostatnie oddziały rebeliantów zostały pokonane w 237 p.n.e.
W literaturze.
Wojna z najemnikami stanowi historyczne tło romansu "Salambo" Gustave’a Flauberta.

</doc>
<doc id="113586" url="https://pl.wikipedia.org/wiki?curid=113586" title="Walentin Korabielnikow">
Walentin Korabielnikow

Walentin Władimirowicz Korabielnikow (, ur. 4 stycznia 1946 w Rasskazowie, obwód tambowski) – radziecki i rosyjski wojskowy, generał armii, Zastępca Szefa Sztabu Generalnego Sił Zbrojnych Federacji Rosyjskiej, szef Głównego Zarządu Wywiadowczego (rosyjskiego wywiadu wojskowego).
Życiorys.
Absolwent Wojskowej Akademii Dyplomatycznej przy Ministerstwie Obrony ZSRR. Ponad 20 lat pracował w organach Głównego Zarządu Wywiadowczego (wywiadu wojskowego). Od 1992 do 1997 pierwszy zastępca Szefa Głównego Zarządu Wywiadowczego. Osobiście nadzorował operacje wywiadowcze na terenie Czeczenii podczas działań wojsk Rosji w tej republice.
W maju 1997 zastępował generała pułkownika Fiodora Ładygina, pełniąc obowiązki Szefa Głównego Zarządu Wywiadowczego. W tym samym miesiącu został mianowany na to stanowisko, które sprawował do 24 kwietnia 2009.
Od 20 sierpnia 1997 członek Koordynacyjnej Rady do spraw Międzynarodowej Współpracy Wojskowo-Technicznej. Od 31 grudnia 1997 członek Rad Nadzorczych "Roswoorużenije" i "Promeksport".
W lipcu 1999 otrzymał podziękowanie od prezydenta Borysa Jelcyna za znaczący wkład w proces stabilizacji sytuacji w Kosowie.
Od 6 września 1999 członek Komisji przy Prezydencie Rosji do spraw Międzynarodowej Współpracy Wojskowo-Technicznej.
Od 12 czerwca 2003 roku generał armii.
Na początku 2009 roku przedłużono mu (pomimo wieku emerytalnego) o dwa lata okres służby wojskowej, lecz 14 kwietnia 2009 został zwolniony ze stanowiska i przeniesiony do rezerwy.
Żonaty.
Odznaczenia.
i odznaczenia resortowe.

</doc>
<doc id="113588" url="https://pl.wikipedia.org/wiki?curid=113588" title="III wyprawa krzyżowa">
III wyprawa krzyżowa

III wyprawa krzyżowa – wyprawa wojenna, która odbyła się w latach 1189–1192. Była to próba odzyskania Ziemi Świętej z rąk sułtana ajjubidzkiego Saladyna, której podjęło się rycerstwo europejskie dowodzone przez cesarza Fryderyka I Barbarossę, króla francuskiego Filipa II Augusta i króla angielskiego Ryszarda Lwie Serce.
Geneza konfliktu.
Po II krucjacie w państwach tureckich zaczęły nasilać się procesy unifikacyjne. Nur ad-Din, a później jego następca Saladyn, zjednoczyli pod swoim panowaniem wszystkie państwa muzułmańskie regionu Palestyny. W ten sposób państwo Saladyna stało się jedynym lądowym sąsiadem chrześcijan. Władca Królestwa Jerozolimskiego, Gwidon z Lusignan, zdając sobie sprawę z potęgi Saladyna, starał się w drodze rokowań zapewnić pokój z jego strony. Jednak pogwałcenie rozejmu przez Renalda de Châtillon sprowokowało sułtana do wojny. 4 lipca 1187 roku chrześcijanie ponieśli klęskę w bitwie pod Hattin, a król trafił do niewoli. Pod wrażeniem klęski miasta i zamki w kraju kapitulowały jeden po drugim przed zwycięskim sułtanem, który okazywał pokonanym wspaniałomyślność. Zdobyta została także Jerozolima. Potędze Saladyna oparły się tylko: Tyr, Trypolis i Księstwo Antiochii.
Przygotowania do krucjaty.
Wieść o klęsce i upadku Królestwa Jerozolimskiego wstrząsnęła Europą. Nowy papież Grzegorz VIII w bulli "Audita Tremendi" z 29 października 1187 roku obwieścił, że zdobycie Jerozolimy było karą za grzechy popełnione przez chrześcijan i dlatego konieczne jest zorganizowanie kolejnej krucjaty. Wszystkim krzyżowcom obiecał odpust zupełny. Równocześnie zarządził post ścisły w każdy piątek przez następne pięć lat i powstrzymywanie się od spożywania mięsa w środy i soboty. Krewni papieża i kardynałów mieli obowiązek przestrzegania postu ścisłego także w poniedziałki. Wszyscy władcy i wielmoże mieli zaprzestać walk na okres siedmiu lat.
Pod wpływem wezwań papieża i duchowieństwa do będących w posiadaniu chrześcijan portów zaczęły samorzutnie napływać posiłki, których uczestnicy pragnęli wspomóc jeszcze walczących tamtejszych chrześcijan. Pod naciskiem Rzymu zorganizowano poza tym trzy niezależne wyprawy, które przeszły do historii pod łączną nazwą III krucjaty. Na ich czele stanęli cesarz rzymski Fryderyk Barbarossa, król Francji Filip II August i król Anglii Ryszard Lwie Serce.
Wyprawa Fryderyka Barbarossy.
Cesarz rzymski Fryderyk I Barbarossa natychmiast odpowiedział na wezwanie papieża i w maju 1189 roku jako pierwszy wyruszył do Ziemi Świętej na czele rycerstwa niemieckiego. Trasa pochodu jego ogromnej armii przebiegała przez Węgry, Cesarstwo Bizantyńskie i ziemie Seldżuków.
O ile król węgierski Bela III ułatwiał przemarsz i aprowizacje, to na terenach bizantyjskich zaczęły się kłopoty. Cesarz bizantyński Izaak II Angelos, uwikłany w wojny z Serbami i Bułgarami, niechętnie patrzył na kontakty Fryderyka z ich książętami. Na dodatek bał się pogorszenia stosunków z muzułmanami, z którymi zawarł pokój. Posłów Barbarossy uwięziono. Wówczas Fryderyk zdobył miasto Didimotichon i zagroził krucjatą przeciwko Bizancjum. Przestraszony Izaak ustąpił, a Niemcy ruszyli w dalszą drogę, opuszczając tereny bizantyjskie.
Na ziemiach seldżuckiego władcy Kilidża Arslana sytuacja była skomplikowana. Wprawdzie sułtan przez posłów zapewniał cesarza o swojej przyjaźni, ale jako muzułmanin nie chciał pozwolić na przemarsz krzyżowców przez jego ziemię. Jego wojska utrudniały aprowizację i stanowiły zagrożenie dla niemieckiej armii, tocząc z nią sporadyczne potyczki. Wówczas Fryderyk zaatakował i zdobył Ikonium. Tam armia wypoczęła i ruszyła dalej. Jednak 10 czerwca 1190 roku, podczas przeprawy przez rzekę Salef, Fryderyk spadł z konia i utonął. Dowodzeni przez niego rycerze wpadli w popłoch po śmierci wodza. Jedynie część wojska na czele z Fryderykiem księciem Szwabii, który przejął dowództwo po śmierci cesarza, zdołała dojść do Palestyny. Śmierć cesarza była dla chrześcijan ogromnym ciosem, gdyż jego osoba wiązała sojusz królów, który przerażał muzułmanów. Sam Saladyn uznał to zdarzenie za cud zesłany przez Allaha.
Wyprawa Ryszarda Lwie Serce i Filipa Augusta.
Sytuacja w Palestynie przed przybyciem królów.
Saladyn nie doprowadził do końca dzieła likwidacji Królestwa Jerozolimskiego. Nie udało mu się zdobyć między innymi Tyru, gdzie skuteczny opór stawił świeżo przybyły Konrad z Montferratu, który zdołał przywrócić załodze miasta wiarę w ocalenie. Udało mu się za przywiezione z Konstantynopola pieniądze wzmocnić też mury obronne. W tym samym czasie zaczęły przybywać do chrześcijan posiłki, w tym flota króla Sycylii Wilhelma II. Saladyn uwolnił trzymanego w niewoli króla Gwidona z Lusignan za cenę przysięgi, że nie będzie walczył przeciwko muzułmanom. Gwidon nie zamierzał tej przysięgi dotrzymywać, ale jego pojawienie się zaostrzyło spory w obozie chrześcijańskim pomiędzy zwolennikami Gwidona a stronnikami Rajmunda z Trypolisu, którzy nie bez racji oskarżali Gwidona o doprowadzenie do klęski.
Konrad z Montferratu odmówił wpuszczenia Gwidona do Tyru. Gwidon, aby ratować swoją reputację, zdecydował się wraz z wiernymi mu ludźmi na desperacki krok – zaatakowanie Akki. Saladyn w tym czasie oblegał Beaufort, gdzie dzielnie bronił się Renald z Sydonu i był zaskoczony akcją Gwidona, którego armia rozpoczęła oblężenie Akki 28 sierpnia 1189 roku. Saladyn podjął próbę powstrzymania go, ale zakończyła się ona niepowodzeniem. Walki pod Akką przeciągały się, a obie armie stały miesiącami bezczynnie naprzeciw siebie, czekając na posiłki. Zdarzały się przypadki, że pojedynczy rycerze chrześcijańscy i muzułmańscy nawiązywali przyjaźnie. Raz nawet zorganizowano wspólny turniej dla dzieci jednej i drugiej strony.
Z czasem zapasy żywności chrześcijan się wyczerpały. Krzyżowcom groził głód. Dopiero w marcu przybył pierwszy okręt z żywnością i wieścią, że królowie Francji i Anglii płyną z pomocą.
Pobyt Ryszarda I i Filipa Augusta na Sycylii.
Przybycie Ryszarda Lwie Serce i Filipa Augusta opóźniało się, gdyż obaj królowie prowadzili ze sobą wojnę. Jednak nacisk Kościoła i opinii publicznej w ich krajach sprawił, że zawarli pokój i zdecydowali się na wspólną wyprawę do Ziemi Świętej. By sfinansować akcję, obaj narzucili swoim poddanym nowy, 10% podatek.
Obaj władcy udali się na wyprawę drogą morską. Spotkali się na Sycylii w Messynie w 1190 roku, gdzie zaprosił ich tamtejszy król Wilhelm II Dobry. Tymczasem na wyspie zmarł król Wilhelm. Koronę zagarnął jego kuzyn Tankred z Lecce i uwięził żonę Wilhelma, a zarazem siostrę Ryszarda, Joannę. Ryszard zażądał od Tankreda uwolnienia siostry i oddania jej wdowiego apanażu. Tymczasem postępowanie wojsk Ryszarda wywołało rebelię w Messynie. Ryszard zaatakował miasto i zdobył je 4 października. Pozostał w nim, dopóki Tankred nie zgodził się na zawarcie traktatu. Nastąpiło to 4 marca 1191. Król Sycylii zobowiązał się uwolnić Joannę i przydzielić jej wdowie uposażenie. Ze swej strony Ryszard i Filip uznali Tankreda za prawowitego króla Sycylii.
Pobyt Ryszarda I na Cyprze.
W marcu i kwietniu 1191 roku floty francuska i angielska opuściły Sycylię i popłynęły do Palestyny. 20 kwietnia wojska Filipa Augusta stanęły pod Akką. Tymczasem flotę angielską burza zapędziła na wyspę Rodos. Tam dotarła do Ryszarda wieść, że jego narzeczoną Berengarię, która płynęła mu na spotkanie, burza zapędziła na Cypr. Wyspa ta w tym okresie oficjalnie była częścią Cesarstwa Bizantyjskiego, jednak faktyczną władzę sprawował tam zarządca wyspy Izaak Komnen, któremu udało się uniezależnić od Konstantynopola i ogłosić cesarzem wyspy. Komnen wziął do niewoli narzeczoną Ryszarda, licząc na bogaty okup.
Ryszard wyruszył więc na pomoc narzeczonej i w maju 1191 r. znalazł się na wyspie. 6 maja flota wpłynęła do portu Limassol i zdobyła miasto. Komnen przybył za późno, aby powstrzymać krzyżowców i wycofał się do Kolossi. Król Anglii próbował nawiązać rozmowy z Izaakiem, ale ten twardo domagał się opuszczenia wyspy przez Ryszarda. Musiało więc dojść do zbrojnego starcia. Armia Izaaka Komnena i armia Ryszarda (do której dołączyli cypryjscy katolicy i przeciwnicy Komnena) spotkały się pod Tremetuzją. Cypryjczycy walczyli dzielnie, ale liczniejsza i lepiej wyekwipowana armia krzyżowców ostatecznie odniosła zwycięstwo. Izaak wycofał się do Pentadaktylos, ale po upadku zamku Kantara poddał się Ryszardowi. Miał poprosić króla, aby ten nie zakuwał go w żelaza. Ryszard obiecał mu to, po czym kazał mu założyć srebrne łańcuchy. Młoda córka Komnena trafiła na dwór Berengarii z Nawarry, którą Ryszard poślubił 12 maja. Cała wyspa dostała się w ręce Ryszarda.
Sytuacja oblężnicza pod Akką.
Sytuacja pod Akką, gdzie znajdowała się już armia Filipa II Augusta, była korzystna dla chrześcijan. Król Francji zbudował maszyny oblężnicze, które okazały się skuteczne. 8 czerwca 1191 roku armia Ryszarda dołączyła do wojsk krzyżowych oblegających Akkę. Wkrótce między krzyżowcami rozpoczęły się spory. Król Ryszard poparł prawa do korony Gwidona z Lusignan, który był lennikiem Ryszarda jako hrabiego Poitiers. Rywalem Gwidona był Konrad z Montferratu, który obronił Tyr przed Saladynem. Miał poparcie swoich kuzynów, króla Filipa Augusta i księcia Austrii Leopolda V.
Spory powodowały, że oblężenie się przeciągało. Jednak machiny oblężnicze spowodowały wyłom w murach Akki. Rozpoczęto rozmowy kapitulacyjne, ale wobec braku porozumienia, walki wznowiono. 12 lipca miasto poddało się, a garnizon poszedł do niewoli. Konrad z Montferratu zatknął na murach chorągwie Królestwa Jerozolimskiego, królów Francji i Anglii oraz księcia Austrii. Na tym tle doszło do konfliktu Leopolda z Ryszardem i Filipem. Książę Leopold, który dowodził krzyżowcami niemieckimi, żądał równego traktowania z królami, co ci uznali za przejaw arogancji. Ludzie Ryszarda zdjęli sztandar Leopolda z murów Akki i wrzucili go do fosy. Obrażony Leopold opuścił szeregi krucjaty i nigdy nie zapomniał Ryszardowi tej zniewagi. Tymczasem rycerstwo uchwaliło, że korona jerozolimska zostanie przy Gwidonie, a Konrad obejmie ją po śmierci Gwidona.
Filip August, zmęczony ciągłymi sporami i intrygami oraz obawiający się zamachu na życie ze strony porywczego króla Anglii, uznał zajęcie Akki za wypełnienie swoich ślubów krucjatowych i zdecydował się na powrót do domu. W tych warunkach Ryszard I został przywódcą krucjaty. On też prowadził dalsze rokowania z Saladynem w sprawie wysokości okupu, jaki mieli dać muzułmanie za jeńców wziętych pod Akką. Ponieważ przedłużające się rokowania uniemożliwiały Ryszardowi akcję zbrojną, król zdecydował się wymordować wszystkich 2700 jeńców, mimo że układ kapitulacyjny zapewniał im bezpieczeństwo.
Walki Ryszarda I z Saladynem.
W sierpniu armia krzyżowców, na czele z Ryszardem, ruszyła ku Jerozolimie. Krzyżowcy szli brzegiem morza, co umożliwić miało zaopatrywanie wojska przez flotę. Saladyn nie zdecydował się na bitwę, lecz jego wojska szły obok, nękając krzyżowców drobnymi napadami i przechwytując maruderów. 7 września 1191 roku doszło do bitwy pod Arsuf, która zakończyła się sukcesem krzyżowców. 10 września chrześcijanie opanowali Jafę. Ryszard zdecydował się skierować armię na odpoczynek w Jafie. Jednak komfort i rozrywki dostępne w mieście spowodowały znaczny spadek dyscypliny armii. Wielu rycerzy zdezerterowało do Akki, skąd król musiał ich potem osobiście sprowadzać. Innym problemem były zamieszki na Cyprze przeciwko Anglikom. Król Ryszard oddał wówczas wyspę zakonowi templariuszy, by przywrócili tam spokój.
W tych warunkach Ryszard zdecydował się na rozmowy z Saladynem. Na początku żądał kategorycznie zwrotu Jerozolimy. Wobec odmowy wysunął inną propozycję. Zaproponował, by brat Saladyna, Al-Adil, przyjął chrzest, poślubił jego siostrę, królową Sycylii Joannę i aby razem panowali w Jerozolimie. Jednak nikt oprócz króla nie potraktował tej propozycji poważnie.
Zimę Saladyn spędził w Jerozolimie, a Ryszard starał się wzmocnić obronność królestwa jerozolimskiego poprzez m.in. naprawę murów obronnych Askalonu. W obozie krzyżowców nadal trwały spory. Rada rycerzy i baronów palestyńskich zdecydowała, że królem jerozolimskim nie będzie Gwidon, a Konrad z Montferratu. Ryszard musiał się na to zgodzić. Jednak 28 kwietnia 1192 roku Konrad został zamordowany przez zabójców wysłanych przez sektę asasynów. Niektórzy obwiniali za zamach Ryszarda. Królem jerozolimskim został Henryk II z Szampanii, popierany przez ludność Palestyny, który poślubił wdowę po Konradzie – Izabelę. Żeby ułagodzić Gwidona, Ryszard ofiarował mu wyspę Cypr, odkupioną od templariuszy.
Wiosną 1192 roku wznowiono działania wojenne. Ryszard zdobył Daron, dzięki czemu kontroli krzyżowców zostało poddane całe wybrzeże palestyńskie, aż do Tyru. Następnie armia pomaszerowała na Jerozolimę. Król nie zdecydował się jednak na atak na to miasto, mając świadomość, że nawet w wypadku zdobycia go, trudno byłoby je utrzymać. Zamiast tego jego wojska zaatakowały i zniszczyły dużą karawanę idącą z Egiptu, zagarniając bogate łupy.
Po tym sukcesie Ryszard rozpoczął przygotowania do powrotu do Anglii, gdzie spiskował przeciw niemu brat Jan, a Filip August starał się odebrać mu jego francuskie posiadłości. 5 sierpnia 1192 roku Saladyn znienacka zaatakował Jafę, kiedy król Anglii odpływał. Ryszard na wieść o tym zawrócił statki i przypłynął na odsiecz z niewielkimi siłami. Doszło do bitwy, która mimo przewagi muzułmanów zakończyła się zwycięstwem chrześcijan. Obie strony dążyły jednak do zawarcia pokoju. Saladyn był zmęczony 5-letnią wojną, a Ryszard chciał wrócić do kraju.
2 września 1192 roku Ryszard i Saladyn zawarli rozejm. Chrześcijanie odzyskali pas wybrzeża od Tyru do Jafy. Jerozolima pozostała w rękach muzułmanów, ale mieli oni zagwarantować pielgrzymom dostęp do miejsc świętych. 9 października 1192 roku Ryszard opuścił Outremer.
Ocena krucjaty.
W trzeciej krucjacie brali udział najznamienitsi monarchowie ówczesnej Europy. Mimo że nie zakończyła się sukcesem, krzyżowcy zdołali zdobyć Akkę i pas nadmorski aż po Jafę. Udało im się również zająć Cypr, jednak było to zwycięstwo odniesione nie nad muzułmanami, lecz nad władcą chrześcijańskim, który zaognił spory w obozie chrześcijan. Bezspornym sukcesem było za to przerwanie podbojów Saladyna. Muzułmanie byli zmęczeni długą wojną i zrezygnowali na razie z prób wyparcia chrześcijan za morze. Królestwo Jerozolimskie odrodziło się wystarczająco silne, by przetrwać jeszcze sto lat. Jednak Jerozolima leżała teraz poza jego granicami, a całe królestwo było paskiem ziemi, które ciągnęło się wzdłuż wybrzeża od Tyru do Jafy na przestrzeni stu pięćdziesięciu kilometrów, ale którego szerokość nigdzie nie przekraczała piętnastu kilometrów. Na północy królestwo graniczyło z księstwem Antiochii, gdzie władał Boemund, który dzięki swojej rozumnej polityce zachował swą stolicę z niewielkim obszarem okolicznym. Jego syn władał w Trypolisie. Z całego frankijskiego wschodu pozostały resztki, które jednak na razie były bezpieczne.

</doc>
<doc id="113589" url="https://pl.wikipedia.org/wiki?curid=113589" title="Napęd bocznokołowy">
Napęd bocznokołowy



</doc>
<doc id="113592" url="https://pl.wikipedia.org/wiki?curid=113592" title="Paulicjanie">
Paulicjanie

Paulicjanie (ormiański: Պաւլիկեաններ) – średniowieczna grupa chrześcijańska powstała prawdopodobnie około VII wieku na terenach zamieszkiwanych przez Ormian, której początki i pochodzenie są niejasne. Wiadomo, że paulicjanie zamieszkiwali południowo-wschodnią część Azji Mniejszej, a w wyniku przesiedleń pojawili się także w Tracji. Największy rozkwit paulicjanizmu miał miejsce w IX wieku, ale w X wieku w Bizancjum grupa ta zaczęła zanikać. Jej ostatni wyznawcy w XVIII wieku przyjęli katolicyzm. Od początków swojego istnienia grupa ta była uważana za heretycką, najpierw przez Kościół ormiański, później przez ortodoksyjny Kościół bizantyjski.
Paulicjanie byli wyznawcami chrześcijańskiego dualizmu. Wierzyli w istnienie dwóch bogów, w dwa akty stworzenia. Byli „doketami” – zaprzeczali, iżby Syn Boży faktycznie cierpiał na krzyżu jako człowiek, ponieważ zrzucił on tylko grzeszną, cielesną powłokę. Po wygnaniu z Bizancjum walczyli wspólnie z Arabami przeciw Bizancjum, później zaś część z nich sprzymierzyła się z Turkami, istnieją relacje o żołnierzach paulicjańskich walczących przeciwko krzyżowcom. Inna grupa paulicjan została przesiedlona przez cesarzy bizantyjskich do Tracji, gdzie ich poglądy spotkały się z zainteresowaniem ze strony części miejscowych, dając w ten sposób początek bogomilizmowi.
Historia.
Tło.
Religia chrześcijańska docierała na tereny Armenii niemal od samego początku swego istnienia. Bardzo szybko też, jak podaje tradycja, za sprawą świętego Grzegorza Oświeciciela, na początku IV wieku stała się oficjalną religią państwa. Grzegorz i jego następcy Nerses i Mesrop byli zwolennikami ortodoksji, współpracowali ze świętym Bazylim i tak zwaną szkołą teologiczną w Cezarei. Oficjalny, popierany przez władców kościół był zatem ortodoksyjny, ale na terenie Armenii istniały także heterodoksyjne grupy wyznaniowe. Źródła zaświadczają, że już w III wieku w Ani zamieszkiwali marcjonici i adopcjanie. W IV wieku w Armenii Mniejszej pojawili się archontycy i przez pewien czas, za sprawą działalności Eutychesa z Satali, cieszyli się tam dużym powodzeniem wśród warstw wyższych. Jest wprawdzie kwestią dyskusyjną, czy manichejczyków należy uznać za odłam chrześcijaństwa czy raczej za wyznawców innej religii, faktem jednak jest, że i oni żyli w Armenii, a jeszcze do VI wieku najważniejsze pisma manichejskie tłumaczone były na ormiański. W pierwszej połowie V wieku poważnym zagrożeniem dla zwolenników ortodoksji byli mesalianie i tajemniczy borboryci.
Sytuacja kościoła ormiańskiego w drugiej połowie V wieku szczególnie sprzyjała rozwojowi różnego rodzaju sekt i grup heretyckich. Najwyższe funkcje w kościele takie jak biskupstwa i katolikat były dziedziczne, przechodziły z wuja na siostrzeńca, co powodowało, że obejmowali je często ludzie, którzy trybem życia daleko odbiegali od wzoru dobrego pasterza. Prowadziło to także często do traktowania dóbr kościelnych jako własności rodziny i dla duchowieństwa ważniejsze od posługi stało się pomnażanie majątku. Do tego dochodziły rozległe układy z władzą świecką, często niezbyt wyrozumiałą wobec poddanych. W wyniku tych patologii wielu ludzi, zwłaszcza z niższych warstw społecznych, pragnęło innego kościoła, mniej uwikłanego w sprawy doczesnego świata, skromniejszego i stojącego po stronie ludu.
Nie ulega wątpliwości że grupy sprzeciwiające się takiemu stanowi rzeczy przeżywały wówczas rozkwit, ale paradoksalnie informacji o nich nie mamy zbyt wielu. Był to prawdopodobnie skutek rozłamu, jaki nastąpił między oficjalnym Kościołem ormiańskim a resztą ortodoksyjnego chrześcijaństwa. Po soborze w Chalcedonie w 451 roku Kościół ormiański zbliżył się bowiem do monofizytyzmu. Autorzy greccy i łacińscy skupiali się więc raczej na krytyce doktryny monofizyckiej i nie pisali zbyt wiele o pomniejszych wyznaniach. Również autorzy ormiańscy zajęci byli tym konfliktem i o lokalnych odłamach wspominali na marginesach swych dzieł. Ze źródeł ormiańskich wyłania się bardzo niedokładny opis, prawdopodobnie istniał wówczas jeden, dominujący odłam, szczególnie popularny wśród niższych warstw społecznych i, co za tym idzie, zawierający wątki ludowe. O późniejszych tego typu ruchach wiadomo równie niewiele.
Początki.
Pierwsze wzmianki o paulicjanach pochodzą z początku VII wieku, z kanonów wielkiego synodu w Dwinie. Zebrani tam biskupi, zwołani przez Jana z Odzunu, zajęli się między innymi potępieniem paulicjanizmu i wprowadzeniem sankcji za jego wyznawanie oraz wspieranie wyznawców. Sami paulicjanie byli jednak grupą istniejącą już od dłuższego czasu, dokumenty synodu podają, iż już w czasie pontyfikatu katolikosa Nersesa III (641-661) doszło do ich pierwszych prześladowań. W źródłach ormiańskich brakuje jednak dokładnego opisu doktryny i pochodzenia tej grupy.
Więcej informacji na ten temat podają późniejsze źródła bizantyjskie. Ich powstanie zawdzięczamy temu, że paulicjanie pod koniec IX wieku mocno dawali się we znaki cesarstwu i dwór konstantynopolitański był żywo zainteresowany tą kwestią. Według badaczy wszystkie te źródła korzystały z opisów Piotra Sycylijczyka, który w okolicach 870 roku odwiedził siedzibę paulicjan w Tefrike jako cesarski poseł. Zdaniem bizantyjczyków nazwa „paulicjanie” pochodziła od Pawła z Samosaty, biskupa żyjącego w III wieku. Paweł i jego brat Jan mieli propagować w Samosacie manicheizm, religię swojej matki, Kallinike. W połowie VII wieku Konstantyn, Ormianin pochodzący z Mananali, w czasie swoich podróży natknął się na Diakonusa, wyzwoleńca z Syrii, zaangażowanego w samosacką gminę. Zasady wiary głoszone przez Diakonusa oczarowały Konstantyna i osiedlił się on na jakiś czas w Samosacie, aby pobierać nauki. Następnie powrócił do Mananali, gdzie rozpoczął działalność misyjną wśród swoich rodaków. Udało mu się zdobyć niewielką grupę zwolenników, z którą przeniósł się do Kibossy, nieopodal Kolonei, gdzie liczba jego zwolenników wzrosła. Konstantyn i jego uczniowie mieli zdominować Kibossę, a ich kościół działał tam dwadzieścia siedem lat, dopóki nie został wykryty przez władze.
Do Kibossy wysłano niejakiego Symeona, któremu nadano wszelkie uprawnienia niezbędne do uporania się z odstępcami. Po dotarciu na miejsce i zbadaniu sprawy Symeon, prawdopodobnie aby rozbić więzi między członkami kościoła, rozkazał paulicjanom zgładzić Konstantyna. Przywódca został w końcu zamordowany przez swojego syna o imieniu Justus. Nie był to jednak koniec, ponieważ Symeon w miarę śledztwa coraz mocniej fascynował się żarliwością religijną grupy, którą kazano mu zniszczyć. W końcu sam porzucił ortodoksję, przystał do tych, których niedawno prześladował i nawet zajął miejsce po Konstantynie. Władze cesarskie monitorowały jednak sprawę i nie zamierzały poprzestać na jednej próbie. Symeon był liderem zaledwie trzy lata, następnie zginął w prześladowaniach rozpoczętych przez Justyniana II.
Odwilż.
Po okresie prześladowań trwających między 690 a 695 rokiem sytuacja uspokoiła się, choć paulicjanie nadal obawiali się prześladowań. Po śmierci Symeona przywódcą został, choć źródła nie stwierdzają tego wprost, niejaki Paweł Ormianin. Aby uniknąć represji, wraz ze swoimi zwolennikami, przeniósł się z Kibossy do wsi Episparis a następnie do Mananali. Po Pawle przywódcą został jego syn Gegnezjusz, który miał przewodzić paulicjanom przez następne trzydzieści lat. W czasie gdy kierował sektą sytuacja uspokoiła się na tyle, że Gegnezjusz mógł nawet wziąć udział w dyspucie teologicznej z patriarchą Konstantynopola, która odbyła się prawdopodobnie w 728 lub 729 roku. Spokój jakim cieszyli się wówczas paulicjanie wynikał prawdopodobnie z tego, iż byli oni skrajnymi ikonoklastami, a władzę cesarską sprawowali wówczas władcy popierający ten ruch. Możliwe, że to właśnie z tego powodu doszło do debaty między patriarchą Konstantynopola a Gegnezjuszem – przeciwnicy ikon chcieli poznać poglądy grupy popierającej ich idee.
Przywódcy paulicjan zmieniali swoje siedziby, ale wraz z nimi nie przenosili się wszyscy ich zwolennicy, poza tym ciągle prowadzili działalność misyjną pozyskując nowych sympatyków i wiernych. W czasie panowania Konstantyna V (741-775) pierwsze wspólnoty paulicjan pojawiły się w Europie, przesiedlone tam przez cesarza w celach militarnych oraz po to, by stworzyć przeciwwagę dla miejscowych ikonolatrów, czyli zwolenników kultu ikon.
Po śmierci Gegnezjusza doszło do schizmy wśród paulicjan. Zmarły lider miał dwóch synów, Józefa i Zachariasza, którzy rywalizowali o objęcie schedy. Zachariasz zastąpił początkowo ojca, ale to Józef cieszył się większym poparciem wśród ludzi. Zagrożony Zachariasz uciekł się do próby zabicia brata, ta jednak zakończyła się niepowodzeniem i Józefowi udało się uciec. Prześladowany przez brata zbiegł na tereny zajęte przez Arabów, gdzie liczył na pomoc. Nie wiadomo jak, ale wkrótce zatriumfował nad Zachariaszem, udało mu się objąć przywództwo i zjednoczyć paulicjan. Miejscowy, ortodoksyjny władca o imieniu Krichorakes, zainteresował się jednak działalnością paulicjan i zmusił Józefa i jego zwolenników do opuszczenia zamieszkiwanych przez nich ziem. Józef zmarł w Chorakopeum, które lokuje się w pobliżu pizydyjskiej Antiochii.
Prześladowania.
Po jego śmierci przywódcą został Baanes, ale szybko utracił znaczenie na rzecz Sergiusza, ponownie zatem doszło do rozłamu i tym razem nie był on krótkotrwały. Paulicjanie podzielili się na dwie frakcje: kynochorytów i astatian. Rodzina Sergiusza pochodziła z Ani, a on sam przyjął doktrynę paulicjan za namową kochanki. W okresie jego działalności sekta rozwinęła działalność misjonarską na szeroką skalę, zdobywając sobie licznych zwolenników. W międzyczasie, w Konstantynopolu, doszło do zmian, bardzo niekorzystnych dla różnych grup popierających ikonoklazm. W 797 roku, w wyniku spisku, do władzy doszła Irena, zwolenniczka kultu ikon. Ona sama nie wprowadziła wprawdzie jakiejś represyjnej polityki w stosunku do paulicjan a jej następca który objął tron w 802 roku, Nicefor, był nawet podejrzewany o sprzyjanie sekcie ale wydarzenia te zapowiadały triumf ikonolatrów i w konsekwencji- prześladowanie ikonoklastów. Nie był to wprawdzie koniec tarć bo później władzę sprawowali jeszcze cesarze będący przeciwnikami kultu ikon, ale w przeciwieństwie do swoich poprzedników z VIII wieku nie odnosili się oni przychylnie do paulicjan.
Ze względu na ożywioną działalność misjonarską w czasie działalności Sergiusza, władze bizantyjskie zareagowały represjami. Przodowali w tym cesarze Michał I (811-813) i Leon V (813-820). Tym razem okazało się jednak iż paulicjanie byli już na tyle silni że potrafili się bronić, zabili między innymi Tomasza, metropolitę Cezarei oraz prefekta Parakondatesa. Przyłączyli się również do buntu przeciwko cesarzowi Michałowi II, stając po stronie jego konkurenta, Tomasza Słowianina (mimo iż był on ikonolatrem). Po klęsce powstania, wobec nowych prześladowań zwolennicy zarówno Sergiusza jak i Baanesa zbiegli na ziemie zajęte przez Arabów, oddając się pod opiekę emira Meliteny. Saraceni podarowali im dwie wioski, Argaoun oraz Amarę i w zamian za podatki zostawili w spokoju. Korzystając z ochrony muzułmanów paulicjanie dokonywali zbrojnych wypadów na tereny cesarstwa.
W 835 roku Sergiusz został zamordowany przez niejakiego Tzaniona z Nikopolis w czasie rąbania drewna. Jego uczniowie postanowili że nie powołają nowego przywódcy i będą rządzić się demokratycznie, uznali również, że zwolenników Baanesa należy wyeliminować. Od tego zamiaru odwiódł ich jednak uczeń Sergiusza, Teodot. Doszło wówczas do jakiejś formy pojednania. Paulicjanie zajęli się najeżdżaniem ziem Bizancjum, gdzie brali jeńców, których sprzedawali później Arabom jako niewolników. Powstanie odrębnego państewka mocno zaniepokoiło Konstantynopol, zwłaszcza że wielu paulicjan nadal zamieszkiwało wschodnie tereny cesarstwa.
Z uwagi na częste najazdy cesarz Teofil przedsięwziął radykalne kroki przeciwko paulicjanom. Zainicjował wielkie prześladowania na bardzo szeroką skalę, ale przerwała je jego śmierć. Kontynuatorką Teofila była jego żona, Teodora, która po śmierci męża sprawowała regencję. Ośmielona sukcesem jakim było oficjalne przywrócenie kultu ikon uznała, że nawrócenie paulicjan również jest możliwe. Oni jednak odrzucali pouczenia religijne bizantyjskiego kleru. Wobec takiego obrotu spraw Leon Argyrus, Andronik Dukas i Sudales, oficerowie oddelegowani przez cesarzową do tej sprawy, uznali że paulicjan należy zniszczyć. Źródła podają, że w wyniku ich działalności zginęło około 100 000 ludzi co wydaje się jednak liczbą mocno przesadzoną. Faktem jest że po tej kampanii paulicjanizm na terenie cesarstwa praktycznie przestał istnieć. Pozostawało jednak państewko na terenach opanowanych przez muzułmanów.
Państwo paulicjan.
Kampania przeprowadzona przeciwko paulicjanom w cesarstwie wzmocniła grupy żyjące w Argaoun i Amarze. W obawie o życie i dobytek wielu decydowało się na opuszczenie ziem Bizancjum i ucieczkę do współwyznawców żyjących pod opieką muzułmanów, także społeczność ta bardzo się rozrosła. Dodatkowo, okrucieństwo cesarskich sprawiło, że i tak już wojowniczy paulicjanie, zyskali kolejny powód do walki. Sposób, w jaki rozprawiono się z paulicjanami w cesarstwie, zraził także wielu ludzi sprzyjających paulicjanom i oni również często decydowali się na przyłączenie do tych, z którymi niedawno zaledwie sympatyzowali. Znajdowali się wśród nich także wojskowi, często wysoko postawieni.
Tak właśnie było z Karbeasem, dowódcą gwardii stratega temu Anatolikon. Gdy ojca Karbeasa zabito w czasie prześladowań, syn zebrał pozostałych przy życiu zwolenników paulicjanizmu i zbiegł z nimi do Argaoun. Ciężka sytuacja w jakiej znalazła się sekta sprawił iż potrzebowała ona zdolnego dowódcy wojskowego, dlatego też wybrano Karbeasa na nowego przywódcę. Jedną z jego pierwszych decyzji było przeniesienie się z Argoun i Amary do Tefrike. Pod względem strategicznym miejsce to było znacznie lepsze, było dogodniejszą bazą wypadową na ziemie zarówno cesarstwa jak i te zamieszkane przez Ormian. Poza tym Tefrike znajdowało się dalej od Meliteny, a Karbeas chciał być bardziej niezależny od miejscowego emira.
Gdy tylko sytuacja w Tefrike uspokoiła się, Karbeas rozpoczął najazdy na ziemie Bizancjum. Były one teraz znacznie częstsze, a dzięki dobremu dowództwu także lepiej zorganizowane. Paulicjanie docierali nawet do wybrzeży Morza Czarnego, łupiąc po drodze wsie i miasta oraz biorąc ludzi w niewolę. Najazdy były często zgrane z wyprawami emirów Meliteny i Tarsu, a współpraca między Karbeasem a Arabami układała się tak dobrze, że Bizantyjczycy podejrzewali nawet, że przeszedł on na islam. W 856 roku wojska bizantyjskie pod dowództwem brata Teodory, Petronasa, wyprawiły się przeciwko paulicjanom. Ekspedycji tej nie udało się jednak rozbić paulicjan i ich muzułmańskich sprzymierzeńców. W 858 roku na czele podobnej wyprawy stanął cesarz Michał III i jego wuj Bardas. Wojska cesarskie doszły aż do Samosaty, gdzie według jednej z relacji doszło do druzgocącego zwycięstwa paulicjan, do niewoli dostało się wielu możnych, a młody władca ledwo uszedł z życiem. Tej wersji nie potwierdzają jednak żadne inne źródła, nawet te mocno Bizantyjczykom nieprzychylne, więc wydaje się, że starcie to albo nie miało miejsca, albo miało inny przebieg. Wiadomo wprawdzie, że do niewoli paulicjańskiej trafiło kilku dostojników greckich, ale możliwe, że doszło do tego wskutek na przykład ataku paulicjan na jakiś odizolowany oddział. Tak czy inaczej, wyprawa z 858 roku również nie przyniosła cesarstwu sukcesu.
W 860 roku Karbeas wraz z Arabami napadł na Azję Mniejszą i według źródeł dotarł wówczas aż do południowych wybrzeży morza Czarnego. Wojska bizantyjskie, dowodzone przez Petronasa zmusiły wprawdzie paulicjan do odwrotu ale dopiero po bardzo ciężkich bojach. W 863 roku, w czasie jednego z najazdów na ziemie cesarstwa, Karbeas poległ w walce z oddziałami bizantyjskimi. Nowym przywódcą paulicjan został jego kuzyn, Jan Chryzocheiros. Pochodził on z możnego rodu bizantyjskiego ale powiązania rodzinne sprawiły, że sympatyzował z paulicjanami. Korespondował z nim sam patriarcha Konstantynopola, Focjusz, który w swoich listach próbował namówić Jana do pozostania przy ortodoksji. Starania patriarchy nie dały jednak oczekiwanych rezultatów a Jan otwarcie przyznał się do wyznawania paulicjanizmu po czym zbiegł do Tefrike. Karbeas przyjął go bardzo serdecznie, oddając mu za żonę swą córkę i mianując następcą.
W 868 lub 867 roku Jan, korzystając z zamętu panującego w Konstantynopolu po uzurpacji Bazylego poprowadził swoje wojska aż do Nikomedii, dotarł także do Efezu gdzie zamienił kościół świętego Jana na stajnię dla koni swoich wojowników. w 869 roku cesarz, którego absorbowały przede wszystkim sprawy posiadłości bizantyjskich w Italii próbował kupić sobie pokój na wschodzie. W tym celu wysłał do Tefrike Piotra Sycylijczyka, który próbował nakłonić Jana do zaprzestania najazdów. Jego misja zakończyła się fiaskiem ale w jej wyniku powstało jedno z najważniejszych źródeł do badań nad dziejami sekty. Wobec niepowodzenia dyplomatycznego Bazylii postanowił rozwiązać problem paulicjan siłą. W 870 roku stanął na czele wyprawy która miała zadać ostateczny cios paulicjanom. Cesarzowi udało się zdobyć wiele osad zamieszkiwanych przez paulicjan. Wydawało się, że pełne zwycięstwo jest już blisko gdy w wojska cesarskie stanęły pod Tefrike. Doszło do walk które jednak zakończyły się zwycięstwem Jana i rozbiciem armii bizantyjskiej. Bazylii uratował się tylko dzięki pomocy ormiańskiego chłopa o imieniu Teofilakt, który w zamian za ratunek zrobił potem błyskotliwą karierę na dworze konstantynopolitańskim a jego syn, Roman Lekapen został nawet cesarzem.
Paulicjanie triumfowali i w 871 roku jedna z ich wypraw dotarła aż do Ankyry. Cesarstwo jednak szybko się otrząsnęło po porażce i w 872 roku domestyk Chyrtoforos, zięć Bazylego, wyruszył z wojskami do Azji Mniejszej, którą paulicjanie bezkarnie łupili. Wódz bizantyjski odczekał aż najeźdźcy będą wycofywali się z łupami i dopiero wówczas ich zaatakował. Do bitwy doszło nieopodal miejscowości Bathyrrhyaks, u podnóża góry Zogoloenus. Armia paulicjan, osobiście dowodzona przez Jana Chryzocheirosa, znalazła się w potrzasku między wojskami Chrystoforosa i oddziałami temów Armeniakon i Charsianon. Otoczeni paulicjanie zostali niemal doszczętnie wyrżnięci, jedynie nielicznym udało się zbiec. Wśród nich znajdował się Jan ale został on wkrótce zamordowany przez niejakiego Puladesa, Greka, który mu towarzyszył. Jego głowa została odesłana do Konstantynopola, gdzie uświetniła triumf cesarza Bazylego. W tym czasie armia cesarska dotarła do Tefrike, gdzie nie zastała jednak żadnych paulicjan. Klęska pod Bathyrrhyaks oznaczała koniec państewka paulicjan. Bizantyjczycy przyłączyli tereny opanowane przez sektę do cesarstwa.
Bałkany.
Upadek Tefrike nie oznaczał jednak końca paulicjan. Ich grupy, żyjące na rubieżach cesarstwa były bowiem całkiem liczne, tyle że teraz pozbawiono je przywództwa politycznego. Bazylii nie prześladował pokonanych paulicjan, wręcz przeciwnie, wielu z nich zaoferował służbę w oddziałach cesarskich i nie brakowała takich którzy przyjęli jego ofertę. Do najsłynniejszych należał Diakonices, przyjaciel Chryzocheirosa, który dowodził później oddziałami cesarskimi w czasie walk w Italii. Znaczna liczba paulicjan zamieszkiwała południowo- wschodnie rubieże cesarstwa aż do X wieku, kiedy to patriarcha Antiochii nakłonił cesarza Jana Tzimiskesa do przesiedlenia wątpliwie lojalnych paulicjan z dala od Saracenów. Jan przesiedlił ich w okolice Filipopolis, warowni, którą niedawno odebrał Bułgarom. Chciał wykorzystać bitność paulicjan do obrony bałkańskich granic cesarstwa. Osiedliło się tam tak wielu paulicjan że, według niektórych relacji, przez pewne okresy uciskali oni nawet miejscową, prawosławną ludność.
Cesarze zdawali sobie sprawę, że na tolerowanie odstępców jest na dłuższą metę szkodliwe i dlatego dążyli do ich nawrócenia. Celował w tym zwłaszcza Aleksy Komnen (1081-1118) który w czasie walk z Normanami został opuszczony przez oddziały złożone z paulicjan. Po zapewnieniu sobie spokoju ze strony Normanów, zebrał on oficerów paulicjańskich wojsk w Mosynopolis pod pretekstem urzędowej rejestracji. Tam, podstępem odebrano im broń i uwięziono. Następnie zorganizowano dysputy z udziałem ortodoksyjnych mnichów którzy tłumaczyli paulicjanom ich błędy w rozumieniu wiary chrześcijańskiej. Jakaś część oficerów zdecydowała się przyjąć ortodoksję ale wielu innych upierało się przy swoich poglądach. Z uwagi na inne sprawy Aleksy odłożył na razie plan nawrócenia paulicjan i oficerów uwolniono, represje zastosowano tylko wobec nielicznych prowodyrów, zsyłając ich na Wyspy Książęce.
Do swoich zamiarów Aleksy powrócił przed wojną z Połowcami, gdy rezydował w Filipopolis. Cesarz zorganizował akcję misyjną i szereg dysput w których sam brał udział. Według relacji źródeł każdego dnia wielu paulicjan wyrzekało się herezji i przyjmowało ortodoksję. Anna Komnena podaje iż ogółem 10 000 ludzi porzuciło wówczas paulicjanizm. Aleksy osiedlił nawróconych paulicjan w mieście nieopodal Filipopolis i nadał im nowe ziemie. Kuleona, Kusinusa i Folusa, którzy byli przywódcami paulicjan, zabrał ze sobą do Konstantynopola i tam prowadził z nimi dyskusje na tematy teologiczne, chcąc udowodnić im że tkwią w błędzie. Kuleon uznał wyższość argumentacji cesarza i nawrócił się, ale pozostali trwali przy swoim zdaniu. Aleksy aresztował ich i choć mieli zapewnione wszelkie wygody to do końca życia pozostali więźniami.
W wyniku zabiegów Aleksego liczba paulicjan w Tracji uległa znacznemu zmniejszeniu, niemniej jednak przetrwała. Świadczą o tym na przykład relacje krzyżowców którzy natknęli się na osiedla paulicjańskie w pobliżu Pelagonii oraz źródło mówiące że wspólnota paulicjan chciała w 1205 roku oddać Filipopolis carowi bułgarskiemu, za co zostali ukarani przez łacinników. W 1717 roku Mary Wortley Montagu podróżująca do Stambułu zatrzymała się w Filipopolis gdzie spotkała paulicjan. W XVIII wieku ostatni paulicjanie zostali nawróceni przez Pietro Salinate i Ilię Maynowa na katolicyzm i weszli w skład Bułgarskiego Kościoła katolickiego, który istnieje do dziś.
Azja.
Nie wszyscy paulicjanie zostali przesiedleni przez Jana Tzimiskesa do Tracji. Część z nich pozostała w Azji, ale ich dzieje są bardzo ciężkie do zrekonstruowania. Wiadomo, że w czasie pierwszej wyprawy krzyżowej w 1097 roku krzyżowcy natknęli się na twierdzę Castra Publicanorum, którą władali Ormianie, a później nieopodal Trypolisu na zamek Arche, również zamieszkany przez Ormian. Źródła łacińskie wspominają również o oddziałach paulicjańskich, które wspierały muzułmanów w walce z krzyżowcami. Słowo "publicani", którym łacinnicy określali paulicjan, na trwale weszło do literatury zachodniej i z czasem zaczęło oznaczać wszystkie odłamy dualistyczne. Wiadomo również, że część paulicjan po klęsce pod Bathyrrhyaks zbiegła do Armenii, gdzie przyłączyła się do sekty tondrakitów, którzy przetrwali w górach aż do XIX wieku.
Doktryna.
O ile dzieje paulicjan są dosyć dobrze udokumentowane i istnieje wiele źródeł je opisujących, o tyle ich wierzenia nie są dla współczesnych historyków zbyt jasne. Nie przetrwały bowiem żadne dzieła teologiczne paulicjan, o ile jakieś w ogóle istniały, potwierdzone jest tylko, że mieli własną wersję Biblii. O systemie religijnym dowiadujemy się zatem praktycznie tylko ze źródeł opisujących polityczne dzieje ich wspólnoty. Głównym źródłem na ten temat są informacje zbierane przez posłów bizantyjskich którzy przebywali wśród paulicjan z misjami dyplomatycznymi. O wierzeniach paulicjan mówi również Focjusz, który brał udział w dysputach teologicznych z członkami sekty. Jednym ormiańskim źródłem które poświęca paulicjanom więcej niż krótką wzmiankę są prace Jana z Odzunu, który jednak koncentrował się na polityce.
Na temat doktryny paulicjańskiej wiele mogą nam powiedzieć teksty tondrakitów, pod warunkiem że przyjmiemy iż obydwie sekty były do siebie bardzo podobne co nie jest jednak pewne. Tondrakicki tekst, zwany "Kluczem do prawdy" przetrwał bowiem do naszych czasów, ale z drugiej strony zawiera on poglądy sekty w późnym okresie jej istnienia.
Etymologia i pochodzenie.
Niejasne jest już samo pochodzenie słowa „paulicjanie”, jak i faktyczne początki sekty. Jej brzmienie jasno wskazuje na jakieś związki z imieniem Paweł, ale z drugiej strony nie wiadomo do końca, o jakiego Pawła może chodzić. Sprawę utrudnia fakt, iż przymiotnik od tego imienia przybiera zazwyczaj formę „pauliański” lub „pauliński”. Według językoznawców „ic” obecne w wyrazie wskazuje na ormiański rodowód tego określenia. Ormiańskie "paulikios" było pogardliwym zdrobnieniem od imienia Paweł. Wydaje się zatem, że paulicjanie to zwolennicy jakiegoś Pawła który nie cieszył się zbytnim poważaniem w ówczesnych wyższych kręgach duchowieństwa i społeczeństwa. Nadal jednak nie wiadomo, kim ów Paweł mógł być.
Autorzy grecy i arabscy, prawdopodobnie opierając się na tradycji sekty, podają, że chodzi tu o Pawła i Jana z Samosaty, synów zwolenniczki manicheizmu, Kallinike. Focjusz podaje, że „paulicjański”, to tak naprawdę zniekształcenie od „paulioański” co jego zdaniem potwierdza wersję o Pawle i Janie. Nie wiadomo jednak czy ludzie ci faktycznie istnieli, czy była to tylko legenda samych paulicjan. Jeśli tak to wielu zwolenników ma teoria identyfikująca owego Pawła, syna Kallinike, z Pawłem z Samosaty, co sugeruje Masudi. Tu jednak pojawia się problem ponieważ nie znamy imienia jego matki a na domiar złego nie mogła być ona wyznawczynią manicheizmu, gdyż Mani urodził się około 216 roku a Paweł około 200 roku. Rozwiązaniem tego problemu mogłoby być uznanie że określenie „manichejski” zastosowano tu w takim sensie że jej poglądy były dualistyczne, źródła bowiem często nazywały różne herezje manicheizmem z uwagi na to, że ten system był dla wczesnego chrześcijaństwa silnym konkurentem. Być może była po prostu gnostyczką. Istnieje tu jednak zbyt dużo niejasności i przeinaczeń, żeby można było uznać którąkolwiek z tych hipotez za prawdziwą.
Dodatkowym problemem dla uznania identyfikacji Pawła, syna Kallinike z Pawłem z Samosaty jest fakt, że jego herezja jest dość odległa w czasie od paulicjanizmu. Poza tym Paweł z Samosaty był zwolennikiem adopcjanistycznego nurtu monarchianizmu a paulicjanie według przekazów mieli być dualistami. Wydaje się mało prawdopodobne że autorzy greccy popełnili tutaj błąd, gdyż wielu z nich było biegłych w dziedzinie teologii. Poza tym Bizantyjczycy nigdzie nie dali jasno do zrozumienia że Paweł, syn Kallinike jest tą samą osobą co Paweł z Samosaty. O tym drugim wiedzieli oni wiele, był bowiem jednym z najsłynniejszych herezjarchów, poza tym sprawował urząd biskupa Antiochii, która wówczas należała do cesarstwa.
Istnieje druga teoria na temat etymologii słowa „paulicjanie” i pochodzenia tego odłamu. Możliwe bowiem że nazwa pochodzi po prostu od świętego Pawła Apostoła a autorzy greccy słysząc paulicjańską legendę o Pawle i Janie zbyt pochopnie stwierdzili że kwestia pochodzenia nazwy sekty jest oczywista. Zwolennicy tej teorii przytaczają słowa lady Mary Wortley Montagu z 1717 roku, piszącej iż napotkani przez nią paulicjanie szczególną czcią otaczali Pawła Apostoła. Jednak i tu pojawia się problem bowiem jej relację od pierwszych wzmianek o paulicjanach dzieli około 1000 lat a w tym czasie wiele poglądów czy też legend, mogło przejść daleko idącą ewolucję, zwłaszcza że nie znamy żadnych paulicjańskich tekstów religijnych. Możliwe więc że nauki przekazywane były wyłącznie drogą ustną. Entuzjaści drugiej teorii tłumaczą nazwę „paulicjanie” w ten sposób, iż Ormianie widząc praktyki paulicjan i ich uwielbienie dla Pawła Apostoła nazywali ich pogardliwie maluczkimi naśladowcami Pawła. Potwierdzeniem tej teorii jest wiele praktyk paulicjańskich.
Wierzenia.
Wiadomo, że sami paulicjanie nazywali siebie po prostu chrześcijanami a wyznawców innych odłamów tej religii określali mianem Rzymian. Podobnie jak wiele innych sekt uważali, że tylko oni wyznają prawdziwą i jedynie słuszną wersję objawienia chrystusowego. Większość autorów piszących o paulicjanach określa ich mianem manichejczyków, co najpewniej oznacza że byli po prostu dualistami a nie dosłownie, zwolennikami nauk Maniego. Uprawdopodabnia to relacja grecka o tym, że paulicjanie wyklinali Maniego i uważali go za heretyka. Wiadomo, że większość swoich zgromadzeń i kościołów uważali za założone przez Pawła Apostoła. Kongregacja w Kibossie była określana jako Macedonia, w Mananali- Achaja, w Argaoun- Kolosy, w Mopsuestii- Efez zaś w Kynopolis- Laodycea. Przywódcy paulicjan przyjmowali imiona uczniów Pawła i tak Konstantyn nazywał się Sylwanem, Symeon Tytusem, Gegnezjusz Tymoteuszem, Józef Epafrodytem a Sergiusz Tychikiem. Imiona te były nadawane prawdopodobnie po nabożeństwie inicjacyjnym. Znamienne jest, że Jan Chryzocheiros i Karbeas nie przyjęli imion uczniów Pawła. Zapewne nie uważano ich za przywódców religijnych tylko za wodzów i być może nie byli dopuszczeni do grona najbardziej wtajemniczonych.
Według źródeł greckich wierzenia paulicjan opierały się na wierze w dwie Zasady, Istotę Niebiańską, Trzy Osoby w Jednym oraz w Stwórcę- Demiurga. Demiurg stworzył świat materialny i władać nim będzie aż do jego końca. Następnie władzę obejmie Istota Niebiańska. Nie oddawali czci Maryi, uznając że Chrystus przeszedł przez nią „jak przez kanał” a sama Maryja nie była dziewicą, współżyła z Józefem i z tego związku narodziły się dzieci. Nie uznawali również sakramentów, uważając że są one pustym rytuałem. Nie poważali również krzyża, w tym względzie byli zwolennikami doketyzmu, twierdzili że Chrystus zmarł na nim tylko pozornie. Odrzucali również Stary Testament a z Nowego uznawali Ewangelie, Listy Pawła, List Jakuba, Listy Jana i Judy. Mieli również czytać listy o Pawle napisane przez Sergiusza, ale nie wiadomo czy nie jest to wtręt grecki, gdyż ich istnienie jest niepotwierdzone. Nie uznawali hierarchii kościelnej i nie posiadali konsekrowanych świątyń. Wiązało się to z całkowitym odrzuceniem kultu ikon i relikwii. Twórcy źródeł pisali również o „przebiegłości” paulicjan przejawiającej się w tym iż wolno im było udawać ortodoksyjnych chrześcijan to znaczy na przykład przyjmować sakramenty czy też uczestniczyć w nabożeństwach, jeśli miało im to pomóc w zabezpieczeniu się przed prześladowaniami. Nie wiadomo jednak czy nie jest to wtręt mający przedstawić paulicjan w złym świetle, jako przewrotnych, nie szanujących zasad własnej wiary.
Do tego momentu źródła greckie pozostają w zasadzie zgodne ze sobą, ale jeśli chodzi o kapłaństwo to nie jest to tak jasne. Część źródeł twierdzi, że paulicjanie nie mieli księży tylko tak zwanych ministrów i notariuszy, którzy mieli się niczym nie różnić od ludzi świeckich. Z drugiej jednak strony obrzędy i inicjacje przy których nadawano imiona uczniów Pawła Apostoła wskazuje, że istnieli jacyś liderzy duchowi, nauczyciele, wtajemniczeni w wyższe prawdy wiary. Tezę te potwierdza również opinia Sergiusza o sobie, który głosił, że jest Parakletem. Prawdopodobnie oznaczało to, że osiągnął najwyższy stopień wtajemniczenia.
Tondrakici.
Kwestia utożsamienia tondrakitów z paulicjanami jest jedną z głównych osi sporu w sferze badań nad tym odłamem. Autorzy ormiańscy, którzy z racji tego, że tondrakici działali na ich terenie, byli chyba najlepiej zorientowani w tych sprawach nie stosowali tych nazw zamiennie, poza jednym przypadkiem, na którym opiera się teorią identyfikująca obydwie grupy jako jedną. Grigor Magistros w swym liście do katolikosa Syrii napisał, iż pod nazwą tondrakici ukrywają się tak naprawdę „paulicjanie, których zatruł Paweł z Samosaty”. Przeciwnicy utożsamiania tondrakitów z paulicjanami uważają jednak, iż Grigor napisał tak aby katolikos, który bardzo dobrze znał paulicjan i potępiał ich jako heretyków, nie dał się zwieść opowieściami tondrakitów, szukającymi schronienia na terenie jego metropolii. Gdyby faktycznie nazwa „tondrakici” oznaczała to samo co „paulicjanie” fakt ten powinien, argumentują historycy, zostać bardziej podkreślony, odpowiednim opisem.
Poza tym jak okazuje się na podstawie analizy "Klucza do Prawdy", tondrakickiego tekstu zawierającego główne prawdy ich wiary, sekta ta była raczej adopcjanistyczna a nie dualistyczna, jak utrzymuje większość ormiańskich autorów. Być może Grigor Magistros miał na ich temat inne zdanie i to właśnie miał na myśli pisząc że tondrakitów „zatruł Paweł z Samosaty”, który faktycznie był zwolennikiem adopcjanizmu. Z racji tego, że autorstwo, wiek i pochodzenie "Klucza do Prawdy" nie jest jasne, istnieje jednak możliwość, iż była to księża ormiańskich adopcjanistów, później przejęta przez tondrakitów, którzy na jej podstawie zrewidowali założenia swojej wiary. Wiadomo też, że tondrakici nie byli do końca spójnym ruchem, pojęcie mogło to obejmować także jakąś sektę uznającą założenia adopcjanizmu, gdy tymczasem inne odłamy były zwolennikami dualizmu. Sprawa jest więc bardzo skomplikowana.
Autorzy ormiańscy dość szczegółowo opisywali sektę, tereny na których działała oraz imiona przywódców i nazwy te zupełnie nie pokrywają się, ze znanymi nam ze źródeł greckich, opisami paulicjan. Możliwe jest jednak, że obydwie grupy na siebie wpływały, zwłaszcza że wiadomo na pewno, że część azjatyckich paulicjan schroniło się wśród tondrakitów. Być może niektóre grupy tondrakitów przejęły część założeń i zwyczajów paulicjańskich.

</doc>
<doc id="113593" url="https://pl.wikipedia.org/wiki?curid=113593" title="Stowarzyszenie Młodzi Demokraci">
Stowarzyszenie Młodzi Demokraci



</doc>
<doc id="113594" url="https://pl.wikipedia.org/wiki?curid=113594" title="Działo odprzodowe">
Działo odprzodowe



</doc>
<doc id="113596" url="https://pl.wikipedia.org/wiki?curid=113596" title="Lomustyna">
Lomustyna

Lomustyna, CCNU (ATC: L 01 AD 02) – lek przeciwnowotworowy z grupy związków alkilujących.
Jego działanie polega na tym, iż "przyczepia się" do jednego z łańcuchów DNA komórki nowotworowej, uniemożliwiając jej podział.
Najczęstsze skutki uboczne:
Lomustyna jest zaliczana do cytostatyków o dużym potencjale emetogennym.
Lomustyna reaguje z alkoholem.

</doc>
<doc id="113598" url="https://pl.wikipedia.org/wiki?curid=113598" title="Osiem kobiet">
Osiem kobiet



</doc>
<doc id="113599" url="https://pl.wikipedia.org/wiki?curid=113599" title="Choroba Creutzfeldta-Jakoba">
Choroba Creutzfeldta-Jakoba

Choroba Creutzfeldta-Jakoba () – choroba neurologiczna z grupy pasażowalnych encefalopatii gąbczastych (TSE), której czynnikiem patogennym są najprawdopodobniej priony. Podobnie jak inne choroby z tej grupy ma charakter neurozwyrodnieniowy i cechuje ją odkładanie w ośrodkowym układzie nerwowym i niektórych innych tkankach nieprawidłowej izoformy białka prionu, PrPSc. CJD występuje w czterech postaciach różniących się przede wszystkim etiologią: sporadycznej (sCJD), rodzinnej (fCJD), jatrogennej (jCJD) i tzw. wariantu choroby (vCJD).
Klasyfikacja.
Historycznie w obrębie CJD wyróżniano ponadto zespoły: ataktyczny (zespół Betty Brownell-Oppenheimera), zespół ze ślepotą korową Heidenheina, zespół amiotroficzny (mylony ze stwardnieniem zanikowym bocznym przebiegającym z otępieniem) i panencefalopatyczny.
Historia.
Chorobę jako pierwsi opisali niezależnie od siebie Alfons Jakob w 1921 roku i Hans Gerhard Creutzfeldt w 1920 roku. Pięć przypadków opisanych przez Jakoba zostało zweryfikowanych histopatologicznie w latach 60. przez Mastersa i Gajduska; trzy z nich nie odpowiadały CJD we współczesnym rozumieniu. Przypadek opisany przez Creutzfeldta nie był przypadkiem sCJD. Rodzinną postać CJD opisał Walter Kirschbaum w 1924 roku, a sześć lat później Friedrich Meggendorfer przedstawił pracę opisująca rodzinę Backer, do której należał przypadek Kirschbauma. W 1929 roku Adolf Heidenhain opisał trzy przypadki CJD, którym towarzyszyła ślepota korowa; historycznie wyróżniano te przypadki jako tzw. zespół Heidenheina. Pierwsze przypadki jatrogennej CJD miały miejsce w latach 80., a etiologię choroby wyjaśniono pod koniec dekady. Ogłoszenie nowego wariantu CJD (nvCJD, potem vCJD) miało miejsce w marcu 1996 roku podczas III Sympozjum Chorób Wywołanych przez Priony w Paryżu. Dawniej używane nazwy choroby: zespół Nevina-Jonesa, stwardnienie kurczowe, stwardnienie rzekome; łac. "pseudosclerosis spastica", "encephalopathia subacuta progressiva".
Epidemiologia.
Sporadyczna CJD.
90% wszystkich przypadków choroby Creutzfeldta-Jakoba stanowi sCJD. Częstość sCJD szacuje się na 0,5-1:1 000 000 populacji. W Polsce wyliczono częstość na 0,25:1 000 000, co przypuszczalnie odzwierciedla niedodiagnozowanie choroby.
Jatrogenna CJD.
Jatrogenne przypadki CJD występowały po podawaniu zanieczyszczonego hormonu wzrostu otrzymanego z przysadek mózgowych człowieka. Pojedyncze przypadki wystąpiły po podaniu gonadotropin, przeszczepie opony twardej, zabiegach neurochirurgicznych, przeszczepie rogówki i użyciu elektrod stereotaktycznych. Do dziś przedstawiono na całym świecie około 200 przypadków jCJD.
Wariant CJD.
vCJD jest najprawdopodobniej skutkiem przeniesienia encefalopatii gąbczastej bydła (BSE) na człowieka. Wedle konsensusu specjalistów od pasażowalnych chorób prionowych (ang. Spongiform Encephalopathy Advisory Committee, SEAC): „Wobec braku jakiejkolwiek wiarygodnej alternatywy najbardziej prawdopodobne jest, że przypadki tego schorzenia są związane z narażeniem na kontakt z BSE przed wprowadzeniem zakazu stosowania określonych podrobów bydlęcych [ang. Specified Bovine Offal, SBO] w 1989 roku”.
Rodzinna postać CJD.
Rodzinna postać CJD (fCJD) spowodowana jest mutacjami w genie "PRNP". Za fenotyp fCJD odpowiada kilkanaście mutacji genu "PRNP"; inne mutacje w tym samym genie powodują chorobę Gertsmanna-Strausslera-Scheinkera (GSS) oraz śmiertelną rodzinną bezsenność (FFI).
Patogeneza CJD i teoria prionu.
Według szeroko przyjętej teorii Stanleya B. Prusinera, pasażowalne encefalopatie gąbczaste spowodowane są odkładaniem się w ośrodkowym układzie nerwowym nieprawidłowej izoformy białka prionu PrP. Forma ta (PrPSc albo PrPCJD) tworzy się w wyniku konwersji prawidłowej formy komórkowej (PrPC), kodowanej przez gen człowieka "PRNP" i ulegającej ekspresji we wszystkich tkankach człowieka. Niewyjaśniony jest mechanizm w jakim prawidłowe białko przybiera konformację charakterystyczną dla białka patologicznego. Obie izoformy mają identyczną sekwencję aminokwasową i są tak samo glikozylowane. Różnią się natomiast strukturą drugorzędową i konformacją przestrzenną, co implikuje istotne różnice fizykochemiczne. PrPC posiada dwie alfa-helisy i dwie beta-nici, natomiast w PrPSc przeważa struktura beta-kartki.
Objawy i przebieg.
Klasyczna triada objawów w CJD to otępienie, mioklonie i typowy obraz w EEG. Występują one łącznie u około 70% pacjentów. U około 30% stwierdza się objawy prodromalne: osłabienie, zaburzenia snu i łaknienia. W klasycznej postaci CJD postępujący deficyt neurologiczny i otępienie kończą się śmiercią chorego w 1. roku choroby. Około 5% to przypadki o długim, przewlekłym przebiegu.
W okresie prodromalnym choroby opisywano uporczywy świąd (tzw. prion pruritus).
Wariant CJD.
Obraz kliniczny vCJD znacznie się różni od obrazu klinicznego klasycznej postaci CJD. Średnia wieku, w którym nastąpił zgon wynosi 28 lat, w przeciwieństwie do sCJD, przy której jest to 68 lat oraz przebiega dłużej (13-14 miesięcy). Początkowe objawy to zaburzenia psychiczne (depresja, lęk, dysforia, bezsenność, obsesje, myśli samobójcze), a w około 30% przypadków także objawy czuciowe pod postacią silnego bólu. Następnie pojawiają się zaburzenia pamięci, trudności w chodzeniu i koncentracji, niewyraźna mowa, drżenia i parestezje. Charakterystyczne dla vCJD jest to, że objawy neurologiczne pojawiają się później niż psychiczne. W fazie schyłkowej pojawiają się halucynacje, dezorientacja, pląsawica, inkontynencja, mioklonie, a następnie pacjent zapada w mutyzm akinetyczny.
Diagnostyka.
EEG.
W 70% przypadków stwierdza się charakterystyczny obraz EEG (kompleksy iglica-fala wolna) na tle zdezorganizowanej czynności podstawowej. W vCJD wyniki badania EEG są całkowicie nieswoiste. Nie obserwuje się charakterystycznych dla sCJD kompleksów iglica-fala wolna. Niekiedy wynik badania EEG jest prawidłowy mimo zmian neurologicznych.
Tomografia komputerowa.
Obraz mózgu pacjentów z CJD w tomografii komputerowej jest zazwyczaj prawidłowy. Zasugerowano, że prawidłowy wynik badania CT u pacjenta z otępieniem przemawia za rozpoznaniem CJD.
MRI.
W vCJD badanie MRI wykazuje hiperintensywny sygnał w poduszce wzgórza (tzw. objaw poduszki, ang. pulvinar sign). Jest to objaw patognomoniczny dla vCJD. W sCJD bardzo intensywny sygnał w projekcji T2 pochodzi z jąder kresomózgowia.
Badania laboratoryjne.
W płynie mózgowo-rdzeniowym chorych z sCJD stwierdza się obecność białka 14-3-3. Czułość i swoistość tego objawu szacowana jest na więcej niż 90%. Białko 14-3-3 wykrywane jest metodami Western blotting lub odmianami metody ELISA.
Badanie neuropatologiczne.
Klasyczna postać CJD.
W badaniu neuropatologicznym w klasycznej postaci CJD stwierdza się triadę objawów:
Zmiany o takim charakterze obecne są w różnych obszarach mózgowia. Zmiany gąbczaste są patognomoniczne dla całej grupy chorób, do której należy CJD. Niekiedy, w przypadkach o długim przebiegu, zmiany gąbczaste mogą zostać zamaskowane przez zaniki neuronów i astrocytarny rozplem gleju. Zmiany gąbczaste (ang. "spongiform change") wymagają różnicowania ze stanem gąbczastym ("spongiform state") pojawiającym się przy nasilonym uszkodzeniu kory. Astrocytozę można rozpoznać metodami impregnacyjnymi, takimi jak metoda Cajala albo Holzera. W korze mózgu glejoza włóknista zajmuje głębsze warstwy i towarzyszy zmianom gąbczastym, i dominują w niej formy gemistocytarne astrocytów. W korze móżdżku ma miejsce rozplem gleju Bergmanna i komórek Fañanása (lofogliocytów, gleju pióropuszowego). Niekiedy spotyka się nacieki zapalne wokółnaczyniowe o słabym nasileniu i prawdopodobnie niewielkim znaczeniu patogenetycznym.
Wariant CJD.
W obrazie neuropatologicznym vCJD stwierdza się duże ilości patognomonicznych blaszek amyloidowych otoczonych wianuszkowato wakuolami (tzw. blaszki kwitnące, ang. "florid plaques"). Blaszki te rozsiane są w korze mózgu i móżdżku, w jądrach kresomózgowia, wzgórzu i podwzgórzu.
Immunohistochemia.
Badania immunohistochemiczne z użyciem przeciwciał anty-PrP pozwalają na definitywne rozpoznanie chorób prionowych. Brak ekspresji PrPSc w większości przypadków wyklucza rozpoznanie. Ponieważ przeciwciała nie są swoiste dla PrPSc ani PrPC, zachodzi konieczność usunięcia z badanych tkanek prawidłowej komórkowej izoformy białka. Dokonuje się tego przez autoklawowanie hydrolityczne i wodne, inkubację z kwasem mrówkowym i (lub) inkubację w kuchni mikrofalowej. Immunohistochemia uwidacznia akumulację PrP wokół zmian gąbczastych i wokół wypustek neuronalnych.
Mikroskopia elektronowa.
W badaniu ultrastrukturalnym stwierdza się otoczone błoną wakuole gąbczaste wewnątrz elementów neuronalnych, wewnątrz których tworzą się wakuole wtórne, również otoczone błonami (ang. secondary chambers). Wakuole zawierają nieznanego pochodzenia amorficzną treść. W istocie białej znajdują się wakuole śródmielinowe, rozdymające balonowato zmielinizowane włókna nerwowe. Aksony mogą być nienaruszone, ale też obkurczone i szczątkowe.
Rozpoznanie.
Rozpoznanie jCJD.
Rozpoznanie przepasażowanej (jatrogennej) CJD stawiane jest, gdy stwierdza się:

</doc>
<doc id="113600" url="https://pl.wikipedia.org/wiki?curid=113600" title="Prokarbazyna">
Prokarbazyna

Prokarbazyna ("PCB") – organiczny związek chemiczny, lek przeciwnowotworowy, inhibitor replikacji DNA.
Blokuje wytwarzanie białek i DNA przez komórki nowotworu poprzez degradację matrycy DNA, co uniemożliwia im wzrost i namnażanie się.
Najczęstsze skutki uboczne:
Wraz z PCB nie należy przyjmować jakichkolwiek dostępnych bez recepty leków bez wcześniejszej konsultacji z lekarzem. Prokarbazyna podobnie jak inne leki przeciwnowotworowe może mieć negatywny wpływ na rozwój płodu (wpływ teratogenny).

</doc>
<doc id="113602" url="https://pl.wikipedia.org/wiki?curid=113602" title="Heorhij Kirpa">
Heorhij Kirpa

Heorhij Mykołajowycz Kirpa, ukr. Георгій Миколайович Кірпа (ur. 20 lipca 1946 w Kubiwce, zm. 27 grudnia 2004 w Bortnyczach) – ukraiński polityk, minister transportu w rządzie Wiktora Janukowycza, z wykształcenia inżynier transportu.
Życiorys.
Do 2000 pracował na różnych stanowiskach w państwowych przedsiębiorstwach transportowych. Kierował m.in. narodowym przedsiębiorstwem kolejowym Ukrzaliznycia. Od 2000 do 2001 był wiceministrem transportu. W 2002 uzyskał mandat deputowanego (z listy koalicji Za Jedyną Ukrainę), nie złożył jednak ślubowania z uwagi na objęcie stanowiska ministra transportu. Urząd ten pełnił do lipca 2004. Wcześniej w tym samym roku założył własne ugrupowanie pod nazwą Partii Odrodzenia.
Zmarł tragicznie w okresie pomarańczowej rewolucji. Został znaleziony martwy w podmiejskim domu w Bortnyczach koło Kijowa. Za najbardziej prawdopodobne uznano samobójstwo poprzez zastrzelenie się. W tym samym czasie pojawiły się zapowiedzi ze strony nowego prezydenta Ukrainy, Wiktora Juszczenki odnośnie do kontroli wydatków państwowych, m.in. w resorcie transportu, z którego środki miały być przeznaczane na kampanię wyborczą Wiktora Janukowycza.
Heorhij Kirpa został wyróżniony m.in. tytułem Bohatera Ukrainy i Orderem Księcia Jarosława Mądrego V klasy oraz radzieckim Orderem Przyjaźni Narodów, a także honorowym obywatelstwem Kijowa, Kowla i Charkowa.

</doc>
<doc id="113604" url="https://pl.wikipedia.org/wiki?curid=113604" title="Oświetlenie">
Oświetlenie



</doc>
<doc id="113607" url="https://pl.wikipedia.org/wiki?curid=113607" title="Computer History Museum">
Computer History Museum

Computer History Museum – amerykańskie muzeum poświęcone historii komputerów.
Muzeum zostało założone w 1996 jako "The Computer Museum History Center". Od 2001 roku działa pod obecną nazwą. Muzeum mieści się w Mountain View w hrabstwie Santa Clara (w Dolinie Krzemowej).
Historia.
Muzeum powstało w 1996 roku w Mountain View w Kalifornii, na podstawie eksponatów z Muzeum Komputerowego w Bostonie. Na początku kolekcja znajdowała się w Moffett Air Field (Kalifornia) i była zachodnią filią Boston Computer Museum. W 1999 r. Muzeum w Bostonie zostało zamknięte, a jego zbiory podzielono między Museum of Science w Bostonie i Museum of Mountain View. W 2001 roku muzeum otrzymało nowoczesną nazwę - Muzeum Historii Komputerów. W 2002 roku muzeum przeniesiono do nowego budynku, który niegdyś należał do firmy Silicon Graphics w czerwcu 2003 roku otwarto dla publiczności w nowej lokalizacji.
Ekspozycja.
W tej chwili ekspozycja muzeum składa się z trzech działów:
Istnieje również dział tymczasowych ekspozycji.
Muzeum jest otwarte dla zwiedzających w środę, czwartek, piątek, sobotę i niedzielę. Wstęp jest bezpłatny, są darowizny.

</doc>
<doc id="113608" url="https://pl.wikipedia.org/wiki?curid=113608" title="Szary Wtorek">
Szary Wtorek

Szary Wtorek (ang. "Grey Tuesday") – akcja w ramach tzw. elektronicznego nieposłuszeństwa obywatelskiego, która miała miejsce 24 lutego 2004 r. Protestujący naruszali świadomie prawa wytwórni muzycznej EMI do płyty "The White Album", dystrybuując masowo pliki MP3 z utworami-przeróbkami pochodzącymi z albumu "The Grey Album", usiłując zwrócić uwagę na problem reformy prawa autorskiego oraz ideały przyświecające przeciwnikom takich praw.
Akcja była prowadzona przez organizację non-profit Downhill Battle, która postawiła sobie za cel walkę z monopolami na rynku muzycznym – 170 serwerów oferowało przez 24 godziny zawartość albumu, który stał się dzięki temu najpopularniejszym albumem muzycznym w USA.

</doc>
<doc id="113609" url="https://pl.wikipedia.org/wiki?curid=113609" title="Elektroniczne nieposłuszeństwo obywatelskie">
Elektroniczne nieposłuszeństwo obywatelskie

Elektroniczne nieposłuszeństwo obywatelskie (ang. "electronic civil disobedience", ECD) – dowolny typ obywatelskiego nieposłuszeństwa wykorzystujący techniki informatyczne dla przeprowadzenia akcji. W praktyce chodzi tu głównie o wykorzystanie Internetu. ECD jest współczesną formą obywatelskiego nieposłuszeństwa, którego pionierem był żyjący w XIX w. amerykański pisarz i filozof Henry David Thoreau, autor programowego eseju "Walden; or, Life in the Woods".
Elektroniczne nieposłuszeństwo obywatelskie jest wykorzystywane zarówno w akcjach politycznej i społecznej natury, jak i w akcjach skierowanych przeciwko konkretnym podmiotom – przykładem były ataki skierowane przeciwko firmom komputerowym uznanym w pewnych środowiskach za szkodzące rozwojowi informatyki (np. sprawa własności fragmentów kodu w systemie operacyjnym Linux). Specyfika ECD polega na tym, że angażuje znaczną liczbę osób, które wykonują formalnie zgodne z prawem czynności (np. wielokrotne wczytywanie stron internetowych), ale suma tych czynności jest niszcząca dla atakowanego serwera.

</doc>
<doc id="113610" url="https://pl.wikipedia.org/wiki?curid=113610" title="Ferdynand Ossendowski">
Ferdynand Ossendowski

Ferdynand Antoni Ossendowski herbu Lis, ps. „Feranto”, „Mark Czertwan” (ur. 27 maja 1878 w Lucynie, zm. 3 stycznia 1945 w Grodzisku Mazowieckim) – polski pisarz, dziennikarz, podróżnik, antykomunista, nauczyciel akademicki, działacz społeczny, polityczny i naukowy.
Życiorys.
Był synem lekarza Marcina Ossendowskiego i Wiktorii z Bortkiewiczów. Rodzina miała korzenie tatarskie, szlacheckie, herbu Lis. Był wyznania ewangelicko-reformowanego. Po urodzeniu się siostry Ferdynanda rodzina Ossendowskich przeniosła się do guberni pskowskiej, skąd pochodził ojciec, a w 1884 roku przeprowadziła się do Kamieńca Podolskiego. Tam młody Ossendowski zaczął uczęszczać do rosyjskiego gimnazjum, które ukończył – po kolejnej przeprowadzce – w Petersburgu. W tym czasie zmarł ojciec Ferdynanda. Rodzinę utrzymywała matka udzielając lekcji muzyki, natomiast młody Ossendowski pomagał jej udzielając korepetycji.
Po ukończeniu szkoły studiował nauki matematyczno-przyrodnicze w Petersburgu, gdzie został asystentem przyrodnika, prof. Szczepana Zalewskiego. W tym czasie wziął udział w wyprawach naukowych na Kaukaz, nad Dniestr, nad Jenisej i w okolice jeziora Bajkał. Dotarł również do Chin, Japonii, na Sumatrę i do Indii. Wrażenia z Indii były podłożem dla jego pierwszej powieści "Chmury nad Gangesem". 
Z powodu udziału w zamieszkach studenckich w 1899 roku musiał opuścić Rosję. Wyjechał do Paryża, gdzie studiował fizykę i chemię u prof. Marcellina Berthelota na Sorbonie. Tu także miał okazję poznać Marię Skłodowską-Curie.
Po powrocie do Rosji został docentem Uniwersytetu Technicznego w Tomsku. Nie pozostał jednak długo na uczelni, by poświęcić się karierze naukowej; jego pasją były podróże. W 1905 roku, po wybuchu wojny rosyjsko-japońskiej, został wysłany do Mandżurii, gdzie prowadził badania geologiczne w poszukiwaniu surowców niezbędnych dla armii. Za organizowanie w Harbinie protestów przeciw rosyjskim represjom w Królestwie Kongresowym został aresztowany i skazany na karę śmierci. Dzięki szczęśliwemu zbiegowi okoliczności uniknął wykonania wyroku i uzyskał jego nadzwyczajne złagodzenie. Wkrótce potem został wybrany przewodniczącym Rewolucyjnego Komitetu Naczelnego, który przez pewien czas sprawował władzę w Mandżurii. W wyniku procesu, który potem wytoczono jego członkom, Ossendowski został skazany na półtora roku twierdzy. Odzyskał wolność w 1908 roku. Wydana w 1911 roku książka "W Ludskoj Pyli" („W ludzkim pyle”), poświęcona więziennym doświadczeniom Ossendowskiego, zyskała przychylną ocenę m.in. Lwa Tołstoja. W tym czasie nawiązał współpracę z wieloma rosyjskimi gazetami. Gdy w 1909 roku zaczął wychodzić w Petersburgu polskojęzyczny „Dziennik Petersburski”, został jego korespondentem, a następnie redaktorem.
W 1918 roku opuścił zrewolucjonizowany Petersburg i wyjechał do Omska. W czasie wojny domowej w Rosji czynnie współpracował z dowództwem "Białych"; był m.in. doradcą admirała Kołczaka. Przekazał na Zachód tzw. dokumenty Sissona, które wykazywały, że Lenin był agentem wywiadu niemieckiego, a działalność partii bolszewickiej finansowana była za niemieckie pieniądze. Choć niektóre źródła uważają te dokumenty za sfałszowane, to udzielenie pomocy Leninowi przez Niemieckie Naczelne Dowództwo uważa się za fakt.
Powszechnie znany ze swojej antykomunistycznej postawy po upadku Kołczaka był poszukiwany przez bolszewicką policję polityczną (CzeKa). Dzięki niezwykłym zdolnościom przystosowawczym (m.in. znał biegle 7 języków obcych, w tym chiński i mongolski), udało mu się przedostać z kontrolowanej przez bolszewików Rosji do Mongolii. W jej stolicy Urdze został doradcą barona Ungerna walczącego przy pomocy zorganizowanej przez siebie Azjatyckiej Dywizji Konnej z bolszewikami. Dane na temat roli, jaką Ossendowski odegrał w Mongolii, są okryte tajemnicą; była ona niewątpliwie dość istotna, sam jednak mówił na ten temat niechętnie. Istnieje teza, jakoby Ossendowski stał się depozytariuszem wiedzy o ogromnym skarbie, ukrytym przez „Krwawego Barona” Ungerna gdzieś w mongolskich stepach, a który miałby posłużyć do sfinansowania kolejnej wojny z komunistami. 
Ossendowski początkowo pisał w języku rosyjskim, następnie w angielskim, a dopiero piątą książkę wydał po polsku. Światową sławę przyniosła mu książka "Zwierzęta, ludzie, bogowie" (wydana najpierw w języku angielskim pod tytułem „Beasts, Men and Gods”), która na przełomie 1920 i 1921 roku ukazała się w Nowym Jorku, w 1922 w Londynie, a w roku 1923 w Warszawie. Osiągnęła ona rekordową liczbę dziewiętnastu tłumaczeń na języki obce. Ossendowski opisał w niej wspomnienia z ucieczki z Rosji ogarniętej chaosem rewolucji. Opis obejmuje ucieczkę z Krasnojarska opanowanego przez bolszewików, zimę w tajdze, przeprawę do Mongolii i pobyt w niej u boku barona Ungerna. Książka osiągnęła niezwykłą poczytność na całym świecie, chociaż była i jest krytykowana za to, że duże jej fragmenty były konfabulacją autora. Głównym krytykiem i demaskatorem oszustw Ossendowskiego był szwedzki podróżnik Sven Hedin.
Do Polski powrócił w 1922 roku. Wkrótce rozwiódł się ze swoją pierwszą żoną, Rosjanką i 10 czerwca 1923 roku w kościele ewangelicko-reformowanym w Warszawie poślubił Zofię z Iwanowskich, "primo voto" Płoszko, swoją młodzieńczą miłość, która była profesorem Warszawskiego Konserwatorium Muzycznego,
W okresie międzywojennym zajmował się działalnością literacką, publikując wiele powieści, przeważnie w stylu „romansu podróżniczego”. Ukazało się 77 książek pisarza, które wydano również w 150 przekładach na 20 języków. Przez pewien czas należał do piątki najbardziej poczytnych pisarzy na świecie, a jego książki porównywano z dziełami Kiplinga, Londona czy Maya. W latach międzywojennych łączny nakład książek „polskiego Karola Maya” sięgnął 80 mln egzemplarzy. Jeśli chodzi o przekłady na języki obce, Ossendowski zajął wówczas drugie miejsce po Henryku Sienkiewiczu i do dziś nikomu nie udało się go w tej kategorii pobić.
W lutym 1943 roku, wstąpił do konspiracyjnego Stronnictwa Narodowego. Ostatnie miesiące życia spędził w Żółwinie, gdzie 2 stycznia 1945 roku nagle źle się poczuł, następnego dnia został przewieziony do szpitala w Grodzisku Mazowieckim. Tam zmarł, tuż przed wkroczeniem Armii Czerwonej, pochowany został na cmentarzu w Milanówku (kwatera XIV, rząd I). Nigdy nie ujawnił żadnych szczegółów swojej działalności polityczno-wywiadowczej. Archiwum zostało skrupulatnie zniszczone przed jego śmiercią.
Ze względu na treść jego książki "Lenin", fabularyzowanej biografii przywódcy rewolucji październikowej, niezwykle ostrej krytyki rewolucji i komunizmu, po zajęciu Polski przez Rosjan, grób Ossendowskiego był pilnie poszukiwany. Po jego znalezieniu ekshumowano zwłoki, gdyż NKWD chciało się upewnić, czy "osobisty wróg Lenina" na pewno nie żyje. Inna interpretacja tego faktu zakłada, że enkawudziści szukali przy zwłokach pisarza jakiejś informacji lub wskazówki co do miejsca ukrycia skarbu barona Ungerna.
Pamięć o pisarzu.
Po wojnie został skazany na zapomnienie, jego nazwisko umieszczono w „zapisie cenzorskim”. Wszystkie jego utwory objęte cenzurą w 1951 roku podlegały natychmiastowemu wycofaniu z bibliotek. Od roku 1989 jego prace mogą być w Polsce oficjalnie wydawane.
W roku 2004 władze Milanówka sfinansowały nowy nagrobek pisarza na miejscowym cmentarzu, jego imię nosi jeden z miejskich skwerów. W 2006 roku wmurowano pamiątkową tablicę na domu przy ulicy Grójeckiej 27 na warszawskiej Ochocie, gdzie pisarz mieszkał w czasie wojny, lecz wskutek protestów wspólnoty mieszkańców, usunięto z tablicy napis „antykomunista”. W 2009 roku odsłonięto pamiątkową tablicę na domu pisarza w Nieszawie. W Michalinie (dzielnica miasta Józefów) powstaje Muzeum Podróżników Polskich zawierające ekspozycję o podróżach pisarza.

</doc>
<doc id="113611" url="https://pl.wikipedia.org/wiki?curid=113611" title="Elektrofony elektromechaniczne">
Elektrofony elektromechaniczne

Elektromechaniczne instrumenty muzyczne (pot. "elektryczne instrumenty muzyczne") – grupa instrumentów muzycznych należąca do elektrofonów, w których dźwięk tworzony jest przez układ elektromechaniczny.
Wczesne instrumenty elektryczne wykorzystywały elektryczne i elektroakustyczne zjawiska w celu wytworzenia dźwięków muzycznych lub quasi-muzycznych. Zaczęły powstawać od roku 1876 i choć miały bardzo ograniczone zastosowanie – rzadko pisano utwory z myślą o nich – stanowią bardzo ważny etap na drodze do powstania nowoczesnych instrumentów elektronicznych, takich jak np. organy Hammonda czy melotron. Dopiero w drugiej połowie XX wieku instrumenty elektromechaniczne stały się ważnym elementem muzyki, głównie rozrywkowej. Odegrały też w pewnym okresie znaczącą rolę w awangardowej muzyce współczesnej.
Wybrane konstrukcje.
Wybrane instrumenty elektryczne w porządku chronologicznym według daty wynalezienia/konstrukcji: muzyczny telegraf (1876), telharmonium (1897), śpiewający łuk (1899), choralcello (1909), Audion Piano (1915), pianino optotoniczne (1916), Elektrophon (1921) oraz jego odmiany: Kurbelsphärophon, Klaviatursphärophon, Partiturophon i Kaleidophon, Pianorad (1926), Cellulofon (1927), Givelet (1927), Hellertion (1929), Givelet (1930), Rhythmicon (1930), Wiolonczela Teremena (1930), elektrochord (1932), organy Hammonda (1935), Hellertion (1936), Organy światłotonowe (1936), Vocoder (1939), Clavivox (1950), Electronium (1950), Side Man (1959), Melotron (1963), Optigan (1971), Dynatone (1987).
Transformacje istniejących instrumentów.
Zupełnie inną drogą szli konstruktorzy instrumentów elektromechanicznych, które powstawały na bazie tradycyjnych instrumentów akustycznych i miały podobny do nich wygląd. Sposób gry na takich instrumentach jest taki sam, jak na instrumentach akustycznych, a różnica pomiędzy nimi polega na budowie instrumentu – bezpośrednie źródło dźwięku pozostaje to samo, natomiast elementy rezonansowe (odpowiedzialne głównie za wzmocnienie dźwięku, choć pośrednio także i za barwę) są zastąpione przez przetworniki, zamieniające drgania mechaniczne na sygnał elektryczny. Podobieństwo do instrumentów elektronicznych polega natomiast na tym, że do usłyszenia instrumentu potrzebny jest wzmacniacz i głośnik, a barwa instrumentu może być poszerzana na drodze elektronicznej.
Twórcom pierwszych instrumentów elektrycznych zależało na możliwie jak najwierniejszym odtworzeniu brzmienia akustycznego odpowiednika instrumentu. Potem jednak odkryto, że stosując różne techniki gry oraz inne zjawiska (np. przesterowanie wzmacniacza lub sprzężenie zwrotne), można uzyskać niespotykane wcześniej charakterystyki brzmieniowe. Dodatkowo zaczęto również stosować cały szereg urządzeń efektowych – najpierw analogowych, później także cyfrowych.
Pierwotnie (i przez dość długi czas) w instrumentach elektrycznych stosowano jedynie przetworniki elektromagnetyczne. Ograniczało to poważnie elektryfikację wielu rodzajów instrumentów, gdyż wibrator musiał mieć właściwości ferromagnetyczne, co w praktyce oznaczało, że instrumentami takimi mogły być jedynie te zaopatrzone w metalowe struny. Dopiero w latach 80. XX wieku technika piezoelektryków została udoskonalona na tyle, że przetworniki oparte na tym zjawisku mogły zostać praktycznie zastosowane w technologii akustycznej. Od tego momentu stało się możliwe stworzenie instrumentów elektrycznych dla większości instrumentów akustycznych, włączając w to instrumenty perkusyjne oraz instrumenty dęte, choć niewiele rodzajów takich instrumentów weszło do powszechnego użytku.
Do najczęściej używanych instrumentów elektrycznych należą gitara basowa, gitara elektryczna, kontrabas elektryczny tzw. "stick", mandolina elektryczna, pianino elektryczne oraz skrzypce elektryczne.

</doc>
<doc id="113612" url="https://pl.wikipedia.org/wiki?curid=113612" title="Grey Tuesday">
Grey Tuesday



</doc>
<doc id="113613" url="https://pl.wikipedia.org/wiki?curid=113613" title="Elektrofony elektroniczne">
Elektrofony elektroniczne

Elektroniczne instrumenty muzyczne – grupa instrumentów muzycznych należąca do elektrofonów, w których dźwięk powstaje w drodze syntezy i dociera do słuchacza przez przetwornik elektroakustyczny. Sposób kontroli instrumentu jest bez znaczenia dla tej klasyfikacji.
Wybrane konstrukcje.
Wybrane instrumenty elektroniczne w porządku chronologicznym według daty wynalezienia/konstrukcji: sphaerophon (1924), dynaphone (1927), theremin [eterofon] (1928), trautonium (1930) oraz jego odmiany: mixture trautonium, radio trautanium i trautanium koncertowe, fale Martenota (1928), novachord (1939), solovox (1940), melochord (1947), szumofon (1952), ARP Odyssey (1972), Polymoog (1975).
Sposoby generowania dźwięków.
Choć matematyczne modele syntezy dźwięku przez łączenie składowych harmonicznych znane były od dawna, ich techniczna realizacja nastręczała problemów. Do początku lat 60. jedynym znanym sposobem syntezy przebiegów akustycznych, z wykorzystaniem elektroniki, były lampowe oscylatory RLC. Ich rozmiary, zużycie energii, emisja ciepła i pola elektromagnetycznego utrudniały techniczną realizację elektronicznej syntezy dźwięków na większą skalę. Dopiero odkrycie półprzewodników i proces miniaturyzacji elementów wykonanych na ich bazie, z układami scalonymi włącznie, dały takie możliwości. Od początku lat 60. na rynku zaczęły pojawiać się coraz mniejsze, sprawniejsze i tańsze instrumenty dające olbrzymie możliwości kształtowania dźwięków. Pod koniec lat 70. wraz z rozwojem techniki cyfrowej, analogowa synteza dźwięku została prawie całkiem wyparta przez cyfrową. Od tego czasu instrumenty elektroniczne stały się jeszcze łatwiej dostępne.
Wśród współczesnych instrumentów elektronicznych do niedawna potocznie stosowano podział na syntezatory i samplery, lecz obecnie, wskutek łączenia różnych rodzajów syntezy, nie jest on jednoznaczny.
Instrumenty elektroniczne często sterowane są przez sekwencer zamiast muzyka.
W dobie powszechnego wykorzystywania komputerów do produkcji muzyki powstał nowy rodzaj instrumentów elektronicznych – instrumenty wirtualne, czyli programy działające pod kontrolą sekwencerów pełniące rolę instrumentów muzycznych.

</doc>
<doc id="113615" url="https://pl.wikipedia.org/wiki?curid=113615" title="Pelagiusz II">
Pelagiusz II

Pelagiusz II (ur. w Rzymie, zm. 7 lutego 590 tamże) – 63. papież w okresie od 26 listopada 579 do 7 lutego 590.
Życiorys.
Przyjmuje się, że pochodził z Rzymu, choć jego ojciec nosił imię Unigild, co wskazywałoby na pochodzenie gockie. Został wybrany na papieża natychmiast, nie czekając na zgodę cesarza.
Najważniejsze dokumenty z czasu jego pontyfikatu dotyczą Longobardów i Schizmy Trzech Rozdziałów. Z powodu zagrożenia ze strony Lombardów Pelagiusz zwrócił się z prośbą o pomoc do cesarza bizantyjskiego Maurycjusza. Ponieważ nie uzyskał od niego oczekiwanej pomocy papież zwrócił się do Franków, którzy po pierwszej inwazji zostali przekupieni przez Lombardów i wycofali się.
Pelagiusz próbował popularyzować celibat wśród księży. Akty na temat celibatu wydane przez Pelagiusza zostały anulowane przez jego następcę Grzegorza I Wielkiego. W 589 roku odbył się synod w Toledo, na którym papież ogłosił nawrócenie się Wizygotów.
Papież był też budowniczym – podniósł prezbiterium bazyliki św. Piotra, by ołtarz znajdował się nad grobem Piotra Apostoła. Pelagiusz zmarł w czasie epidemii dżumy, która wybuchła pod koniec 589, po wylaniu Tybru.

</doc>
<doc id="113618" url="https://pl.wikipedia.org/wiki?curid=113618" title="Trapiści">
Trapiści

Trapiści, właściwie Zakon Cystersów Ściślejszej Obserwancji (OCSO, "Ordo Cisterciensis Strictioris Observantiae") – zakon katolicki istniejący pod tą nazwą od 1903 roku, wywodzący swoje początki z opactwa cysterskiego Notre-Dame de la Trappe w miejscowości Soligny-la-Trappe we Francji (południowa Normandia).
Zakon swoją nazwę wziął od opactwa Notre-Dame de la Trappe.
Historia powstania zakonu.
Klasztor La Trappe już od swego powstania był znany i bogaty, gdyż posiadał relikwie przywiezione z Palestyny. Przyciągały one wiernych i przysparzały dochodów. Opactwo jednak, wielokrotnie złupione, stało się biedne i popadło w ruinę. Jeszcze w średniowieczu za niezapłacenie podatku klasztor został obłożony klątwą przez papieża Bonifacego IX.
Na początku XVII w. większość zakonników opuściła ruiny opactwa. Pozostało kilku najbardziej wytrwałych indywidualistów oraz opat Marsollier. Ten jednak przestał zajmować się klasztorem, żył w samotności i z nikim nie rozmawiał, gdyż w ten sposób doznawał objawień. Pozostali mnisi postępowali podobnie. W 1662 roku do opactwa trafił samotny opat Armand Jean le Bouthillier de Rancé (według niektórych źródeł był opatem już od 1637 r.). Udało mu się częściowo skończyć z indywidualizmem w sprawach jedzenia i spania – mnisi jedli wspólnie w określonych porach i o określonej porze chodzili spać. Podjęli też prace na rzecz klasztoru, dzięki czemu stopniowo uporządkowano i odremontowano klasztor. Pozostałe obyczaje mnichów w dużym stopniu pokrywały się z wymogami pierwotnej reguły cysterskiej. Egzekwowano nakaz pracy i milczenia. W 1780 w klasztorze pojawił się Augustin de Lestrange, zwolennik kontemplacji i studiowania literatury kościelnej. W ten sposób w klasztorze La Trappe pojawiły się dwie główne zasady reguły trapistów (praca i kontemplacja). Ten rok uważa się za rok powstania zakonu trapistów.
Ponieważ Armand de Rancé nie zgadzał się na kontemplację i czytanie zamiast pracy, w 1785 doszło do rozłamu. Augustin de Lestrange opuścił klasztor zabierając ze sobą do Szwajcarii 21 mnichów podobnie myślących. W okresie rewolucji francuskiej trapiści musieli opuścić Francję, a przy okazji powstało kilka ich ośrodków w Europie. Po upadku Napoleona część mnichów wróciła do La Trappe. Około 1830 roku do trapistów należało 10 klasztorów męskich i 4 żeńskie. Formalnie jednak wszyscy należeli wciąż do cystersów. W 1847 papież Pius IX oficjalnie uznał dwie osobne kongregacje zakonne: jedną stosującą się do reguł ustalonych przez Armanda de Rancé i drugą stosującą się do zasad Augustina Lestrange’a. W 1892 r. za papieża Leona XIII połączono obie kongregacje w zakon zreformowanych cystersów. W roku 1894, po połączeniu trzech kongregacji (dołączono kobiecą), oficjalnie powstał odrębny zakon kontemplacyjny. W dniu 21 listopada papież Benedykt XVI nadał przywilej dla klasztoru trapistów w Mariawald (Diecezja Akwizgran) na pełny powrót do liturgii i obserwancji stosowanej przez ten zakon w latach 1963/64. Stosowny wniosek przedłożył Stolicy Apostolskiej opat tego klasztoru o. Josef Vollberg.
Zwyczaje zakonne.
Reguła zakonna opiera się na bardzo ścisłym przestrzeganiu reguły św. Benedykta. Uznaje się, że jest to najbardziej surowa reguła w Kościele katolickim. Zakłada pełną izolację od świata, klauzulę milczenia, posty, oddanie się modlitwie oraz pracy fizycznej. Mnichów obowiązuje także wielkie milczenie pomiędzy zakończeniem Komplety a śniadaniem. W ciągu dnia mnisi mogą porozumiewać się ze sobą, jakkolwiek jest to ograniczone do minimum. Siedem razy dziennie zbierają się w kościele na oficjum brewiarzowym. W Wielki Piątek chodzą boso, a w okresie Wielkiego Postu w każdą środę zachowują pełny post. Reguła też wymaga dbałości o higienę oraz bezwzględnego stosowania się do zaleceń leczniczych właściwego zakonnika.
Niektóre klasztory trapistów (np. Abbaye de Saint-Sixte) słyną z wyrabiania mocnego piwa (6–10% zawartości alkoholu), o charakterystycznym smaku, szczególnie popularnego w Belgii. Znakiem rozpoznawczym tego piwa jest charakterystyczne logo oraz informacja, iż część dochodu uzyskanego z jego sprzedaży będzie przeznaczona na wspieranie biednych.
Do zakonu tego należał m.in. Thomas Merton i św. Rafał Arnáiz Barón (kanonizowany 11 października 2009 przez Benedykta XVI). Trapistą pochodzącym z Polski jest Michał Zioło, poeta i eseista.

</doc>
<doc id="113623" url="https://pl.wikipedia.org/wiki?curid=113623" title="Kongregacja">
Kongregacja

Kongregacja (łac. "congregatio" – zebranie, towarzystwo):

</doc>
<doc id="113627" url="https://pl.wikipedia.org/wiki?curid=113627" title="Sunna">
Sunna

Sunna (arab. "as-sunnah" „droga, ścieżka”) – w islamie sunnickim jest to zbiór opowieści z życia Mahometa, jego opinie dotyczące wiary oraz prowadzenia życia. W innych odłamach, np. w szyizmie, do podstawowej sunny dodane zostały opowieści związane z jego następcami, uznawanymi przez dany odłam islamu. Ze względu na niechronologiczną strukturę Koranu oraz zasadę unieważnienia (zawartą w Koranie w wersie 2:106) znajomość sunny jest wymogiem niezbędnym do znajomości prawa islamu.
Sunna (dalej rozumiana jako sunna podstawowa) składa się z hadisów, opowiadających o wybranych epizodach z życia Mahometa, jego pojedynczych wypowiedzi itp. Nie istnieje jedna, prawowierna i oficjalna sunna, co islam doświadczył już na wczesnym etapie. W IX wieku miały powstać już tysiące sprzecznych ze sobą hadisów, a różne ugrupowania i organizacje tworzyły je na własną potrzebę. Tak wielka fala spotkała się z intelektualną reakcją muzułmanów, chcących trzymać się tradycji – powstała nauka krytycznie oceniająca hadisy. Za najbardziej prawowierne uznano sześć zbiorów autorstwa:
Inne uznano za mniej lub bardziej prawdziwe. Mimo prób nadal nie powstała jedna sunna (a więc i jedna tradycja islamska), co bywa wykorzystywane przez środowiska skrajne lub modernistyczne do reinterpretacji wersetów lub stawiania jednych nad drugimi.

</doc>
<doc id="113629" url="https://pl.wikipedia.org/wiki?curid=113629" title="Diagnostyka">
Diagnostyka



</doc>
<doc id="113630" url="https://pl.wikipedia.org/wiki?curid=113630" title="Jurij Modin">
Jurij Modin

Jurij Iwanowicz Modin (ros. Юрий Иванович Модин, ur. 8 listopada 1921 w Suzdalu, zm. 2007 w Moskwie) – oficer wywiadu, jeden z najlepszych oficerów prowadzących w historii radzieckiego wywiadu, prowadził m.in. członków Siatki Szpiegowskiej Cambridge.
Urodzony w małym miasteczku w Związku Radzieckim, był synem oficera Armii Czerwonej. W 1940 roku wstąpił na wydział inżynierii Akademii Marynarki Wojennej w Leningradzie. W 1942 w wyniku zagrożenia ewakuowany wraz z uczelnią na tyły. Występując jako świadek oskarżenia w sprawie przeciwko kucharzowi szkolnemu, który wziął trochę masła ze stołówki (kucharza za kradzież rozstrzelano), zwrócił na siebie uwagę NKWD. Przeniesiono go do Moskwy, aby doskonalił umiejętności w zakresie języka angielskiego. Od grudnia 1943 roku tłumacz na Łubiance (Centrala NKWD), zajmował się także przekładami dokumentów i informacji wywiadowczych, pochodzących od Siatki szpiegowskiej Cambridge.
Pod koniec 1947 roku wysłano go do Londynu, pod przykrywką attaché prasowego w istocie pełnił funkcję asystenta tamtejszego rezydenta MGB. Spotykał się regularnie z agentami radzieckimi: Anthonym Bluntem, Guyem Burgessem i Johnem Cairncrossem. Agenci brytyjskiego kontrwywiadu (MI5) nie potrafili wykryć tych kontaktów. W 1951 roku Modin pomógł Burgessowi i Donaldowi Macleanowi w ucieczce do Związku Radzieckiego. W 1953 roku odwołano go do Moskwy, powrócił jednak po roku, aby wspomóc Harolda (Kima) Philby’ego, a potem w 1955 roku w charakterze rezydenta, aby przygotować oficjalną wizytę Nikity Chruszczowa.
Został zdekonspirowany przez Blunta, który po aresztowaniu podczas przesłuchań wskazał na niego jako oficera prowadzącego.
Jurij Modin działał następnie w Indiach, a karierę w wywiadzie zakończył w charakterze wykładowcy w radzieckim instytucie im. Andropowa (szkoła szpiegów).
W Moskwie przyjaźnił się z Burgessem, Macleanem, i Philbym, któremu pomógł napisać autobiografię : "My Silent War" 1968 (wyd. pol. – "Moja cicha wojna" 1994) Własne przeżycia zawarł w książce opublikowanej w Wielkiej Brytanii w 1994 roku pod tytułem "My Five Cambridge Friends".
Podsumowując ich działalność, napisał:

</doc>
<doc id="113633" url="https://pl.wikipedia.org/wiki?curid=113633" title="SPARC">
SPARC

SPARC (ang. "Scalable Processor ARChitecture") – architektura mikroprocesorów RISC zaprojektowana początkowo przez firmę Sun Microsystems, a od roku 1989 rozwijana przez organizację SPARC International.
Opis.
Architektura SPARC określa 32-bitowy (SPARC version 8) oraz 64-bitowy (SPARC version 9) model programowy mikroprocesora (ang. "ISA – Instruction Set Architecture") oraz zawiera wskazówki pomagające w implementacji tej architektury. SPARC jest otwartą architekturą ("zgodnie z dawną definicją otwartości – przyp. autora"), oznacza to, że dostępna jest publicznie cała dokumentacja opisująca ISA oraz wskazówki dla osób lub firm implementujących. Dodatkowo firmy będące członkami organizacji SPARC mają wpływ na rozwój tej architektury oraz prawo do używania znaków handlowych. Dostępna jest także otwarta implementacja – na licencji GNU LGPL, kod w języku VHDL – procesora o nazwie LEON.
Procesory opracowane na podstawie architektury SPARC używane są powszechnie w wysokowydajnych serwerach, stacjach roboczych, a także systemach wbudowanych (ang. "embedded").
Zaprezentowane po raz pierwszy w 1985 roku przez Sun Microsystems. Architektura SPARC, będąca zawczasu bardzo radykalna, pozwala na ominięcie wielokrotnych pętli mnożenia i dzielenia. Inną podstawową cechą architektury SPARC, nieczęsto spotykaną w innych rozwiązaniach, jest zastosowanie bardzo dużego zestawu rejestrów ogólnego przeznaczenia (zalecenia implementacyjne mówią nawet o zestawie 64 do 528 – 64-bitowych rejestrów) dostępnych poprzez „okna rejestrów”, które mogą być przełączane podczas każdorazowego wywołania podprogramu czy obsługi przerwania za pomocą instrukcji "SAVE" tak, że zbiór rejestrów stanowiących parametry wywołania podprogramu staje się automatycznie zbiorem rejestrów parametrów lokalnych bez dodatkowych działań programowo-sprzętowych ("patrz obrazek").
Specyfikacja SPARC-v9.
Architektura SPARC-v9 zawiera dwa typy rejestrów: rejestry ogólnego przeznaczenia (nazywane rejestrami roboczymi) oraz rejestry statusowe/kontrolne.
Rejestry ogólnego przeznaczenia – "r", podzielone są na grupy: 8 rejestrów globalnych (ang. "global registers"), 8 alternatywnych rejestrów globalnych (ang. "alternate global registers") oraz zależną od implementacji liczbę zestawów 24 rejestrów dostępnych jako okno rejestrów (ang. "register window") podzielone jako: 8 rejestrów wejściowych (ang. "in"), 8 rejestrów lokalnych (ang. "local") i 8 rejestrów wyjściowych (ang. "out"). Rejestry "r[0] – r[7]" stanowią zestaw rejestrów globalnych o nazwach odpowiednio "g0 – g7". Rejestr globalny "g0" ("r[0]") zawiera zawsze wartość zero i zwraca ją podczas odczytu, natomiast podczas zapisu do tego rejestru zapisywana wartość jest ignorowana (tak naprawdę, to odwołanie do tego rejestru za pomocą pewnych instrukcji – LDD, LDA, STD, STA, powoduje zapisanie wyniku w rejestrze "r[0]"). Drugim specyficznym rejestrem jest "r[15]" do którego zapisywany jest adres instrukcji wywołania CALL. Wybór pomiędzy zestawami rejestrów globalnych – aktualnym i alternatywnym – odbywa się poprzez wybór w polu AG (ang. "alternate global") rejestru stanu procesora PSTATE. Dodatkowy zestaw rejestrów globalnych został wprowadzony w specyfikacji v9. Przełączanie okien rejestrów ogólnego przeznaczenia "r" realizowane jest za pomocą instrukcji SAVE (zwiększająca numer aktywnego okna) oraz RESTORE (zmniejszająca numer aktywnego okna). Przekroczenie możliwych wartości w rejestrze CWP wskazującego na aktualne okno rejestrów jest kontrolowane przez zawartość rejestrów CANSAVE oraz CANRESTORE i w przypadku przekroczenia procesor generuje pułapkę (ang. "trap").
Zestaw rejestrów zmiennopozycyjnych (ang. "floating-point") "f" zawiera:
Zestaw tej zorganizowany jest w ten sposób, że rejestry mogą na siebie nachodzić. Zestaw ten w przeciwieństwie do rejestrów ogólnego przeznaczenia nie jest podzielony na okna rejestrów i jest dostępny cały czas. Dostęp i operacje wykonywane na tych rejestrach realizowany jest za pomocą specjalnych instrukcji zmiennopozycyjnych FPop. Zestaw rejestrów oraz wykonywane na nich operacje zgodne sa z normą IEEE std 754-1985.
Architektura SPARC-v9 zawiera kilka specyficznych, w porównaniu do x86 i innych znanych procesorów, aspektów, m.in.:
Organizacja SPARC International.
SPARC International została założona w 1989 roku jako niezależna organizacja niekomercyjna (ang. "non-profit") w celu nadzorowania i kierowania rozwojem architektury SPARC. Organizacja posiada prawa do modelu programowego (ang. "ISA – Instruction Set Architecture") architektury SPARC, znaków handlowych (ang. "trademarks") SPARC, oraz pochodnych znaków handlowych (ang. "derivative trademarks – TM") SPARC. Organizacja jest utrzymywana wyłącznie przez członków organizacji wspierających architekturę SPARC oraz technologie otwartych standardów. Członkami organizacji SPARC są m.in.: Fujitsu, ORACLE America (dawniej Sun Microsystems), Texas Instruments, LSI Logic, Toshiba Corporation oraz wiele mniej lub bardziej znanych firm.

</doc>
<doc id="113639" url="https://pl.wikipedia.org/wiki?curid=113639" title="Maszyna drukarska">
Maszyna drukarska

Maszyna drukarska - podstawowe urządzenie przemysłu poligraficznego, służąca do wiernego powielenia oryginału na skalę przemysłową, w postaci wydruku na określonym podłożu. wykonywania druku na skalę przemysłową. Urządzenia mające ten sam cel w zależności od budowy, sposobów składania czcionek i drukowania ich lub wydruku na danym podłożu, nie mogą się różnić od siebie - stąd też znanych jest obecnie wiele ich rodzajów. 
Pierwszą maszyną drukarską była prasa drukarska, wynaleziona ok. roku 600 n.e. w Chinach. W Europie druk pojawił się dopiero w latach 40. XV wieku n.e. za sprawą Gutenberga.
Maszyny drukarskie można dzielić np.:
Główne elementy budowy maszyny drukującej offsetowej arkuszowej:

</doc>
<doc id="113641" url="https://pl.wikipedia.org/wiki?curid=113641" title="Wieliczki">
Wieliczki

Wieliczki (niem. "Wielitzken") – wieś w Polsce położona w województwie warmińsko-mazurskim, w powiecie oleckim, w gminie Wieliczki.
W latach 1954-1972 wieś należała i była siedzibą władz gromady Wieliczki. W latach 1975–1998 miejscowość administracyjnie należała do województwa suwalskiego.
Miejscowość jest siedzibą gminy Wieliczki.
Historia.
Wieliczki istniały już w roku 1540. Była to wieś czynszowa, założona na 40 włókach na prawie chełmińskim. Parafia Wieliczki powstała około 1552 roku. Wkrótce założono też we wsi szkołę parafialną. W 1600 roku w Wieliczkach mieszkała wyłącznie ludność polskiego pochodzenia. Jeszcze w roku 1833 do szkół na terenie parafii uczęszczało 613 dzieci polskich i 23 narodowości niemieckiej. Wśród tych pierwszych znajdował się Krystyn Lach z Wojnasów, późniejszy pisarz i filozof, który na przełomie XVIII i XIX wieku uczył się w szkołach w Wojnasach i Wieliczkach. W 1938 roku Wieliczki liczyły 616 mieszkańców i otrzymały w ramach akcji germanizacyjnej niemiecką nazwę "Wallenrode".

</doc>
<doc id="113643" url="https://pl.wikipedia.org/wiki?curid=113643" title="Sztuczne oświetlenie">
Sztuczne oświetlenie



</doc>
<doc id="113644" url="https://pl.wikipedia.org/wiki?curid=113644" title="Avalon (mitologia)">
Avalon (mitologia)

Avalon – celtycki raj lub kraina zmarłych (wyspa na mitycznym Oceanie Zachodnim), zwana inaczej Ziemią Kobiet, Wyspą Jabłek lub Wyspą Jabłoni. Trwa tam nieustanna wiosna, panuje nienaruszalny pokój, choroby nie mają dostępu do jej brzegów, a ziemia jest tak urodzajna, że szczęśliwcy, którzy dotarli do Avalonu, nie muszą troszczyć się o jej uprawianie, gdyż sama dostarcza wszystkich potrzebnych warzyw i owoców. Ci, którzy zasłużyli na pośmiertny żywot wieczny, przebywają tam, zażywając rozkoszy stołu i łoża.
Legenda mówi, że właścicielkami wyspy są piękne kobiety, czarodziejki, które oczekują na przybycie wielkich bohaterów. Dlatego Avalon często zwany jest także wyspą kobiet. Władczynią jest wieszczka, potrafiąca przepowiadać przyszłość, natomiast jej mąż jest strażnikiem, poruszającym się po morzu rydwanem, zaprzęgniętym w potwory morskie. Jednym z niewielu śmiertelników, którym udało się odnaleźć mityczną wyspę, jest według mitologii celtyckiej żeglarz Bran, któremu ukazała się wiedźma z gałązką jabłoni w ręku. Dała Branowi wskazówki, jak dostać się na wyspę.
Według legend, król Artur został pochowany (lub nadal żyje) właśnie w Avalonie. Jest to ponoć również miejsce ukrycia Świętego Graala. Z tych powodów, od setek lat trwają poszukiwania Wyspy Jabłek. Utożsamiano ją między innymi z Gotlandią, Mont Saint-Michel i Glastonbury. Obecnie nazwą tą określa się wyspę Man u zachodnich wybrzeży Walii. Jej celtycka nazwa to "Ellan Vannin".

</doc>
<doc id="113646" url="https://pl.wikipedia.org/wiki?curid=113646" title="Tony Bourge">
Tony Bourge

Tony Bourge (ur. 24 listopada 1948 w Cardiff) – rockowy gitarzysta brytyjski, Walijczyk.
Był członkiem zespołu Budgie; po odejściu z Budgie (1978) współzałożyciel zespołu Tredegar wraz z innym byłym członkiem Budgie - Rayem Phillipsem. Od początku lat '90 nie występuje na scenie i nie nagrywa. Prowadzi własną firmę meblarską w Cardiff. Ostatnio jednak został poproszony o nagranie nowych wersji kilku starych utworów grupy Budgie umieszczonych na jubileuszowych wersjach starych albumów. Wielu artystów wymienia go wśród źródeł swoich muzycznych inspiracji, m.in. Jerry Cantrell (Alice in Chains), Josh Homme (Queens of the Stone Age) oraz Kim Thayil (Soundgarden). 
W 2004 roku muzyk został sklasyfikowany na 94. miejscu listy 100 najlepszych gitarzystów heavymetalowych wszech czasów według magazynu Guitar World.
Niespodziewanie w kwietniu 2013 roku, Tony Bourge wydał solowy album zatytułowany "Crank It Up", który został nagrany na przestrzeni kilkunastu lat w jego domowym studiu. Gitarzystę wspomógł w nagraniach jego syn Kingsley. Album zawiera 20 kompozycji i stanowi bardzo eklektyczną całość. Można tu usłyszeć zarówno szybkie rockowe utwory jak również popowe piosenki oraz sporo bluesa. Miesiąc później, po wywiadzie radiowym jakiego udzielił brytyjskiej stacji radiowej GTFM, Tony Bourge wydał kolejny solowy album pod tytułem "Chilling Out". Oba albumy można zakupić w sklepie internetowym Amazon, na razie tylko w postaci plików mp3.

</doc>
<doc id="113648" url="https://pl.wikipedia.org/wiki?curid=113648" title="Oświetlenie sztuczne">
Oświetlenie sztuczne

Główne okresy wprowadzania do użytku kolejnych sztucznych źródeł światła:
Wpływ oświetlenia na nastrój.
Zależnie od temperatury barwowej, różna barwa oświetlenia może inaczej wpływać na samopoczucie ludzi.
Wykorzystując temperatury barwowe w mieszkaniu, uzyskujemy możliwość wpływania na samopoczucie, w zależności od przeznaczenia danego pomieszczenia. 

</doc>
<doc id="113649" url="https://pl.wikipedia.org/wiki?curid=113649" title="Tasiemczyca">
Tasiemczyca

Tasiemczyca, tenioza, cestodoza (łac. "tæniasis", "Taenia" – tasiemiec) – jest to pasożytnicze zakażenie przewodu pokarmowego przez tasiemca. Istnieje wiele gatunków tego pasożyta, w Polsce najczęściej spotyka się tasiemca nieuzbrojonego i uzbrojonego, rzadziej bruzdogłowca szerokiego.
Objawy.
Objawy infestacji tasiemcami to najczęściej:
Bruzdogłowiec szeroki charakteryzuje się dużym zapotrzebowaniem na witaminę B12, której niedobory w organizmie ludzkim mogą się objawić poważną anemią.
Gdy człowiek jest żywicielem pośrednim, np. tasiemca uzbrojonego ("Taenia solium"), skutki obecności larw w jego organizmie są poważniejsze. Wągry osadzające się w mięśniach powodują bóle i upośledzenie ich czynności. Mogą się także zagnieździć w innych narządach (mięśniu sercowym, wątrobie, płucach, a nawet siatkówce oka czy w mózgu) i spowodować ich uszkodzenie, a nawet śmierć chorego na tasiemczycę. Szczególnie niebezpieczny jest tu tasiemiec bąblowcowy.
Przyczyny.
Tasiemczyca jest chorobą odzwierzęcą. Do zakażenia dochodzi drogą pokarmową, poprzez spożycie mięsa zawierającego postacie przetrwalnikowe pasożyta, tak zwanych wągrów. Pośrednikami w rozwoju tasiemca są zwierzęta: bydło dla tasiemca nieuzbrojonego, świnie dla tasiemca uzbrojonego oraz ryby dla bruzdogłowca szerokiego. W jelicie człowieka wągry przekształcają się w postacie dojrzałe. Wydalane z kałem fragmenty ciała tasiemca (człony) zawierają jaja, którymi mogą zarazić się zwierzęta. Jeśli człowiek połknie jaja tasiemca, np. wraz z zanieczyszczoną kałem ludzkim wodą lub żywnością, sam stanie się żywicielem pośrednim.
Leczenie.
W leczeniu farmakologicznym tasiemczyc stosuje się prazykwantel, niclosamid, albendazol. 
Zalecenia ogólne.
Leczenie prowadzi się w domu. Badanie kału powinno się wykonać również u członków rodziny chorego.
Dieta nie ma znaczenia.
Nie ma ograniczeń odnośnie do aktywności fizycznej.
Leczenie farmakologiczne.
Preparaty stosowane w zakażeniu tasiemcem są bardzo skuteczne. W leczeniu stosuje się prazykwantel lub niklozamid. Lek przyjmuje się jednorazowo.
Po 3-6 tygodniach sprawdza się skuteczność leczenia badając kał.
W razie niepowodzenia leczenie się powtarza.

</doc>
<doc id="113650" url="https://pl.wikipedia.org/wiki?curid=113650" title="Twierdzenie Heine-Borela">
Twierdzenie Heine-Borela



</doc>
<doc id="113652" url="https://pl.wikipedia.org/wiki?curid=113652" title="Aksjomat nieskończoności">
Aksjomat nieskończoności

Aksjomat nieskończoności – jeden z aksjomatów teorii mnogości. Mówi, że istnieje zbiór formula_1 spełniający dwa następujące warunki:
gdzie S(y) jest następnikiem porządkowym zbioru y:
Oznacza to, że do zbioru formula_1 należą:
itd.
Zbiór taki jest zbiorem nieskończonym – stąd nazwa aksjomatu.
Zbiór, który składa się z elementów formula_12 (i żadnych innych), można utożsamić ze zbiorem liczb naturalnych, zbiory formula_12 zaś utożsamić z liczbami formula_14
Zbiór spełniający warunki aksjomatu nazywamy zbiorem induktywnym.
Formalne sformułowanie aksjomatu nieskończoności.
Istnieje rodzina zbiorów formula_15 o następujących własnościach:
Symbolicznie:

</doc>
<doc id="113653" url="https://pl.wikipedia.org/wiki?curid=113653" title="Shirley Chisholm">
Shirley Chisholm

Shirley Anita Chisholm, z domu St. Hill (ur. 30 listopada 1924 w Nowym Jorku, zm. 1 stycznia 2005 w Ormond Beach) – amerykańska działaczka polityczna, członkini Izby Reprezentantów. Bez powodzenia ubiegała się o nominację Partii Demokratycznej w wyborach prezydenckich w 1972, była pierwszą Afroamerykanką wybraną do Kongresu USA.
Życiorys.
Kształciła się w szkole publicznej w Brooklynie, następnie studiowała w Brooklyn College (ukończyła w 1946) oraz na Columbia University (1952). Pracowała jako nauczycielka w szkole pielęgniarskiej w Nowym Jorku, następnie kierowała Centrum Opieki Pediatrycznej Hamilton-Madison w Nowym Jorku.
Z ramienia Partii Demokratycznej zasiadała w latach 1964-1968 w Zgromadzeniu Stanowym Nowego Jorku. W 1968 stanęła do wyborów do Izby Reprezentantów w okręgu nowojorskim i jako pierwsza czarnoskóra kobieta zasiadła w Kongresie z wyboru, pokonując kandydującego w szeregach Partii Republikańskiej działacza praw człowieka Jamesa Farmera. Jej kadencja rozpoczęła się 3 stycznia 1969 – zasiadała w izbie przez kolejne siedem kadencji, do stycznia 1983. W styczniu 1969 współtworzyła grupę parlamentarną Afroamerykanów – Congressional Black Caucus.
Zgłosiła swoją kandydaturę w walce o nominację prezydencką Partii Demokratycznej w 1972. Zdobyła 151 głosów na konwencji wyborczej, co nie wystarczyło do uzyskania nominacji. Ostatecznie demokraci wybrali na swojego kandydata senatora z Południowej Dakoty George’a McGoverna, który w walce o prezydenturę nie sprostał Richardowi Nixonowi. Pewne kontrowersje (jeszcze przed rozstrzygnięciem sprawy nominacji Partii Demokratycznej) wywołała wizyta Chisholm u innego kandydata demokratów, George’a Wallace’a (znanego z przeciwnych poglądów), ciężko postrzelonego w trakcie kampanii.
W czasie swojej pracy w Kongresie Shirley Chisholm była rzeczniczką zwiększenia wydatków na cele społeczne, opiekę zdrowia, edukację, sprzeciwiając się jednocześnie zwiększaniu wydatków na wojsko.
Autorka książek: "Unbought and Unbossed" (1970) i "The Good Fight" (1973). W 1993 została uhonorowana miejscem w Narodowej "Hall of Fame" Kobiet Amerykańskich.
W listopadzie 2015 prezydent Stanów Zjednoczonych, Barack Obama, odznaczył ją pośmiertnie Medalem Wolności.

</doc>
<doc id="113659" url="https://pl.wikipedia.org/wiki?curid=113659" title="Hong Hu">
Hong Hu

Hong Hu (; ur. w czerwcu 1940 w powiecie Jinzhai w prow. Anhui) − chiński działacz państwowy.
Życiorys.
Studiował inżynierię chemiczną w Pekińskim Instytucie Technologicznym, który ukończył w 1963. Po studiach podjął pracę zawodową w przemyśle, w 1965 roku wstąpił do Komunistycznej Partii Chin. Pełnił szereg funkcji kierowniczych w przemyśle lokalnych i krajowym, zajmując jednocześnie ważne stanowiska w hierarchii partyjnej. Od 1991 do 1998 roku był wicedyrektorem Państwowej Komisji Restrukturyzacji Gospodarki. W latach 1992-2007 członek Komitetu Centralnego KPCh, do 1997 roku także jako członek Centralnej Komisji Dyscypliny Partyjnej.
W latach 1998-2004 członek Komitetu Prowincjonalnego KPCh prowincji Jilin. W 1998 roku wybrany wicegubernatorem i p.o. gubernatora prowincji Jilin, rok później gubernatorem. W październiku 2004 roku zrezygnował z funkcji gubernatora, zastąpił go Wang Min. Od 2002 roku delegat do Ogólnochińskiego Zgromadzenia Przedstawicieli Ludowych, od 2005 roku jest wiceprzewodniczącym parlamentarnej Komisji Prawnej.

</doc>
<doc id="113663" url="https://pl.wikipedia.org/wiki?curid=113663" title="Rząd Edwarda Osóbki-Morawskiego (TRJN)">
Rząd Edwarda Osóbki-Morawskiego (TRJN)



</doc>
<doc id="113664" url="https://pl.wikipedia.org/wiki?curid=113664" title="Inspektor ochrony danych">
Inspektor ochrony danych

Inspektor ochrony danych (IOD) – osoba fizyczna wspierająca administratora danych w realizacji obowiązków dotyczących ochrony danych osobowych.
Zadania inspektora ochrony danych.
Zgodnie z art. 37 ogólnego rozporządzenia o ochronie danych (RODO) do obowiązków IOD należy:
Obowiązek wyznaczenia IOD.
Zgodnie z art. 37 RODO administrator danych lub podmiot przetwarzający wyznaczają inspektora ochrony danych zawsze, gdy:
Administrator lub podmiot przetwarzający zawiadamia Prezesa UODO o wyznaczeniu IOD w ciągu 14 dni od dnia jego wyznaczenia. Zawiadomienie musi być złożone elektronicznie i opatrzone kwalifikowanym podpisem elektronicznym albo podpisem zaufanym.
Rozporządzenie Parlamentu Europejskiego i Rady (UE) 45/2001 z dnia 18 grudnia 2000 r..
Inspektor ochrony danych (czasami określany również jako urzędnik ds. ochrony danych) – osoba powoływana przez każdą instytucję lub organ Unii Europejskiej w celu zapewnienia stosowania przepisów Rozporządzenia Nr 45/2001 Parlamentu Europejskiego i Rady z 18 grudnia 2000 roku o ochronie osób fizycznych w związku z przetwarzaniem danych osobowych przez instytucje i organy wspólnotowe i o swobodnym przepływie takich danych. Ponadto doradza administratorom danych w kwestii wypełniania przez nich obowiązków w zakresie ochrony danych osobowych. W zakresie wykonywania swoich obowiązków jest niezależny.
Do szczegółowych zadań inspektora należy:
"Inspektor ochrony danych" może zostać powołany na okres od 2 do 5 lat. Możliwy jest ponowny wybór tej samej osoby na stanowisko inspektora z zastrzeżeniem, że nie można sprawować funkcji dłużej niż przez 10 lat. Każda instytucja lub organ, który powoła inspektora (lub inspektorów) zobowiązana jest go zgłosić do rejestru prowadzonego przez Europejskiego Inspektora Ochrony Danych.

</doc>
<doc id="113665" url="https://pl.wikipedia.org/wiki?curid=113665" title="Rząd Edwarda Osóbki-Morawskiego">
Rząd Edwarda Osóbki-Morawskiego



</doc>
<doc id="113666" url="https://pl.wikipedia.org/wiki?curid=113666" title="Anna Kańtoch">
Anna Kańtoch

Anna Kańtoch (ur. 28 grudnia 1976 w Katowicach) – polska pisarka, autorka powieści i opowiadań fantastycznych i kryminałów, znana również pod pseudonimem Anneke.
Życiorys.
Wczesne utwory zaczęła pisać w szkole podstawowej, a sama przyznała „...to naprawdę słabe teksty były”. Ukończyła orientalistykę (specjalność: arabistyka) na Uniwersytecie Jagiellońskim. Po studiach wróciła do Katowic, gdzie pracowała w biurze podróży. Należy do Śląskiego Klubu Fantastyki.
Debiutowała w kwietniu 2004 opowiadaniem "Diabeł na wieży" opublikowanym w czasopiśmie „Science Fiction”. Pisała recenzje filmów i książek do internetowego magazynu „Avatarae” (gdzie ukazało się opowiadanie będące kontynuacją "Diabła na wieży" – "Czarna Saissa"), pisze do magazynu „Esensja”. W lipcu 2005 ukazał się zbiór opowiadań "Diabeł na wieży" o ich bohaterze, Domenicu Jordanie, wydany przez wydawnictwo Fabryka Słów.
Jej debiutem książkowym była powieść "Miasto w zieleni i błękicie", dziejąca się w tym samym świecie co opowiadania o Domenicu Jordanie.
Na Euroconie 2007 otrzymała nagrodę Europejskiego Stowarzyszenia Science Fiction (ESFS) dla najbardziej obiecującego młodego twórcy – Encouragement Award.
Pięciokrotnie otrzymała Nagrodę im. Janusza A. Zajdla: raz za powieść (w 2010 za pierwszy tom „Przedksiężycowych”) oraz cztery razy za opowiadania (w 2009 za „Światy Dantego”, w 2011 za „Duchy w maszynach”, w 2014 za „Człowieka nieciągłego” i w 2015 za „Sztukę porozumienia”). W 2013 roku otrzymała również Nagrodę Literacką im. Jerzego Żuławskiego za powieść "Czarne". W 2018 roku otrzymała Nagrodę Specjalną imienia Janiny Paradowskiej (przyznawaną w ramach Nagrody Wielkiego Kalibru) za powieść "Wiara" oraz Złote Wyróżnienie nagrody literackiej im. Jerzego Żuławskiego za powieść „Niepełnia"”". W 2021 roku otrzymała Nagrodę Wielkiego Kalibru za powieść "Wiosna zaginionych".
Członkini grupy literackiej Harda Horda.
Tłumaczenia.
Jej opowiadanie „Światy Dantego” zostało przetłumaczone na język rosyjski i ukazało się w czasopiśmie „Jesli”. Teksty „Czarna Saissa” i „Portret rodziny w lustrze” ukazały się w ukraińskich antologiach, a „Tajemnica diabelskiego kręgu” oraz „Tajemnica nawiedzonego lasu” zostały wydane jako samodzielne książki na Ukrainie. Powieści „Czarne” oraz „Niepełnia” zostały wydane we Włoszech.

</doc>
<doc id="113669" url="https://pl.wikipedia.org/wiki?curid=113669" title="TRJN">
TRJN



</doc>
<doc id="113674" url="https://pl.wikipedia.org/wiki?curid=113674" title="Adam Daniel Rotfeld">
Adam Daniel Rotfeld

Adam Daniel Rotfeld (ur. 4 marca 1938 w Przemyślanach) – polski dyplomata i polityk, badacz stosunków międzynarodowych, profesor nauk humanistycznych. W latach 2001–2005 wiceminister spraw zagranicznych, w 2005 minister spraw zagranicznych.
Życiorys.
Dzieciństwo.
Adam Daniel Rotfeld urodził się w Przemyślanach, miejscowości leżącej wówczas w Polsce w województwie tarnopolskim. Urodził się w rodzinie żydowskiej jako syn adwokata Leona Rothfelda i jego żony Berty. W 1941, w trakcie II wojny światowej, z inicjatywy rodziców został oddany pod opiekę Klemensa Szeptyckiego, archimandryty klasztoru w Uniowie prowadzonego przez greckokatolickich duchownych z zakonu studytów. W klasztorze funkcjonował wówczas sierociniec, w którym wśród dzieci polskich i ukraińskich ukrywano również (w związku z decyzją greckokatolickiego metropolity Andrzeja Szeptyckiego oraz z inicjatywy archimandryty i zakonników) dzieci żydowskie. Po roku pobytu Adam Daniel Rotfeld został ochrzczony, otrzymał wówczas nowe nazwisko (Czerwiński). Jego rodzice zostali zamordowani przez Niemców, wojnę przeżyła natomiast jego siostra. Był także posiadaczem fałszywego paszportu Paragwaju wystawionego przez grupę Aleksandra Ładosia, co pomogło mu przeżyć wojnę.
W 1946, po rozwiązaniu klasztoru i delegalizacji przez władze radzieckie kościoła greckokatolickiego w ZSRR, został przeniesiony do sierocińca w Złoczowie. W 1951 dzięki staraniom ambasady polskiej w Moskwie został repatriowany do Polski, przebywał w Domu Dziecka nr 2 w Krakowie.
Wykształcenie.
W 1955 ukończył V Liceum Ogólnokształcące im. Augusta Witkowskiego w Krakowie. W latach 1955–1960 studiował na Wydziale Dyplomatyczno-Konsularnym Szkoły Głównej Służby Zagranicznej w Warszawie, gdzie uzyskał magisterium z zakresu międzynarodowego prawa publicznego na podstawie pracy o nieważności układu monachijskiego z 1938. Następnie studiował w studium dziennikarskim Uniwersytetu Warszawskiego (1960–1962). W 1969 uzyskał stopień doktora nauk prawnych na Wydziale Prawa Uniwersytetu Jagiellońskiego na podstawie dysertacji o prawie narodów do samostanowienia w systemie współczesnego prawa międzynarodowego. W 1990 został doktorem habilitowanym nauk humanistycznych w oparciu o monografię zatytułowaną "Europejski system bezpieczeństwa in statu nascendi", a w 2001 otrzymał tytuł naukowy profesora nauk humanistycznych.
Działalność zawodowa i publiczna.
Należał do Związku Młodzieży Polskiej, z którego został usunięty w 1954 za opowiadanie politycznych żartów. W latach 1961–1989 pracował w Polskim Instytucie Spraw Międzynarodowych w Warszawie, gdzie początkowo zajmował stanowisko redaktora (1961–1962), a następnie sekretarza redakcji miesięcznika „Sprawy Międzynarodowe” (1962–1968) i od 1964 jednocześnie zastępcy redaktora naczelnego Redakcji Wydawnictw PISM. W 1969 został mianowany adiunktem w Zakładzie Bezpieczeństwa Europejskiego PISM. W 1978 objął stanowisko kierownika w Zakładzie Bezpieczeństwa Europejskiego PISM. W latach 1974–1975 brał udział w pracach drugiej fazy Konferencji Bezpieczeństwa i Współpracy w Europie jako członek polskiej delegacji w Genewie oraz w Spotkaniach KBWE w Belgradzie, Madrycie oraz Wiedniu. W 1989 został kierownikiem projektu badawczego w Sztokholmskim Międzynarodowym Instytucie Badań nad Pokojem (SIPRI). W latach 1991–2002 pełnił funkcję dyrektora tej instytucji.
W latach 1992–1993 był osobistym przedstawicielem przewodniczącego KBWE ds. politycznego rozwiązania konfliktu w Naddniestrzu. Wynikiem jego pracy było przyjęcie końcowego raportu dającego podstawy do pokojowego rozstrzygnięcia konfliktu. W 2000 został mianowany przez prezydenta Aleksandra Kwaśniewskiego członkiem Rady Bezpieczeństwa Narodowego.
15 listopada 2001 objął stanowisko podsekretarza stanu w Ministerstwie Spraw Zagranicznych w rządzie Leszka Millera, od 30 czerwca 2003 pełnił funkcję sekretarza stanu w tym resorcie. 5 stycznia 2005, po objęciu urzędu marszałka Sejmu przez Włodzimierza Cimoszewicza, Adam Rotfeld został powołany na stanowisko ministra spraw zagranicznych. Sprawował tę funkcję do 31 października 2005.
W 2006 został przez sekretarza generalnego ONZ powołany na członka, a w 2008 na przewodniczącego Kolegium Doradczego Sekretarza Generalnego ONZ do spraw Rozbrojenia. W styczniu 2008 mianowano go współprzewodniczącym Polsko-Rosyjskiej Grupy do Spraw Trudnych. W sierpniu 2009 sekretarz generalny NATO mianował go członkiem Grupy Ekspertów NATO do przygotowania nowej koncepcji strategicznej paktu (tzw. Grupa Mędrców).
W październiku 2015 prezydent RP Andrzej Duda powołał go w skład Narodowej Rady Rozwoju. W lutym 2019 został jednym z sygnatariuszy deklaracji o powołaniu Koalicji Europejskiej przed majowymi wyborami do Parlamentu Europejskiego. We wrześniu tego samego roku był jednym ze współtwórców i sygnatariuszy listu "Wspólnie dla Senatu".
Działalność społeczna i naukowa.
W latach 1962–1964 pełnił funkcję przewodniczącego Studenckiego Stowarzyszenia Przyjaciół ONZ w Polsce. W 1962 został członkiem Polskiej Grupy Stowarzyszenia Prawa Międzynarodowego (ILA), a w 1992 – Międzynarodowego Instytutu Studiów Strategicznych (IISS) w Londynie. W okresie 1995–2006 był członkiem rady naukowej Instytutu Badań nad Pokojem i Polityką Bezpieczeństwa przy Uniwersytecie Hamburskim. W 1996 został członkiem Szwedzkiej Królewskiej Akademii Wiedzy Wojskowej, w 2001 członkiem Rady Międzynarodowego Centrum Demokratycznej Kontroli nad Siłami Zbrojnymi (DCAF), a w 2003 Genewskiego Centrum Polityki Bezpieczeństwa (GCSP). W 2009 wszedł w skład Międzynarodowej Komisji, przygotowującej Euro-Atlantycką Inicjatywę Bezpieczeństwa (EASI). Został także członkiem Europejskiej Rady Spraw Zagranicznych (ECFR). Wszedł również w skład rad naukowych Instytutu Studiów Politycznych Polskiej Akademii Nauk, Instytutu Spraw Publicznych, Ośrodka Studiów Wschodnich. Został współzałożycielem i członkiem władz kilku fundacji, m.in. Centrum im. prof. Bronisława Geremka oraz Fundacji im. Ryszarda Kapuścińskiego „Herodot”. Zasiadł również w radzie Fundacji Aleksandra Kwaśniewskiego „Amicus Europae” jako jej wiceprzewodniczący.
W latach 2006–2008 był wykładowcą Collegium Civitas w Warszawie. Prowadzi wykłady w Kolegium Europejskim (College of Europe) w Natolinie oraz w Akademii Dyplomatycznej i Studium Polityki Zagranicznej. W 2011 został profesorem w Instytucie Badań Interdyscyplinarnych „Artes Liberales” Uniwersytetu Warszawskiego. W tym samym roku został również członkiem Komitetu Nauk Politycznych Polskiej Akademii Nauk, a w 2012 członkiem Rosyjskiej Akademii Nauk. W 2013 powołany w skład Rady Muzeum przy Muzeum Historii Żydów Polskich Polin w Warszawie. Został również członkiem Komitetu Wspierania tego muzeum.
Jest inicjatorem Warszawskiej Grupy Refleksyjnej i redaktorem naukowym wydawanej pod jej auspicjami serii raportów: m.in. "New Political Act for the United Nations" (2004), "Towards Complementarity of European Security Institutions" (2005), "Arms Control Revisited: Non-Proliferation and Denuclearization" (2009). Pod jego redakcją naukową ukazały się zbiory pt. "Dokąd zmierza świat?" (Wyd. PISM, Warszawa 2008) oraz "Białe plamy. Czarne plamy. Sprawy trudne w relacjach polsko-rosyjskich 1918–2008" (red. naukowa wspólnie z Anatolijem Torkunowem, Wyd. PISM, Warszawa 2010). Jest autorem ponad 400 publikacji naukowych w tym ponad 10 książek, a także współautorem blisko 20 monografii, około 50 rozdziałów w pracach zbiorowych oraz ponad 350 artykułów. Trzy z jego monografii uzyskały nagrody prezesa Polskiej Akademii Nauk, Polskiego Instytutu Spraw Międzynarodowych i ministra spraw zagranicznych.

</doc>
<doc id="113677" url="https://pl.wikipedia.org/wiki?curid=113677" title="Adam Rotfeld">
Adam Rotfeld



</doc>
<doc id="113678" url="https://pl.wikipedia.org/wiki?curid=113678" title="Alternatywna historia">
Alternatywna historia



</doc>
<doc id="113682" url="https://pl.wikipedia.org/wiki?curid=113682" title="Dokumentacja programu">
Dokumentacja programu

Dokumentacja programu – ogół dokumentacji technicznej i dokumentacji użytkownika stworzonej dla określonego programu komputerowego przez jego twórców.
W jej skład wchodzą:
Tradycyjnie pisanie dokumentacji jest czynnością wykonywaną przez programistów niechętnie, stąd powstają systemy automatycznego generowania dokumentacji technicznej wprost z kodu źródłowego, np. doxygen.
Dokumentacja programu powinna w swojej podstawie zawierać dokumenty piśmiennicze (w języku naturalnym, w formie zrozumiałej dla człowieka, z ang. "human readable"), choć w zależności od wymagań i rodzaju dokumentacji wskazane może być posiłkowanie się dokumentami niepiśmienniczymi, takimi jak fragmenty kodów źródłowych, wykresy, graficzne reprezentacje algorytmów, zdjęcia interfejsu użytkownika, diagramy przepływu, opisy UML czy XML).
Również użytkownicy niechętnie korzystają z dokumentacji – przypomina o tym stosowany w odpowiedzi na niektóre (zwłaszcza banalne) pytania skrót RTFM.

</doc>
<doc id="113689" url="https://pl.wikipedia.org/wiki?curid=113689" title="Menstruacja">
Menstruacja

Menstruacja, miesiączka, krwawienie miesięczne (łac. "menses") – fizjologiczne zjawisko polegające na cyklicznym złuszczaniu się nabłonka macicy (endometrium) pod wpływem charakterystycznych zmian stężenia hormonów płciowych (estrogenów i progesteronu), wynikających z układów wzajemnych sprzężeń zwrotnych między gonadami, przednim płatem przysadki mózgowej i podwzgórzem.
Pełny przebieg zmian hormonalnych, wraz z wynikającą z tego przebudową endometrium, przeobrażeniami środowiska pochwy, zmianą stanu gruczołów piersiowych, temperatury ciała, wpływu wegetatywnego układu nerwowego, układu krążenia, nastroju psychicznego i innych funkcji organizmu nazywamy cyklem miesięcznym.
Cykl miesięczny.
Poza okresami ciąży, karmienia piersią i zażywania hormonalnych środków antykoncepcyjnych u zdrowej kobiety w wieku rozrodczym fizjologicznie menstruacja powtarza się regularnie co ok. 28 dni (u różnych kobiet różnie długo dojrzewa pęcherzyk jajnikowy) i trwa ok. 4 dni (notowane są również menstruacje 3-dniowe, aż do 8-dniowych). Pierwsza miesiączka (menarche) wyznacza początek okresu dojrzałości (występuje ok. 12–13 roku życia), a ostatnia wyznacza menopauzę, która stanowi linię graniczną między dojrzałością płciową a starością kobiety. Menopauza następuje najczęściej między 45. a 55. rokiem życia, z reguły w wieku 51 lat.
Mianem eumenorrhoea określa się fizjologiczne krwawienie, którego objętość zawiera się w granicach 10-80 ml. Prawidłowo krew menstruacyjna nie krzepnie, ze względu na lokalny wzrost aktywności plazminy, która działa fibrynolitycznie.
W drugiej fazie cyklu miesięcznego, pod wpływem działania progesteronu, w głąb endometrium wrastają tzw. tętnice spiralne. W momencie zaprzestania wytwarzania progesteronu przez ciałko żółte dochodzi do ich skurczu, co powoduje niedokrwienie i złuszczenie się nabłonka. Spadek stężenia progesteronu jest sygnałem oznaczającym brak zagnieżdżenia się zarodka w jamie macicy. W ciąży, pod wpływem gonadotropiny kosmówkowej, dochodzi do przekształcenia się ciałka żółtego w ciałko żółte ciążowe, które jest warunkiem utrzymania i rozwoju płodu w pierwszych 4 miesiącach.
Stosownie do jednej z hipotez
menstruacja mogła być powodem,  dla
którego człowiek wynalazł ubranie. Nasi przodkowie zamieszkiwali w Afryce,
toteż ubiór nie był im potrzebny dla ochrony przed zimnem. Dopóki wszyscy chodzili
nago, nie mogli też znać wstydu związanego z nagością. Menstruacja mogła być powodem, dla którego kobiety jako
pierwsze zapragnęły zasłaniać swoją okolicę intymną. Pośrednio potwierdza tę
hipotezę istniejące odwieczne tabu związane z menstruacją u wszystkich plemion
tradycyjnych oraz fakt, że w gorącym klimacie to przede wszystkim kobiety
korzystają u tych plemion z ubioru (spódniczki).
Zaburzenia miesiączkowania.
W klasyfikacji zaburzeń miesiączkowania wyróżniono:

</doc>
<doc id="113690" url="https://pl.wikipedia.org/wiki?curid=113690" title="Legenda o świętym Aleksym">
Legenda o świętym Aleksym

Legenda o świętym Aleksym – średniowieczny utwór o charakterze hagiograficznym, wykorzystywany jako przykład dawnego języka polskiego. Najstarsza zapisana wersja pochodzi z XV wieku. Zabytek polskiej wersji utworu przechowywany jest obecnie w Bibliotece Jagiellońskiej w Krakowie. Postać głównego bohatera zyskała sławę w Europie Zachodniej, gdzie jego kult został przeszczepiony z Bizancjum. Wyrazem tej popularności jest istnienie wierszowanych wersji legendy w wielu językach, np. w starofrancuskim i włoskim.
Legenda przedstawia historię ascety, który całe życie poświęcił Bogu, żyjąc w bólu, smutku i niedoli.

</doc>
<doc id="113691" url="https://pl.wikipedia.org/wiki?curid=113691" title="C. Elmer Anderson">
C. Elmer Anderson

Clyde Elmer Anderson (ur. 16 marca 1912 w Brainerd, zm. 12 stycznia 1998 tamże) – amerykański polityk.
Przodkowie Andersona pochodzili ze Szwecji. Działał w Partii Republikańskiej, od 27 września 1951 do 5 stycznia 1955 sprawował funkcję gubernatora Minnesoty. Jego poprzednikiem na tym stanowisku był republikanin Luther Wallace Youngdahl, a następcą demokrata Orville Freeman. Dwukrotnie sprawował funkcję zastępcy gubernatora – w latach 1939–1943 i 1945–1951. Przeszedł na stanowisko gubernatora po nominacji Youngdahla na sędziego Sądu Okręgowego w Waszyngtonie, w 1953 wygrał wybory na gubernatora z Freemanem, ale uległ mu dwa lata później.
Inny działacz Partii Republikańskiej o podobnym nazwisku Elmer Andersen był gubernatorem Minnesoty w latach 1961–1963.

</doc>
<doc id="113693" url="https://pl.wikipedia.org/wiki?curid=113693" title="Raymond Davis">
Raymond Davis

Raymond Davis, Junior (ur. 14 października 1914 w Waszyngtonie, zm. 31 maja 2006 w Nowym Jorku) – amerykański fizyk i chemik, laureat Nagrody Nobla w dziedzinie fizyki (2002).
Życiorys.
Studiował na Uniwersytecie Marylandu w College Park. W 1942 obronił doktorat z chemii na Uniwersytecie Yale. Służył w armii amerykańskiej podczas II wojny światowej. Od 1946 pracował w Laboratorium Narodowym w Brookhaven (w stanie Nowy Jork); był profesorem (następnie z tytułem "professor emeritus") na Uniwersytecie Pensylwanii (w Filadelfii).
W laboratorium w Brookhaven opracował pionierską metodę wychwytywania neutrin za pomocą tetrachloroetenu. Należał do zespołu ekspertów NASA, który badał próbki księżycowego gruntu dostarczonego przez misję Apollo 11. Otrzymał liczne nagrody i tytuły naukowe, między innymi Nagrodę Borisa Pregela od New York Academy of Sciences (1957), Nagrodę Cyrusa B. Comstocka od National Academy of Sciences (1978), Nagrodę Wolfa (2000), Narodowy Medal Nauki (2001). W 2002 został uhonorowany Nagrodą Nobla w dziedzinie fizyki za prace nad detekcją neutrin kosmicznych. Mając 88 lat, Raymond Davis stał się najstarszym laureatem Nagrody Nobla w historii. Wraz z nim wyróżniono japońskiego badacza Masatoshiego Koshibę; Koshiba i Davis otrzymali połowę nagrody, a druga jej część przypadła Riccardowi Giacconiemu.

</doc>
<doc id="113694" url="https://pl.wikipedia.org/wiki?curid=113694" title="Raymond Davis Jr.">
Raymond Davis Jr.



</doc>
<doc id="113695" url="https://pl.wikipedia.org/wiki?curid=113695" title="Karta grafiki">
Karta grafiki



</doc>
<doc id="113696" url="https://pl.wikipedia.org/wiki?curid=113696" title="Ozonoliza">
Ozonoliza

Ozonoliza - technika analityczna ustalania struktury chemicznej węglowodorowej części organicznych związków chemicznych opierająca się na reakcji chemicznej ozonu z tymi związkami i jednocześnie nazwa samej reakcji. 
Analiza produktów hydrolizy tworzących się ozonków umożliwia określenie niektórych aspektów budowy organicznych związków chemicznych. Między innymi można tą metodą określić miejsce występowania wiązania podwójnego w alkenach:
Stosunkowo nietrwałe ozonki pod wpływem wody rozkładają się do odpowiednich aldehydów. Rodzaj aldehydów dowodzi miejsca występowania wiązania podwójnego. Gdy wiązanie podwójne występuje w pozycji 1 - powstaje aldehyd mrówkowy (metanal), gdy wiązanie występuje w pozycji 2 powstaje aldehyd octowy (etanal), gdy w pozycji 3 aldehyd propionowy (propanal) itd. W toku rozpadu ozonku pod wpływem wody powstaje też nadtlenek wodoru. Aby nie utleniał on tworzących się aldehydów do środowiska reakcji dodaje się cynk.
Współcześnie ozonoliza nie jest już stosowana praktycznie do badania struktury związków organicznych, gdyż ogólnie dostępne są szybsze techniki analizy strukturalnej takiej jak NMR czy spektrometria mas.
Oprócz znaczenia analitycznego, ozonoliza ma też znaczenie technologiczne. Jest ona stosowana w przemyśle do przyspieszania biodegradacji ścieków organicznych oraz jako jeden z etapów syntezy niektórych kwasów karboksylowych i aldehydów.
Mechanizm reakcji jest dość złożony. Pierwszym stadium jest tworzenie orientacyjnego kompleksu przedreakcyjnego. Jego istnienie stwierdzono na drodze obliczeń hiperpowierzchni energii potencjalnej reakcji ozonu z etylenem oraz potwierdzono na drodze eksperymentalnej . Następnie ma miejsce tworzenie pięcioczłonowego cykloadduktu zgodnie z regułami [2+3] cykloaddycji. Dopiero w wyniku przegrupowania pierwotnego produktu powstają ozonki. 

</doc>
<doc id="113698" url="https://pl.wikipedia.org/wiki?curid=113698" title="Masatoshi Koshiba">
Masatoshi Koshiba

 – japoński fizyk, laureat Nagrody Nobla z fizyki w 2002 roku.
Życiorys.
Ukończył studia na Uniwersytecie Tokijskim w 1951 roku, a od 1970 roku był profesorem tej uczelni, zajmując to stanowisko przez wiele lat. Doktorat obronił w 1955 roku na Uniwersytecie Rochester w stanie Nowy Jork. Na Uniwersytecie Tokijskim pracował w Międzynarodowym Centrum Fizyki Cząstek Elementarnych.
Opracował detektory neutrin Kamiokande i SuperKamiokande (zaczął działać pod koniec 1996). Wykonane z ich użyciem pomiary potwierdziły wyniki badań amerykańskiego fizyka i chemika, Raymonda Davisa. Podstawowa różnica między detektorami Davisa i Koshiby polegała na tym, że Kamiokande rejestrował czas zjawiska i kierunek, z którego dochodziły neutrina. Mógł też dowieść, że mierzone neutrina pochodziły ze Słońca. Aparatura Kamiokande pozwoliła też odkryć neutrina, które dotarły do nas po wybuchu supernowej SN 1987A w lutym 1987.
Razem z całą grupą Obserwatorium Kamioka otrzymał Nagrodę Asahi za 1987 rok.
W 2002 roku Masatoshi Koshiba otrzymał Nagrodę Nobla w dziedzinie fizyki, wspólnie z Raymondem Davisem Jr.. Uhonorowano ich za prace nad detekcją kosmicznych neutrin. Koshiba i Davis otrzymali wspólnie połowę nagrody, druga połowa przypadła Riccardo Giacconiemu. Koshiba został odznaczony m.in. japońskim Orderem Kultury i Wielką Wstęgą Orderu Wschodzącego Słońca.
Śmierć.
Zmarł 12 listopada 2020 roku w mieście Tokio na COVID-19.

</doc>
<doc id="113699" url="https://pl.wikipedia.org/wiki?curid=113699" title="Wybory prezydenckie w Polsce w 2005 roku">
Wybory prezydenckie w Polsce w 2005 roku

Wybory prezydenckie w Polsce odbyły się na terenie całego kraju oraz w kilkudziesięciu obwodach wyborczych ulokowanych za granicą Polski. W wyniku głosowania czwartym prezydentem III Rzeczypospolitej (a trzecim wybranym w wyborach powszechnych) został Lech Kaczyński, który zastąpił Aleksandra Kwaśniewskiego.
Państwowa Komisja Wyborcza zarejestrowała oficjalnie 16 kandydatów. Na kartach do głosowania znalazło się 14 kandydatów, dwóch kolejnych wykreślono przed datą wyborów. Pierwsza tura wyborów prezydenckich odbyła się 9 października 2005, druga tura, do której przeszli Lech Kaczyński oraz Donald Tusk, odbyła się dwa tygodnie później w dniu 23 października 2005.
Kandydaci na Prezydenta Rzeczypospolitej.
Komitety wyborcze.
Zarejestrowano następujące komitety wyborcze kandydatów z wymaganą liczbą 1000 podpisów:
Oficjalni kandydaci.
Zarejestrowano następujących kandydatów z wymaganą liczbą 100 000 podpisów:
Afery związane z kampanią przedwyborczą.
"Zobacz:" Czarny PR w wyborach prezydenckich w 2005
Sprawa zakupu akcji PKN Orlen.
W końcu lipca tygodnik „Wprost” zarzucił Włodzimierzowi Cimoszewiczowi, że kupił akcje PKN Orlen w kluczowych dla losów spółki dniach (tj. gdy decydowała się sprawa zakupu pakietu akcji tej spółki przez Jana Kulczyka), zarabiając na tej transakcji około 160 000 złotych. Do posiadania tych akcji nie przyznał się zaś w oświadczeniu majątkowym. Włodzimierz Cimoszewicz bronił się, iż był jedynie pośrednikiem, a akcje kupił za pieniądze córki i zięcia, zamieszkałych na stałe w Stanach Zjednoczonych. „Wprost” stwierdził wówczas, że kandydat dopuścił się przestępstwa skarbowego, gdyż nie zgłosił pożyczki urzędowi skarbowemu.
W 2009 córka Włodzimierza Cimoszewicza, Małgorzata Cimoszewicz-Harlan, wygrała przed sądem amerykańskim proces o zniesławienie, wytoczony tygodnikowi „Wprost”. Ława przysięgłych w Chicago orzekła, że informacje podane przez tygodnik są nieprawdziwe, w związku z czym znieważył on godność osobistą państwa Harlan; zasądzono kwotę odszkodowania w wysokości 5 milionów dolarów.
Sprawa Anny Jaruckiej.
11 sierpnia do komisji śledczej ds. PKN Orlen dotarło oświadczenie byłej asystentki Włodzimierza Cimoszewicza. Anna Jarucka twierdziła w nim, iż dostała jego pisemne pozwolenie (przedstawiła ksero) na zmianę treści jego oświadczenia majątkowego w kwestii akcji PKN Orlen, które nie były do niego wpisane. Zgłosiła się najpierw do Wojciecha Brochwicza, byłego wiceministra spraw wewnętrznych i oficera służb specjalnych, radcy prawnego i eksperta PO (członka jej Rady Programowej). Ten zainteresował tą sprawą posła Platformy, członka komisji ds. PKN Orlen Konstantego Miodowicza, który uwierzył w słowa Anny Jaruckiej i zdecydował się przedstawić tę sprawę opinii publicznej.
Wcześniej już członkowie komisji śledczej ds. PKN Orlen wezwali Włodzimierza Cimoszewicza do stawienia się przed nią. Ten jednak odmówił, co było szeroko komentowane w mediach.
Lewicowi działacze otwarcie oskarżali o prowokację służby specjalne. Tomasz Nałęcz, szef sztabu wyborczego Włodzimierza Cimoszewicza, w swoich wypowiedziach chętnie przypominał o posiadanym przez Konstantego Miodowicza stopniu pułkownika. Donald Tusk, unikający do tej pory wypowiedzi na temat sprawy Jaruckiej, nazwał Tomasza Nałęcza „najemnikiem Cimoszewicza”, ponieważ ten oskarżał PO o spreparowanie całej sprawy. Tomasz Nałęcz stwierdził, iż Włodzimierz Cimoszewicz pozwie Donalda Tuska do sądu za wypowiedź o „najemniku”. Do hipotezy o działaniach tajnych służb skutkujących wycofaniem się Włodzimierza Cimoszewicza z wyborów przychyla się Jarosław Kaczyński.
Włodzimierz Cimoszewicz bronił się twierdząc, że zamiana oświadczenia w świetle prawa nie jest możliwa (można jedynie zamieścić aneks do oświadczenia majątkowego, poprawiający błędy). Jego upoważnienie było zaś nieudolnie podrobione, sygnowane nieużywanym faksymile, które miała przywłaszczyć sobie Anna Jarucka. Zdaniem marszałka Sejmu jego dawna asystentka mogła mieć żal do niego za odmowę protekcji w sprawie jej wyjazdu z mężem na placówkę zagraniczną (przedstawił wysłany do niego list z prośbą o poparcie). Istniała również kwestia problemów Anny Jaruckiej z prawem, dotyczących domniemanej dokonanej przez nią kradzieży pieniędzy.
Efektem dochodzenia prokuratury było ostatecznie przedstawienie zarzutów Annie Jaruckiej, między innymi o składanie fałszywych zeznań i ujawnienie tajemnicy służbowej.
Po tych wydarzeniach Włodzimierz Cimoszewicz zrezygnował ze startu w I turze wyborów. Powodami tej decyzji miały być według niego ataki ze strony oponentów politycznych na niego samego i jego rodzinę. Pozostali kandydaci odrzucali tę argumentację, podkreślając, że kandydat zrezygnował z uwagi na topniejące poparcie w sondażach.
31 maja 2010 Anna Jarucka została skazana na 1,5 roku więzienia w zawieszeniu na 5 lat przez Sąd Okręgowy w Warszawie. Uznano ją za winną wszystkich przedstawionych jej zarzutów, tj.:
Spór o biografię dziadka Donalda Tuska.
Polityk PiS Jacek Kurski w czasie kampanii prezydenckiej, stwierdził, że Józef Tusk, nieżyjący dziadek Donalda Tuska, ochotniczo wstąpił do Wehrmachtu.
Dla Jacka Kurskiego służba dziadka Donalda Tuska w Wehrmachcie miała być podstawą do zarzucenia kandydatowi PO proniemieckich poglądów. Donald Tusk odrzucił te oskarżenia, twierdząc, że jego dziadek nigdy nie służył w hitlerowskiej armii. Przeciwnicy zarzucili kandydatowi PO, że jako historyk musiał znać losy Józefa Tuska, ale ukrył je, obawiając się ich negatywnego wpływu na kampanię. Po kilku dniach media ujawniły pełną historię dziadka. Wielu Kaszubów czy Ślązaków zostało w czasie II wojny światowej zmuszonych do służby w Wehrmachcie. Józef Tusk był jednym z nich. Jednak po kilku miesiącach Józef Tusk zniknął z niemieckiej ewidencji.
Jackowi Kurskiemu zarzucono przedstawianie Józefa Tuska w fałszywym świetle. Lech Kaczyński przed drugą turą wyborów odciął się od działań Jacka Kurskiego, który został przez sąd partyjny wykluczony z PiS. Po wygranych wyborach przywrócono go jednak jako członka partii. Spór o dziadka kandydata PO stał się jednym z konfliktów, który mógł być jedną z przyczyn rozpadu przedwyborczej koalicji PO-PiS i utworzenia mniejszościowego rządu Kazimierza Marcinkiewicza, wobec którego Platforma znalazła się w twardej opozycji.
Pierwsza tura.
Oficjalne wyniki.
W głosowaniu w pierwszej turze wyborów Donald Tusk z PO zwyciężył w 10 województwach: dolnośląskim, kujawsko-pomorskim, lubuskim, mazowieckim, opolskim, pomorskim, śląskim, warmińsko-mazurskim, wielkopolskim i zachodniopomorskim, zaś Lech Kaczyński z PiS – w sześciu pozostałych: lubelskim, łódzkim, małopolskim, podkarpackim, podlaskim i świętokrzyskim. Pod względem powiatów Donald Tusk wygrał w 188 ze wszystkich, Lech Kaczyński – w 124, a Andrzej Lepper z Samoobrony RP – w 64. Jarosław Kalinowski z PSL zwyciężył w jednej gminie (położonej w województwie mazowieckim). Pozostali kandydaci nie wygrali głosowania w żadnej jednostce terytorialnej.
Frekwencja.
Według informacji podanej przez PKW frekwencja w wyborach do godz. 10:30 wyniosła w skali kraju 8,19%, a do godz. 16:30 – 34,58%. Ostatecznie do urn poszło 15 051 157 Polaków, a frekwencja w skali kraju wyniosła 49,74%.
Najwyższą frekwencję zanotowano w województwie mazowieckim (54,55%), a najniższą w opolskim (41,24%). Wśród powiatów najwyższą frekwencję zanotowano w Sopocie (64,06%), a najniższą w powiecie krapkowickim (32,44%).
Druga tura.
Druga tura wyborów prezydenckich odbyła się 23 października 2005. Wystartowało w niej dwóch kandydatów, którzy w pierwszej turze zdobyli najwięcej głosów. Wyborcy mogli głosować w niej na Donalda Tuska albo Lecha Kaczyńskiego.
Oficjalne wyniki.
Frekwencja.
Według komunikatu podanego przez PKW do godziny 10:30 frekwencja w skali kraju wyniosła 8,56%. Najwyższa (28,53%) była w gminie Korzenna w powiecie nowosądeckim w województwie małopolskim, zaś najniższa (1,65%) w gminie Wądroże Wielkie w powiecie jaworskim w województwie dolnośląskim.
Do godziny 16:30 frekwencja w skali kraju wyniosła 35,45% i była wyższa w stosunku do pierwszego głosowania o blisko punkt procentowy. Najwyższa (60,13%) była w gminie Godziszów w powiecie janowskim w województwie lubelskim, zaś najniższa 16,29% w gminie Trzciel w powiecie międzyrzeckim w województwie lubuskim.
Najwyższą frekwencję zanotowano w województwie mazowieckim (54,55%), a najniższą w opolskim (41,24%). Wśród powiatów najwyższą frekwencję zanotowano w Sopocie (64,06%), a najniższą w powiecie krapkowickim (32,44%).
Kalendarium.
Lech Kaczyński rozpoczął prezentację spotów reklamowych na antenie TVP przed ogłoszeniem kalendarza wyborczego, co wywołało jednak kontrowersje, gdyż Państwowa Komisja Wyborcza uznała za niezgodne z prawem prowadzenie kampanii wyborczej przed oficjalnym ogłoszeniem kalendarza wyborczego.
PKW w swoim oświadczeniu uznała, że emitowanie spotów telewizyjnych jest dozwolone wyłącznie od 15 dnia przed terminem wyborów. Mimo to ukazały się również spoty z udziałem Donalda Tuska i Marka Borowskiego. Kandydaci i ich sztaby bronili się przed zarzutami, twierdząc, że spoty reklamowe promują ich partie, a nie osoby kandydatów na prezydenta.
Anna Jarucka przesłała pismo komisji ds. PKN Orlen, dotyczące domniemanej zmiany oświadczenia majątkowego przez marszałka Sejmu Włodzimierza Cimoszewicza.
Zbigniew Religa oficjalnie ogłosił, że rezygnuje. Swoje poparcie przekazał Donaldowi Tuskowi.
Z kandydowania zrezygnował Włodzimierz Cimoszewicz, nie udzielając żadnemu kandydatowi swojego poparcia oraz zapowiedział wycofanie się z życia publicznego.
Zginął w wypadku samochodowym Daniel Podrzycki, kandydat Polskiej Partii Pracy.
Maciej Giertych wycofał się z wyborów prezydenckich. Wezwał też innych kandydatów, którzy nie mają szans na zwycięstwo, aby również zrezygnowali, umożliwiając rozstrzygnięcie tych wyborów już w I turze.
Leszek Bubel, Adam Słomka, Liwiusz Ilasz, Stanisław Tymiński i Jan Pyszko złożyli protest do PKW przeciwko dyskryminowaniu ich przez media publiczne.
Partia Demokratyczna zdecydowała, iż w drugiej turze wyborów prezydenckich poprze Donalda Tuska.
Marek Borowski stwierdził, iż w drugiej turze wyborów prezydenckich bliżej jest mu do Donalda Tuska i to na niego odda swój głos.
Polskie Stronnictwo Ludowe i Jarosław Kalinowski poparli przed drugą turą wyborów prezydenckich kandydaturę Lecha Kaczyńskiego.
Andrzej Lepper oficjalnie poparł kandydaturę Lecha Kaczyńskiego.
Finanse w kampanii.
Zgodnie z prawem wszystkie komitety wyborcze złożyły raporty dotyczące wydatków do Państwowej Komisji Wyborcze. Raporty sztabów Donalda Tuska, Andrzeja Leppera, Leszka Bubla, Jana Pyszki, Liwiusza Ilasza oraz Janusza Korwin-Mikkego zostały odrzucone, co wiązało się z nałożeniem na nie kar finansowych. Komitet Donalda Tuska przekroczył limit sumy wydatków oraz zbyt wiele przeznaczył na ogłoszenia wyborcze w telewizji. Uchybienia innych komitetów miały różny charakter i dotyczyły zwykle niezgodności w finansach z prawem wyborczym. Sprawozdania Lecha Kaczyńskiego, Henryki Bochniarz, Marka Borowskiego, Jarosława Kalinowskiego, Stanisława Tymińskiego oraz Adama Słomki zostały przyjęte przez PKW.
Należy podkreślić, że komisja oceniała wyłącznie zgodność informacji przedstawionych przez komitety z ustawą. Jeżeli zataili niekorzystne wydatki lub posłużyli się „kreatywną księgowością”, PKW nie była w stanie ocenić skali takich zjawisk. Prawo nie zezwalało tej instytucji na rzeczywiste sprawdzenie wydatków poniesionych w czasie kampanii. Jeżeli komitet złamał prawo i sam na siebie nie doniósł w sprawozdaniu, zostało ono przyjęte.
Próbę niezależnej oceny faktycznych kosztów kampanii podjęła Fundacja Batorego. W sporządzonym raporcie oceniono zarówno jakość sprawozdań, jak i rzetelność w przedstawieniu rzeczywistych wydatków. Niezależni eksperci doszukali się wielu nieprawidłowości również w wydatkach komitetów, których sprawozdania zaakceptowała PKW. Fundacja stworzyła zespół monitorujący, który w oparciu o niezależne dane szacował koszt reklam wyborczych. Potem przeprowadzono analizę raportów finansowych. Porównano sposób zaksięgowania wydatków z załączonymi fakturami. Okazało się, że komitet wyborczy Lecha Kaczyńskiego źle przypisał sporą część wydatków na kampanię zewnętrzną, co zmniejszyło oficjalną kwotę wydatków na tablice reklamowe.
W programie TVN 13 czerwca 2006 Jacek Kurski oskarżył komitet wyborczy Donalda Tuska o wykorzystanie billboardów odkupionych za bezcen od PZU w czasie kampanii wyborczej. Poseł PiS stwierdził, że pochodziły one z akcji na rzecz bezpieczeństwa na drogach „Stop wariatom drogowym”, którą ubezpieczyciel miał nagle przerwać, aby przekazać miejsca na reklamy kandydatowi PO. Według Jacka Kurskiego był to efekt zmowy między pracownikami PZU oraz sztabem Donalda Tuska. W reakcji na doniesienia posła PiS, 19 czerwca prokuratora wszczęła śledztwo w tej sprawie.
W odpowiedzi 20 czerwca przedstawiciele sztabu Donalda Tuska zarzucili komitetowi Lecha Kaczyńskiego, że to on korzystał z usług firm, które wcześniej prowadziły kampanię „Stop wariatom drogowym”. Posłowie PO stwierdzili, że w sprawozdaniu komitetu wyborczego Kaczyńskiego wykazano zakup większej ilości tablic reklamowych za mniejszą sumę niż w sprawozdaniu komitetu Donalda Tuska. Zdaniem posłów Platformy miało to prowadzić do wniosku, że kandydat PiS kupował swoje billboardy niezwykle tanio.
Zwycięstwo Lecha Kaczyńskiego.
Lech Kaczyński wygrał wybory prezydenckie, uzyskując poparcie 54,04% wyborców przy frekwencji 50,99%. Po raz pierwszy w historii bezpośrednich wyborów prezydenckich w Polsce zwycięskiemu kandydatowi I tury wyborów nie udało się osiągnąć ostatecznego sukcesu w II turze.
Największe poparcie Lech Kaczyński uzyskał w drugiej turze w województwach: podkarpackim, lubelskim, świętokrzyskim, podlaskim, małopolskim, łódzkim, mazowieckim i kujawsko-pomorskim. Wygrał też w 249 powiatach (licząc grodzkie).
Ważność wyborów.
23 listopada 2005 Sąd Najwyższy w składzie całej Izby Pracy, Ubezpieczeń Społecznych i Spraw Publicznych po rozpoznaniu wniesionych protestów wyborczych rozstrzygnął uchwałą (III SW 195/05) o ważności wyboru Prezydenta Rzeczypospolitej w dniu 23 października 2005.

</doc>
<doc id="113700" url="https://pl.wikipedia.org/wiki?curid=113700" title="Drzonków">
Drzonków

Drzonków (do 1945 niem. "Drentkau") – od 1 stycznia 2015 część miasta i osiedle administracyjne Zielonej Góry, położona na południowym zboczu Wału Zielonogórskiego. Do 31 grudnia 2014 r. samodzielna wieś w gminie Zielona Góra.
Historia.
Nazwa pochodzi od staropolskiego słowa "drzeń" oznaczającego "drewno". Wieś wzmiankowana po raz pierwszy w 1305 pod nazwą "Dronkow". Następna wzmianka, która pochodziła z 1376 roku, odnosiła się do drzonkowskiego kościoła i właścicielem wsi był w tym czasie ród von Kittlitz. Później część Drzonkowa zakupili Rothenburgowie i do 1611 obydwa rody utrzymywały swoje własności. Od Kittlitzów majątek kupił Hans von Kalkreuth, a po niedługim czasie odsprzedał go rodzinie von Knobelsdorff. Drzonków od 1688 roku dzielił się na dwie części, a od 1722 roku na trzy, co było spowodowane podziałem spadku. Wspomniano wówczas jako właścicieli dóbr: Christiana Ernesta von Rothenburga, Sigmunda von Knobelsdorffa i Ottona Sigfrieda von Unruha. Baron Gottlieb von Cersdorf w 1743 scalił dwie części, a trzecia pozostawała we władaniu Gustava Christiana von Prittwitza und Gaffrona. Cześć majątków została w drugiej połowie XVIII stulecia połączona przez hrabiego Ludwiga von Schlabrendorfa, który w 1782 roku sprzedał je hrabinie Friederike von Cosel. Majątek został w 1785 przejęty przez jej syna, a w 1789 przedstawiciela rodziny von Johnston. W tej partii wsi znajdowały się w tym czasie m.in. 2 folwarki i 5 młynów wodnych na strumieniu Krzyżna, a w 102 gospodarstwach mieszkało 546 osób. Należąca w 1743 do Gustava von Prittwitza część wsi była już w 1761 własnością barona Gelsdorfa, a od 1768 przedstawicielki rodu von Knobelsdorff. Znajdował się tutaj około 1790 folwark, a także 13 gospodarstw, w których mieszkało 68 osób.
W latach 1975–1998 miejscowość administracyjnie należała do województwa zielonogórskiego. W 1984 liczba mieszkańców Drzonkowa, wówczas wsi, wynosiła około 530 mieszkańców.
Na terenie Drzonkowa funkcjonuje Zespół Edukacyjny nr 4 oraz parafia pw. Matki Bożej Ostrobramskiej.
Zabytki.
Do wojewódzkiego rejestru zabytków wpisane są:
inne zabytki:
W ewidencji konserwatorskiej znajdują się ponadto dawna remiza strażacka (obecnie świetlica) i stacja transformatorowa z 1927 roku.
Wojewódzki Ośrodek Sportu i Rekreacji.
Na terenie Drzonkowa znajduje się Wojewódzki Ośrodek Sportu i Rekreacji (WOSiR), który cieszy się popularnością wśród profesjonalnych polskich i zagranicznych sportowców, w szczególności pięcioboistów nowoczesnych. Do Wojewódzkiego Ośrodka Sportu i Rekreacji należy basen olimpijski oraz drugi basen kryty, wykorzystywany do nauki pływania przez cały rok. Z basenów tych korzysta Zespół Szkół Mistrzostwa Sportowego w Zielonej Górze.

</doc>
<doc id="113701" url="https://pl.wikipedia.org/wiki?curid=113701" title="John Fenn">
John Fenn

John Bennett Fenn (ur. 15 czerwca 1917 w Nowym Jorku, zm. 10 grudnia 2010 w Richmond) – amerykański chemik, laureat Nagrody Nobla w dziedzinie chemii w 2002 roku.
Studiował na Berea College (w Berea). Doktorat obronił na Uniwersytecie Yale. Przez wiele lat pracował na tej uczelni, następnie był profesorem na Uniwersytecie Wspólnoty Wirginii (w Richmond).
Jako pierwszy zastosował metodę jonizacji substancji przez elektrorozpylanie do analizy wielkocząsteczkowych biopolimerów w spektrometrach mas. Za prace te otrzymał Nagrodę Nobla z chemii w 2002, wspólnie ze Szwajcarem Kurtem Wüthrichem i Japończykiem Koichi Tanaką.

</doc>
<doc id="113702" url="https://pl.wikipedia.org/wiki?curid=113702" title="Kurt Wuethrich">
Kurt Wuethrich



</doc>
<doc id="113704" url="https://pl.wikipedia.org/wiki?curid=113704" title="John B. Fenn">
John B. Fenn



</doc>
<doc id="113705" url="https://pl.wikipedia.org/wiki?curid=113705" title="Nośniki ładunku">
Nośniki ładunku

Nośnik ładunku – obiekt przenoszący ładunek elektryczny podczas przepływu prądu. Rodzaj nośnika ładunku zależy od budowy materiału, w którym zachodzi transport ładunku.
W metalach nośnikami ładunku są elektrony. W półprzewodnikach są to również elektrony, a gdy przewodnictwo zachodzi w paśmie walencyjnym, stosuje się opis przewodnictwa za pomocą pojęcia „dziura elektronowa”. W elektrolitach, na przykład w roztworach soli dysocjujących, są to jony. Dla materiałów w stanie nadprzewodzącym nośnikami ładunku są tak zwane pary Coopera.

</doc>
<doc id="113706" url="https://pl.wikipedia.org/wiki?curid=113706" title="Kōichi Tanaka">
Kōichi Tanaka

 – japoński chemik, laureat Nagrody Nobla w dziedzinie chemii w 2002.
Kōichi Tanaka urodził się 3 sierpnia 1959, miesiąc później zmarła jego matka. Jego ojciec miał kłopoty zdrowotne, toteż opiekę nad Kōichi Tanaką przejęli ciotka i wuj, zajmujący się sprzedażą i naprawą narzędzi stolarskich. O tym, że nie są oni jego biologicznymi rodzicami, poinformowali go gdy skończył osiemnaście lat.
W 1983 ukończył studia na Uniwersytecie Tohoku w Sendai, po czym został zatrudniony na stanowisku inżyniera w korporacji Shimadzu w Kioto. Pracował tam w utworzonym w 1980 roku Centralnym Laboratorium Badawczym, prowadzącym między innymi prace nad ulepszeniem produkowanych przez Shimadzu spektrometrów masowych. Kōichi Tanaka szukał substancji, która częściowo pochłaniałaby energię promieniowania laserowego, używanego do jonizacji składników badanej próbki, tak, aby nie ulegały one zniszczeniu. Podczas eksperymentu prowadzonego w lutym 1985, zamiast proszku kobaltowego ("Ultra Fine Metal Powder") użył pomyłkowo proszku zmieszanego z gliceryną. Kontynuował eksperyment licząc, że uda mu się odparować glicerynę, jednak zorientował się, że w tych warunkach jest w stanie doprowadzić do jonizacji molekuł o znacznych rozmiarach bez ich destrukcji . 
W 2002 otrzymał Nagrodę Nobla w dziedzinie chemii za opracowanie nowej techniki jonizacji – desorpcji laserowej z udziałem matrycy (MALDI), która po połączeniu z detektorem mierzącym czas przelotu jonów (TOF) umożliwia bezpośrednie mierzenie mas cząsteczkowych polimerów w spektrometrach mas. Wraz z nim nagrodę otrzymali Szwajcar Kurt Wüthrich i Amerykanin John Fenn.
Został odznaczony m.in. japońskim Orderem Kultury.

</doc>
<doc id="113709" url="https://pl.wikipedia.org/wiki?curid=113709" title="K'angcz'endzönga">
K'angcz'endzönga



</doc>
<doc id="113712" url="https://pl.wikipedia.org/wiki?curid=113712" title="Płyta birmańska">
Płyta birmańska

Płyta birmańska – niewielka płyta tektoniczna, położona w Azji Południowo-Wschodniej, uznawana za część większej płyty euroazjatyckiej. Na tej płycie położone są wyspy Andamany, Nikobary oraz północno-zachodnia część Sumatry. 
Na wschód od niej leży płyta sundajska, od której oddzielona jest strefą ryftową i uskokami transformacyjnymi (rozbieżna granica płyt tektonicznych). Na zachód znajduje się płyta indoaustralijska (płyta indyjska).
26 grudnia 2004 na granicy między płytą birmańską i indoaustralijską nastąpiło przesunięcie na odcinku o długości blisko 1200 km. Przesunięcie pionowe na granicznym uskoku tektonicznym wyniosło około 15 metrów. Trzęsienie ziemi, którego magnituda osiągnęła 9,0 stopni, wywołało przesunięcie znacznego obszaru dna oceanicznego oraz fale tsunami, które zabiły ponad 150 tys. osób na wybrzeżach Oceanu Indyjskiego.
Według teorii tektoniki płyt w strefie subdukcji uformował się Rów Sundajski, w którym płyta indoaustralijska zanurza się pod płytę birmańską. 

</doc>
<doc id="113715" url="https://pl.wikipedia.org/wiki?curid=113715" title="Solwoliza">
Solwoliza

Solwoliza – reakcja chemiczna, w wyniku której dany związek chemiczny znajdujący się w roztworze reaguje z rozpuszczalnikiem (np. typu ROH), jonem lioniowym (odpowiednio ) lub jonem liatowym (odpowiednio ). Zazwyczaj termin ten odnosi się do reakcji, w których cząsteczka rozpuszczalnika działa jako czynnik nukleofilowy.
Reakcje solwolizy mają często nadawane szczegółowe nazwy pochodzące od reagującego rozpuszczalnika, np. woda – hydroliza, alkohol – alkoholiza, kwas octowy – acetoliza.
Solwolizą określa się także reakcje w mieszaninie rozpuszczalników, pod warunkiem, że czynnik nukleofilowy występuje w środowisku reakcji w bardzo dużym nadmiarze w stosunku do głównego substratu, np. solwolizą nazywa się hydrolizę w układzie aceton – woda 4:1.
Przykładem tego rodzaju reakcji jest np. hydroliza estru, która jest odwrotnością reakcji estryfikacji:
Kinetyka.
W trakcie solwolizy stężenie rozpuszczalnika pozostaje praktycznie niezmienne. Pozwala to uprościć równanie kinetyczne opisujące rząd reakcji. Np. reakcja transestryfikacji jest reakcją drugiego rzędu:
W przypadku prowadzenia reakcji w roztworze alkoholu R2OH:
i reakcja staje się tzw. reakcją pseudopierwszego rzędu:

</doc>
<doc id="113717" url="https://pl.wikipedia.org/wiki?curid=113717" title="Wartość dodana">
Wartość dodana

Wartość dodana – przyrost wartości dóbr w wyniku określonego procesu produkcji lub tworzenia usługi. Źródłem wartości dodanej jest praca.
W działalności gospodarczej jest to różnica między całkowitym przychodem ze sprzedaży a całkowitymi kosztami zasobów zewnętrznych zużytych do produkcji (surowców, energii i usług zewnętrznych związanych z daną produkcją). Stosunek zysku do przychodu to stopa zysku.
David Ricardo wskazał na podział wartości dodanej na płacę i zysk.

</doc>
<doc id="113719" url="https://pl.wikipedia.org/wiki?curid=113719" title="Pacyficzny pierścień ognia">
Pacyficzny pierścień ognia

Pacyficzny Pierścień Ognia, także: Okołopacyficzny Pas Sejsmiczny (, także: ) – strefa częstych trzęsień ziemi i erupcji wulkanicznych, złożona z pasu rowów oceanicznych, łuków wyspowych i aktywnych wulkanów, która otacza niemal nieprzerwanie Ocean Spokojny na długości ok. 40 tys. km. W Pacyficznym Pierścieniu Ognia znajdują się 452 wulkany, i występuje tu ok. 90% wszystkich trzęsień ziemi na świecie.
Położenie.
Pacyficzny Pierścień Ognia – złożony z rowów oceanicznych, łuków wyspowych i aktywnych wulkanów – otacza niemal nieprzerwanie Ocean Spokojny na długości ok. 40 tys. km.
Do Pacyficznego Pierścienia Ognia zaliczane są następujące obszary (od zachodu na wschód, zgodnie z ruchem wskazówek zegara):
Do „Pacyficznego Pierścienia Ognia” zaliczane są również Wyspy Galápagos oraz Hawaje, leżące wewnątrz pierścienia.
Geologia.
Cechą charakterystyczną są strefy subdukcji zarówno we wschodniej, jak i zachodniej części pierścienia. Wzdłuż Ameryk pod płytę północnoamerykańską wchodzą płyty tektoniczne Nazca i kokosowa (przy czym płyta kokosowa wchodzi również pod płytę karaibską), także płyta Juan de Fuca i płyta pacyficzna. Po stronie azjatyckiej płyta pacyficzna wchodzi pod płytę filipińską i płytę indoaustralijską na zachodzie i pod płytę antarktyczną na południu.
Równocześnie dno Pacyfiku przyrasta w strefach spreadingu na dnie oceanu (Grzbiet Wschodniopacyficzny). Obejmuje nieomal ciągły pas rowów oceanicznych wzdłuż wybrzeży obu Ameryk, wschodniej Azji oraz rowy Kermadec i Tonga, wzdłuż których znajdują się strefy wulkaniczne typowe dla stref subdukcji. Ponadto na Pacyfiku znajduje się szereg wulkanicznych łańcuchów górskich będących wynikiem plam gorąca. Z uwagi na częste trzęsienia ziemi strefę nazywany jest także Okołopacyficznym Pasem Sejsmicznym (ang. "Circum-Pacific belt").
W „Pierścieniu Ognia” znajdują się 452 wulkany, w tym większość czynnych wulkanów Ziemi, i występuje tu ok. 90% wszystkich trzęsień ziemi na świecie. Leżą tu m.in. takie wulkany jak Pinatubo, Fudżi, Mount St. Helens czy Paricutín. Doszło tu do największych wybuchów wulkanów, trzęsień ziemi i związanych z nimi kataklizmów w historii, m.in. w 1815 roku odnotowano najpotężniejszą erupcję w XIX w. – wybuch wulkanu Tambora w Indonezji, a w 1960 roku u wybrzeży Chile – najsilniejsze w historii trzęsienie ziemi – wielkie trzęsienie chilijskie o magnitudzie 9,5 w skali Richtera.

</doc>
<doc id="113721" url="https://pl.wikipedia.org/wiki?curid=113721" title="Pustków (województwo podkarpackie)">
Pustków (województwo podkarpackie)

Pustków – wieś w Polsce, położona w województwie podkarpackim, w powiecie dębickim, w gminie Dębica.
Na terenie miejscowości są utworzone dwa sołectwa Pustków Wieś i Pustków Krownice.
Wieś w powiecie pilzneńskim w województwie sandomierskim w XVI wieku była własnością kasztelana rozpierskiego Mikołaja Przedbora Koniecpolskiego. W latach 1975–1998 miejscowość położona była w województwie tarnowskim.
Geografia.
Pustków położony jest na prawym brzegu rzeki Wisłoki na granicy Kotliny Sandomierskiej i Pogórza Karpackiego. Przez Pustków przechodzi droga wojewódzka nr 985 Dębica – Tarnobrzeg.
Liczy około 3000 mieszkańców i jest jedną z większych wsi w powiecie dębickim. Znaczna część ludności zajmuje się rolnictwem, choć większość pracuje również w okolicznych zakładach pracy.
Do 2000 roku częścią Pustkowa był też Pustków Osiedle. Przed II wojną światową do Pustkowa należały jeszcze Wielącza i Wólka, obecnie cześć Brzeźnicy.
Historia.
Początki miejscowości sięgają XII-XIII wieku. Na terenie dzisiejszego Pustkowa, istniała wówczas osada Czerwone Jabłuszko, która została spalona podczas najazdów tatarskich. Osadę odbudowano nadając jej nową nazwę Pustków. W ciągu wieków ziemia ta była kilkakrotnie pustoszona przez Tatarów, Węgrów, Litwinów, Rusinów i Szwedów. W 1846 roku doszło do zamieszek związanych z rabacją galicyjską. W czasie I wojny światowej, Pustków został w dużej mierze zniszczony, co pogłębiło istniejące wcześniej bezrobocie. W 1922 roku rozparcelowano istniejący tu majątek hrabiego Romera, a chłopom sprzedano działki.
Rozwój miejscowości rozpoczął się w latach trzydziestych XX wieku, kiedy to w ramach budowy COP-u, rozpoczęto budowę zakładów przemysłowych na terenie Pustkowa. W 1937 roku w tym lesie otaczającym wieś miała powstać fabryka tworzyw sztucznych o nazwie "Lignoza" S.A. Ponieważ brakowało w okolicy fachowców zaczęto zatrudniać liczne firmy budowlane. W nowo wybudowanej fabryce produkowano tworzywa sztuczne i amunicję. Dla potrzeb pracujących tam robotników wybudowano bloki mieszkalne, co sprawiło, że ta część wsi w większym stopniu zaczęła przypominać miasto. Tak powstało Pustków-Osiedle. Można było spotkać tam pierwsze rowery, a pracownicy posiadali nawet motocykle. Ludziom tam zatrudnionym zaczęło się lepiej powodzić. Prawie w każdą niedzielę były organizowane festyny i zabawy na wolnym powietrzu. Wokół zakładu powstało wiele sklepów z różnymi artykułami.
W czasie II wojny światowej Pustków-Osiedle znajdował się w obrębie wielkiego poligonu SS Truppen-Übungsplatz "Dębica", na którym testowano broń rakietową V-1 i V-2. Ocenia się, że w czasie trwania poligonu w utworzonym tu obozie Pustków zginęło i zostało zamordowanych ok. 15 000 więźniów: 7000 Żydów, 5000 jeńców radzieckich, 3000 Polaków.
Po wojnie istniejące zakłady wznowiły produkcję. Powstawać też zaczęły nowe. W roku 2000 Pustków-Osiedle oddzielił się od Pustkowa stając się osobną miejscowością. 
Z Pustkowa pochodził Adam Ocytko (1948 - 2022), dziennikarz polonijny i prezes Związku Klubów Polskich w Chicago. 
Parafia.
Pustków początkowo był częścią rzymskokatolickiej parafii w Brzeźnicy i w Przecławiu. W 1981 erygowano w Pustkowie parafię pod wezwaniem św. Józefa Rzemieślnika należącą do dekanatu Pustków-Osiedle. W 1982 roku dokonano pierwszego pochówku na nowo zbudowanym cmentarzu parafialnym. Pierwsze msze odbywały się w zbudowanej naprędce drewnianej kaplicy. Od roku 1986 istnieje tam kościół pw. świętego Józefa Rzemieślnika.
Edukacja.
Na terenie wsi znajduje się Zespół Szkół z Oddziałami Integracyjnymi składający się z:
Sport.
W 1954 roku został założony klub piłkarski Chemik Pustków, grający obecnie w klasie okręgowej.&lt;br&gt;
Największym sukcesem klubu jest gra w III lidze w sezonach: 1976/77, 1977/78, 1978/79 oraz 1983/84.

</doc>
<doc id="113727" url="https://pl.wikipedia.org/wiki?curid=113727" title="Żyrafowate">
Żyrafowate

Żyrafowate (Giraffidae) – rodzina dużych ssaków z podrzędu przeżuwaczy (Ruminantia) w obrębie rzędu Cetartiodactyla obejmująca dwa rodzaje żyjące współcześnie i szereg rodzajów wymarłych. Oba obecnie żyjące rodzaje zasiedlają Afrykę.
Najwcześniej datowane szczątki żyrafowatego należą do przedstawicieli rodzaju "Climacoceras", żyjącego we wczesnym miocenie.
Cechy charakterystyczne.
Masa ciała wynosi 250-1500 kg. Oba gatunki cechuje wąska, wydłużona głowa, cienkie wargi oraz chwytny język. Na głowie występują rogi, pokryte porośniętą sierścią skórą. W szczęce brak kłów oraz siekaczy. W uzębieniu żuchwy występuje długa diastema pomiędzy siekaczami i siekaczopodobnymi kłami a zębami policzkowymi (przedtrzonowcami i trzonowcami).
Systematyka.
Do rodziny należą dwa występujące współcześnie rodzaje:
oraz kilkanaście rodzajów wymarłych:

</doc>
<doc id="113728" url="https://pl.wikipedia.org/wiki?curid=113728" title="Huáscar (1865)">
Huáscar (1865)

Huáscar – okręt pancerny klasy monitor z II połowy XIX wieku, służący w Peru, następnie Chile. Został zbudowany w Wielkiej Brytanii w 1865 roku dla floty wojennej Peru. Odznaczył się szczególnie podczas wojny o Pacyfik w roku 1879, w toku której został zdobyty i wcielony do marynarki wojennej Chile. Obecnie, od 1952 roku, jako pomnik chwały morskiej obu krajów, pełni rolę okrętu-muzeum w chilijskim porcie wojennym Talcahuano. Jest jednym z najsłynniejszych i najbardziej zasłużonych okrętów Ameryki Południowej.
Budowa.
Monitor „Huáscar” został zbudowany w stoczni Laird Brothers w Birkenhead w Wielkiej Brytanii na zamówienie marynarki wojennej Peru. W literaturze jest on również określany jako okręt wieżowy (ang. "turret ship"). Wraz z fregatą pancerną „Independecia”, były one pierwszymi okrętami pancernymi marynarki wojennej Peru, zamówionymi w Europie w ramach programu rozwoju marynarki, wymuszonego przez napięte stosunki z sąsiednimi państwami i z dawną metropolią kolonialną, Hiszpanią. Wcześniej flota Peru posiadała jedynie kilka niewielkich drewnianych okrętów. Nowy okręt został zamówiony 12 sierpnia 1864 roku, klasyfikowany początkowo jako wieżowy pancernik obrony wybrzeża. Koszt budowy wyniósł 71 000 funtów, a termin kontraktowy 12 miesięcy. Budowę prowadzono pod numerem stoczniowym 321. Okręt wodowano 7 października 1865 roku. Z inicjatywy prezydenta Pezeta otrzymał w styczniu 1865 roku nazwę na cześć władcy Inków, Huascara.
Opis.
W momencie budowy „Huáscar” był nowoczesną i silną jednostką. Zaprojektowany przez konstruktora Cowpera Colesa, był jednym z pierwszych okrętów wyposażonych w wieżę artyleryjską, której koncepcję Coles forsował równolegle do Johna Ericssona (twórcy USS „Monitor”). W odróżnieniu od oryginalnego „Monitora”, otrzymał wyższe burty, zwłaszcza na dziobie i w części rufowej, co dawało mu znacznie lepsze własności morskie. Na śródokręciu, gdzie umieszczona była wieża, burty obniżały się. 
Kadłub wykonany był z żelaza i podzielony grodziami poprzecznymi na pięć przedziałów wodoszczelnych. Wyporność pustego okrętu wynosiła 1101 ts, wyporność normalna – 1745 ts, a maksymalna przy pełnym wyposażeniu – 2030 ts. Wysokość wolnej burty wynosiła tylko 1,37 m, stąd dla poprawy własności morskich w dziobowej i rufowej części były nadbudowy, a pomiędzy nimi rozciągały się nadburcia. Na śródokręciu w rejonie wieży działowej nadburcia były opuszczane w celu umożliwienia ostrzału. Pod maszynownią, kotłownią i komorą amunicyjną było podwójne dno. Dziób okrętu był wykonany w formie taranu.
Uzbrojenie.
Główne uzbrojenie okrętu umieszczone było w wieży obrotowej, w postaci dwóch gwintowanych dział odprzodowych Armstronga kalibru 254 mm (10 cali lub wagomiaru 330 funtów). Działa miały długość lufy 12 kalibrów i masę 12 ton. W celu załadowania działa były chowane do wieży. Wieża osadzona była na centralnej osi opierającej się na stępce okrętu, a jej ściany opierały się na łożysku rolkowym. Obracana była ręcznie przez 16 ludzi, a czas pełnego obrotu wynosił 15 minut. Kąt ostrzału wynosił 138° na każdą burtę, martwe pole wynosiło 20° na dziobie i 64° na rufie. Napęd wieży i uzbrojenie zmodernizowano w 1880 (lub 1882) roku, instalując dwa działa odtylcowe kalibru 203 mm o długości lufy L/26 i napęd parowy obrotu wieży, przez co czas obrotu spadł do 5 minut.
Uzbrojenie uzupełniały trzy działa konstrukcji Armstronga na pokładzie górnym, w ścianach nadbudówki na rufie. Dwa z nich były to działa kalibru 120 mm (40-funtowe) o długości lufy 16 kalibrów, na drewnianych łożach, w stanowiskach na prawej burcie oraz w osi symetrii rufy. Trzecie działo, na lewej burcie, miało kaliber 76 mm (12-funtowe). Na przednim maszcie natomiast była umieszczona kartaczownica Gatlinga.
Opancerzenie.
Żelazny pancerz burtowy rozciągał się od górnego pokładu na 90 cm poniżej linii wodnej i miał grubość 114 mm na śródokręciu – od wieży artyleryjskiej przez kotłownię po maszynownię. Na dziobie i rufie jego grubość spadała do 64 mm. Pancerz umieszczony był na poszyciu na drewnianej tekowej podkładce o grubości od 152 do 229 mm. Przed wieżą i jej komorami amunicyjnymi znajdowała się gródź pancerna o grubości 114 mm. Śródokręcie było ponadto chronione pokładem pancernym o grubości 51 mm oraz dodatkowymi grodziami wzdłużnymi grubości 15 mm, znajdującymi się w odległości 90 cm od burt. Cylindryczna wieża artyleryjska miała pancerz grubości 140 mm z przodu i 114 mm w części tylnej, na drewnianej podkładce grubości 356–381 mm. Opancerzone płytami grubości 76 mm na drewnianej podkładce grubości 203 mm było również umieszczone za wieżą sześciokątne stanowisko dowodzenia. 
Napęd.
Napęd okrętu stanowiła pozioma dwucylindrowa maszyna parowa pojedynczego rozprężania typu Maudslay, o mocy nominalnej 800 KM, długotrwałej 1200 KM, a maksymalnej chwilowej 1640 KM. Zasilały ją w parę cztery prostokątne kotły, znajdujące się we wspólnej kotłowni (dwa z czterema paleniskami i dwa z trzema paleniskami). Prędkość wynosiła 11 węzłów, a maksymalnie 12,4 węzła. „Huáscar” zabierał 300 ton węgla; przy prędkości 9 węzłów zasięg wynosił 2700 mil morskich. 
Okręt posiadał też pomocnicze ożaglowanie typu bryg, które jednak ostatecznie zdjęto przed wojną w 1879 roku, a po bitwie pod Iquique w maju zdjęto też przedni trójnożny maszt, umieszczony tuż przed wieżą i ograniczający pole ostrzału. Na maszcie rufowym zamontowano z kolei mars bojowy z kartaczownicą Gatlinga i pięcioma działkami małokalibrowymi. Wraz z ożaglowaniem, usunięto też bukszpryt.
Służba w Peru.
Początek służby.
„Huáscar” został odebrany przez peruwiańską załogę 12 stycznia 1866 roku. Trzy dni później Peru przystąpiło do wojny Chile z Hiszpanią i „Huáscar” pośpiesznie opuścił 17 stycznia Wielką Brytanię w obawie przed internowaniem, pod dowództwem komandora Jose Marii Salcedo. Po spotkaniu w Breście z nowo zbudowaną fregatą pancerną „Independencia”, oba okręty wyruszyły 27 lutego przez Atlantyk. 28 lutego „Huáscar” został lekko uszkodzony w kolizji obu okrętów; remont udało się przeprowadzić dopiero w Rio de Janeiro, gdzie okręty dopłynęły 1 kwietnia.
Okręty nie zdążyły jednak wziąć udziału w działaniach wojennych. Przepłynęły przez Cieśninę Magellana 24 maja i dołączyły do sojuszniczej floty w Ancud w Chile dopiero 7 czerwca. Po drodze zdołały jednak zatopić trzy hiszpańskie statki handlowe u brzegów Brazylii. 11 czerwca flota sojusznicza została przebazowana do zniszczonego niedawno przez Hiszpanów Valparaiso. Rząd Peru planował użycie „Huáscara” i innych okrętów w ekspedycji odwetowej do hiszpańskiej kolonii na Filipinach, jednak plan ten ostatecznie zarzucono. Po rozwiązaniu wspólnej eskadry i zakończeniu aktywnych działań bojowych, „Huáscar” przeszedł do Peru, bazując głównie w Callao.
W 1867 roku dowódcą monitora został komandor Miguel Grau, piastując to stanowisko aż do lipca 1876 roku. Postawa dowódcy „Huáscara” przyczyniła się do niepowodzenia próby zamachu stanu braci Gutiérrez przeciw nowemu prezydentowi elektowi Manuelowi Pardo 22 lipca 1872 roku. Na początku 1873 roku monitor patrolował wody wzdłuż wybrzeży Chile i Boliwii w związku z napięciem się stosunków między tymi krajami. Od kwietnia 1874 do stycznia 1875 roku monitor w składzie eskadry szkolnej ("Escuadra de Evoluciones") uczestniczył w zespołowych ćwiczeniach taktyki morskiej. 2 listopada 1874 roku „Huáscar” przechwycił w zatoce Pacocha statek „Talismán” z ładunkiem broni, udaremniając powstanie antyrządowe generała Nicolása de Piéroli.
Powstanie Pieroli.
W maju 1877 roku Nicolás de Piérola podjął kolejną próbę zamachu stanu w Peru, jednak nie udało mu się obalić prawowitych władz. Niemniej 6 maja zwolennicy Pieroli opanowali „Huáscar”, który stał się następnie kwaterą samozwańczego prezydenta. Przeciw okrętowi skierowana została eskadra rządowych okrętów peruwiańskich pod dowództwem Juana Guillermo Moore′a. 27 maja doszło do potyczki, podczas której „Huáscar” spowodował niewielkie szkody na pokładzie fregaty pancernej „Independecia” (1 zabity) i sam zdołał umknąć. 28 maja ostrzelał port Pisagua, który następnie opanowali członkowie jego załogi. Jednak, na skutek wcześniejszego zatrzymania i skontrolowania dwóch brytyjskich statków handlowych „Santa Rosa” i „John Elder”, przeciw „Huáscarowi”, oskarżanemu o piractwo, wyruszyła brytyjska eskadra w składzie silnie uzbrojonej i znacznie większej żelaznej fregaty śrubowej HMS „Shah” i korwety HMS „Amethyst”.
29 maja po południu, po odrzuceniu przez Pierolę oferty poddania się, doszło do potyczki z brytyjską eskadrą w zatoce Pacocha, koło portu Ilo. Po zaciętym, ponad dwugodzinnym pojedynku, „Huáscar”, dobrze manewrując po płytkich wodach, na które brytyjska fregata obawiała się wpłynąć, zdołał umknąć pod osłoną ciemności. W czasie walki otrzymał 50 – 70 trafień, które nie spowodowały poważniejszych zniszczeń, a tylko jedno przebiło pancerz. Większość trafień było pociskami kalibru 160 mm i 178 mm. Monitor wystrzelił tylko 5 pocisków głównego kalibru. Straty w załodze były niewielkie (1 zabity). Okręt uniknął również trafienia wystrzeloną do niego torpedą Whiteheada, po prostu zwiększając prędkość – było to pierwsze użycie bojowe torped w historii, i stąd „mało istotna potyczka pod Ilo weszła do historii wojen morskich”. Prawdopodobnie też po raz pierwszy w potyczce morskiej użyto kartaczownicy Gatlinga, ostrzeliwując nią „Huáscara” z masztu „Shaha” podczas zbliżenia się okrętów. Starcie to uważane było za prestiżową porażkę Royal Navy, ponieważ okręty brytyjskie nie zatopiły ani nie zatrzymały „Huáscara”, jednakże pod względem taktycznym zwyciężali Brytyjczycy. Mimo to, 30 maja okręt poddał się siłom rządowym w Iquique, ponieważ na pancerniku kończyły się zapasy amunicji.
Wojna o Pacyfik.
5 kwietnia 1879 roku wybuchła tzw. wojna o Pacyfik (wojna o saletrę) między Peru i Boliwią a Chile. „Huáscar” był jedną z czterech najsilniejszych jednostek floty Peru i jedną z dwóch najbardziej wartościowych. Drugą, fregatę „Independencia”, wkrótce stracono. Dowódcą monitora od 28 marca ponownie był Miguel Grau. 21 maja „Huáscar” zatopił w bitwie pod Iquique chilijską korwetę „Esmeralda”, blokującą Iquique. Mimo że jego ogień był niecelny, „Huáscar” trzykrotnie staranował „Esmeraldę”, przy czym jej dowódca Arturo Prat poniósł śmierć na pokładzie „Huáscara”, próbując abordażować monitor i zyskując przez to status chilijskiego bohatera narodowego. „Huáscar” wystrzelił 47 pocisków z dział podczas starcia.
W ciągu następnych miesięcy, monitor pod dowództwem komandora Grau, awansowanego 26 sierpnia na kontradmirała, prowadził śmiałe działania rajderskie na chilijskich liniach komunikacyjnych, topiąc statki handlowe, atakując porty i stając się najbardziej dokuczliwym zagrożeniem dla Chile. Między innymi, podczas pierwszego rajdu zakończonego 7 czerwca zatopił 13 niewielkich statków, uwolnił dwa zdobyte peruwiańskie szkunery, przerwał podwodny kabel telegraficzny między Valparaiso i Antofagasta i dwukrotnie walczył z bateriami nadbrzeżnymi w Antofagasta. Podczas walk z artylerią nabrzeżną otrzymał trafienie pociskiem kalibru 178 mm. 
6 lipca „Huáscar” wyszedł w kolejny rajd. 23 lipca 1879 roku pod Antofagasta wraz z korwetą „Unión” zdobył statek „Rimac”, transportujący szwadron chilijskiej kawalerii pułku "Carabineros de Yungay" (258 żołnierzy), konie i sprzęt wojskowy. Fakt ten spowodował w Chile demonstracje antyrządowe, zmiany w rządzie i dowództwie. Chilijczycy przygotowali główny zespół floty specjalnie w celu przechwycenia „Huáscara”, remontując swoje okręty i czyszcząc im kadłuby dla osiągnięcia większych prędkości. Mimo to, 28 sierpnia w starciu na redzie portu Antofagosta z korwetą „Abtao”, kanonierką „Magallanes” i bateriami nadbrzeżnymi, „Huáscar” poważnie uszkodził „Abtao” i spowodował szkody w artylerii nadbrzeżnej, sam odnosząc niewielkie uszkodzenia (1 zabity, 1 ranny).
8 października 1879 roku rano „Huáscar” i korweta „Unión” zostały ostatecznie przechwycone przez główne siły chilijskie. W bitwie koło przylądka Angamos z silniejszymi chilijskimi pancernikami kazamatowymi „Almirante Cochrane” i „Blanco Encalada”, „Huáscar” został poważnie uszkodzony kilkudziesięcioma trafieniami z ciężkich dział, w tym co najmniej 20 pociskami przeciwpancernymi Pallisera, przebijającymi pancerz. Okręt został trafiony m.in. w wieżę artyleryjską. Zginęło 33 (według innych źródeł 64) członków jego załogi, w tym pięciu oficerów, wraz z dowódcą; wielu zostało rannych. Admirał Grau zginął na skutek trafienia w wieżę dowodzenia, niedługo po rozpoczęciu walki. Po zaciętej walce Peruwiańczycy podjęli próbę samozatopienia obezwładnionego okrętu, lecz chilijski oddział abordażowy zapobiegł zatonięciu, opanowując okręt i zmuszając załogę do zamknięcia zaworów dennych. Według relacji amerykańskiego oficera oglądającego okręt po bitwie, „trudno było znaleźć jard kwadratowy powierzchni nadbudówek bez śladu pocisków różnych kalibrów”. Utrata „Huáscara” zaważyła na biegu wojny, dając Chilijczykom swobodę działań na morzu i transportu wojsk.
Służba w Chile.
Po przejęciu „Huáscar” został wyremontowany w Valparaiso i wcielony do marynarki wojennej Chile, biorąc udział w dalszych działaniach wojennych przeciwko Peru. Początkowo uczestniczył w blokadzie portu Arica. 27 lutego 1880 roku został tam uszkodzony w pojedynku z bateriami nadbrzeżnymi i powolnym, ale silnym monitorem „Manco Cápac” (amerykańskiego typu "Canonicus"; było to prawdopodobnie pierwsze starcie monitorów). „Huáscar” został trafiony 12 pociskami, w tym dwoma kalibru 381 mm z „Manco Cápac” w momencie gdy usiłował staranować peruwiański monitor, przy czym poniósł śmierć dowódca „Huáscara”, komandor porucznik Manuel Thomson Porto Mariño. Zginęło lub zostało rannych ogółem 28 członków załogi.
17 marca 1880 roku „Huáscar” pod nowym dowódcą ostrzeliwał baterie nadbrzeżne w Arica, a następnie blokował Callao, walcząc 22 kwietnia i 10 maja z bateriami nadbrzeżnymi. Podczas drugiego starcia, został trafiony trzy razy, w tym raz poniżej linii wodnej. Remont w Valparaiso trwał do października, a od listopada okręt ponownie blokował Callao. 11 grudnia wraz z innymi jednostkami walczył pod Callao z peruwiańskim monitorem „Atahualpa”, lecz bez trafień po żadnej ze stron. 13 stycznia 1881 roku wspierał wojska lądowe w zwycięskiej bitwie pod Chorillos na przedpolu Limy, a następnie pod Miraflores, ostrzeliwując fort „Alfonso Ugarte”. 18 stycznia padło Callao, a na skutek zwycięstw Chile na lądzie, zakończyły się działania morskie wojny. 11 czerwca desant z monitora zajął bez walki port Paita. Dowódcą „Huáscara” był wówczas kmdr ppor. Emilio Valverde, który został szefem administracji okupacyjnej.
W 1882 roku okręt został wyremontowany i zmodernizowany, m.in. wymieniono działa artylerii głównej na nowocześniejsze odtylcowe działa kaliber 203 mm produkcji Armstronga o dłuższej lufie i lepszych własnościach balistycznych. Według innych źródeł, zmiana uzbrojenia miała miejsce już podczas remontu w październiku 1880 roku. Na skutek zastąpienia ręcznego mechanizmu obrotu wieży parowym skrócił się czas jej pełnego obrotu z 15 do 5 minut. Wymieniono też na nowe kotły. W 1885 roku na odtylcowe wymieniono działa artylerii średniej, zamontowano też nowe stanowisko dowodzenia, wykonane w Wielkiej Brytanii, i nowe maszty. Dzięki zmianie śruby, nieco wzrosła prędkość. 
5 maja 1888 roku „Huáscar” przetransportował z Iquique urny z prochami Arturo Prata, Ignacio Serrano Montanera i Juana de Dios Aldea, poległych w bitwie pod Iquique, w celu uroczystego pochowania u stóp pomnika bohaterów Iquique w Valparaiso.
W roku 1890 okręt odstawiono do rezerwy. W 1891 roku, podczas wojny domowej między Kongresem a prezydentem José Balmacedą, „Huáscar” razem z flotą Chile wszedł w skład sił Kongresu. 19 lutego 1891 roku wraz z „Blanco Encalada” i nowym krążownikiem „Esmeralda” odparł atak oddziałów prezydenckich na Iquique. Brał też ograniczony udział w dalszych działaniach morskich wojny domowej. Po zakończeniu działań, w 1891 roku trafił ponownie do rezerwy, a w roku 1896 poddano go remontowi w nowym doku w Talcahuano.
Podczas prób po remoncie, doszło na nim do wybuchu rurki w kotle, w którym zginęło 14 ludzi, po czym „Huáscar” już nie powrócił do służby liniowej. W roku 1901 został wycofany ze służby i zakotwiczony w bazie Talcahuano jako stacjonarny hulk koszarowy, po zdemontowaniu kotłów. W latach 1917-1930 służył jako okręt-baza okrętów podwodnych. W kolejnych latach pozostawał nadal zakotwiczony w Talcahuano. W 1935 roku okręt udostępniono do zwiedzania i ustawiono na nim 4 działka salutacyjne, podnosząc na nim proporzec Dowódcy 2. Strefy Morskiej.
Muzeum.
W rocznicę bitwy pod Angamos, 8 października 1952 roku, po odrestaurowaniu, „Huáscara” otwarto jako okręt muzeum w bazie marynarki wojennej Chile w Talcahuano. Część oryginalnego wyposażenia przetrwała w magazynach. Okręt stał się pomnikiem morskiej chwały obu narodów. W odrestaurowanym salonie dowódcy okrętu na rufie znajdują się portrety zarówno dwóch poległych na jego pokładzie dowódców chilijskich – Artura Prata i Manuela Thomsona, jak i peruwiańskiego admirała Miguela Grau. W pomieszczeniach kotłowni urządzono kaplicę. W latach 1971–1972 okręt przeszedł remont i dalszy etap restauracji. Odtworzono maszynę parową i urządzenia sterowe oraz odrestaurowano wieżę zgodnie z jej stanem z 1882 roku.
Dane.
Uzbrojenie:
Opancerzenie (żelazne na drewnianym podkładzie):

</doc>
<doc id="113730" url="https://pl.wikipedia.org/wiki?curid=113730" title="Zderzak">
Zderzak



</doc>
<doc id="113732" url="https://pl.wikipedia.org/wiki?curid=113732" title="Dolina Małej Zimnej Wody">
Dolina Małej Zimnej Wody

Dolina Małej Zimnej Wody (słow. "Malá Studená dolina", niem. "Kleines Kaltbachtal", węg. "Kis-Tarpataki-völgy") – tatrzańska dolina o długości ok. 4 km, położona na terenie Słowacji po południowej stronie głównej grani Tatr Wysokich. Ułożona tarasowo otwiera się w kierunku wschodnim i południowo-wschodnim, łącząc się z Doliną Staroleśną ("Veľká Studená dolina") i tworząc walną Dolinę Zimnej Wody.
Topografia.
Dolne piętro doliny, porośnięte lasem, wznosi się stromo, przechodząc w części środkowej w obszar porośnięty kosodrzewiną, trawami i kwiatami. Część górna, skalista, oddzielona wysoką ścianą stawiarską – tzw. Złotymi Spadami ("Jazerná stena") – nazywana jest Doliną Pięciu Stawów Spiskich ("kotlina Piatich Spišských plies"), a piętro podchodzące pod Lodową Przełęcz ("Sedielko") – Dolinką Lodową ("Dolina pod Sedielkom").
Dolina Małej Zimnej Wody i jej górne piętro, Dolina Pięciu Stawów Spiskich, graniczą:
Wody.
Dnem doliny płynie potok Mała Zimna Woda ("Malý Studený potok"), na którym u wejścia do doliny znajduje się Wodospad Olbrzymi ("Obrovský vodopád"). Poniżej, w pobliżu Schroniska Bilíka, na Małej Zimnej Wodzie i Staroleśnym Potoku ("Veľký Studený potok") połączonych w potok Zimnej Wody ("Studený potok") jest jeszcze kilka wodospadów, określane wspólną nazwą Wodospady Zimnej Wody ("Vodopády Studeného potoka"). Poprowadzono przy nich szlak turystyczny ze Starego Smokowca do górnych odgałęzień Doliny Zimnej Wody.
W górnej części doliny, w Dolinie Pięciu Stawów Spiskich, znajduje się Pięć Stawów Spiskich ("Päť spišských plies"), od których wzięła swoją nazwę ta dolina. Są to Wielki Staw Spiski, Pośredni Staw Spiski, Niżni Staw Spiski, Zadni Staw Spiski i Mały Staw Spiski. Wyżej (ok. 2207 m), pod ścianą Baranich Rogów leży jeszcze jeden, niewielki i okresowo zanikający Barani Stawek ("Baranie pliesko"). Jest to najwyżej położony staw w Tatrach.
W Dolince Lodowej na wysokości ok. 2157 m znajduje się inny niewielki staw: Lodowy Stawek ("Modré pleso") o powierzchni ok. 0,4 ha i głębokości 4,5 m (najwyżej położony stały staw w Tatrach).
Historia poznania.
Nie wiadomo, od kiedy w historycznych czasach człowiek zaczął pojawiać się w dolinie. Wiarygodne źródła pozwalają jednak sądzić, że najpóźniej na początku XVIII w. zaczęli ją penetrować różni poszukiwacze skarbów i drogich kamieni, kopacze rud cennych metali, zbieracze ziół czy górale polujący na kozice. W ograniczonym zakresie dolina była również wykorzystywana pastersko: wiemy, że ok. roku 1870 paśli tu woły i konie górale ze Starej Leśnej, a ostatnie informacje o wypasie pochodzą jeszcze z pierwszych dziesięcioleci XX w.
Pierwszą osobą znaną z nazwiska, jaka dotarła do Doliny Małej Zimnej Wody, był angielski przyrodnik Robert Townson, który z przewodnikami przechodził przez nią w drodze na Łomnicę 14–18 sierpnia 1793 r. Townson m.in. nocował w znanej później kolibie pod wielkim, przewieszonym głazem, zwanej „Ohnisko” (1592 m n.p.m.).
W pierwszych latach XIX w. geologiczne rozpoznanie doliny przeprowadził Christian Genersich, który ocenił, że można w niej liczyć jedynie na "„trochę pirytu i miedzi”". W 1813 r. badania florystyczne w dolinie prowadził znany szwedzki botanik i lekarz Göran Wahlenberg. Ich wyniki zamieścił w swym pisanym po łacinie dziele pt. "Flora Carpatorum Principalium" (Göttingen 1814). Informatorem Wahlenberga, jak i wielu innych późniejszych badaczy był proboszcz z Wielkiego Sławkowa, a jednocześnie botanik i klimatolog Thomas Mauksch, który w swym wielkim rękopiśmiennym dziele pt. "Wegweiser durch die Zipser karpatischen Alpen" (ok. 1826 r.) również poświęcił sporo miejsca tytułowej dolinie. Opisał m.in. występujące tam limby i jako pierwszy zwrócił uwagę na widoczne tam moreny (niem. "Steinwälle") – chociaż jeszcze nie potrafił określić ich pochodzenia. W 40. latach XIX w. w dolinie prowadził obserwacje również polski botanik Hiacynt Łobarzewski.
W następnych latach dolina była odwiedzana częściej w związku z rozwojem Smokowca, chodzono nią na okoliczne szczyty. W 1859 r. odwiedził ją słynny niemiecki podróżnik Heinrich Barth, który uznał za jedną z najpiękniejszych górskich dolin świata. Zimą dolinę przeszli jako pierwsi Theodor Wundt i przewodnik Jakob Horvay w dniach 27–28 grudnia 1891 r.
Turystyka.
Przez Dolinę Małej Zimnej Wody poprowadzone są dwa znakowane szlaki turystyczne: na Lodową Przełęcz i dalej do Doliny Jaworowej oraz przez przełęcz Czerwona Ławka ("Priečne sedlo") do Doliny Staroleśnej. W dolnej części doliny (na wysokości 1475 m) znajduje się Schronisko Zamkovskiego ("Zamkovského chata"), które przez pewien czas nosiło imię kapitana Nálepki ("chata kapitána Nálepku"), a w Dolinie Pięciu Stawów Spiskich na wysokości 2015 m – Schronisko Téryego („Terinka”, "Téryho chata").
Na niektórych mapach Dolina Małej Zimnej Wody jest nieprawidłowo podpisywana jako Dolina Zimnej Wody.

</doc>
<doc id="113733" url="https://pl.wikipedia.org/wiki?curid=113733" title="Pius VI">
Pius VI

Pius VI (łac. "Pius VI", właśc. Giovanni Angelo Braschi; ur. 25 grudnia 1717 w Cesenie, zm. 29 sierpnia 1799 w Valence) – włoski duchowny katolicki, 250. papież w okresie od 15 lutego 1775 do 29 sierpnia 1799.
Życiorys.
Wczesne życie.
Pochodził z zubożałej rodziny arystokratycznej (hrabiowskiej). Był najstarszym z ośmiorga dzieci Marcantonia Braschi i Anny Teresy Bandi. Studiował klasyczny antyk i prawo w kolegium jezuickim w Cesenie, gdzie obronił w młodym wieku (1734) doktorat utroque iure; następnie studiował na uniwersytecie w Ferrarze. Pracował jako sekretarz kardynała Tommaso Ruffo, był asystentem kardynała w czasie obrad konklawe 1740, a po wyniesieniu Ruffo do godności kardynała biskupa Ostii i Velletri reprezentował go w tych diecezjach. Przebywał z misją dyplomatyczną w Neapolu. W 1753 został prywatnym sekretarzem papieża Benedykta XIV, który obdarzył go godnością kanonika patriarchalnej bazyliki watykańskiej. W tym samym roku zaproponowano mu wstąpienie do stanu duchownego, lecz Giovanni odmówił, gdyż niedługo miał zawrzeć związek małżeński. Wkrótce jednak zmienił zdanie za zgodą narzeczonej, która została zakonnicą. W 1758 przyjął święcenia kapłańskie i został prałatem Jego Świątobliwości.
Wkrótce potem został referendarzem Najwyższego Trybunału Sygnatury Apostolskiej. W okresie pontyfikatu kolejnego papieża, Klemensa XIII pełnił szereg funkcji we władzach państwa papieskiego. W 1766 został skarbnikiem generalnym Kamery Apostolskiej, był również sekretarzem kardynała Carlo Rezzonico (bratanka Klemensa XIII). Jako skarbnik znacznie podreperował sytuację finansową papiestwa. 26 kwietnia 1773 Klemens XIV obdarzył ks. Braschiego godnością kardynalską, z tytułem prezbitera S. Onofrio. Jako kardynał był członkiem czterech kongregacji kurialnych:
W 1773 kardynał Braschi objął także funkcję opata komendatoryjnego opactwa terytorialnego w Subiaco, gdzie przeprowadził wizytację duszpasterską.
Wybór na papieża.
Po śmierci Klemensa XIV burzliwe i długie konklawe wybrało Braschiego na papieża 15 lutego 1775. Elekcję zawdzięczał zręczności dyplomatycznej, która pozwoliła uchodzić mu zależnie od potrzeby za przeciwnika lub zwolennika skasowanego właśnie zakonu jezuitów. Nowy papież przyjął imię Piusa VI na cześć św. Piusa V, 22 lutego 1775 przyjął sakrę biskupią (z rąk kardynała-biskupa Porto e S. Rufina i dziekana Kolegium Kardynalskiego Gianfrancesco Albaniego) i tego samego dnia został koronowany.
Pontyfikat.
Na samym początku pontyfikatu Pius musiał zmierzyć się z problemem szerzenia się ateizmu i laicyzacji życia, pomimo wsparcia jakiego udzielały mu katolickie kraje: Francja, Hiszpania i Portugalia. Przeciw papiestwu wystąpił natomiast Neapol, który żądał zniesienia obowiązku składania hołdu feudalnego i prawa nadawania biskupstw, jednak Pius tych żądań nie spełnił. Na prośbę króla Polski Stanisława Augusta papież Pius VI poprzez brewe z 23 maja 1775 roku wydane dla biskupów polskich zniósł niektóre święta kościelne.
Dużo poważniejszym problemem była sytuacja w cesarstwie, gdzie Józef II usiłował wprowadzić Kościół państwowy zwany józefinizmem. Jego założenia opierały się na władzy króla – miał on podporządkować wszelkie sprawy duchowe państwu. W 1782 papież pojechał do Wiednia by dojść do porozumienia z cesarzem, lecz nie przyniosło to żadnego skutku. Podobna sytuacja miała miejsce w przypadku febronianizmu, który to zaczął szerzyć się w latach 80. w Niemczech (miał on umocnić prawa biskupów względem praw papieża). Kiedy Pius usiłował ustanowić nuncjaturę w Monachium, arcybiskupi Salzburga, Moguncji, Trewiru i Kolonii sprzeciwili się temu w obawie przed ograniczeniem ich praw. Biskupi niemieccy ustalili tzw. punktację z Ems, w której regulowali stosunki Kościoła niemieckiego ze Stolicą Apostolską – papieskie bulle miały być zatwierdzone przez biskupów, przed ich ogłoszeniem. Plany te jednak zeszły na dalszy plan wobec wybuchu rewolucji we Francji.
Podobna sytuacja utworzyła się w Toskanii, gdzie rządził brat cesarza Leopold II. Odbył się wówczas synod w Pistoi, który przyjął artykuły gallikańskie i wyjął biskupów spod władzy papieża. Pius ostatecznie wydał konstytucję Auctorem fidei, uważaną za dokument zawierający nauczanie nieomylne i potępił synod i zmusił przewodniczącego biskupa Ricciego do rezygnacji. Porażką w polityce zagranicznej Piusa była także jego uległość wobec Burbonów i próba wymuszenia na królu Prus Fryderyku II i cesarzowej Rosji Katarzynie II zastosowanie się do nakazu kasaty jezuitów. Katarzyna Wielka wybudowała nawet nowicjat dla zakonu, a później papież "incognito" poparł tę decyzję.
Przywiązywał wagę do protokołu i ceremoniału dworskiego, przywrócił praktykę nepotyzmu. Kardynałami mianował m.in. swojego wuja Giovanniego Bandiego i bratanka Romoaldo Braschi-Onesti, wystawił okazały pałac Braschi na rzymskim Piazza Navone. Zarządził czterokrotnie obchody Roku Jubileuszowego – w 1775, 1782, 1790 i 1792. W 1784 mianował Johna Carrolla (byłego jezuitę) pierwszym biskupem w Stanach Zjednoczonych.
Sytuacja europejska zmusiła Piusa VI do zajęcia stanowiska w wielu drażliwych sprawach. Początkowo uznał Konstytucję Trzeciego Maja, przesyłając błogosławieństwo i wyrazy uznania (z zastrzeżeniem, że nie ulegną naruszeniu prawa Kościoła katolickiego w Polsce), ale następnie pobłogosławił konfederację targowicką i wyraził życzenie: „aby stworzenie konfederacji stało się początkiem niewzruszonej spokojności i szczęścia Rzeczypospolitej”. Jednocześnie za pośrednictwem nuncjusza wywierał nacisk na króla Stanisława Augusta Poniatowskiego, aby ten przystąpił do targowiczan. Interweniującemu w 1793 po II rozbiorze w sprawie polskiej kardynałowi Tommaso Antici oświadczył, że poruszanie tej sprawy w obecnych okolicznościach jest nieodpowiednie i doradzał ustąpienie przed przemocą. W 1795 potępił insurekcję kościuszkowską, a rok później zlikwidował warszawską nuncjaturę. Po trzecim rozbiorze Polski skierował do biskupa Ignacego Krasickiego 16 grudnia 1795 brewe, nakazując mu wpajać w naród polski "obowiązek wierności, posłuszeństwa i miłości panom i królom".
Punktem kulminacyjnym jego pontyfikatu był wybuch rewolucji francuskiej w roku 1789. Pius potępił Konstytucję cywilną kleru z 12 lipca 1790, a także Deklarację Praw Człowieka i Obywatela z 26 sierpnia 1789. Konstytucja cywilna kleru zmuszała księży do składania posłuszeństwa Francji, pod groźbą banicji. W maju i kwietniu 1791 papież potępił ją jako schizmatycką, zabronił składać przysięgi, pod groźbą suspensy i uznał nowe święcenia biskupów za świętokradcze. Sytuacja doprowadziła do zredukowania liczby diecezji ze 134 do 83, zawłaszczenia majątku kościelnego we Francji i rozwiązania zakonów. W 1792 rozstrzelano 3 biskupów i 300 księży, 40 000 innych wygnano, a rok później konstytucyjny arcybiskup Paryża Jean-Baptiste Gobel zrzekł się funkcji kościelnych i przystąpił do rewolucjonistów. Po tym, jak stosunki dyplomatyczne pomiędzy Rzymem a Paryżem zostały zerwane, eksklawy kościelne w Awinionie i Venaissin zostały zajęte. Wspierał rozwój Museo Pio-Clementino z kolekcją posągów starożytnych, które m.in. od jego imienia bierze swoją nazwę
Pius dodatkowo rozzłościł Napoleona, popierając koalicję antyfrancuską, a także odrzucił propozycję mediacji Hiszpanii. Rok później okupujący Mediolan Napoleon najechał Państwo Kościelne, wobec czego Pius musiał wycofać swoje potępienie Konstytucji cywilnej kleru. Został także zmuszony do wypłaty milionowej sumy pieniędzy i oddania cennych dzieł sztuki i rękopisów. Wkrótce potem Pius sprzymierzył się z Neapolem i Austrią, co spowodowało kolejny najazd Napoleona, zdetronizowanie papieża i ustanowienie Republiki Rzymskiej 15 lutego 1798. W 1798 papież został uwięziony i wywieziony do Sieny, następnie do Florencji i kilku innych miast. Później, ciężko chory i na poły sparaliżowany, został przetransportowany przez przełęcz Montgenèvre do Briançon, gdzie 30 kwietnia 1799 r. osadzono go pod strażą w miejscowym klasztorze. Gdy pod koniec maja generał Suworow zajął Turyn, papieża ewakuowano przez Gap i Grenoble do cytadeli w Valence, gdzie zmarł. Przed śmiercią miał powiedzieć: „"Polećcie mojemu następcy wybaczyć Francuzom, tak jak ja im wybaczyłem"”.
Kreował 73 kardynałów na dwudziestu trzech konsystorzach. Jego rozporządzenia ze stycznia 1797 i listopada 1798 umożliwiły na przeprowadzenie konklawe po jego śmierci.

</doc>
<doc id="113735" url="https://pl.wikipedia.org/wiki?curid=113735" title="Oligomery">
Oligomery

Oligomery – związki chemiczne utworzone z niewielkiej liczby powtarzających się fragmentów (z greckiego ολιγος lub oligos – kilka) zwanych merami. Mają właściwości pośrednie między związkami niskocząsteczkowymi, a wielkocząsteczkowymi.
Pierwotnie termin ten oznaczał związki zbudowane z 3–6 merów i został wprowadzony w chemii cukrów roku 1930.
Granica między oligomerami a polimerami jest bardzo płynna. W praktyce przyjmuje się, że oligomerem jest związek, który nie ma jeszcze w pełni wykształconych cech fizycznych (np. temperatury topnienia, lepkości itp.) charakterystycznych dla "prawdziwego" polimeru zbudowanego z tych samych merów. W większości przypadków masowo stosowanych tworzyw syntetycznych (np. polietylenu) graniczną liczbą merów przy której związek zaczyna mieć już typowe cechy użytkowe polimeru jest ok. 100. Dalszy wzrost stopnia polimeryzacji nie ma już dużego wpływu na własności fizyczne polimerów, aczkolwiek jest on wciąż zauważalny.
W chemii polimerów oligomery bywają określane także jako m.in. "pleinomery", "żywice syntetyczne", "polimery niskocząsteczkowe" lub "makromery", co nie jest zalecane ze względu na niejednoznaczność nomenklaturową.
Oligomery są zwykle produktami ubocznymi procesów polimeryzacji i często usuwa się je z końcowego produktu, gdyż "psują" one jego własności fizyczne. Niektóre oligomery produkuje się jednak celowo, czasami po to aby je dalej przetworzyć (tzw. makromonomery), a czasami mają one same z siebie interesujące własności użytkowe i są stosowane jako dodatki do farb, substancje zagęszczające, oleje hydrauliczne a nawet dodatki do kosmetyków.
Oligomery o małej liczbie merów (zwykle do dziesięciu, rzadziej do kilkunastu–kilkudziesięciu) nazywa się dodając do słowa mer, greckie liczebniki (di-, tri-, tetra-), np. dimery, trimery, tetramery itd.
Oligomery mogą mieć budowę liniową, cykliczną lub oligocykliczną. Wiele oligomerów cyklicznych powstaje w określonych warunkach spontanicznie. Np. formaldehyd pozostawiony na dłużej w temperaturze pokojowej ulega spontanicznej trimeryzacji do trioksanu:
Wiele oligomerów cyklicznych jest zdolna do dalszej polimeryzacji poprzez otwarcie pierścienia. Np. wcześniej wspomniany trioksan łatwo polimeryzuje do odpowiedniego polieteru – polioksymetylenu (POM), który jest tworzywem konstrukcyjnym o bardzo dobrych własnościach mechanicznych. Innymi przykładem oligomerów cyklicznych, z których otrzymuje się polimery są: cyklosiloksany, substraty do syntezy silikonów.
Oligomery w chemii bioorganicznej.
Biocząsteczki takie jak oligonukleotydy, oligosacharydy czy oligopeptydy zbudowane są jednostek (merów) nieidentycznych, odpowiednio nukleotydów, cukrów i aminokwasów.
Przykłady:

</doc>
<doc id="113736" url="https://pl.wikipedia.org/wiki?curid=113736" title="Dyżurny ruchu">
Dyżurny ruchu

Dyżurny ruchu – wykwalifikowany pracownik kolei, którego głównym obowiązkiem jest prowadzenie ruchu na stacji i przyległych szlakach.
Pozostałe zadania dyżurnego ruchu to:
Kierujący prowadzeniem ruchu na stacji dyżurny ruchu, tzw. dysponujący, może mieć przydzielonych do pomocy dodatkowych pracowników, wśród nich: dyżurnego ruchu pomocniczego, dyżurnego ruchu manewrowego i dyżurnego ruchu peronowego.
Miejscem pracy dyżurnego ruchu zazwyczaj jest nastawnia.

</doc>
<doc id="113738" url="https://pl.wikipedia.org/wiki?curid=113738" title="Bekas kszyk">
Bekas kszyk

Bekas kszyk, kszyk, bekas baranek ("Gallinago gallinago") – gatunek średniej wielkości ptaka wędrownego z rodziny bekasowatych (Scolopacidae).
Podgatunki i zasięg występowania.
Bekas kszyk zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje bekasa kszyka za gatunek najmniejszej troski (LC, "Least Concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, zawiera się w przedziale 15–29 milionów dorosłych osobników. Trend liczebności światowej populacji uznawany jest za spadkowy.
W Polsce objęty ochroną gatunkową ścisłą. Według szacunków Monitoringu Pospolitych Ptaków Lęgowych, w latach 2013–2018 populacja kszyka na terenie kraju liczyła 47–77 tysięcy par lęgowych. Na "Czerwonej liście ptaków Polski" uznany za gatunek narażony (VU) (dotyczy populacji lęgowej).
W Europie Środkowej notuje się ostatnio znaczny spadek jego liczebności. Szkodzi mu osuszanie terenów podmokłych, zarastanie jego siedlisk przez wysoką roślinność, polowania lub zaprzestawanie koszenia łąk.

</doc>
<doc id="113739" url="https://pl.wikipedia.org/wiki?curid=113739" title="Rektyfikacja okręgu">
Rektyfikacja okręgu

Rektyfikacja okręgu, czyli wyprostowanie okręgu – zadanie polegające na skonstruowaniu odcinka przy użyciu cyrkla i liniału, którego długość jest równa obwodowi danego okręgu. Konstrukcja ta jest niewykonalna, co wynika z faktu, iż π jest liczbą przestępną. Znanych jest wiele konstrukcji przybliżonych, jedna z nich została podana w 1685 roku przez nadwornego matematyka króla Jana III Sobieskiego, Adama Adamandego Kochańskiego.
Rektyfikacja okręgu jest bezpośrednio związana z kwadraturą koła – gdyby jedna z tych konstrukcji była wykonalna, wykonalna byłaby i druga.
Można dokonać rektyfikacji okręgu jeśli mamy daną spiralę Archimedesa. Krzywa ta jest jednak niemożliwa do skonstruowania z użyciem cyrkla i linijki. Można ją natomiast uzyskać konstruując odpowiedni przyrząd mechaniczny.
Konstrukcja Kochańskiego.
Następująca konstrukcja daje mimo swej prostoty stosunkowo dokładne przybliżenie liczby formula_1 dany jest okrąg i styczna w punkcie "A". Z punktu "A" promieniem okręgu zakreślamy łuk, który przecina okrąg w punkcie "C". Z punktu "C" promieniem okręgu zakreślamy łuk – oba łuki przecinają się w punkcie "D". Prosta "OD" przecina daną styczną do okręgu w punkcie "E". Od "E" odkładamy trzy długości promienia |"OA"| w kierunku punktu "A" i otrzymujemy punkt "F". Odcinek "FB" łączy "F" z końcem średnicy okręgu wyznaczonej przez "OA". Jego długość jest w przybliżeniu równa połowie obwodu okręgu. Obliczona dla tej konstrukcji wartość formula_2 jest równa 3,14153334..., podczas gdy dokładna wynosi 3,14159265..., zatem błąd obliczeń jest nie większy niż 0,002%.

</doc>
<doc id="113744" url="https://pl.wikipedia.org/wiki?curid=113744" title="Maria Pasło-Wiśniewska">
Maria Pasło-Wiśniewska

Maria Pasło-Wiśniewska (ur. 27 marca 1959 w Szamotułach) – polska ekonomistka, bankowiec i polityk, w latach 2005–2007 posłanka na Sejm.
Życiorys.
Ukończyła Szkołę Podstawową nr 54 im. Jana Kasprowicza, maturę zdała w VIII Liceum Ogólnokształcącym im. Adama Mickiewicza w Poznaniu. Następnie skończyła studia ekonomiczne w Akademii Ekonomicznej w Poznaniu oraz studia podyplomowe w latach 1989–1990 w Kellog School of Management na Northwestern University w Chicago.
Po ukończeniu studiów w 1983 rozpoczęła pracę w Oddziale Narodowego Banku Polskiego w Poznaniu. Po trzech latach przeniesiono ją do Oddziału Wojewódzkiego NBP, gdzie zajmowała się problematyką kredytową. W 1988 została zaproszona przez pełnomocnika ds. zorganizowania Wielkopolskiego Banku Kredytowego Franciszka Pospiecha do zespołu, którego zadaniem było utworzenie banku komercyjnego w Poznaniu. W WBK pracowała jako dyrektor departamentu kredytów, następnie do 1996 jako wiceprezes zarządu. W 1997 została prezesem Towarzystwa Funduszy Powierniczych „Skarbiec”. Na początku 1998 objęła funkcję prezesa zarządu Banku Pekao S.A., z którym była związana do września 2003.
Dwukrotnie znalazła się na liście dwudziestu pięciu najbardziej wpływowych kobiet Europy, ogłaszanej przez „The Wall Street Journal”. W 2003 znalazła się na liście „25 Stars of Europe” tygodnika „Business Week”.
Została wykładowczynią na Uniwersytecie Warszawskim oraz na Uniwersytecie Gdańskim, a także przewodniczącą rady konsultacyjnej Konfederacji Lewiatan, prezesem zarządu spółki Central European Pharmaceutical Distribution (CEPD), przewodniczącą rady programowej Polskiego Instytutu Dyrektorów oraz międzynarodowym doradcą The Conference Board.
W 2005 uzyskała mandat poselski z listy Platformy Obywatelskiej w okręgu poznańskim. W wyborach samorządowych w 2006 była kandydatką PO na prezydenta Poznania. W pierwszej turze zajęła drugie miejsce za dotychczasowym prezydentem Ryszardem Grobelnym, w drugiej turze przegrała z nim, otrzymując 41,17% głosów.
Nie ubiegała się o reelekcję w wyborach parlamentarnych w 2007.
W 2004 otrzymała Krzyż Kawalerski Orderu Odrodzenia Polski.

</doc>
<doc id="113746" url="https://pl.wikipedia.org/wiki?curid=113746" title="Otocjon wielkouchy">
Otocjon wielkouchy

Otocjon wielkouchy, otocjon ("Otocyon megalotis") – gatunek drapieżnego ssaka z rodziny psowatych (Canidae), jedyny przedstawiciel rodzaju otocjon ("Otocyon").
Opis.
Osiąga długość ciała 46-66 cm, ogona 23-34 cm, wysokość w kłębie 30-40 cm. Masa ciała 3-5,3 kg. Ma charakterystyczną sylwetkę: tułów zbliżony do tułowia lisa, ale głowę zaokrągloną, z krótkim i szerokim pyskiem i olbrzymimi (do 12 cm długości) uszami - "megalotis" znaczy dosłownie "wielkouchy". Uszy umożliwiają otocjonom zarejestrowanie dźwięków tak delikatnych, jak ruch owadów znajdujących się pod ziemią. Przyłożywszy ucho do gruntu, potrafią dokładnie zlokalizować ofiarę, by następnie za pomocą długich (2 cm) pazurów wydobyć ją spod ziemi.
Otocjony zamieszkują Afrykę; występują tam w dwóch izolowanych populacjach: od płd. Zambii po Angolę i RPA i od Somalii i płd. Sudanu po Tanzanię. Żyją w małych grupach rodzinnych.
Na uwagę zasługuje również uzębienie otocjonów - mają od 46 do 50 drobnych zębów (najwięcej spośród wszystkich ssaków), którymi potrafią przeżuwać pokarm z prędkością 5 ugryzień na sekundę. Pożywienie otocjonów stanowią przede wszystkim termity i duże owady typu szarańczaków, ale także owoce, jaja oraz pisklęta ptaków. Zimą otocjony najbardziej aktywne są za dnia, natomiast latem - w nocy.

</doc>
<doc id="113750" url="https://pl.wikipedia.org/wiki?curid=113750" title="Luboszyce (województwo opolskie)">
Luboszyce (województwo opolskie)

Luboszyce (dodatkowa nazwa w j. niem. Luboschütz) – wieś w Polsce, położona w województwie opolskim, w powiecie opolskim, w gminie Łubniany.
Wieś leży nad rzekami Małą Panwią i Jemielnicą, na północ od Opola. Miejscowość liczy ok. 1000 mieszkańców.
W latach 1954-195x wieś należała i była siedzibą władz gromady Luboszyce. 
Nazwa.
Według Heinricha Adamy’ego nazwa miejscowości pochodzi od polskiego słowa "lubić" – określenia pozytywnej ludzkiej emocji "lubienia czegoś". W swoim opracowaniu na temat nazw miejscowych na Śląsku, wydanym w 1888 r. we Wrocławiu jako starszą od niemieckiej wymienia on nazwę w XIX-wiecznej polskiej formie "Luboscice", tłumacząc ją jako "Liebenthal" (pol. "miejsce miłości"). Niemcy zgermanizowali nazwę na "Luboschütz" w wyniku czego utraciła ona swoje pierwotne znaczenie.
W świetle najnowszych badań, faktycznie nazwa Luboszyce ma charakter patronomiczny (z łac. odojcowski) to jest pochodzi od imienia tu zamieszkałego Lubosza, względnie Lubomira lub Lubogosta.
Historia.
Pierwsze wzmianki w źródłach historycznych o istnieniu Luboszyc pochodzą z 1295 r. Nazwa miejscowości w języku polskim w XIX w. brzmiała Lubościce.
Do II wojny światowej miejscowość zamieszkiwała żydowska rodzina Schiftan, która przybyła tu ze wsi Miejsce, w której znajdowała się liczna wspólnota żydowska. Schiftanowie posiadali w Luboszycach karczmę i liczący 600 drzew sad owocowy. Większość przedstawicieli tego rodu zostało wymordowanych w okresie Holokaustu, uratowała się jedynie Gertruda Schiftan -babka wybitnej dokumentalistki i pisarki Joanny Helander.
Przed II wojną światową do miejscowości jeździł z Opola autobus miejski linii nr 4. 8 czerwca 1936 r. w miejsce nazwy Luboschütz wprowadzono niemiecką nazwę Liebtal. W 1944 r. z polecenia władz niemieckich wybudowano zewnętrzna linię obrony Festung Oppeln, która przebiegała wzdłuż biegu Małej Panwi, dzielącej m.in. Luboszyce od sąsiedniego Biadacza, w samych Luboszycach zlokalizowano 11 schronów bojowych. 22 stycznia 1945 do wsi wtargnęły oddziały 52 Brygady Pancernej Gwardii ppłk. Ludwiga Kurista zmuszając do ucieczki żołnierzy niemieckich z 561 Dywizji Piechoty. Obrona Luboszyc trwała krótki czas, mimo to żołnierze sowieccy z zemsty zamordowali gospodarzy Stotkę i Jana Świerca oraz podpalili domy i zabudowania nad Małą Panwią. 13 lutego 1945 r. władze sowieckie rozpoczęły deportację męskiej ludności wsi do obozów pracy w zagłębiu donieckim. Wielu mężczyzn nigdy nie wróciło z ZSRR do Polski. 15 marca 1947 r. nadano miejscowości nazwę Luboszyce. W latach 1954–1972 Luboszyce były siedzibą Gromadzkiej Rady Narodowej. W skład gromady wchodziły oprócz Luboszyc pobliskie miejscowości: Zawada, Gosławice i Biadacz. W tym czasie w Luboszycach funkcjonowała dwuletnia Szkoła Przysposobienia Rolniczego.
Tradycje teatralne wsi.
Wieś Luboszyce słynie z tradycji teatrów amatorskich. Animatorzy kultury teatralnej rozpoczęli działalność po II wojnie światowej już w końcu lat 40. XX w. Zespół z Luboszyc święcił triumfy na przeglądach wojewódzkich ze sztuka Aleksandra Fredry pt. "Śluby panieńskie". Wśród ówczesnych działaczy kulturalnych wyróżniali się Jan Bastek i Alfred Koelert. Od lat 70. XX w przy Szkole Podstawowej w Luboszycach działa natomiast zespół teatralny "Gałganek" laureat wielu nagród wojewódzkich i ogólnokrajowych na czele, którego stoi reżyser Ewa Sitarz

</doc>
<doc id="113751" url="https://pl.wikipedia.org/wiki?curid=113751" title="Raczki Elbląskie">
Raczki Elbląskie

Raczki Elbląskie (niem. "Unterkerbswalde") – wieś w Polsce położona w województwie warmińsko-mazurskim, w powiecie elbląskim, w gminie Elbląg.
Wieś okręgu sędziego ziemskiego Elbląga w XVII i XVIII wieku. W latach 1975–1998 miejscowość położona była w województwie elbląskim. Wieś leży na Żuławach Wiślanych w pobliżu jeziora Druzno. 
Według danych Głównego Urzędu Geodezji i Kartografii na terenie Raczek Elbląskich znajduje się depresja 1,8 m p.p.m., która przez wiele lat uznawana była za najniżej położony punkt Polski. 
W znajdującej się również na Żuławach wsi Marzęcino jest kilka punktów położonych niżej, najniższy ma 2,07 m p.p.m.

</doc>
<doc id="113761" url="https://pl.wikipedia.org/wiki?curid=113761" title="Lisa">
Lisa

Lisa – komputer osobisty zaprojektowany przez Apple Computer we wczesnych latach 80. XX wieku. Projekt komputera Lisa został zapoczątkowany w 1978 roku i powoli przeobraził się w komputer osobisty z graficznym interfejsem użytkownika (GUI). Około roku 1982, Steve Jobs został wyrzucony z projektu Lisa i przyłączył się do Macintosha. Wbrew powszechnej opinii, Macintosh nie wywodzi się bezpośrednio od Lisy, choć istnieje wiele oczywistych podobieństw pomiędzy tymi systemami. Premiera Lisy miała miejsce 19 stycznia 1983 roku.
Etymologia.
Choć w dokumentacji dołączonej do oryginalnej Lisy występuje tylko nazwa "The Lisa", Apple oficjalnie utrzymywał, że nazwa ta, to akronim od . Jednak mając na uwadze, że urodzona w 1978 roku pierwsza córka Steve'a Jobsa otrzymała imię Lisa, nazwa systemu prawdopodobnie miała wymiar osobisty, a akronim wymyślony został jako rozwinięcie imienia, co przyznał sam Jobs.
Sprzęt.
Lisa, kosztująca w dniu premiery 9 995 USD, była jednym z pierwszych dostępnych na rynku komputerów osobistych z GUI i myszą. Oparta o procesor Motorola 68000 o częstotliwości pracy 5 MHz, miała 1 MB RAM-u. Pierwsza Lisa miała także dwie stacje dyskietek 5¼ cala, z których każda posiadała dwie głowice, po jednej na każdą stronę. Napędy te wymagały specjalnych nośników z dwoma otworami przezywanymi "Twiggy". Opcjonalnie można było dostać zewnętrzny dysk twardy Apple ProFile o pojemności 5 MB, oryginalnie zaprojektowany dla Apple III. Późniejsze modele Lisa 2 używały pojedynczej stacji dyskietek 3½ cala i opcjonalnie wewnętrznego dysku twardego o pojemności 5 lub 10 MB. W 1984 roku, gdy zaprezentowano komputer Macintosh, firma ogłosiła, że dostarczy darmowe dyski twarde o pojemności 5 MB wszystkim posiadaczom Lisy 1.
Oprogramowanie.
Lisa OS to wielozadaniowy, niewywłaszczający system operacyjny z pamięcią wirtualną. Na tamte czasy były to rozwiązania wysoce zaawansowane, jednak pamięć wirtualna w połączeniu z bardzo wolnymi dyskami znacznie spowalniała pracę systemu. Lisa inspirowana była komputerami Xerox Star, które także były pomyślane jako system biurowy; dlatego Lisa miała dwa główne tryby pracy: pakiet biurowy (The Lisa Office System) i warsztat (The Workshop). Tryb biurowy to środowisko z graficznym interfejsem użytkownika, przeznaczone dla odbiorców końcowych. Warsztat to środowisko programistyczne, niemal w całości tekstowe, choć używało okienkowego edytora tekstu. Pakiet biurowy nazwany został później "7/7", nawiązując do siedmiu składających się na niego aplikacji.
Lisa na rynku.
Lisa okazała się największą porażką finansową firmy Apple od czasu niepowodzeń Apple III z roku 1980. Za sprawą wysokiej ceny przegrywała konkurencję z tańszymi komputerami IBM PC, które wtedy zaczynały dominować na rynku komputerów biurowych. Lisa postrzegana była jako komputer powolny, co było związane z interfejsem użytkownika. Apple Lisa z racji tego interfejsu wymagała układu generującego grafikę kolorową w stosunkowo wysokiej (jak na owe czasy) rozdzielczości. Okazało się jednak, że nie udało się opracować układu wystarczająco szybkiego i jego współdziałanie z procesorem powodowało częste konflikty o pamięć obrazu (procesor próbował zapisywać do niej nowe dane zanim układ graficzny zdążył pobrać dane zapisane wcześniej) — konstruktorzy Lisy byli zmuszeni po pierwsze użyć procesora o niskiej częstotliwości zegara (5 MHz, a w 1982 r. były już dostępne procesory o częstotliwości 12,5 MHz), a po drugie wprowadzić do kodu systemu programowe pętle opóźniające, aby procesor za często nie próbował odwoływać się do pamięci obrazu. Ostatnim gwoździem do trumny Lisy był Apple Macintosh, zaprezentowany w 1984 roku, który także miał graficzny interfejs użytkownika (wybrano tutaj grafikę monochromatyczną, co umożliwiło skonstruowanie układu generującego obraz wystarczająco szybkiego, aby nie spowalniać pracy procesora) i mysz, a który był tańszy. Wyprodukowano jeszcze dwa modele Lisy (Lisa 2 i Macintosh XL), po czym w roku 1986 zaprzestano produkcji tej linii komputerów.
W czasie kiedy 96 kB RAM-u uważane było za ekstrawagancję, wysoka cena Lisy — źródło jej komercyjnego niepowodzenia — wynikała również z dużej ilości RAM-u w jaki komputer został wyposażony. 1 MB RAM-u stał się standardem w komputerach osobistych dopiero pod koniec lat 80.
Znaczenie historyczne.
Choć projekt Lisa zakończył się finansowym niepowodzeniem, to jednak w pewnym aspekcie odniesiony został sukces. Mimo że Lisa była zbyt droga dla osób prywatnych, przez pewien czas była bardzo popularna w średnich firmach i organizacjach, które miały jedną lub dwie Lisy w każdym biurze. Chociaż Lisa działała wolno i oprogramowanie było raczej skromne, to jednak zadania w swoim zakresie wykonywała dostatecznie dobrze. Używając oprogramowania Lisa i drukarki igłowej Apple można było uzyskać bardzo dobrze wyglądające dokumenty (w porównaniu z innymi dostępnymi opcjami). W wyniku tego Lisa trafiła do dużych biur, gdzie każdy komputer używany był przez wielu ludzi, a to oznaczało, że gdy tańszy Macintosh pojawił się na rynku, było już dość dużo osób przekonanych do zalet graficznego interfejsu użytkownika w komputerach osobistych.
Koniec Lisy.
W 1987 roku Sun Remarketing kupił około 5 tys. Macintoshy XL i ulepszył je. Niektóre pozostałe Lisy i części do nich są nadal dostępne.
W 1989 roku firma Apple wywiozła około 2 700 szt. niesprzedanych komputerów Lisa na strzeżone wysypisko śmieci w Logan, Utah.
Podobnie jak wszystkie wczesne komputery z graficznym interfejsem użytkownika, działające Lisy są teraz wartościowym przedmiotem kolekcjonerskim. Przykładowo, w 2018 roku sprzedano komputer na eBayu za 56 100$.

</doc>
<doc id="113766" url="https://pl.wikipedia.org/wiki?curid=113766" title="Alfred Wielki">
Alfred Wielki

Alfred Wielki (ur. ok. 849, zm. 26 października 899) – syn Ethelwulfa, szósty król Wesseksu. Jeden z najwybitniejszych królów wczesnej historii Anglii. Panował od 871 r. w mało sprzyjających okolicznościach przejmując władzę po swoim bracie, Aethelredzie I, który zginął z rąk Duńczyków pustoszących kraj. Mimo że wojna doprowadziła rolnictwo do upadku, zdołał skonsolidować grupę małych państw w państwo zdolne stawić im silny opór zbrojny. Jego życie i polityka były opisywane przez wielu kronikarzy (np. "Kronika anglosaska"), ale najdokładniej opisuje je Asser, jego osobisty biograf.
Przed objęciem tronu.
Urodził się między 847 a 849 w miejscowości Wantage na terenie obecnego hrabstwa Oxfordshire (wówczas było to Berkshire). Był najmłodszym synem króla Wesseksu Ethelwulfa i jego pierwszej żony, Osburgi, córki królewskiego cześnika, Oslaca.
Prawdopodobnie w wieku 5 lat został wysłany na naukę do Rzymu. Został tam przyjęty przez papieża Leona IV, który (według "Kroniki anglosaskiej") „namaścił go na króla”. Historycy doby wiktoriańskiej zinterpretowali to jako akt koronacji Alfreda, zagwarantowania jego praw do tronu Wesseksu. Wydarzenie to jest jednak nieprawdopodobne, zważywszy na fakt, że Alfred miał trzech starszych braci. W 855 r. towarzyszył ojcu, kiedy ten przybył do Rzymu z pielgrzymką. W drodze powrotnej przebywał pewien czas na dworze króla Franków Zachodnich Karola Łysego. Do Anglii wrócił w 856 r.
Asser przekazał z tego okresu życia Alfreda opowieść o tym, jak jego matka, Osburga, obiecała dać tom poezji anglosaskiej temu z jej synów, który pierwszy będzie umiał jej przeczytać fragment księgi. Alfred wówczas zaniósł książkę swojemu opiekunowi i kazał mu ją tak długo sobie czytać, dopóki nie nauczył się jej na pamięć. W ten sposób dostał księgę. Ta historia może być prawdziwa, może być również wymyślona w celu zilustrowania, jaką chęć do nauki przejawiał młody Alfred.
Ojciec Alfreda zmarł w 858 r. i tron objął najstarszy z braci, Ethelbald. Po jego rychłej śmierci (w 860) korona przypadła kolejnemu z braci, Ethelbertowi. Gdy i ten zmarł ok. 865 tron objął trzeci z braci Alfreda, Ethelred I. Nic nie wiadomo o życiu Alfreda w okresie rządów jego dwóch najstarszych braci. Na scenę polityczną wkroczył dopiero podczas panowania Ethelreda I. Został wówczas uznany następcą tronu i otrzymał tytuł "secundariusa". W 868 r. stanął u boku swojego brata podczas kampanii przeciwko Duńczykom w Mercji. Uczestniczył we wszystkich bitwach z wielkim duńskim najazdem 870/871 r. – zwycięstwie pod Englefield (31 grudnia 870 r.), klęsce pod Reading (4 stycznia 871 r.), kolejnym sukcesie Ashdown (8 stycznia 871 r.) i klęsce pod Basing (22 stycznia 871 r.).
Wojny z Duńczykami.
23 kwietnia 871 r., z ran odniesionych w bitwie pod Merton, zmarł król Ethelred, pozostawiając koronę swojemu młodszemu bratu. Zajęty ceremoniami pogrzebowymi Alfred nie mógł dać skutecznego oporu Duńczykom, którzy w maju 871 r. dwukrotnie pokonali Anglosasów. W czerwcu Alfred był zmuszony podpisać pokój, w którym uznał duńską władzę na północy Anglii. Pokój przetrwał 5 lat. W 876 r. nowy wódz Duńczyków, Guthrum, poprowadził swoich ludzi na południe. Ominął wojska królewskie i zdobył Wareham w hrabstwie Dorset. Na początku 877 r., pod pretekstem negocjacji, przesunął swoje wojska na zachód i zdobył Exeter. Tam jednak został otoczony przez wojska Alfreda. Duńska flota została zniszczona przez sztorm, wobec czego Guthrum zdecydował się zawrzeć pokój z Alfredem. Wycofali się do Mercji, ale w styczniu 878 r. niespodziewanie zaatakowali Chippenham, gdzie od Bożego Narodzenia przebywał Alfred. Miasto zostało zdobyte, a ludność wymordowana. Alfred z niewielkim orszakiem uciekł Duńczykom i wędrując lasami i bagnami dotarł na Wielkanoc do Athenley, gdzie rozpoczął zbieranie armii.
Asser przekazał z tego okresu opowieść jak Alfred uciekał przez Somerset Levels. Znalazł wtedy schronienie u pewnej kobiety, która (nie poznawszy króla) kazała mu pilnować piekących się ciastek. Alfred zadumał się jednak nad nieszczęściami królestwa i zapomniał o ciastkach, które spaliły się. Został za to zwyzywany przez kobietę po jej powrocie. Po zorientowaniu się w tożsamości gościa kobieta zaczęła przepraszać. Wówczas król odrzekł, że to on powinien prosić o wybaczenie. Po dotarciu do Athenley Alfred rozpoczął zbieranie lokalnych wojsk z Somerset, Wiltshire i Hampshire. Inna opowieść przedstawia jak Alfred zakradł się w przebraniu śpiewaka do duńskiego obozu, aby poznać plany wroga. Nie wiadomo, czy ta opowieść jest prawdziwa. Na wiosnę 878 r. Alfred zebrał armię i ruszył przeciwko Duńczykom. Do decydującej bitwy doszło w maju pod Edington. Po całodniowej walce Duńczycy złamali szyk i rzucili się do ucieczki. Guthrum z niedobitkami schronił się w Chippenham i skapitulował po 14 dniach oblężenia. Na mocy podpisanego traktatu w Wedmore, Guthrum i 21 jego towarzyszy przyjęło chrzest. Dokonano również podziału Brytanii. Alfred miał rządzić południowo-zachodnią częścią kraju. Północny wschód przypadł Duńczykom i otrzymał nazwę Danelaw.
Przez kilka lat panował spokój. W 884 r. (lub 885) miał miejsce najazd Duńczyków na Kent. Został on odparty, ale zachęcił do wystąpienia Duńczyków z Anglii Wschodniej. Kontrakcja Alfreda zakończyła się zdobyciem Londynu (885 lub 886 r.) i kolejnym traktatem między Alfredem a Guthrumem. Na kilka lat znowu zapanował spokój. Duńczycy zaatakowali ponownie jesienią 892 lub 893 r. Najeźdźcy zaatakowali w dwóch grupach, liczących łącznie 330 łodzi. Ich celem był podbój i kolonizacja. Grupy wylądowały w Kencie: jedna w Appledore, a druga, pod dowództwem Haestena, w Milton. Alfred zajął pozycję, dzięki której mógł kontrolować działania obu grup. Podczas negocjacji z Haestenem Duńczycy z Appledore przełamali blokadę i ruszyli na północny zachód. Ich śladem ruszył syn króla, Edward. Doścignął on Duńczyków i zmusił do wycofania się na wyspę Hertfordshire Colne. Następnie wycofali się do Essex, gdzie, po kolejnej porażce, połączyli się z Haestenem.
Alfred był w drodze na spotkanie ze swoim synem, gdy otrzymał wieści, że Duńczycy z Nortumbrii i Anglii Wschodniej oblegli Exeter i inną, nieznaną z nazwy, fortecę w północnym Devon. Król błyskawicznie ruszył na odsiecz i uwolnił Exeter od oblężenia. Tymczasem Haesten ze swoimi ludźmi ruszył w drogę doliną Tamizy na spotkanie Duńczyków z Północy. Na ich drodze stanęły jednak siły anglosaskie pod wodzą earldormanów Mercji, Wiltshire i Somerset. Zmusili oni Duńczyków do odwrotu na północny zachód, na koniec oblegając ich w Buttington. Próba przebicia się Duńczyków zakończyła się klęską. Korzystając jednak z uśpienia czujności oblegających przebili się w końcu do Chester. Ponieważ zbliżała się zima Anglosasi nie ryzykowali zimowego oblężenia, ale zniszczyli całe zapasy żywności w okolicy. Na początku następnego roku (894 lub 895) głód zmusił Duńczyków do kolejnej próby przebicia się do Essex. Na przełomie 894 i 895 r. (lub 895 i 896) Duńczycy spuścili swoje statki na Tamizę i umocnili się na nich 21 mil od Londynu. Bezpośredni atak na statki nie przyniósł powodzenia, ale później tego samego roku Alfred zablokował rzekę uniemożliwiając Duńczykom ewakuację. W 896 lub 897 r. odeszli w większości do Nortumbrii i Anglii Wschodniej. Reszta wróciła na kontynent. Kampania dobiegła końca.
Militaria.
Aby móc skutecznie odpierać ataki Duńczyków z Nortumbrii i Anglii Wschodniej na wybrzeża Wesseksu, Alfred zdecydował się rozbudować flotę wojenną. Wbrew powszechnym wyobrażeniom król Alfred nie był twórcą brytyjskiej marynarki wojennej. Bitwy morskie toczył już jego ojciec Ethelwulf w 851 r. Wiadomości o walkach na morzu pochodzą również z lat 833 i 840. Alfred wprowadził jednak do służby nowy typ okrętów. Jak podaje "Kronika anglosaska" był on "szybszy, stabilniejszy oraz posiadał wyższe burty niż każdy inny". Były poruszane przez 60 wioseł. Do ich budowy sprowadzano rzemieślników z Fryzji i to Fryzowie stanowili trzon ich załóg. Okręty te nie odnosiły jednak większych sukcesów, często natomiast tonęły podczas sztormów. Mimo to, zarówno brytyjska Royal Navy, jak i amerykańska US Navy, uważają Alfreda za swojego założyciela. Pierwszy okręt przydzielony do amerykańskiej Floty Kontynentalnej podczas wojny o niepodległość nazywał się właśnie "Alfred".
Trzon lądowej armii anglosaskiej, pospolite ruszenie "fyrd", również zostało zreorganizowane. Podzielono je na dwie części, z których jedna pozostawała w domach, druga natomiast brała udział w walkach. Administrację wojskową stanowili "thesaurius" (skarbnik), "cellararius" (odpowiadał za zaopatrzenie w żywność) i "pincerna" (zajmował się sprawami organizacyjnymi). Król wzmocnił również swoją straż przyboczną, która była jedynym stałym wojskiem anglosaskim.
Alfred zajął się również najsłabszym ogniwem w anglosaskim systemie obrony, mianowicie fortecami, z których większość znajdowała się w opłakanym stanie, a wiele było pozbawionych załóg. Alfred wybudował w całym kraju sieć umocnionych wzgórz, tzw. "burhs" (lub "boroughs"). W grodach tych stacjonowały stałe garnizony. Owe fortece, lepiej niż inne osiedla zabezpieczone od najazdów wikingów, stawały się z czasem zalążkami miast i wielkich centrów handlowych. Król popierał osadnictwo w tych grodach, gdyż mógł od osiadłej ludności pobierać podatki.
Król przeprowadził również reformy administracyjne, tworząc system "shire’ów", ziemskich jednostek administracyjnych. Przeprowadził również kodyfikację praw lokalnych dla każdej ziemi swojego królestwa (tzw. "Doom Book").
Polityka zagraniczna.
Niewiele wiadomo o polityce zagranicznej króla Alfreda. Pewnym jest, że korespondował z Eliaszem III, który był od 878 r. patriarchą Jerozolimy. Podobno wysłał również misję do Indii. Utrzymywano również kontakty z dworem kalifa w Bagdadzie. Szczególną wagę Alfred przywiązywał do kontaktów z papiestwem. Około 890 r. Wulfstan z Haithabu odbył podróż z Półwyspu Jutlandzkiego na Bałtyk, gdzie odwiedził pruskie miasto handlowe Truso. Po tej podróży pozostała relacja pióra samego Alfreda.
Więcej wiadomo o stosunkach Alfreda z książętami walijskimi. Według Assera, książęta południowej Walii, zagrożeni przez mieszkańców Walii północnej oraz Mercji, oddali się pod opiekę władcy Wesseksu. Później w ich ślady poszli książęta północnej Walii, wspierając czynnie Alfreda w walkach z Duńczykami w 893 r. Interesował się również Irlandią wysyłając poselstwa do tamtejszych klasztorów oraz przyjmując na swoim dworze irlandzkich mnichów. Zmyślona jest natomiast historia o tym, że Alfred został w dzieciństwie oddany na naukę do jednego z irlandzkich klasztorów.
Religia i kultura.
Kościół angielski przeżywał pod koniec IX w. ciężkie czasy. Następował upadek życia klasztornego, gdyż klasztory były częstymi celami duńskich ataków. Król Alfred ufundował dwa lub trzy nowe klasztory i osadził w nich zagranicznych mnichów, ale to nie powstrzymało topnienia angielskiej sieci klasztornej. Wraz z upadkiem klasztorów nastąpił upadek edukacji i zanik umiejętności czytania. Król Alfred pisał, że "nauka tak strasznie podupadła, że po naszej stronie rzeki Humber niewielu było takich, którzy by potrafili przetłumaczyć mszał na angielski lub przełożyć listy z łaciny". W tej sytuacji Alfred oparł się na uczonych zagranicznych, których, wzorem Karola Wielkiego, sprowadzał na swój dwór. Byli to m.in. Walijczyk Asser, Flandryjczyk Grimbald czy uczony mnich Jan z Korbei. Przy ich pomocy Alfred założył szkołę pałacową i hojnie uposażył szkołę w Oksfordzie. Jednocześnie król nie chciał ograniczyć edukacji do kręgu możnych i duchownych, ale udostępnić ją wszystkim poddanym. Wprowadził coś na kształt przymusu szkolnego, nakazując posiadającym więcej niż 2 łany ziemi posyłanie swoich dzieci do szkoły. Bardziej uzdolnieni chłopcy mieli kontynuować naukę na wyższym poziomie. Do szkoły pałacowej przyjmowano nie tylko dzieci arystokratów, ale także zdolnych chłopców z niższych warstw społecznych.
Król dbał również o rozwój języka narodowego. Osobiście tłumaczył na staroangielski różne łacińskie dzieła, np. "Pociechę filozofii" Boecjusza, "Historia adversus paganos" Orozjusza (dodając opis Germanii i Słowiańszczyzny), czy "Cura pastoralis" Grzegorza Wielkiego. To ostatnie dzieło Alfred rozesłał do wszystkich biskupów w swoim królestwie z zaleceniem, aby bezzwłocznie przystąpili do podniesienia stanu oświaty w swoich diecezjach. Alfred przetłumaczył też "Historię kościelną ludu angielskiego" autorstwa Bedy Czcigodnego. Zainspirował też napisanie w języku narodowym "Kroniki anglosaskiej".
Śmierć.
Król Alfred zmarł 26 października 899 r. Data podana w "Kronice anglosaskiej", rok 901, jest uważana za mało prawdopodobną. Przyczyna jego śmierci jest nieznana. Początkowo został pochowany w Old Minster w Winchesterze. Później jego ciało zostało przeniesione do New Minster, a stamtąd w 1110 r. do opactwa Hyde. Grób został zniszczony w 1788 r., kiedy budowano tam więzienie. W latach 60. XIX w. odkryto tam ludzkie kości, które uznano za szczątki Alfreda. Zostały one pogrzebane w Hyde. W 1999 r. odsłonięto pozostałości grobu Alfreda.
Rodzina.
W 868 r. Alfred poślubił Ealhswith (ur. ok. 852, zm. 5 grudnia 905), córkę Ethelreda Mucila, earldormana Gaini. Prawdopodobnie była spokrewniona z królami Mercji. Alfred i Ealhswith mieli razem dwóch synów i trzy córki:

</doc>
<doc id="113769" url="https://pl.wikipedia.org/wiki?curid=113769" title="Kszyk">
Kszyk



</doc>
<doc id="113770" url="https://pl.wikipedia.org/wiki?curid=113770" title="Józef Hen">
Józef Hen

Józef Hen, właśc. Józef Henryk Cukier (ur. 8 listopada 1923 w Warszawie) – polski pisarz i publicysta dramaturg, reportażysta, scenarzysta filmowy pochodzenia żydowskiego.
Życiorys.
Urodził się i wychował w kamienicy przy ul. Nowolipie 53 w Warszawie. Jego ojciec, Rubin Cukier z Radzynia, był rzemieślnikiem hydraulikiem, matka Ewa (Chawa) Hampel pochodziła z Warszawy. Miał trójkę starszego rodzeństwa, dwie siostry i brata.
W dzieciństwie współpracował z założonym przez Janusza Korczaka „Małym Przeglądem”. Ukończył prywatne żydowskie Gimnazjum Męskie im. Magnusa Kryńskiego (mała matura) znajdujące się przy ul. Miodowej 5. Od września 1939 miał kontynuować naukę w liceum w klasie o profilu matematyczno-przyrodniczym.
Podczas obrony Warszawy we wrześniu 1939 przebywał na Nowolipiu. W listopadzie 1939 opuścił miasto i przedostał się do Białegostoku. Wojnę spędził w Związku Radzieckim. Pracował przy budowie szosy Lwów-Kijów, a potem trafił do Samarkandy w Uzbekistanie. Mimo dobrej kondycji fizycznej, nie został przyjęty do Armii Andersa. W 1944 wstąpił do Ludowego Wojska Polskiego i wtedy publikował pierwszy wiersz ("Łódź wierna") w piśmie "Głos Żołnierza". W czasie wojny stracił ojca, zabitego w 1945 w Buchenwaldzie, brata Mojżesza (ur. 1920), który zaginął w ZSRR i siostrę Mirkę (1917–1942). Wojnę przeżyły matka i siostra Stella (ur. 1915). W 1944 przyjął pseudonim literacki „Hen”, który z czasem zaczął mu służyć za nazwisko.
Zaraz po wojnie, był redaktorem tygodnika "Żołnierz Polski". W 1947 razem z redakcją tygodnika wrócił do Warszawy. Służbę wojskową zakończył w stopniu kapitana w 1952.
Twórczość.
W 1947 opublikował pierwszą książkę "Kijów, Taszkent, Berlin. Dzieje włóczęgi", która została uznana za obiecujący debiut. Pisał reportaże, nowele, opowiadania, prozę historyczną i powieści dla dorosłych i młodzieży, a także scenariusze filmowe, które niekiedy też reżyserował, m.in. "Autobusy jak żółwie". Na podstawie jego scenariuszy, będących adaptacjami własnych utworów, nakręcono w pierwszej połowie lat 60. m.in. filmy "Krzyż Walecznych", "Nikt nie woła", "Kwiecień" i "Prawo i pięść". Później sfilmowano też opowiadania z cyklu "Przeciw diabłom i infamisom" / "Przypadki starościca Wolskiego," serial "Rycerze i rabusie", a także powieść "Crimen," serial pod tym samym tytułem "Crimen" (Hen wycofał z napisów czołowych swoje nazwisko jako autora scenariusza i na jego żądanie formułę „na podstawie powieści” zastąpiono słowami „na motywach powieści”). Józef Hen był także autorem wielu scenariuszy filmowych nie tylko dla ekranizacji własnej twórczości, ale także np. do serialu "Życie Kamila Kuranta" według prozy Zbigniewa Uniłowskiego i niekiedy współscenarzystą, jak w przypadku filmu Jerzego Hoffmana "Stara baśń. Kiedy słońce było bogiem", swobodnej adaptacji klasycznej powieści Józefa Ignacego Kraszewskiego.
W latach 1967–1969 był atakowany przez środowisko tzw. partyzantów. Nawiązał wówczas współpracę z paryską „Kulturą” Jerzego Giedroycia, w której opublikował trzy opowiadania pod pseudonimem Korab („Western”, „Oko Dajana”, „Bliźniak”). W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej.
Napisał m.in. powieść dla młodzieży "Bitwa o Kozi Dwór" (1955), nawiązującą częściowo do "Chłopców z Placu Broni" Ferenca Molnára, powieść wojenną "Kwiecień" (1960), dwie autobiograficzne powieści tworzące cykl „Teatr Heroda” o dojrzewaniu tuż przed II wojną światową i podczas oblężenia Warszawy w 1939 roku („Przed wielką Pauzą” i „Opór”), liczne zbiory opowiadań, w tym "Krzyż Walecznych" (1964), powieść historyczną "Crimen" (1975) i tomy esejów "Nie boję się bezsennych nocy" (1987) i wspomnień "Nowolipie" (1991). Inną pozycją w jego dorobku są beletryzowane biografie, wśród nich "Ja, Michał z Montaigne" (1978) – panorama Europy XVI wieku, ujęta na tle życiorysu francuskiego pisarza, myśliciela i eseisty Michela de Montaigne i "Błazen – wielki mąż" (1998) – obszerny szkic postaci i wielostronnej działalności Tadeusza Boya-Żeleńskiego, przetykany refleksjami autora na temat epoki, która była jego dzieciństwem (książka miała trzy wydania).
Hen doczekał się kilkunastu tłumaczeń, w tym na czeski, niemiecki, francuski i rosyjski. Przez długie lata (do 1982) był działaczem Związku Literatów Polskich. Był też członkiem komitetu wyborczego Włodzimierza Cimoszewicza w wyborach prezydenckich w 2005. Jest członkiem Stowarzyszenia Pisarzy Polskich.
Życie prywatne.
Mieszka w Warszawie. Z małżeństwa z Ireną z domu Lebewal (1922–2010) ma dwoje dzieci: Magdalenę (ur. 1950, żona fizyka Eryka Infelda) i Macieja (ur. 1955).
Nagrody i odznaczenia.
Odznaczony Krzyżem Komandorskim z Gwiazdą Orderu Odrodzenia Polski (1998). W listopadzie 2006 został odznaczony Złotym Medalem „Zasłużony Kulturze Gloria Artis”. W 2008 otrzymał nagrodę literacką im. Władysława Reymonta. W 2009 roku otrzymał Nagrodę Literacką m.st. Warszawy w kategorii „Warszawski twórca”. W 2002 otrzymał Medal „Zasłużony dla Tolerancji”. Laureat Nagrody Polskiego PEN Clubu im. Jana Parandowskiego (2017).

</doc>
<doc id="113771" url="https://pl.wikipedia.org/wiki?curid=113771" title="Winnipeg (jezioro)">
Winnipeg (jezioro)

Winnipeg (ang. "Lake Winnipeg", fr. "Lac Winnipeg") – jezioro słodkowodne w środkowej części Ameryki Północnej. Leży w Kanadzie, w prowincji Manitoba, około 55 km na północ od miasta Winnipeg. Z powierzchnią 23 750 km² jest siódmym co do wielkości jeziorem w Kanadzie i dziesiątym na świecie. Długość jeziora wynosi 416 km, głębokość średnia 12 m, głębokość maksymalna 18 m (według innych źródeł 36 m), a wysokość nad poziomem morza 217 m.
Jezioro Winnipeg jest pozostałością po istniejącym do ok. 8000 lat temu w tej części kontynentu amerykańskiego ogromnym (o powierzchni szacowanej na ok. 134 tys. km²) lodowcowym jeziorze Agassiz.
Hydrologia.
Powierzchnia zlewni jeziora Winnipeg wynosi 982 900 km² (w tym 802 900 w Kanadzie), czyli ponad 40 razy więcej niż powierzchnia samego jeziora. Jest to najwyższy taki stosunek w Ameryce Północnej. Zlewnia obejmuje obszary w Albercie, Manitobie, Ontario i Saskatchewan a także w amerykańskich stanach: Minnesota i Dakota Północna.
Tylko jedna rzeka – Nelson wypływa z jeziora, w kierunku północnym. Średni roczny przepływ wynosi 2066 m³ na sekundę. Nelson uchodzi do Zatoki Hudsona.
Winnipeg posiada wiele dopływów. Saskatchewan przepływa wcześniej przez jezioro Cedar w północno-zachodniej części, Red River uchodzi od południa, a Winnipeg od południowego wschodu. Te trzy rzeki dostarczają około 60% wody wpływającej do Winnipeg. Oprócz tego do jeziora uchodzą m.in. Dauphin, Bloodvein, Berens, Poplar i Manigotagan.
Miejscowości nad jeziorem.
Miasto Winnipeg leży około 80 km na południe od jeziora.

</doc>
<doc id="113772" url="https://pl.wikipedia.org/wiki?curid=113772" title="Morze Południowochińskie">
Morze Południowochińskie

Morze Południowochińskie, (chiń. 南海 "Nán Hǎi", wietn. "Biển Đông", indonez., malajskie "Laut Tiongkong Selatan", khmerskie "Samot Czen", ang. "South China Sea") – morze przybrzeżne w zachodniej części Oceanu Spokojnego.
Granice morza wyznaczają południowo-wschodnie wybrzeża Chin, wyspy: Tajwan, Luzon, Palawan, Borneo, Belitung, Bangka, Sumatra, półwyspy: Malajski i Indochiński. Cieśnina Tajwańska łączy go z Morzem Wschodniochińskim, cieśnina Luzon z Oceanem Spokojnym (Morze Filipińskie), cieśniny: Singapurska i Malakka z Oceanem Indyjskim (Morze Andamańskie), Bangka, Gaspar i Karimata z Morzem Jawajskim, a Mindoro, Linapacan i Balabac z Morzem Sulu.
Największe zatoki: Zat. Tajlandzka i Zat. Tonkińska. Ponad połowę powierzchni dna stanowi szelf – liczne płycizny, rafy koralowe, wyspy i archipelagi, m.in.: Hajnan, Anambas, Spratly, W. Paracelskie. Temperatura wód powierzchniowych +26 do +31 °C w lecie, +20 do +27 °C w zimie. Pływy morskie: 2-3 m, maksymalne u wybrzeży Borneo – 5,5 m i w Zatoce Tonkińskiej – 5,9 m.
Do zlewiska Morza Południowochińskiego należą rzeki: Mekong, Menam (Czau Phraja), Czerwona, Kapuas, Xi Jiang (Rzeka Perłowa) i wiele innych.
Państwa leżące nad Morzem Południowochińskim:
Terytoria sporne:
Zagospodarowanie: rozwinięte rybołówstwo – połowy tuńczyków, śledzi, sardynek; wydobycie ropy naftowej i gazu ziemnego z dna morskiego; szlaki żeglugowe. Główne porty: Hongkong, Kanton ("Guangzhou"), Zhanjiang, Manila, Hajfong, Ho Chi Minh, Bangkok, Singapur.

</doc>
<doc id="113773" url="https://pl.wikipedia.org/wiki?curid=113773" title="Julia Hartwig">
Julia Hartwig

Julia Hartwig-Międzyrzecka (Julia "Hartwiżanka"; ur. 14 sierpnia 1921 w Lublinie, zm. 13 lipca 2017 w Gouldsboro) – polska poetka i eseistka, tłumaczka literatury pięknej z języka francuskiego i angielskiego, od 1963 członkini Polskiego PEN Clubu.
Życiorys.
Była córką fotografa Ludwika Hartwiga i Marii Biriukow, siostrą Edwarda, fotografika, i Walentego, lekarza. Uczyła się w Gimnazjum im. Unii Lubelskiej w Lublinie (matura w 1939). W 1936 w gazetce szkolnej „W słońce” opublikowała swój pierwszy wiersz. Podczas II wojny światowej była łączniczką Armii Krajowej, uczestniczką podziemnego życia kulturalnego. Studiowała polonistykę i romanistykę na Tajnym Uniwersytecie Warszawskim (1942–1944) i Uniwersytecie Warszawskim (1946) oraz Katolickim Uniwersytecie Lubelskim. W latach 1947–1950 przebywała we Francji, gdzie była stypendystką rządu francuskiego i urzędniczką w dziale kulturalnym Ambasady Polskiej w Paryżu, w tym okresie związana była z Ksawerym Pruszyńskim i Zygmuntem Kałużyńskim. Mieszkała następnie w Warszawie. W latach 1952–1969 była autorką słuchowisk nadawanych w Polskim Radiu. 
W 1954 poślubiła Artura Międzyrzeckiego. W latach 1970–1974 małżonkowie przebywali w Stanach Zjednoczonych, gdzie Hartwig była uczestniczką International Writing Program, a następnie wykładowcą na Uniwersytecie Drake’a. Prowadziła też wykłady na Uniwersytecie Ottawskim (1971) i Carleton University (1973) w Kanadzie. W 1976 podpisała „Memoriał 101”. W 1979 ponownie przebywała w Stanach Zjednoczonych na zaproszenie Departamentu Stanu. W 1989 była członkinią Komitetu Obywatelskiego przy Przewodniczącym NSZZ „Solidarność” Lechu Wałęsie.
Swoje wiersze i artykuły ogłaszała w pismach: „Odrodzenie”, „Nowa Kultura”, „Świat”, „Nowe Książki”, „Poezja”, „Tygodnik Powszechny”, „Twórczość”, „Kresy”, „NaGłos”, „Zeszyty Literackie”, „Odra”, „Więź”, „Kwartalnik Artystyczny”.
Tłumaczyła na język polski twórczość takich pisarzy jak: Guillaume Apollinaire, Allen Ginsberg, Max Jacob, Blaise Cendrars, Pierre Reverdy, Marianne Moore, William Carlos Williams.
Była członkiem Związku Literatów Polskich (1945–1983, była w Zarządzie Głównym w latach 1980–1982), Polskiego PEN-Clubu (od 1956), NSZZ „Solidarność” (1986–1991), Stowarzyszenia Pisarzy Polskich (1989, wiceprezes w latach 1990–1999). Od 2008 była przewodniczącą jury Nagrody Mediów Publicznych Cogito w dziedzinie literatury pięknej.
W 1995 roku powstał o poetce film dokumentalny pt. "Julia Hartwig " w reżyserii Adama Kulika i według jego scenariusza, a w roku 2003 następny pt. "Ułamki codzienności. Julia Hartwig" (scenariusz i realizacja: Elżbieta Rottermund). W 2009 otrzymała honorowe obywatelstwo Lublina oraz została laureatką Nagrody „Kamień”, przyznawanej podczas Lubelskiego Festiwalu „Miasto Poezji”. Mieszkała w Warszawie przy ul. Marszałkowskiej w bloku mieszkalnym zwanym później "Domem Pisarzy".
W 2014 X Zjazd Stowarzyszenia Pisarzy Polskich wybrał ją na honorowego Prezesa Stowarzyszenia. 25 października 2014 otrzymała Nagrodę Poetycką im. Wisławy Szymborskiej za książkę "Zapisane".
W 2015 Uniwersytet im. Adama Mickiewicza w Poznaniu nadał jej tytuł doktora "honoris causa". W tym samym roku została też członkiem czynnym Polskiej Akademii Umiejętności.
Zmarła 13 lipca 2017 w Gouldsboro we śnie podczas rocznego pobytu u swojej córki Danieli Lehtinen w Pensylwanii. 13 września 2017 urna z jej prochami spoczęła na cmentarzu Powązkowskim w grobie z mężem Arturem Międzyrzeckim (1922–1996) (kwatera 3-2-18).

</doc>
<doc id="113775" url="https://pl.wikipedia.org/wiki?curid=113775" title="Edward Starszy">
Edward Starszy

Edward I Starszy (ur. ok. 871, zm. 17 lipca 924 w Farndon-on-Dee w Cheshire) – siódmy król Wesseksu od 899, syn Alfreda Wielkiego i Ealhswith, córki Ethelreda Muncila, earla Gaini.
Początki panowania.
Objęcie tronu przez Edwarda po śmierci jego ojca nie przebiegło bezproblemowo. Po śmierci Alfreda w 899 r. pretensje do korony zgłosił Aethelwold, syn króla Ethelreda I, starszego brata Alfreda. Opanował dwa ważne miasta w hrabstwie Dorset - Wimborne Minster i Christchurch. Edward ruszył w odpowiedzi do Badbury i starał się sprowokować kuzyna do bitwy. Aethelwold jednak odmówił i wycofał się do Wimborne. Edward rozpoczął przygotowania do ataku na miasto. Aethelwold zorientował się w tych planach i pod osłoną nocy uciekł z miasta i przedostał się do Duńczyków w Nortumbrii, gdzie został okrzyknięty królem Wesseksu. Edward w tym czasie koronował się (8 czerwca 900 r. w Kingston upon Thames). Przyjął również tytuł "króla Anglów i Sasów".
W 901 r. Aethelwold na czele duńskiej floty zaatakował wybrzeża Essexu. Powstanie wywołali również Duńczycy z Anglii Wschodniej. W następnym roku zaatakował Cricklade i Braydon. Edward ruszył przeciwko rywalowi i po długich podchodach zmusił go do bitwy niedaleko miejscowości Holme. Edward przegrał bitwę, ale zginęli w niej zarówno Aethelwold jak i wspierający go król Anglii Wschodniej Eohric. Niedługo później Edward zawarł pokój z Duńczykami z północy, jak mówi "Kronika anglosaska", zawarł ten pokój "z konieczności". Z 907 r. pochodzi wzmianka o zajęciu miasta Chester, ale o ewentualnych działaniach wojennych nie ma żadnych wiadomości.
W 909 r. Edward zaatakował Nortumbrię i wymusił haracz. W odwecie, rok później potężna duńska armia zaatakowała Mercję. 5 sierpnia 910 r. Edward zmusił Duńczyków do bitwy pod Tettenhal, która zakończyła się zniszczeniem armii duńskiej. Był to ostatni najazd tak licznej armii duńskiej na Anglię. Od tamtej pory Duńczycy z Północy nie przekraczali linii rzeki Humber. Anglosasi przejęli inicjatywę w wojnie. Edward nie przedsięwziął jednak prób podboju Danelaw, ograniczając się do oczyszczenia z Duńczyków terenów na południe od rzeki Humber i wprowadzenia tam anglosaskiej administracji. Dla ochrony swoich ziem przed duńskimi atakami wybudował szereg fortec (tzw. "burghs"), m.in. w Hertford, Witham, Birdgnorth, Tamworth, Stafford, Eddisbury i Warwick.
Zdobycze Edwarda.
Najważniejszą zdobyczą króla Edwarda było ostateczne podporządkowanie władcom Wesseksu Mercji. W 918 r. zmarła pani Mercjan Ethelfleda, siostra Edwarda. Jej dziedziczką miała zostać jej córka, Aelfwinn, ale Edward usunął siostrzenicę i osobiście przejął rządy w Mercji. Przyłączył również do swego państwa miasta Londyn i Oksford, a także tereny Oxfordshire i Middlesex.
Kolejne lata panowania upłynęły Edwardowi na walkach z norweskimi najazdami na północ kraju. Najazdy zostały odparte, a w latach 918-920 udało się Edwardowi narzucić swoją zwierzchność władcom Walii, Szkocji i Danelawu, którzy tytułowali go "swoim ojcem i panem".
Podczas jego panowania upowszechniony został podział państwa na hrabstwa. 
Król zreorganizował również kościół w Wesseksie. Utworzono nowe biskupstwa - Ramsbury i Sonning (909 r.), Welles oraz Crediton. Edward nie był tak religijny jak jego ojciec i dziad. Zachowało się upomnienie od papieża, aby więcej uwagi poświęcał sprawom religijnym.
Król zmarł w 924 r., prowadząc armię przeciwko rebeliantom w Mercji. Został pochowany w New Minster w Winchesterze, które sam ufundował w roku 901. Po normańskim podboju jego ciało przeniesiono do opactwa Hyde. Przydomek "Starszy" pojawił się po raz pierwszy w pochodzącym z X wieku "Życiu św. Ethelwolda", aby odróżnić go od jednego z jego następców, Edwarda Męczennika.
Rodzina.
Król Edward był trzykrotnie żonaty. Po raz pierwszy ożenił się jeszcze za życia ojca. Ok. 893 r. pojął za żonę Ecgwynn, kobietę nieznanego pochodzenia. Miał z nią dwóch synów i córkę:
Po objęciu tronu Edward oddalił Ecgwynn i poślubił ok. 901 r. Aelffaedę (zm. 920), córkę Ethelhelma, earla Wiltshire, i Elswithy. Małżonkowie mieli razem 
Ok. 920 r. poślubił swoją trzecią żonę, Edgivę (zm. 25 sierpnia 968), córkę Sigehelma, earla Kentu. Edward i Edgiva mieli razem dwóch synów i dwie córki:
Według niektórych średniowiecznych źródeł Edward był ojcem Tyry Danebod, żony pierwszego króla Danii - Gorma Starego. Informację tę traktuje się jednak jako bardzo niepewną.

</doc>
<doc id="113776" url="https://pl.wikipedia.org/wiki?curid=113776" title="Torfianka">
Torfianka

Torfianka – niewielki zbiornik wodny pochodzenia antropogenicznego, powstały w wyniku napełnienia wodą potorfia, czyli zagłębienia terenu po wydobyciu torfu. Obecność kwasów humusowych nadaje mu charakter dystroficzny.

</doc>
<doc id="113777" url="https://pl.wikipedia.org/wiki?curid=113777" title="Zbiornik wodny">
Zbiornik wodny

Zbiornik wodny – zagłębienie terenu wypełnione wodą (w przeciwieństwie do cieków – wód płynących). 
Wyróżnia się zbiorniki wodne naturalne nazywane jeziorami oraz sztuczne zbiorniki wodne (zbiorniki antropogeniczne), które w zależności od sposobu powstania misy dzieli się na: zaporowe, poeksploatacyjne, groblowe, w nieckach z osiadania, zapadliskowe, poregulacyjne, sadzawki, baseny różnego typu. Sztuczne zbiorniki wodne też często zwane są jeziorami (np. Jezioro Czorsztyńskie, Jezioro Solińskie, Jezioro Zegrzyńskie). 
Zbiorniki wodne (zarówno naturalne jak i sztuczne) według kryterium przepływowości dzieli się na dopływowe, odpływowe, przepływowe i bezodpływowe. W innym podziale – według kryterium czasu funkcjonowania – wyróżnia się zbiorniki wodne stałe i okresowe (wysychające). 
Mianem zbiorników wodnych określa się czasami oceany i ich części tj. baseny morskie, morza, zatoki, zalewy, kanały morskie. 

</doc>
<doc id="113785" url="https://pl.wikipedia.org/wiki?curid=113785" title="Najgłębsze jeziora świata">
Najgłębsze jeziora świata



</doc>
<doc id="113790" url="https://pl.wikipedia.org/wiki?curid=113790" title="Pałac Zimowy">
Pałac Zimowy

Pałac Zimowy () – położony na brzegu Newy, barokowy pałac budowany w Petersburgu w latach 1754–1762 według projektu Bartolomeo Rastrellego dla Elżbiety (wzorowany był na francuskim Wersalu). Budowę ukończono po jej śmierci. Jako pierwsza zamieszkała w nim cesarzowa Katarzyna II.
Historia.
W latach 1711–1754 w mieście powstało pięć pałaców zimowych. Pierwszy „Dom Zimowy” zbudowany został dla Cara Piotra I w 1711 roku, na brzegu Zimowego Kanału, drugi – na miejscu obecnego Teatru Ermitażu (wybudowany w latach 1716–1719 według projektu architekta G.I. Mattarnowi, przebudowany w latach dwudziestych XVIII wieku według projektu architekta Domenico Trezziniego). W 1732 roku architekt Bartolomeo Rastrelli rozpoczął budowę trzeciego Pałacu Zimowego z fasadą skierowaną na rzekę Newę i Plac Pałacu. Czwarty – drewniany Pałac Zimowy został zaprojektowany również przez Rastrelliego i zbudowany w 1755 roku, przy Newskim Prospekcie. Obecny, piąty Pałac Zimowy zaprojektowany przez tegoż architekta, a wybudowano w latach 1754–1762 w stylu barokowym. Po wielkim pożarze, do jakiego doszło w 1837 roku, na rozkaz Mikołaja I został on szybko odbudowany. Ma 1057 sal i pokojów, 1786 drzwi wewnętrznych i 1945 okien.
Pałac był zimową rezydencją carów Rosji. W 1905 r. plac przed budynkiem był miejscem tak zwanej "krwawej niedzieli", która stała się bezpośrednią przyczyną wybuchu rewolucji 1905 r. Do Pałacu dotarł prowadzony przez Gieorgija Gapona pochód robotników, trzymających w rękach ikony i portrety cara Mikołaja II Romanowa, w celu wręczenia mu petycji z żądaniami. Car był jednak nieobecny, a dowodzący tajną policją wielki książę Włodzimierz Romanow, po nieudanych próbach zatrzymania robotników, wydał rozkaz ich ostrzelania. Zginęło ponad 100 osób, ok. 1000 zostało rannych. 
Po upadku caratu w lutym 1917 roku część pałacu zamieniono na szpital, a część zajmowała siedziba Rządu Tymczasowego. Zajęcie pałacu przez bolszewików 7 listopada 1917 jest jednym z symboli rewolucji październikowej. Słynna scena filmowa Eisensteina "Szturm na Pałac Zimowy" jest apokryficzna – pałacu broniła jedynie kompania kobieca.
W 1918 r. część, a w 1922 r. wszystkie zabudowania przekazano Państwowemu Muzeum Ermitaż. Obecnie Pałac Zimowy i Plac Pałacowy stanowi rdzeń miasta i jest jednym z jego głównych obiektów turystycznych.

</doc>
<doc id="113792" url="https://pl.wikipedia.org/wiki?curid=113792" title="Protekcjonizm">
Protekcjonizm

Protekcjonizm (z łac. "protectio" ‘opieka, ochrona’ i gr. "ismos" ‘wiedza’) – pogląd gospodarczy, którego celem jest ochrona produkcji i handlu krajowego przed konkurencją zagraniczną, głównie za pomocą ceł nakładanych na przywożone towary oraz koncesji i zakazów.
W stosunku do rynku krajowego głównym narzędziem tej polityki są cła przywozowe i cła eksportowe oraz subsydia. Ochrona produkcji krajowej może również dotyczyć rynków eksportowych, narzędziem ochrony są w tym przypadku premie eksportowe.
Niektóre kraje wykorzystują pozacelne formy protekcjonizmu, takie jak przepisy sanitarno-zdrowotne, przepisy o ochronie środowiska naturalnego w odniesieniu do towarów importowanych na ich terytorium.
Protekcjonizm może także dotyczyć ochrony waluty własnego kraju. Protekcjonizm walutowy ("protectionism of the currency") polega na stosowaniu odpowiednich restrykcji, których celem jest sterowanie ruchem kursu rynkowego waluty w kierunku zgodnym z polityką gospodarczą rządu.
Za moment odwrotu od idei liberalnych i przejście do protekcjonizmu uznaje się rok 1873 i wybuch kryzysu gospodarczego.
Protekcjonizm często prowadził do wojny celnej: pomiędzy Francją i Włochami (1887-1898), pomiędzy Francją i Szwajcarią (1893-1895), pomiędzy Niemcami a Rosją (1893) oraz ostatnia najbardziej odczuwalna dla Europy, pomiędzy Ameryką a państwami europejskimi (1930), tj. „Ustawa Smoota-Hawleya” podpisana 17 czerwca 1930 roku w Stanach Zjednoczonych zwiększała do rekordowych poziomów cła na ponad 20 tysięcy towarów importowych czego m.in. efektem było spowolnienie gospodarcze i wzrost bezrobocia i jedną z kilku głównych przyczyn depresji w Niemczech.
W 1845 roku Frédéric Bastiat opublikował satyrę pt. Petycja producentów świec, wyśmiewającą politykę protekcjonizmu.
David Hume natomiast twierdził, że osiąganie stałej nadwyżki handlowej jest niemożliwe, ponieważ napływ pieniędzy do kraju spowoduje wzrost cen, a przez to towary staną się mniej konkurencyjne i spadnie eksport. Z tego powodu Hume sprzeciwiał się protekcjonizmowi.
Cele.
W krajach rozwijających się protekcjonizm jest niezbędnym elementem zabezpieczającym własny przemysł tych krajów przed importem tańszych i lepszych towarów zagranicznych, umożliwiającym własnym artykułom wejście na rynki światowe oraz właściwe wykorzystanie niewielkich zasobów dewizowych. Jednocześnie im słabszy gospodarczo kraj, tym mniej możliwości bronienia swej gospodarki przed „swobodną konkurencją” i zmuszony jest importować dobra inwestycyjne po narzuconych mu wysokich cenach, a zbywać surowce po cenach niskich.
Środki protekcjonistyczne.
Aby osiągnąć cele protekcjonistyczne, stosowano różne środki:

</doc>
<doc id="113793" url="https://pl.wikipedia.org/wiki?curid=113793" title="Arnold Denker">
Arnold Denker

Arnold Sheldon Denker (ur. 20 lutego 1914 w Nowym Jorku, zm. 2 stycznia 2005 w Fort Lauderdale) – szachista amerykański, arcymistrz.
Życiorys.
Zanim zajął się karierą szachową był obiecującym bokserem. W latach 30. zaliczał się obok Samuela Reshevsky'ego i Reubena Fine do ścisłej czołówki amerykańskich szachistów. W 1944 zdobył mistrzostwo USA.
Brał udział w radiowym meczu szachowym USA-ZSRR w 1945, przegrywając dwa pojedynki z Michaiłem Botwinnikiem. Przegrał także dwa mecze z Wasilijem Smysłowem w spotkaniu rewanżowym, rozegranym już po wojnie w 1946 w Moskwie. Wybitni historycy szachów, Ken Whyld i David Hooper, w książce "Oxford Companion to Chess" oceniali, że wojna zabrała Denkerowi najlepsze lata kariery szachowej, wskutek czego nie wykorzystał swoich dużych możliwości.
Według retrospektywnego systemu Chessmetrics, najwyższy ranking osiągnął w styczniu 1935, z wynikiem 2677 punktów zajmował wówczas 8. miejsce na świecie.
W 1950 otrzymał tytuł mistrza międzynarodowego, a w 1981 Międzynarodowa Federacja Szachowa nadała mu honorowy tytuł arcymistrza. Występował nadal w turniejach, ale bez większych sukcesów. Był znanym działaczem FIDE, organizował m.in. młodzieżowy turniej "Arnold Denker Tournament of High School Champions". Był współautorem (z Larry Parrem) książki "The Bobby Fischer I Knew, and other stories", a także innych publikacji o tematyce szachowej.

</doc>
<doc id="113797" url="https://pl.wikipedia.org/wiki?curid=113797" title="Alfred Bester (Babylon 5)">
Alfred Bester (Babylon 5)



</doc>
<doc id="113798" url="https://pl.wikipedia.org/wiki?curid=113798" title="Architektura 64-bitowa">
Architektura 64-bitowa

Architektura 64-bitowa – architektura komputera, w której słowa, adresy i inne dane mieszczą się w najwyżej 64 bitach pamięci.
Architektura 64-bitowa początkowo znalazła zastosowanie w superkomputerach oraz maszynach wielu ośrodków naukowych i firm, gdzie potrzebna jest duża moc obliczeniowa. Obecnie upowszechniła się na komputerach osobistych i smartfonach.
Szerokość szyn w architekturze 64-bitowej.
Termin „architektura 64-bitowa” nie musi odnosić się do szerokości szyny danych oraz możliwości adresowych takiego procesora (szerokości szyny adresowej). Przykładowo procesory UltraSPARC połączone za pomocą Sun Fireplane Interconnect posiadają 32-bajtową szerokość szyny danych, czyli 256-bitową. 
W odniesieniu do możliwości adresowania pamięci, 64 bity określają liczbę możliwych do zaadresowania komórek (bajtów). Istnieje 264 wariacji 64-bitowego adresu, czyli bezpośrednio można adresować 18 446 744 073 709 551 616 bajtów tzn. 16 EiB. Jest to kolejny postęp w stosunku do architektury 32-bitowej, gdzie występowało ograniczenie na fizycznie adresowalny obszar pamięci do 4 GiB. W przypadku pewnych architektur procesorów 32-bitowych stosowano techniki umożliwiające obejście tego ograniczenia poprzez zwiększenie ilości fizycznych linii adresowych i stosowne modyfikacje w jednostkach MMU komputerów (np. w x86 – PAE). W obecnie produkowanych procesorach 64-bitowych z reguły stosuje się mniejszą niż 64 bity szerokość szyny adresowej, co w sposób bezpośredni przekłada się na wielkość pamięci operacyjnej RAM jaką można podłączyć do tych procesorów. Ograniczenie to wynika z chęci zmniejszenia kosztów produkcji procesorów oraz układów wspomagających, a z drugiej strony z faktu, że jeszcze przez wiele lat taka ilość pamięci (16 EB) nie będzie potrzebna do zainstalowania w systemie. Dlatego też producenci początkowo dla architektury AMD64 zastosowali szynę adresową o szerokości 40 bitów, która pozwalała zaadresować pamięć o wielkości do 1 TB, aby w momencie wejścia mikroarchitektury AMD K10 rozszerzyć ją do 48 bitów i możliwości adresowania do 256 TB. Aktualnie (2019 r.) architektura AMD64 pozwala na rozszerzenie adresowania maksymalnie do 52 bitów (czyli 4 PB), co jest ściśle związane z ograniczeniem formatu elementów tablic stron wykorzystywanych przy stronicowaniu pamięci.

</doc>
<doc id="113799" url="https://pl.wikipedia.org/wiki?curid=113799" title="Alfred Bester">
Alfred Bester

Alfred Bester (ur. 18 grudnia 1913, zm. 30 września 1987) – amerykański pisarz fantastycznonaukowy. Był pierwszym pisarzem, który zdobył Nagrodę Hugo w 1953 roku za "The Demolished Man" ("Człowiek do przeróbki").
Sławę przyniosły mu przede wszystkim dwie powieści "Człowiek do przeróbki" oraz "Gwiazdy moim przeznaczeniem." 
Opowiadania Bestera zostały zebrane w wydanych w 1958 roku tomie "Starburst", w 1964 roku "The Dark Side of the Earth" oraz innymi w latach 70.
Na jego cześć jedna z postaci telewizyjnego serialu sf Babilon 5 nosi nazwisko Alfred Bester.

</doc>
<doc id="113804" url="https://pl.wikipedia.org/wiki?curid=113804" title="Bob Matsui">
Bob Matsui

Robert Takeo (Bob) Matsui (ur. 17 września 1941, zm. 1 stycznia 2005) – amerykański polityk, pochodzący z rodziny emigrantów japońskich.
Urodził się w Sacramento (Kalifornia). Jako półroczne dziecko znalazł się − razem z rodzicami − w obozie internowania Tule Lake dla osób pochodzenia japońskiego, zorganizowanym przez władze USA po ataku na Pearl Harbor. W późniejszych latach był jednym z inicjatorów aktu oficjalnych przeprosin rządu federalnego (1988) za traktowanie obywateli amerykańskich pochodzenia japońskiego w czasie II wojny światowej. W efekcie m.in. jego działań utworzono muzeum pamięci tych zdarzeń w byłym obozie Manzanar.
Studiował prawo na Uniwersytecie Kalifornijskim w Berkeley oraz w Hastings College of Law (ukończył w 1966). W 1967 rozpoczął praktykę prawniczą w Sacramento. W 1971 został wybrany do rady miejskiej Sacramento, w 1977 został zastępcą burmistrza.
Od 1978 zasiadał w Izbie Reprezentantów USA jako reprezentant kalifornijskiej Partii Demokratycznej. Pełnił mandat parlamentarny przez 13 kadencji, do końca życia; zmarł krótko po zwycięskich wyborach jesienią 2004. W chwili śmierci pełnił funkcję przewodniczącego Komitetu Partii Demokratycznej ds. Kampanii do Kongresu.
Był mężem Doris Matsui.

</doc>
<doc id="113806" url="https://pl.wikipedia.org/wiki?curid=113806" title="Aethelred I">
Aethelred I



</doc>
<doc id="113807" url="https://pl.wikipedia.org/wiki?curid=113807" title="Alfred I Wielki">
Alfred I Wielki



</doc>
<doc id="113813" url="https://pl.wikipedia.org/wiki?curid=113813" title="Krzyżówka (zagadka)">
Krzyżówka (zagadka)

Krzyżówka – zagadka słowno-literowa polegająca na odgadywaniu lub dopasowywaniu haseł i wpisywaniu ich w krzyżujące się ze sobą rubryki.
Krzyżówki różnią się od siebie stopniem trudności, wielkością, wiekiem potencjalnego odbiorcy. Zasadniczo, można je konstruować tylko w tych językach, gdzie pojedyncza litera alfabetu reprezentuje indywidualną głoskę. Niemniej jednak układanie krzyżówek w języku np. chińskim jest możliwe. Do diagramów wpisuje się całe zdania: tytuły, cytaty i inne znane frazy. W polach krzyżujących się występuje znak oznaczający całe słowo wspólne dla obu haseł. Na koncepcji krzyżówki opiera się również gra Scrabble.
Historia krzyżówki.
Pomysłodawcą krzyżówki jest Amerykanin Arthur Wynne, pracownik „działu sztuczek i kawałów” gazety New York World. Pierwszą krzyżówkę zamieścił w niedzielnym dodatku „Fun” („Zabawa”) do „New York World” z dnia 21 grudnia 1913 r. Była ona wzorowana na grze towarzyskiej, w którą grywał jego dziadek - "Magiczny kwadrat albo podwójny akrostych". "Original crossword puzzle" zawierała 32 hasła. Pomysł spotkał się z tak dużym entuzjazmem ze strony czytelników, że w 1924 r. ukazała się książka "Crossworld puzzle". Zawierała wybór 50 krzyżówek publikowanych dotychczas w „Fun”. Okazała się bestsellerem. W ciągu miesiąca rozeszła się w nakładzie przeszło pół miliona egzemplarzy. Wynalazek nie został opatentowany. W kilka miesięcy potem nowinka trafiła do Brytyjczyków, którzy rozprzestrzenili ją na inne kraje Europy.
Pojawiły się też czasopisma poświęcone wyłącznie temu rodzajowi rozrywek umysłowych, nad którymi łamią sobie głowy miliony ludzi na całym świecie.
Krzyżówka w Polsce.
W „Kurierze Warszawskim” z 31 stycznia 1925 r. w dziale zadań redagowanym przez autora licznych szarad, Karola Hoffmana, opublikowana została anonimowo „łamigłówka krzyżowa”. Redakcja ufundowała 5 nagród dla osób, które nadeślą poprawne rozwiązanie. W tydzień po tym krzyżówkę autorstwa Kazimierza Makarczyka załączono do warszawskiego tygodnika „Ilustracja”. To ten szachista właśnie jako pierwszy podał nazwę "krzyżówka" będącą tłumaczeniem angielskiego wyrażenia "cross word puzzle". Wkrótce krzyżówki zaczęły publikować kolejne polskie gazety.
Przykład krzyżówki.
pusta (niewypełniona) krzyżówka：
Pytania (przykładowe):
1. ciemna pora doby
3. miejsce pracy ekspedientki
5. marka samochodów
1. narząd węchu
2. rodzaj pieczywa
4. dumny ptak z charakterystycznym ogonem
rozwiązanie krzyżówki:

</doc>
<doc id="113815" url="https://pl.wikipedia.org/wiki?curid=113815" title="Jan Koteja">
Jan Koteja

Jan Koteja (ur. 17 września 1932 w Siemianowicach Śląskich, zm. 19 sierpnia 2004 w Krakowie), zoolog, entomolog-kokcidolog, profesor Akademii Rolniczej im. Hugona Kołłątaja (obecnie: Uniwersytet Rolniczy) w Krakowie.
Studia magisterskie na Wydziale Biologii i Nauk o Ziemi Uniwersytetu Jagiellońskiego ukończył w roku 1959 (praca magisterska "Wpływ alkaloidów sporyszu na rozwielitki") i rozpoczął pracę na Akademii Rolniczej. Rozprawę doktorską ("Morfologia i biologia Luzulaspis frontalis i L. nemorosa (Homoptera, Coccoidea)", 1966, promotor Stanisław Smreczyński młodszy) i habilitacyjną ("Comparative studies on the labium in the Coccinea (Homoptera)", 1975) obronił na Wydziale Biologii i Nauk o Ziemi UJ. W roku 1983 uzyskał tytuł profesora, ale ze względu na działalność w „Solidarności” decyzja o nadaniu tytułu została mu przekazana dopiero w roku 1987. Specjalizował się w entomologii i paleontologii, badał głównie czerwce. Był autorem wielu publikacji w tej dziedzinie (m.in. "Jak rozpoznawać czerwce", w: "Diagnostyka szkodników roślin i ich wrogów naturalnych", Warszawa 1996, redakcja J. Boczek).
Był dyrektorem Instytutu Zoologii Stosowanej (1989–1993), kierownikiem Katedry Zoologii i Ekologii (1993–1994) i prorektorem ds. studentów (1991–1994) Akademii Rolniczej.
W latach 1990-1996 redagował i wydawał akademickie pismo „Sowizdrzał – Listy Bractwa Sowizdrzalskiego AR w Krakowie” (ukazywało się nieregularnie). W 1985 rozpoczął wydawanie pisma „Inclusion” (pol. "Wrostek") w języku angielskim, poświęconego badaniu życia zastygłego w bursztynie. Zainicjował także wydawanie kwartalnika "Meganeura" (dotyczącego śladów życia w żywicach kopalnych), ukazującego się nakładem Fundacji Nauki Rady Europy w Strasburgu. W 2001 Stowarzyszenie Bursztynników w Polsce nadało mu tytuł "Bursztynnika Roku 2000". Był też autorem licznych artykułów publicystycznych (między innymi w Forum Akademickim) i pośmiertnie wydanej książki dotyczącej problemu niepełnosprawności ("1981 Rok Niepełnosprawnych"; Rafael, 2008).
Pochowany na Cmentarzu Rakowickim w Krakowie (kw. LXXIV, rząd 4, grób 25).

</doc>
<doc id="113820" url="https://pl.wikipedia.org/wiki?curid=113820" title="Krzyżówka">
Krzyżówka



</doc>
<doc id="113822" url="https://pl.wikipedia.org/wiki?curid=113822" title="Tylnokołowiec">
Tylnokołowiec



</doc>
<doc id="113825" url="https://pl.wikipedia.org/wiki?curid=113825" title="Teatr bulwarowy">
Teatr bulwarowy

Teatr bulwarowy – teatr prezentujący repertuar o lekkim charakterze: komedie, farsy, których fabuła podejmuje tematykę zdrady małżeńskiej, romansów, trójkątów miłosnych. 
Nazwa pierwotnie odnosiła się do XIX-wiecznych teatrzyków działających w Paryżu przy ulicy Boulevard du Temple, która ze względu na tematykę wystawianych tu sztuk zyskała miano Boulevard du Crime (Ulicy Złoczyńców). W repertuarze dominowały niewyszukane melodramaty, w których sprawiedliwość zawsze triumfowała, dobrzy bohaterowie dokonywali pomsty za krzywdy uciśnionych niewinnych dzieci czy dziewic. Siłą teatru bulwarowego były liczne perypetie bohaterów, nagłe zwroty akcji, częste zmiany dekoracji. Choć teatr bulwarowy zyskał miano niewyszukanej rozrywki, to jednak wywarł istotny wpływ na kształtowanie się teatru romantycznego z jego zamiłowaniem do bogatej scenografii. Sztuki bulwarowe wywarły także wpływ na twórczość teatralną polskich romantyków: Adama Mickiewicza, Juliusza Słowackiego, Zygmunta Krasińskiego. 

</doc>
<doc id="113827" url="https://pl.wikipedia.org/wiki?curid=113827" title="Jan z Kijan">
Jan z Kijan

Jan z Kijan (przełom XVI i XVII wieku), pseudonim nieznanego polskiego poety plebejskiego, czołowego twórcy literatury sowizdrzalskiej.
Był autorem co najmniej czterech zbiorów drobnych utworów humorystycznych i parodystycznych:
W formie paradoksalnych dowcipów w utworach tych autor krytykował panujące współcześnie stosunki społeczne, zwracając m.in. uwagę na upadek autorytetów moralnych i religijnych.
Pisał w nich o Krośnie, (gdzie "w mięsopusty z chrzanem gorzałkę popijają"), Bieczu, Dukli, Jaśle, Wieliczce, Brzostku i Dębicy.

</doc>
<doc id="113836" url="https://pl.wikipedia.org/wiki?curid=113836" title="JBoss Application Server">
JBoss Application Server

JBoss Application Server – serwer aplikacji w Javie na licencji LGPL, na bazie technologii Enterprise JavaBeans (EJB). JBoss implementuje pełny zestaw usług Java EE (J2EE). Obecnie jest utrzymywany i wydawany przez firmę Red Hat.
Serwer został napisany w całości w języku Java, dzięki czemu JBoss jest dostępny na niemal wszystkie platformy. Jest również zintegrowany z darmowym środowiskiem programistycznym Eclipse poprzez wtyczki Lomboz lub JBossTools, które umożliwiają wytwarzanie komponentów dla tego serwera.
Instalacja serwera polega na skopiowaniu plików udostępnionych na stronie JBossa i uruchomieniu pliku run.bat (dla Windows) lub run.sh (dla systemów Unix i Linux).
Komponenty serwera.
Każdy komponent (serwlet, strona JSP, strona HTML, komponent EJB lub jakikolwiek inny zasób) jest umieszczany w pliku JAR (pliki te posiadają różne rozszerzenia zależnie od typu komponentu). Opis plików w postaci dokumentów XML znajduje się również w tym samym pliku (jar). Skopiowanie pliku do katalogu o nazwie "deploy" powoduje automatyczne załadowanie komponentu.
Serwer JBoss od wersji 3.x posiada już zaawansowane mechanizmy dostępne w komercyjnych serwerach aplikacji (jak np. tworzenie klastra w oparciu o wiele serwerów). JBossa otacza wiele otwartych projektów. Do wersji 3.2.x stworzony został komponent udostępniający komponenty EJB w postaci usług sieciowych (ang. "web services"). Początkowo ich serwer opierał się o projekt AXIS, potem AXIS został obudowany komponentem jboss.net, a w wersji 4.0 JBoss dostarcza już własny serwer web service.
JBoss to także nazwa firmy zajmującej się rozwojem tego oprogramowania, a zarabiającej na komercyjnym wsparciu produktu. Podobne usługi, częściowo we współpracy z firmą, zaoferował niedawno także Hewlett-Packard.

</doc>
<doc id="113838" url="https://pl.wikipedia.org/wiki?curid=113838" title="Muszkiet">
Muszkiet

Muszkiet – długa gładkolufowa broń strzelecka zwykle wyposażona w zamek lontowy i wymagająca podparcia lufy na forkiecie, używana od XVI do XVII wieku.
Historia.
Muszkiety wywodzą się bezpośrednio od prymitywnych rusznic. Pojawiły się na początku XVI w. na terenach Włoch i Hiszpanii, po czym zostały spopularyzowane w całej Europie i dalej na świecie. Jedna z najwcześniejszych wzmianek o ich użyciu bojowym dotyczy bitwy pod Pawią w 1525 r., jednak szersze zastosowanie znalazły dopiero w czasie wojny o niepodległość Niderlandów (1566-1609). W drugiej połowie XVI w. muszkiety stały się podstawową bronią strzelecką armii europejskich wykorzystywaną przez formacje muszkieterów i dragonów pozostając w użyciu do schyłku XVII w. (jednak od drugiej połowy tego wieku były stopniowo wypierane przez nowocześniejsze karabiny skałkowe).
Masowe stosowanie muszkietów na przełomie XVI-XVII w. zrewolucjonizowało technikę wojskową doprowadzając do zaniku stosowanej od starożytności zbroi. Duży ładunek prochowy zapewniał wystrzeliwanemu pociskowi znaczną zdolność penetracji płyt pancerza, czyniąc go bezużytecznym wobec tego typu broni. 
Budowa i obsługa.
Muszkiet był bronią gładkolufową charakteryzującą się niską celnością i donośnością. Najczęściej wyposażany był w zamek lontowy (w wyjątkowych przypadkach w zamek kołowy). Kaliber wynosił ok. 18-20 mm. Jako ładunek miotający wykorzystywano w nim proch czarny. Muszkiet był bronią stosunkowo ciężką (średnio ok. 5-7 kg) w wyniku czego często podpierano go na forkiecie. Powstawały również jego skrócone lżejsze wersje przeznaczone dla jazdy (muszkiety dragońskie), które stosowano jako bandolety. 
Muszkiet był bronią opartą na rozdzielnym ładowaniu, w związku z czym cechował się bardzo niską szybkostrzelnością z powodu skomplikowanej obsługi podzielonej na następujące etapy:
Dopiero po takim przygotowaniu broni, muszkieter mógł wbić forkiet w ziemię, oprzeć na nim muszkiet, wycelować i wystrzelić. Po oddaniu strzału, całą procedurę należało zacząć od początku.
Wyjątkowo niska szybkostrzelność muszkietów wymogła przyjęcie taktyki kontrmarszu i prowadzenia ognia salwowego. Po oddaniu salwy pierwszy szereg przemieszczał się na koniec szyku w celu nabicia broni, dając jednocześnie miejsce do oddania następnej salwy kolejnemu szeregowi. Rosła dzięki temu intensywność prowadzonego ognia. Ochronę muszkieterów w sytuacji bezpośredniego starcia z kawalerią stanowili przeszkoleni do walki wręcz pikinierzy uzbrojeni w długie piki.

</doc>
<doc id="113839" url="https://pl.wikipedia.org/wiki?curid=113839" title="Danelagh">
Danelagh

Danelagh, Danelaw – za panowania Alfreda Wielkiego, obszar jurysdykcji duńskiej w północno-wschodniej części Anglii oddzielony linią demarkacyjną od Wesseksu. Powstał na mocy traktatu z 878 roku między Alfredem, królem Wesseksu, a pokonanym przezeń w bitwie pod Ethandun dowódcą duńskich wikingów, Guthrumem. Traktat nie był korzystny dla Wesseksu, bo choć Londyn znalazł się pod władzą Alfreda, to handel morski Londynu był nadzorowany przez Duńczyków. 
Określenie „Duńczycy” w kontekście średniowiecznych podbojów wikingów nie oznacza ani narodu, ani jakiejś grupy etnicznej, pochodzi bowiem od staroangielskiego słowa "thegn" (wojownik) i używane było w odniesieniu do Normanów napadających grupami północne wybrzeża imperium Karolingów.
Pomimo odzyskania przez Anglosasów w pierwszej połowie X wieku kontroli nad obszarem Danelagh, odrębności prawne oraz językowe przetrwały tam do XII – XIII wieku.

</doc>
<doc id="113840" url="https://pl.wikipedia.org/wiki?curid=113840" title="European Students Earth Orbiter">
European Students Earth Orbiter

ESEO ("ang. European Students Earth Orbiter") – mikrosatelita projektowany przez europejskich studentów. Projektem opiekuje się Europejska Agencja Kosmiczna i stowarzyszenie SSETI. Montaż prototypu przewidywany był na początek roku 2007, a start na koniec roku 2008, jednak terminy te uległy znacznemu opóźnieniu.
Zespoły studenckie rozproszone są po całej Europie. Prace koordynowane są poprzez internet i odbywające się co pół roku warsztaty. W pracach biorą także udział studenci Politechniki Warszawskiej i Wrocławskiej.

</doc>
<doc id="113842" url="https://pl.wikipedia.org/wiki?curid=113842" title="Metakwalon">
Metakwalon

Metakwalon – organiczny związek chemiczny, pochodna chinazolinonu. Stosowany jako sedatywny, hipnotyczny lek o działaniu zbliżonym do barbituranów. Powoduje spowolnienie akcji serca. W Polsce został wykreślony ze spisu leków, w niektórych krajach Europy jest wciąż używany.

</doc>
<doc id="113843" url="https://pl.wikipedia.org/wiki?curid=113843" title="Common Intermediate Language">
Common Intermediate Language

Common Intermediate Language (z ang. "Wspólny Język Pośredni", w skrócie CIL, lub IL) – język najniższego poziomu dla platformy Microsoft .NET odczytywalny przez człowieka. Jest to odpowiednik asemblera jako języka pośredniego dla typowych języków wysokiego poziomu (tu: Common Language Infrastructure (CLI) wyrażający kod w C#, Visual Basic .NET, Managed C++ lub dowolnym języku z wielu (40+) języków kompilowanych do CIL). CIL jest tłumaczony bezpośrednio na kod bajtowy.
CIL przypomina obiektowy asembler w całości oparty na stosie. Jego wykonanie następuje za pomocą maszyny wirtualnej.
Początkowo CIL nosił nazwę "Microsoft Intermediate Language" (MSIL), ale uległa ona zmianie wskutek standaryzacji C# i CIL. Czasem jednak można jeszcze spotkać zastosowanie poprzedniej nazwy, szczególnie wśród starszych użytkowników .NET.
"ilasm.exe" – kompilator języka CIL, dołączony do .NET Framework SDK.
"*.il" – umowne (wynik przyjętej konwencji) rozszerzenie plików zawierających kod CIL.
Przykładowy kod.
Oto program "Hello world" w CIL:
 .assembly HelloWorld
 .class auto ansi HelloWorldApp
 .method public hidebysig static void Main() cil managed
 .entrypoint
 .maxstack 1
 ldstr "Hello world."
 call void [mscorlib]System.Console::WriteLine(string)
 ret

</doc>
<doc id="113844" url="https://pl.wikipedia.org/wiki?curid=113844" title="CIL">
CIL



</doc>
<doc id="113845" url="https://pl.wikipedia.org/wiki?curid=113845" title="Common Language Runtime">
Common Language Runtime

Common Language Runtime (w skrócie CLR) – środowisko uruchomieniowe dla platformy .NET, przewidziane do pracy na wielu systemach operacyjnych i maszynach, jak Microsoft Windows, Unix czy Macintosh. Jest to środowisko uruchomieniowe, które wykonuje kod wyrażony w Common Intermediate Language (CIL). „Specyfikacja wspólnego języka” (z , w skrócie CLS) określa podzbiór CLR, który kompilatory powinny obsługiwać, aby być kompatybilnymi z językami .NET.
Wspólne środowisko uruchomieniowe to podstawa całego systemu .NET Framework. Wszystkie języki środowiska .NET (na przykład C# czy Visual Basic .NET), a także wszystkie biblioteki klas obecne w .NET Framework (ASP.NET, ADO.NET i inne) oparte są na CLR. Ponieważ nowe, tworzone przez Microsoft oprogramowanie, także oparte jest na .NET Framework, każdy, kto chce korzystać ze środowiska Microsoft, prędzej czy później będzie musiał zetknąć się z CLR.
Środowisko CLR kompiluje i wykonuje zapisany w standardowym języku pośrednim CIL (dawniej MSIL) kod aplikacji zwany kodem zarządzanym (ang. "managed code"), zapewniając wszystkie podstawowe funkcje konieczne do działania aplikacji. Podstawowym elementem CLR jest standardowy zestaw typów danych, wykorzystywanych przez wszystkie języki oparte na CLR, a także standardowy format metadanych, służących do opisu oprogramowania wykorzystującego te typy danych. CLR zapewnia także mechanizmy umożliwiające pakowanie kodu zarządzanego w jednostki zwane podzespołami.
W CLR wbudowane są także mechanizmy kontroli bezpieczeństwa wykonywania aplikacji — bezpieczeństwo oparte na uprawnieniach kodu ("Code Access Security" — CAS) oraz bezpieczeństwo oparte na rolach ("Role-Based Security" — RBS).

</doc>
<doc id="113846" url="https://pl.wikipedia.org/wiki?curid=113846" title="CLR">
CLR



</doc>
<doc id="113848" url="https://pl.wikipedia.org/wiki?curid=113848" title="GNU Compiler for Java">
GNU Compiler for Java

The GNU Compiler for Java (GCJ) – zestaw narzędzi dla języka Java, który jest częścią zestawu kompilatorów GCC z projektu GNU.
GCJ kompiluje zarówno pliki źródłowe Javy (rozszerzenie codice_1) jak i kod bajtowy (rozszerzenie codice_2, ang. "bytecode") Javy do postaci kodu maszynowego. Mimo wszystko kod programu skompilowanego ze źródeł jest lepiej zoptymalizowany niż kod kompilowany z kodu bajtowego.
Stopień zaawansowania GCJ pozwala już między innymi na kompilację tak złożonego projektu jak Eclipse.
Elementy projektu.
Projekt GCJ składa się z trzech zasadniczych części:

</doc>
<doc id="113851" url="https://pl.wikipedia.org/wiki?curid=113851" title="Złoty Świt">
Złoty Świt



</doc>
<doc id="113852" url="https://pl.wikipedia.org/wiki?curid=113852" title="Wąż zbożowy">
Wąż zbożowy

Wąż zbożowy ("Pantherophis guttatus") – gatunek węża z rodziny połozowatych.
Do niedawna klasyfikowany w rodzaju "Elaphe". Często występuje dzika hybryda węża zbożowego i węża preriowego ("Pantherophis emoryi").
Wygląd.
Ubarwienie niezwykle zróżnicowane, najczęściej występujące to: tło pomaranczowobrązowe, na nim występują czerwone, pomarańczowe lub brązowe plamy w czarnych obwódkach. W niektórych częściach zasięgu barwa tła może być w różnym stopniu szara. Brzuch jest zazwyczaj pokryty czarno-białym kraciastym wzorem. Tęczówka przeważnie ma barwę pomarańczową lub czerwoną. Całe ciało muskularne.
Zwykle długość ciała wynosi 76–126 cm. Rekordowe osobniki osiągały ok. 180 cm.
Pożywienie.
Odżywia się głównie gryzoniami, zjada również ptaki (w tym młode) i ich jaja, jaszczurki, płazy bezogonowe.
Rozmnażanie.
Składanie jaj trwa od kwietnia do czerwca. Młode wykluwają się od lipca do września. Samica składa jaja raz w roku, jest ich ogółem 7–40, zazwyczaj 7–20. Inkubacja trwa 61–80 dni.
Występowanie.
Węże zbożowe występują w południowo-wschodnim USA, od południowego New Jersey na południe po Florida Keys i na zachód po wschodnią Luizjanę. Izolowane populacje występują w Kentucky i południowym Arkansas. Gatunek został introdukowany na Karaibach, w niektóre miejsca Europy, na Hawaje i wybrane kontynentalne stany USA. Środowiskiem życia węży zbożowych są lasy sosnowe, specyficzne dla Florydy lasy złożone z tropikalnych drzew wiecznie zielonych (hardwood hammocks), mokradła, namorzyny, pola uprawne i tereny mieszkalne.
Informacje dodatkowe.
Jest to wąż bardzo powszechnie hodowany w warunkach domowych.

</doc>
<doc id="113856" url="https://pl.wikipedia.org/wiki?curid=113856" title="Apollodoros z Aten (historyk)">
Apollodoros z Aten (historyk)

Apollodoros z Aten (gr. , "Apollodoros ho Ahenaios", ur. około 180 p.n.e., zm. około 109 p.n.e.) – filolog, geograf i kronikarz grecki.
Karierę naukową rozpoczął w Atenach, w których studiował pod kierunkiem Diogenesa z Seleucji. Po wyjeździe Diogenesa do Rzymu w 156 p.n.e., Apollodoros udał się do Aleksandrii, by studiować u ówczesnego kierownika Biblioteki Aleksandryjskiej – Arystarcha z Samotraki. Po roku 145 p.n.e., kiedy Ptolemeusz VIII Fyskon wygnał z Aleksandrii wszystkich uczonych z muzeum i biblioteki, Apollodoros udał się początkowo na Cypr, następnie do Pergamonu, gdzie przebywał kilkanaście lat, wreszcie dotarł do Aten.
Jego głównym dziełem były zaginione "Chronika" () – wzorowany na chronologicznych badaniach Eratostenesa z Cyreny zarys dziejów cywilizacji greckiej od wojny trojańskiej (którą za Eratostenesem datował na 1184 p.n.e.) do roku 144 p.n.e. Dzieło pisane było trymetrem jambicznym i zestawiało synchronicznie daty wydarzeń historycznych i kluczowe momenty życia ważnych postaci. W biografii tych osób Apollodoros wyróżniał trzy momenty: urodzenia, śmierci i akme - okres szczytowego rozwoju zdolności i władz umysłowych danej postaci, którą ustalał na 40 lat
Jego filologiczne zainteresowania ogniskowały się wokół dzieł Homera. W pracy "Peri neon katalogu" (; O katalogu okrętów) dał komentarz do tzw. katalogu okrętów z II księgi Iliady. W liczącej 24 księgi pracy "Peri theon" (; O bogach) odnosił się do homeryckiego panteonu, dając pierwszy grecki traktat filologiczno-teologiczny. Inne dzieła Apollodorosa to: "Ges periodos" (; Opis ziemi) i (przypisywane) "Bibliotheke" (, Biblioteka).

</doc>
<doc id="113858" url="https://pl.wikipedia.org/wiki?curid=113858" title="Justyna Majkowska">
Justyna Majkowska

Justyna Majkowska (ur. 17 lipca 1977 w Zduńskiej Woli) – polska piosenkarka, była wokalistka zespołu Ich Troje. Absolwentka Uniwersytetu Opolskiego, pedagog.
Życiorys.
Współpracowała z zespołem Erato, którego inicjatorem był Andrzej Wawrzyniak. Grupa brała udział w ogólnopolskich festiwalach piosenki nieobojętnej, śpiewając utwory poetyckie z własnymi tekstami bądź tekstami poetów z „Topoli”, klubu literackiego działającego przy MDK w Zduńskiej Woli. 16 kwietnia odbył się transmitowany na żywo koncert w studio S1 im. Henryka Debicha w Polskim Radio Łódź.
Od marca 2001 do maja 2003 wokalistka współpracowała z zespołem Ich Troje. Razem nagrali dwie płyty, które otrzymały status diamentowych płyt. W 2001 wydali "Ad. 4", a rok później ukazała się piąta płyta pt. "Po piąte... a niech gadają".
2 kwietnia 2004, nakładem wytwórni płytowej Fonografika, wydała pierwszą solową płytę pt. "Nie czekam na cud" z zespołem Erato.
Na początku 2006 roku, na zaproszenie Michała Wiśniewskiego, zdecydowała się wspólnie z grupą uczcić przypadające 10-lecie istnienia zespołu. Wzięła udział w występie na ESC 2006 razem z Ich Troje w składzie poszerzonym o Magdę Femme oraz zespół Real McCoy. Wokalistka również w tym samym roku uczestniczyła w trasie koncertowej Ich Troje + One Dwie. Ubiegała się również o mandat radnej Zduńskiej Woli w wyborach samorządowych.
Latem 2010 dała szereg koncertów charytatywnych, wspierając chore dzieci z okolic swojej rodzinnej miejscowości.
Nakładem wytwórni płytowej Anaconda Productions, 14 listopada 2011 ukazała się jej druga solowa płyta pt. "Zakochana od jutra". Nad produkcją całości czuwał duet Piotr Remiszewski i Mario Szaban. Teksty napisali m.in. Piotr Remiszewski, Jacek Dewódzki, Bogusław Jedynowicz czy Magda Femme. Na albumie znalazło się 10 premierowych utworów i piosenka z czasów zespołu Ich Troje – „Zawsze pójdę w Twoją stronę”, w zupełnie nowej aranżacji. Płyta została nominowana do nagrody European Independent Album of the Year obok albumów m.in. Selah Sue czy Adele. Nominację przyznała Impala - The independent music companies association.
W 2012 ukazała się płyta „…by starczyło czasu na miłość”, z tekstami ks. Marka Chrzanowskiego, na której Majkowska wykonała kilka utworów obok Małgorzaty Kożuchowskiej i Pawła Królikowskiego.
W 2016 roku razem z Michałem Wiśniewskim nagrała utwór „Krzyk”, który pochodzi z płyty "Nierdzewny". 24 czerwca tego samego roku wzięła udział w koncercie z okazji dwudziestolecia zespołu Ich Troje, który odbył się w Katowicach.
8 września 2018 roku wzięła udział w jubileuszu "30 lat na scenie Michała Wiśniewskiego".
Działalność pozamuzyczna.
Jest ambasadorem zduńskowolskiej Fundacji AMI, pomagającej dzieciom z różnymi niepełnosprawnościami. W 2009 pełniła funkcję doradcy prezydenta miasta Sieradza ds Festiwalu Open Hair. Pomogła w przygotowaniu imprezy upamiętniającej 100-lecie krótkiej kobiecej fryzury i postaci Antoniego Cierplikowskiego, fryzjera światowej sławy, który urodził się w Sieradzu. Na co dzień pracuje w szkole specjalnej, zajmuje się terapią dzieci z autyzmem.
Życie prywatne.
7 maja 2005 wzięła ślub z Jarosławem Miśkiewiczem, a 25 września 2005 urodziła syna Ignacego. W czerwcu 2016 na świat przyszła jej córka, Aniela. W 2018 roku urodziła trzecie dziecko, syna. Mieszka w Zduńskiej Woli.

</doc>
<doc id="113862" url="https://pl.wikipedia.org/wiki?curid=113862" title="Banknoty polskie przed denominacją">
Banknoty polskie przed denominacją



</doc>
<doc id="113865" url="https://pl.wikipedia.org/wiki?curid=113865" title="Rentgenografia strukturalna">
Rentgenografia strukturalna

Rentgenografia strukturalna – technika analityczna używana w krystalografii i chemii. W krystalografii jest stosowana w celu ustalenia wymiarów i geometrii komórki elementarnej tworzącej daną sieć krystaliczną. W chemii metoda ta umożliwia dokładne ustalenie struktury związków chemicznych tworzących analizowane kryształy.
Zasada działania.
W obu przypadkach metoda ta opiera się na rejestracji obrazów dyfrakcyjnych promieni rentgenowskich, powstających na skutek subtelnych interakcji tego promieniowania z chmurami elektronowymi atomów, tworzących analizowany kryształ. Na podstawie rejestracji obrazów dyfrakcyjnych promieniowania X, przechodzącego przez kryształ pod różnymi kątami, korzystając z prawa Bragga, wyznacza się trójwymiarową mapę gęstości elektronowej w komórce elementarnej kryształu. Dalsza, matematyczna analiza tej mapy umożliwia m.in.:
Wykonywanie pomiaru.
Do wykonania analizy potrzebny jest monokryształ danego związku chemicznego o możliwie jak najbardziej regularnym kształcie i posiadający jak najmniej defektów. Kryształ ten umieszcza się w dyfraktometrze i niekiedy schładza przy pomocy oparów ciekłego azotu do temperatury rzędu 100 K (przy użyciu oparów helu można schłodzić badany materiał do temperatury około 4 K), aby zmniejszyć niedokładności wynikające z termicznych drgań atomów. Kryształ naświetla się silną, monochromatyczną wiązką promieni X, zmieniając stopniowo kąt jej padania na kryształ (poprzez jego obrót) i rejestrując zmiany w obrazie dyfrakcyjnym po przejściu promieni przez kryształ. Obecnie do rejestracji obrazów dyfrakcyjnych używa się kamer CCD – są to matryce CCD chłodzone ogniwami Peltiera do temperatury ok. -60 °C w celu zmniejszenia szumów termicznych. Elementem kamery jest też odpowiedni scyntylator, który pochłania energię promieniowania X, a następnie emituje światło rejestrowane przez matrycę CCD. W przeszłości dane dyfrakcyjne były rejestrowane za pomocą detektora punktowego lub metodami fotograficznymi.
Oprócz próbek monokrystalicznych w rentgenografii strukturalnej bada się także próbki polikrystaliczne (proszki). Do ich badania stosuje się tzw. metodę proszkową – badana próbka jest rozcierana na proszek, a następnie umieszczana w specjalnej kuwecie, mocowanej w uchwycie goniometru dyfraktometru.
Zastosowania.
Metoda ta jest podstawowym narzędziem w chemii organicznej, metaloorganicznej i biochemii do ustalania rzeczywistych struktur złożonych związków chemicznych. Metoda ta umożliwiła m.in. wyznaczenie dokładnej struktury mioglobiny przez Maxa Perutza i Johna Cowdery Kendrewa w 1958, za co w roku 1962 otrzymali oni Nagrodę Nobla. Technika ta odegrała też decydującą rolę w ustaleniu struktury podwójnej helisy DNA przez Rosalindę Franklin, Jamesa Watsona i Francisa Cricka.
Nie można jej stosować dla ustalania struktury cząsteczek w fazie gazowej i ciekłej, która często może być inna od tej, jaką przyjmują te same cząsteczki w fazie krystalicznej.
Dane strukturalne pochodzące z rentgenografii są gromadzone w bazach danych, do których dostęp można uzyskać albo poprzez wysłanie do nich określonej liczby własnych danych lub na zasadach komercyjnych. Do najbardziej znanych tego rodzaju baz zalicza się: Protein Databank (makrocząsteczki), Cambridge Structure Database (związki organiczne i metaloorganiczne), ICSD (związki nieorganiczne), oraz otwarta Crystallography Open Database (związki organiczne, nieorganiczne, metaloorganiczne i minerały, z wyłączeniem biopolimerów).
Wady i zalety.
Ważną i podstawową zaletą rentgenografii strukturalnej jest fakt, że w przeciwieństwie do wielu innych metod jakościowych i ilościowych stosowanych w chemii próbka zwykle nie ulega zniszczeniu w trakcie badania. Oznacza to, że można ją ponownie wykorzystać do innych badań. Ma to duże znaczenie w badaniu unikatowych materiałów np. archeologicznych, zabytkowych lub medycznych, ale także np. hodowanego długo i pieczołowicie kryształu.
Ogromną zaletą tej metody jest możliwość dokładnego ustalenia struktury chemicznej związków chemicznych z niemal absolutną pewnością, umożliwiającą zbudowanie ich rzeczywistego modelu przestrzennego. Żadna inna metoda analityczna nie daje takiej pewności i zawsze zostawia możliwość różnej interpretacji wyników. Jest to również jedyna metoda pozwalająca bezpośrednio określić absolutną konfigurację cząsteczek chiralnych.
Wadą rentgenografii jest konieczność uzyskania czystego monokryształu analizowanego związku chemicznego o wymiarach liniowych rzędu 0,1–1 mm. W przypadku niektórych związków chemicznych wyhodowanie takiego kryształu jest z wielu względów bardzo trudne, a czasem wręcz niemożliwe. Niektóre kryształy mogą być nietrwałe w temperaturze pokojowej, bądź ulegać rozkładowi pod wpływem promieniowania X, co również stwarza pewne ograniczenia.
Inną wadą rentgenografii jest stosunkowo wysoki koszt i czasochłonność wykonywania takiej analizy. Nowoczesny monokrystaliczny dyfraktometr rentgenowski kosztuje w granicach 100–500 tys. €. Pomiar danych dla przeciętnego związku organicznego lub metaloorganicznego zabiera w zależności od urządzenia od kilku godzin do ok. dwóch tygodni. Analiza otrzymanych danych (rozwiązanie struktury związku), jeśli jego struktura jest w miarę prosta, jest dość szybka, natomiast w przypadku bardzo złożonych struktur, np. kryształów białek, czas ten może wynosić nawet kilka tygodni.
W początkowym okresie rozwoju rentgenografii jej najistotniejszą wadą był sam fakt używania silnego promieniowania X, na które narażone były osoby obsługujące dyfraktometry, co mogło u nich wywoływać chorobę popromienną. Aparaty te wymagały stałej obecności operatora, co wielu z nich przypłaciło życiem (m.in. Rosalind Franklin). Współcześnie jednak aparaty te umieszcza się w obudowach tak skonstruowanych, aby nie przepuszczały promieniowania rentgenowskiego i mogą być obsługiwane zdalnie z innego pomieszczenia za pomocą komputera. Jednym z podstawowych zabezpieczeń nowoczesnego dyfraktometru rentgenowskiego jest zestaw czujników uniemożliwiających rozpoczęcie pomiaru w przypadku, gdy jego obudowa jest otwarta.

</doc>
<doc id="113866" url="https://pl.wikipedia.org/wiki?curid=113866" title="Krystalografia rentgenowska">
Krystalografia rentgenowska



</doc>
<doc id="113867" url="https://pl.wikipedia.org/wiki?curid=113867" title="Nihon">
Nihon

Nihon (Nh, ) – syntetyczny pierwiastek chemiczny, transuranowiec o liczbie atomowej 113. W układzie okresowym znajduje się w bloku p bezpośrednio pod talem, dlatego bywa nazywany nieoficjalnie eka-talem.
Badania.
1 lutego 2004 roku zespół złożony z rosyjskich naukowców ze Zjednoczonego Instytutu Badań Jądrowych w Dubnej oraz amerykańskich naukowców z Lawrence Livermore National Laboratory doniósł o wytworzeniu czterech atomów moskowu, które po rozpadzie utworzyły atomy nihonu. Izotop tego pierwiastka o najdłuższym czasie życia, , zaobserwowano w łańcuchu rozpadów jądra tenesu, również wytworzonego w Dubnej, w 2009 roku.
28 września 2004 roku zespół japońskich naukowców z instytutu Riken doniósł, że również odniósł sukces w syntetyzowaniu nihonu, uzyskując pojedynczy atom lżejszego izotopu tego pierwiastka, . W 2012 roku japońskiemu zespołowi udało się uzyskać kolejny atom tego izotopu, który rozpadł się przez szereg sześciu kolejnych rozpadów alfa, prowadzący do znanych izotopów. Jądro potomne nie rozpadło się przez spontaniczne rozszczepienie jak poprzednim razem, ale przez emisję cząstki alfa, zgodnie z wcześniejszymi obserwacjami tego izotopu. To potwierdziło, że zsyntetyzowane jądro atomowe istotnie było jądrem pierwiastka 113.
W grudniu 2015 roku Międzynarodowa Unia Chemii Czystej i Stosowanej uznała, że prace zespołu z Riken spełniają kryteria wymagane dla uznania odkrycia pierwiastka 113; tym samym Japończycy uzyskali prawo do jego nazwania.
Nazwa.
Przed zatwierdzeniem ostatecznej nazwy stosowano nazwę systematyczną wynikającą z liczby atomowej – "ununtrium". 28 listopada 2016 roku IUPAC nadała pierwiastkowi nazwę "nihonium" (Nh), akceptując propozycję jego odkrywców z Riken. Wywodzi się ona ze słowa "Nihon" oznaczającego Japonię. Komisja Terminologii Chemicznej Polskiego Towarzystwa Chemicznego zaproponowała dla tego pierwiastka nazwę polską – "nihon".

</doc>
<doc id="113871" url="https://pl.wikipedia.org/wiki?curid=113871" title="Marian Januszajtis-Żegota">
Marian Januszajtis-Żegota

Marian Józef Żegota-Januszajtis (ur. 3 kwietnia 1889 w Mirowie k. Częstochowy, zm. 24 marca 1973 w Royal Tunbridge Wells) – generał dywizji Wojska Polskiego, inżynier rolnik, komendant „Armii Polskiej” i Polskich Drużyn Strzeleckich (1912–1914), ostatni dowódca I Brygady Legionów Polskich (1916–1917), kawaler Orderu Virtuti Militari.
Życiorys.
Młodość.
Urodził się w rodzinie Konstantego, nauczyciela, i Marii ze Staszewskich. Miał ośmioro rodzeństwa, m.in. Wiesława Franciszka (1893–1942), oficera Legionów Polskich, majora piechoty Wojska Polskiego, kawalera Virtuti Militari, zamordowanego w KL Auschwitz oraz Annę (1909–1970).
Od 1908 roku studiował na Wydziale Budowy Maszyn Politechniki Lwowskiej, a w latach 1909–1912 na Wydziale Rolno-Lasowym Akademii Rolniczej w Dublanach, gdzie uzyskał dyplom agronoma. Był członkiem i organizatorem polskich organizacji paramilitarnych w zaborze austriackim – m.in. tajnej organizacji narodowej „Zet”, brał udział w tworzeniu „Zarzewia”, a w latach 1912–1914 był komendantem tajnej organizacji wojskowej „Armia Polska” i jej jawnej formy Polskich Drużyn Strzeleckich we Lwowie. Od 1912 członek Wojskowej Komisji Porozumiewawczej i Skarbu Wojskowego przy Komisji Tymczasowej Skonfederowanych Stronnictw Niepodległościowych.
I wojna światowa.
Tuż przed wybuchem I wojny światowej podporządkował Drużyny Strzeleckie Józefowi Piłsudskiemu i znalazł się w Legionach Polskich. Od sierpnia 1914 roku dowodził batalionem, a potem 2 pułkiem piechoty w II Brygadzie Legionów Polskich w Karpatach, na Bukowinie, w Galicji i na Wołyniu. Dzięki talentowi dowódczemu i odwadze szybko awansował: wrzesień 1914 – kapitan, w listopadzie 1914 – major, marzec 1915 – podpułkownik, w listopadzie 1915 – pułkownik.
Był najmłodszym pułkownikiem legionowym – został nim w wieku 26 lat. W lipcu 1916 roku, po odejściu Józefa Piłsudskiego, objął dowództwo I Brygady, sprawował je do kwietnia 1917 r. W latach 1917–1918 był szefem sztabu Inspektoratu Wyszkolenia Polskiej Siły Zbrojnej oraz wicedyrektorem Komisji Wojskowej. Chcąc ratować od rozpadu choćby część wojska, opowiedział się za złożeniem przysięgi na wierność Niemcom i Austro-Węgrom. Faktycznie kierując Komisją Wojskową stworzył zawiązki przyszłego Sztabu Generalnego Wojska Polskiego i Ministerstwa Spraw Wojskowych.
W czasach legionowych Januszajtis blisko się przyjaźnił z Michałem Żymierskim i mecenasem sztuki prof. Jerzym Mycielskim. Żona regenta Zdzisława Lubomirskiego Maria z Branickich bardzo pozytywnie opisała wrażenie, które odniosła przy pierwszym spotkaniu z Januszajtisem z okazji uroczystego obiadu wydanego na cześć legionistów w Warszawie 8 maja 1917 roku (na którym obecni byli m.in. Żymierski, Sikorski, Berbecki i Nieniewski).
Dwudziestolecie międzywojenne.
Od 1 listopada 1918 r. w Wojsku Polskim. Dowódca Okręgu Generalnego „Białystok” w Łapach i dowódca Grupy „Łapy”. Ułatwił tam ewakuację wojsk niemieckich do Prus Wschodnich. Organizator zamachu stanu na rząd Jędrzeja Moraczewskiego przeprowadzonego w nocy z 4 na 5 stycznia 1919 roku, firmowanego przez Eustachego Sapiehę. Mimo początkowego powodzenia zamach po 8 godzinach wygasł, a płk Januszajtis został zawieszony w czynnościach. Po zamachu przeniesiony do rezerwy. 1 lutego 1920 r. powołany do czynnej służby i mianowany dowódcą Obozu Warownego „Chełmno”. Od 19 marca 1920 r. do sierpnia 1924 r. dowódca 12. Dywizji Piechoty w Tarnopolu. Dywizją dowodził podczas wojny polsko-bolszewickiej, wyróżniając się w bitwach pod Mikulińcami, Przemyślanami i Lwowem.
22 maja 1920 zatwierdzony został z dniem 1 kwietnia tego roku w stopniu pułkownika piechoty, w grupie oficerów byłych Legionów Polskich. 28 lutego 1921 Naczelny Wódz mianował go z dniem 1 kwietnia 1920 generałem podporucznikiem w piechocie, w grupie oficerów byłych Legionów Polskich. 3 maja 1922 zweryfikowany został w stopniu generała brygady ze starszeństwem z dniem 1 czerwca 1919 i 22. lokatą w korpusie generałów.
Po wojnie nadal dowodził 12 Dywizją, aż do sierpnia 1924 roku, kiedy to na prośbę gen. Władysława Sikorskiego objął stanowisko generała-wojewody nowogródzkiego dla zaprowadzenia porządku na tym terenie, nękanym komunistycznymi bandami przenikającymi przez granicę ze wschodu. 27 sierpnia 1924 został przeniesiony w stan nieczynny na okres 12 miesięcy bez prawa do poborów, co miało związek z mianowaniem na stanowisko wojewody nowogródzkiego. 1 grudnia 1924 został mianowany na stopień generała dywizji ze starszeństwem z dniem 15 sierpnia 1924 i 6. lokatą w korpusie generałów. Funkcję wojewody sprawował do 24 sierpnia 1926. Następnie pozostawał w dyspozycji ministra spraw wojskowych. Z dniem 30 listopada 1929 został przeniesiony w stan spoczynku.
Będąc w stanie spoczynku gospodarował na działce wojskowej w osadzie Szyły pod Krzemieńcem jako inżynier rolnik. Stworzył tam wzorową placówkę doświadczalną, uprawiając wiele roślin w Polsce nieznanych i krzyżując różne rasy bydła.
W latach trzydziestych XX w. członek w Centralnym Związku Osadników Wojskowych oraz Stronnictwa Narodowego działający na Wołyniu i w Komitecie Głównym w Warszawie. W latach 1936–1939 był członkiem Komitetu Głównego Zarządu Okręgowego Stronnictwa Narodowego we Lwowie.
II wojna światowa.
Ponownie zmobilizowany we wrześniu 1939 r. Zgłosił się jako ochotnik – przydziału nie otrzymał – uczestnik obrony Lwowa, organizator Korpusu Ochotniczego i oddziałów „benzyniarzy” do walki z czołgami niemieckimi. Po kapitulacji Lwowa przed Armią Czerwoną, był organizatorem podziemnego ruchu oporu związanego ze Stronnictwem Narodowym. Od 22 września 1939 r. stał na czele Polskiej Organizacji Walki o Wolność, zaś od 13 października był komendantem organizacji wojskowej Stronnictwa Narodowego (po nim kierowali POWoW gen. bryg Mieczysław Boruta-Spiechowicz i płk Jerzy Dobrowolski). Aresztowany przez NKWD 27 października 1939 roku, był więziony we Lwowie i na Łubiance w Moskwie, gdzie rozmawiał m.in. z Ławrientijem Berią i Wsiewołodem Mierkułowem na temat ewentualnej przyszłej polsko-sowieckiej współpracy wojskowej w wypadku wojny niemiecko-sowieckiej, której możliwość widział niezależnie od stanowiska Rządu RP na uchodźstwie. Sugerował dygnitarzom NKWD złagodzenie polityki wobec Polaków i przestrzegał przed zagrożeniem niemieckim. Ławrientij Beria zorganizował w czerwcu 1940 wykład generała dla 150 wyższych oficerów sowieckich o możliwości wybuchu wojny niemiecko-radzieckiej.
Januszajtis został zwolniony z więzienia po wybuchu wojny z Niemcami, na mocy układu Sikorski-Majski (31 lipca 1941 roku). Za zezwoleniem władz sowieckich zwiedził wiele fabryk, sowchozów i kołchozów, aby zorientować się o istotnym położeniu ZSRR. Rozmawiał z Ilją Erenburgiem, Aleksiejem Tołstojem, wdową po Maksimie Gorkim i innymi osobistościami.
Na wezwanie Władysława Sikorskiego odleciał do Londynu, gdzie od września tego roku został przywrócony do służby (do 1942 r. pozostawał w dyspozycji Naczelnego Wodza). W Londynie przekazał swoje spostrzeżenia na temat potencjału wojennego ZSRR. Krytycznie oceniał układ polsko-sowiecki, ze względu na brak w nim potwierdzenia polskiej granicy wschodniej. To doprowadziło do konfliktu z gen. Sikorskim. Zamiast odegrania czołowej roli, otrzymał podrzędne stanowiska. W latach 1943–1944 był Inspektorem do Spraw Zarządu Wojskowego Ziem Okupowanych na Zachodzie, przewidzianym na dowódcę wojsk okupujących terytoria, które miały być przyznane Polsce na Zachodzie. Jednocześnie do 1945 roku był szefem Biura Ziem Zachodnich i Północnych w Sztabie Głównym w Londynie oraz Przewodniczącym Wojskowego Trybunału Orzekającego do 1947 r.
Okres powojenny.
Po wojnie pozostał na emigracji w Wielkiej Brytanii. Założył dużą farmę pieczarkarską koło Crawley, którą prowadził do 1956 r. W latach 1947–1955 był członkiem III i IV Rady Narodowej Rzeczypospolitej Polskiej. Był doradcą prezydenta na uchodźstwie, jednym z założycieli Koła Generałów i Pułkowników, przewodniczącym Instytutu Spraw Zamorskich i Rady Związków Rolników Polskich oraz innych organizacji. W latach 1956–1959 mieszkał w Outwood (hrabstwo Surrey), a w latach 1959–1968 w Londynie. Ostatnie pięć lat spędził w domu syna w Royal Tunbridge Wells w hrabstwie Kent. Pisał pamiętniki, badał najnowsze dzieje Polski, hodował kwiaty i uprawiał warzywa. Zmarł 24 marca 1973 r. w Tunbridge Wells, pochowany na cmentarzu w Crawley obok żony. W listopadzie 1981 roku jego prochy sprowadzono do Polski – spoczęły na Nowym Cmentarzu w Zakopanem w Kwaterze Legionistów.
Miał dwóch synów, zamieszkałych w Anglii: Jerzego – właściciela firmy inżynierskiej i Marka – fotografa artystycznego.

</doc>
<doc id="113874" url="https://pl.wikipedia.org/wiki?curid=113874" title="Flerow">
Flerow

Flerow (Fl, ) – pierwiastek chemiczny leżący w układzie okresowym w bloku p bezpośrednio pod ołowiem. Wszystkie znane izotopy są bardzo nietrwałe i nie występują na Ziemi.
Historia.
Pierwiastek ten został otrzymany pod koniec 1998 r. w Zjednoczonym Instytucie Badań Jądrowych w Dubnej przy współpracy z naukowcami z Lawrence Livermore National Laboratory, w reakcji syntezy:
Wyniki tych badań zostały potwierdzone przez zespoły badaczy z Berkeley i GSI w 2009. Odkrycie zostało uznane przez IUPAC 1 czerwca 2011.
W latach 1969–1972 naukowcy z Berkeley i Dubnej poszukiwali bezskutecznie śladów flerowu w naturalnie występujących minerałach. Pierwszą próbę syntezy metodą gorącej fuzji podjęto w Berkeley w 1969 r. W 1977 roku rosyjscy uczeni próbowali wytworzyć ten pierwiastek w reakcji plutonu z wapniem; nie uzyskali wówczas pozytywnego wyniku. Te wczesne próby były motywowane hipotezą występowania pierwiastków superciężkich w środowisku naturalnym oraz publikacją z 1966 sugerującą, że czas połowicznego rozpadu jednego z izotopów flerowu może być rzędu stu milionów lat.
Nazwa.
Ze względu na położenie w układzie okresowym pod ołowiem bywał nazywany zwyczajowo eka-ołowiem. Wstępna nazwa ununkwad (, symbol Uuq) pochodziła od liczby atomowej tego pierwiastka zgodnie z systematyczną terminologią IUPAC dla transuranowców.
1 grudnia 2011 IUPAC zaproponowała ostateczną łacińską i angielską nazwę pierwiastka 114 jako "flerovium" (symbol Fl). Gieorgij Florow (Flerow) (1913–1990) był dyrektorem Laboratorium Reakcji Jądrowych Zjednoczonego Instytutu Badań Jądrowych w Dubnej. 30 maja 2012 roku IUPAC oficjalnie zatwierdziła tę nazwę. Polska nazwa pierwiastka, ustalona przez Komisję Terminologii Chemicznej PTChem, brzmi "flerow".
Właściwości.
Właściwości chemiczne flerowu są słabo zbadane. Położenie w układzie okresowym sugeruje, że będzie on zachowywał się jak metal ciężki, przyjmując stopnie utlenienia II i IV. Tymczasem pierwsi badacze podali, że niechętnie reaguje z innymi pierwiastkami, zachowując się raczej jak gaz szlachetny, ze względu na relatywistyczne przesunięcie energii stanów. W 2012 przeprowadzono badania z wyższą czułością, których wyniki były sprzeczne z tymi rezultatami. Flerow jest pierwiastkiem lotnym, najmniej reaktywnym wśród węglowców, ale pomiary wskazywały, że jest bardziej reaktywny niż kopernik i jest metalem. Sprzeczność wyników, ich mała liczba i duża niepewność pomiaru wciąż nie pozwalają na definitywne stwierdzenie charakteru metalicznego flerowu.
Interesujący jest nieodkryty dotąd (2009) izotop ze 184 neutronami w jądrze. Model powłokowy budowy jądra atomowego przewiduje, że takie jądro będzie miało wyjątkowo długi czas życia.

</doc>
<doc id="113877" url="https://pl.wikipedia.org/wiki?curid=113877" title="Jasełka">
Jasełka

Jasełka – widowiska o Bożym Narodzeniu wzorowane na średniowiecznych misteriach franciszkańskich, natomiast ich nazwa wywodzi się od staropolskiego słowa "jasło" oznaczającego żłób. Jasełka rzadziej mogą być nazywane także "szopką", "betlejemką", a na pograniczu polsko-ukraińskim "wertepem". Do największych ulicznych jasełek na świecie zaliczany jest Orszak Trzech Króli.
Historia.
Za twórcę przedstawień bożonarodzeniowych uważany jest św. Franciszek z Asyżu, który pierwszą taką scenę zaaranżował w 1223 roku w Greccio. Zwyczaj przywędrował z Włoch do Polski na przełomie XIV i XV wieku i stał się zbieżny z kolędowaniem.
Ich treścią była historia narodzenia Jezusa w Betlejem i spisku Heroda. Początkowo figury Dzieciątka, Maryi, Józefa, Trzech Królów i pozostałych osób dramatu były nieruchome. Za sprawą zakonów franciszkańskich i bernardyńskich wprowadzono w ich miejsce marionetki.
W pierwszej połowie XVIII wieku biskupi polscy zakazali wystawiania jasełek w kościołach. Przyczyną było coraz szersze przenikanie do treści przedstawień scen i postaci o charakterze ludycznym. Z szopkami zaczęli wówczas kolędować poza murami świątyń żacy, czeladnicy itp. Dały one początek wędrownym teatrzykom ludowym o świeckim charakterze.
Treść.
Teksty jasełkowe, najczęściej gwarowe, były w większości anonimowe. Przerabiano je wielokrotnie, między innymi ze względu na fakt, że zawierały wątki odwołujące się do aktualnych wydarzeń.
Do znanych opracowań literackich należą jasełka napisane przez Lucjana Rydla pt. "Betlejem polskie".
Do czerpiących z tradycji polskich szopek współczesnych należy szopka dominikańska w Poznaniu z tekstami Jacka Kowalskiego, wystawiana przez Teatrzyk Towarzyski.
Jasełka występowały też w kościele protestanckim na Pomorzu, czego przykładem są opracowane przez Marię von Bismarck (żonę starosty Łobza – Herberta von Bismarcka) i wystawiane w miejscowości Łobez "Jasełka Łobeskie" ("Labeser Krippenspiel"). Były one jednak ewenementem na protestanckim Pomorzu i grane były od 1921 roku do wojny. Jasełka te były ośmioaktowym przedstawieniem słowno-muzycznym, w trakcie którego aktorzy recytowali tekst, śpiewali oraz wspólnie z wiernymi zebranymi w kościele śpiewali wybrane pieśni. Byli mieszkańcy Łobza po wysiedleniu przenieśli tradycję jasełek w okolice Hanoweru, gdzie są one grane do dziś.

</doc>
<doc id="113878" url="https://pl.wikipedia.org/wiki?curid=113878" title="Karta affinity">
Karta affinity

Karta affinity (z ang. "to have affinity with" – darzyć kogoś sympatią) – karta płatnicza, wydawana przez bank w porozumieniu z instytucją lub organizacją działalności niekomercyjnej (non profit), w celu wspierania jej działalności. 
Bank przekazuje danej jednostce część pieniędzy z prowizji (pobieranej przy każdorazowym użyciu karty przez jej posiadacza, czasami również część opłaty za wydanie. Dodatkowo niektóre banki obarczają posiadacza karty dodatkową prowizją z tytułu korzystania z tego rodzaju karty. Klient chcąc wesprzeć wybraną przez siebie organizację może dokonać wyboru spośród różnych kart.
W Polsce karty affinity stopniowo zyskują popularność, wydawane są m.in. z uczelniami (np. UJ, AGH) i fundacjami (np. WOŚP, Fundacją Rozwoju Kardiochirurgii).

</doc>
<doc id="113879" url="https://pl.wikipedia.org/wiki?curid=113879" title="Moskow (pierwiastek)">
Moskow (pierwiastek)

Moskow (Mc, ) – syntetyczny pierwiastek chemiczny, transuranowiec o liczbie atomowej 115. W układzie okresowym znajduje się w bloku p bezpośrednio pod bizmutem i bywał nazywany nieoficjalnie eka-bizmutem.
Historia.
1 lutego 2004 roku zespół złożony z naukowców Zjednoczonego Instytutu Badań Jądrowych w Dubnej i amerykańskich naukowców z Lawrence Livermore National Laboratory doniósł o wytworzeniu czterech atomów moskowu w wyniku bombardowania izotopu 243Am jonami :
Atomy te uległy rozpadowi do nihonu w ciągu około 100 milisekund z emisją cząstek alfa.
W sierpniu 2013 pracujący w Instytucie Badań Ciężkich Jonów w Darmstadt fizycy szwedzkiego Uniwersytetu w Lund potwierdzili wyniki eksperymentu przeprowadzonego 9 lat wcześniej w Dubnej.
Nazwa.
Do listopada 2016 stosowano tymczasową nazwę systematyczną wynikającą z liczby atomowej – ununpentium. 8 czerwca 2016 roku IUPAC zarekomendowała dla tego pierwiastka nazwę "moscovium", zgodnie z tradycją uhonorowania miejsca lub regionu geograficznego, gdzie dany pierwiastek został odkryty – w tym przypadku obwodu moskiewskiego, w którym znajduje się Zjednoczony Instytut Badań Jądrowych w Dubnej. 28 listopada 2016 roku IUPAC zatwierdziła tę nazwę. Według wstępnej opinii Komisji Terminologii Chemicznej Polskiego Towarzystwa Chemicznego nazwą tego pierwiastka w języku polskim jest moskow.

</doc>
<doc id="113880" url="https://pl.wikipedia.org/wiki?curid=113880" title="Kit pszczeli">
Kit pszczeli

Kit pszczeli, propolis (z gr. "προ „przed“" i "πόλις „miasto“") – mieszanina wydzielin pszczół lub os oraz substancji żywicznych obecnych w pąkach i młodych pędach drzew takich jak: topola (topola osika), brzoza, świerk, kasztanowiec i innych drzew oraz roślin zielonych.
Kit jest wytwarzany przez pszczoły lub osy i służy im głównie jako materiał uszczelniający ul oraz do zmniejszania niezbędnych w ulu otworów na zimę. Jest on stosowany do małych szczelin (maksymalnie do 6 milimetrów), a większe szczeliny są przeważnie wypełniane woskiem pszczelim. Jego kolor jest zależny od rodzaju materiału roślinnego, najczęściej ciemnobrązowy, rzadziej jasno brązowy, pomarańczowy, żółty, żółto-zielony lub czerwony. Rzadko występuje również w kolorze zbliżonym do czerni. Propolis w temperaturze powyżej 20 °C jest lepka cieczą, poniżej tej temperatury jest twardy i kruchy. Propolis może również służyć do konserwacji ciał martwych szkodników, które wtargnęły do ula (ryjówki, myszy), a których, ze względu na rozmiary, owady nie są w stanie usunąć na zewnątrz.
Znaczenie i historia.
Prawdopodobnie po raz pierwszy propolis był użyty przez starożytnych Persów lub Greków do opatrywania ran lub odkażania ran pooperacyjnych. Kit pszczeli stosowano do dezynfekcji ran w okresie drugiej wojny burskiej w południowej Afryce ok. roku 1900. Poza tym propolis jest lub był stosowany jako składnik lakieru do uszczelniania pęknięć na instrumentach smyczkowych, jako składnik gum do żucia czy składnik preparatów do konserwacji karoserii samochodowej.
Skład i właściwości.
Skład propolisu nie jest ustalony ponieważ silnie zależy od warunków środowiskowych i dostępnych źródeł roślinnych, Skład propolisu może być również zmienny w ciągu roku oraz w zależności od wielkości roju i jego stanu.
W kicie pszczelim znajduje się:
Niemniej jednak skład jest silnie zależny od wielu czynników i może się dynamicznie zmieniać.
Propolis stosowany jest tradycyjnie w przypadku szerokiego zakresu chorób i dolegliwości, jednak brakuje naukowych potwierdzeń skuteczności jego działania. Wyjątkiem jest określane jako prawdopodobnie korzystne działanie w leczeniu opryszczki wargowej oraz stanów zapalnych jamy ustnej.
Firmy farmaceutyczne produkują obecnie wiele parafarmaceutyków opartych na propolisie. Stosuje się go głównie pod postacią 3% lub 5% maści, tabletek lub roztworu alkoholowego. Preparaty te, w niektórych przypadkach mogą powodować objawy nadwrażliwości lub odczyny alergiczne.
Po roku przechowywania kit pszczeli traci częściowo swoją aktywność biologiczną, po dwóch latach nie wykazuje jej prawie wcale.

</doc>
<doc id="113881" url="https://pl.wikipedia.org/wiki?curid=113881" title="Karta debetowa">
Karta debetowa

Karta debetowa – karta płatnicza wydawana do rachunku bankowego. Służy do wykonywania transakcji bezgotówkowych i gotówkowych, związanych z prowadzonym rachunkiem. Wartość transakcji dokonywanych kartą nie może przekroczyć stanu środków dostępnych na koncie właściciela. Dla konsumenta posiadanie karty debetowej jest bezpieczną alternatywą, która pozwala na skorzystanie z całości zgromadzonych środków bez potrzeby noszenia przy sobie pieniądza gotówkowego. Specyficzną odmianą karty debetowej jest karta wirtualna, przeznaczona głównie dla klientów dokonujących zakupów za pośrednictwem na przykład Internetu.
Karta debetowa ma wiele zastosowań, jednak przede wszystkim ułatwia klientom korzystanie ze środków zgromadzonych na koncie oraz zarządzanie finansami osobistymi. Korzystając z karty debetowej można zapłacić za zakupy w sklepie stacjonarnym, wypłacić gotówkę z bankomatów, opłacić zakupy online oraz wpłacić środki na konto bankowe. Karta debetowa z reguły jest wydawana do rachunku oszczędnościowo-rozliczeniowego bez dodatkowych opłat. Z kolei korzystanie z karty debetowej, może wiązać się ze stałą, miesięczną opłatą, której zazwyczaj można w prosty sposób uniknąć, spełniając określony warunek aktywności.

</doc>
<doc id="113882" url="https://pl.wikipedia.org/wiki?curid=113882" title="Liwermor">
Liwermor

Liwermor (Lv, ) – pierwiastek chemiczny z bloku p, leżący w układzie okresowym pod polonem.
19 czerwca 2000 roku naukowcy ze Zjednoczonego Instytutu Badań Jądrowych w Dubnej (przy współpracy z naukowcami z Lawrence Livermore National Laboratory) zaobserwowali pojedynczy rozpad atomu pierwiastka 116. W 2001 udało się im otrzymać dwa kolejne atomy. Wyniki te zostały potwierdzone w 2003 w kolejnych eksperymentach. Otrzymany atom został pierwotnie zidentyfikowany jako , co później skorygowano na .
Odkrycie tego pierwiastka zostało uznane przez IUPAC 1 czerwca 2011.
Rzekome odkrycie.
W 1999 badacze z Lawrence Berkeley National Laboratory ogłosili odkrycie pierwiastków 116 i 118 w publikacji w czasopiśmie "Physical Review Letters". Rok później ukazała się publikacja, w której autorzy opisywali niemożność powtórnego otrzymania tych pierwiastków. W lipcu 2002, po przeprowadzonym dochodzeniu, dyrektor Lawrence Berkeley National Laboratory przyznał, że rzekome odkrycie zostało sfabrykowane przez Victora Ninova, głównego autora publikacji z 1999.
Nazwa.
Do czasu ustalenia obecnej nazwy był on tymczasowo nazywany "ununhexium" (symbol Uuh), zgodnie z systematycznym nazewnictwem IUPAC dla transuranowców. Ze względu na położenie w układzie okresowym pod polonem bywał też nazywany eka-polonem.
1 grudnia 2011 IUPAC zaproponowała ostateczną łacińską i angielską nazwę pierwiastka 116 jako "livermorium" (symbol Lv), jako uhonorowanie Livermore, gdzie znajduje się Lawrence Livermore National Laboratory, w którym otrzymano szereg pierwiastków transuranowych. 30 maja 2012 IUPAC oficjalnie zatwierdziła tę nazwę. Polska nazwa pierwiastka, ustalona przez Komisję Terminologii Chemicznej PTChem, brzmi liwermor.

</doc>
<doc id="113883" url="https://pl.wikipedia.org/wiki?curid=113883" title="Propolis">
Propolis



</doc>
<doc id="113885" url="https://pl.wikipedia.org/wiki?curid=113885" title="Karta co-branded">
Karta co-branded

Karta co-branded – karta płatnicza wydawana przez bank w porozumieniu najczęściej z firmą usługowo-handlową, w celu dostarczenia klientowi korzyści płynących z potencjału obu partnerów.
Polega na umieszczaniu co najmniej jednej marki płatniczej i co najmniej jednej marki niepłatniczej na tym samym instrumencie płatniczym opartym na karcie.

</doc>
<doc id="113888" url="https://pl.wikipedia.org/wiki?curid=113888" title="O-Bahn">
O-Bahn

Adelaide O-Bahn – jest najszybszym i najdłuższym na świecie (12 km) torem autobusowym. Tor O-Bahn został otwarty w Adelaide w 1986, cena całego przedsięwzięcia wyniosła 98 milonów dolarów australijskich. Tor zaczyna się w centrum miasta i biegnie do dzielnicy Tea Tree Gully, gdzie kończy się przy centrum handlowym Tea Tree Plaza. Podróż, włączając fragment przejeżdżany po ulicach Adelaidy, trwa około 20 minut.
Zasada działania O-Bahnu jest prosta – konstrukcja składa się ze specjalnego betonowego toru, niewiele szerszego od autobusu. Zmodyfikowane autobusy mają zamontowane dodatkowe kółko prowadzące, które jest podłączone do przedniej osi. Po wjeździe na tor, autobus sterowany jest automatycznie, a kierowca zmienia jedynie prędkość pojazdu. Adaptacja autobusu jest na tyle drobna, że pojazdy przystosowane do jazdy po O-Bahn poruszają się także normalnie na zwykłych drogach. Zmodyfikowane autobusy mogą jeździć po torze O-Bahnu z prędkością ponad 100 km/h. W obecnej postaci system jest zdolny do przetransportowania 18 000 osób na godzinę w każdą stronę.

</doc>
<doc id="113890" url="https://pl.wikipedia.org/wiki?curid=113890" title="Prawo Murphy'ego">
Prawo Murphy'ego



</doc>
<doc id="113891" url="https://pl.wikipedia.org/wiki?curid=113891" title="Dworzec Wiedeński w Warszawie">
Dworzec Wiedeński w Warszawie

Dworzec Wiedeński, Dworzec Warszawsko-Wiedeński, od 1919 Dworzec Główny – dawny dworzec kolejowy w Warszawie. Był budowany od 14 lipca 1844 do 14 czerwca 1845 dla Kolei Warszawsko-Wiedeńskiej, według projektu Henryka Marconiego. Znajdował się na rogu Alei Jerozolimskich i ulicy Marszałkowskiej. 14 czerwca 1845 dokonano otwarcia dworca i pierwszego odcinka linii kolejowej do Grodziska.
Na początku XX wieku dworzec został rozbudowany o nowy budynek dla pasażerów przyjeżdżających (tzw. dworzec przyjazdowy), a w latach 1920–1921 od strony ul. Chmielnej wzniesiono tymczasowy drewniany budynek Dworca Głównego.
W okresie międzywojennym większa część budynku Dworca Wiedeńskiego została rozebrana w związku z budową warszawskiej linii średnicowej. Dworzec Wiedeński został zastąpiony przez nowoczesny budynek nowego Dworca Głównego, który zaczęto budować w 1932, jednak pozostał on niedokończony i został ostatecznie zburzony w 1944 przez Niemców, po upadku powstania warszawskiego.
Historia.
Dworzec miał 160 m długości, tyle ile przeciętny pociąg w tamtych czasach. Został zaprojektowany tak, aby przypominał dwa stykające się parowozy. Elewacje miały formy charakterystyczne dla renesansu florenckiego. Składał się z dwupiętrowego środkowego gmachu, dwóch trzypiętrowych wież po bokach. Środkową część z wieżami łączyły piętrowe oficyny. W zachodniej wieży umieszczono telegraf, we wschodniej – zegar. Perony znajdowały się na tyłach budynku.
Przed dworcem posadzono dwa rzędy włoskich topoli. W środku nie było wielkiej hali. W niewielkich pomieszczeniach urządzono oddzielne kasy, poczekalnie, i bufety dla pasażerów trzech klas, dla wojskowych, oddzielne pokoje dla dam i osób wysoko sytuowanych. W późniejszych latach dokonano niewielkiej rozbudowy oficyn. W czasie jednego z remontów usunięto rzeźby na balustradach w głównym budynku.
Dworzec szybko okazał się zbyt mały na potrzeby rosnącego ruchu pasażerskiego. Pod koniec XIX wieku podjęto decyzję o budowie nowego dworca. Sporządzenie projektu zlecono Józefowi Hussowi. Nowy dworzec miał być wzorowany na dworcu Kolei Magdebursko-Halbersztadzkiej w Berlinie. Miał mieć neorenesansową elewacje przypominającą łuk triumfalny. W środku miała znajdować się wielka hala z peronami nakryta przeszklonym, walcowatym dachem. Fasada miała być zwrócona w stronę ulicy Marszałkowskiej, a nie jak dotychczas do Alei Jerozolimskich. Projekt nie został zaakceptowany, gdyż nie przewidywał połączenia z szerokimi torami towarzystw kolejowych z lewego brzegu Wisły. Władze zażądały również zmiany elewacji z neorenesansowej na bizantyjską, na co nie zgodził się projektant.
Ostatecznie w 1900 dobudowano od strony ulicy Chmielnej niewielki eklektyczny dworzec przyjazdowy, nazwany „Nową Poczekalnią”. Nowy budynek dworca miał 62 m długości i 13,5 m szerokości. Stary budynek dworca służył głównie osobom wyjeżdżającym.
Po zajęciu miasta przez wojska niemieckie w sierpniu 1915 nazwa dworca została zmieniona na "Haupt-Bahnhof Warschau" (Dworzec Główny Warszawa), a we wrześniu 1915 na "Wiener Bahnhof" (Dworzec Wiedeński).
Po odzyskaniu przez Polskę niepodległości stację kolejową którą obsługiwał dworzec nazwano Warszawa Główna. Od 1919 dworzec nosił nazwę Dworzec Główny.
W latach 1920–1921, w związku z rozpoczynającymi się pracami nad przebudową warszawskiego węzła kolejowego, w pobliżu Dworca Wiedeńskiego od strony ul. Chmielnej wzniesiono drewniany budynek tymczasowego Dworca Głównego. Miał on przejąć funkcje Dworca Wiedeńskiego po jego przewidywanej rozbiórce. Budynek zaprojektowali Tadeusz Zieliński i Maksymilian Bystydzieński. Dworcem Głównym zaczął być oficjalnie nazywany kompleks historycznego Dworca Wiedeńskiego wraz z tymczasowym drewnianym budynkiem z 1921.
W latach 30. XX wieku rozpoczęto budowę linii średnicowej. Wymagało to odsunięcia przyszłego dworca na zachód oraz zburzenia skrzydła zachodniego Dworca Wiedeńskiego, aby zmieścić przed nim głowicę torową wschodnią wychodzącą spod Al. Jerozolimskich. Częściowo na miejscu zburzonego skrzydła zachodniego (z wieżą telegrafu) rozpoczęto budowę nowoczesnego Dworca Głównego nad torami linii średnicowej. Pozostała część budynku została spalona we wrześniu 1939.
Ruiny wieży zegarowej dworca wysadzono podczas odgruzowywania tej części miasta w maju 1947. Została ona upamiętniona w 1955 (niezachowaną) tablicą w miejscu placyku („patelni“) przed wejściem do stacji metra Centrum.

</doc>
<doc id="113893" url="https://pl.wikipedia.org/wiki?curid=113893" title="II Międzynarodówka">
II Międzynarodówka



</doc>
<doc id="113896" url="https://pl.wikipedia.org/wiki?curid=113896" title="Twierdzenie o związku spinu ze statystyką">
Twierdzenie o związku spinu ze statystyką

Związek spinu ze statystyką – twierdzenie mechaniki kwantowej. Grupa obrotów posiada w przestrzeni trójwymiarowej dwa rodzaje reprezentacji: reprezentacje proste oraz reprezentacje nakrywające. Jeżeli funkcja falowa cząstki transformuje się podczas obrotów zgodnie z regułami reprezentacji prostych, to jest ona bozonem. Bozony mają spin o wartościach całkowitych. Drugą grupę stanowią cząstki, których funkcja falowa transformuje się zgodnie z regułami reprezentacji nakrywającej; nazywamy je fermionami, zaś ich spin przyjmuje wartości będące liczbami ułamkowymi (1/2, 3/2 itp). Dla innych wymiarów przestrzeni (np. w dwóch wymiarach) możliwe są także reprezentacje grupy obrotów o bardziej skomplikowanych własnościach i tym samym podział na bozony i fermiony może nie być właściwy.
W kwantowej teorii pola istnieje ogólne twierdzenie o związku między spinem a statystyką. Twierdzenie to jest prawdziwe m.in. w czterowymiarowej czasoprzestrzeni Minkowskiego. Jeżeli układ fizyczny realizowany jest w przestrzeni mniej wymiarowej (np. gaz elektronowy mający zdolność ruchu tylko w płaszczyźnie) to związek ten nie musi obowiązywać (anyony, kwantowy efekt Halla).
Treść postulatu: Funkcja falowa układu cząstek nierozróżnialnych o spinie połówkowym (tzn. 1/2, 3/2 itd) musi być antysymetryczna względem zamiany współrzędnych przestrzennych i spinowych dowolnej pary cząstek. Analogicznie → dla cząstek o spinie całkowitym (tzn. 0,1,2 itd) musi być symetryczna. Wynika stąd, że dwa fermiony (cząstki o spinie połówkowym) nie mogą być w tym samym stanie kwantowym (zakaz Pauliego).
We wszystkich opublikowanych dowodach postulatu o związku spinu ze statystyką znaleziono błędy bądź braki.

</doc>
<doc id="113898" url="https://pl.wikipedia.org/wiki?curid=113898" title="Klemens XIV">
Klemens XIV

Klemens XIV (łac. "Clemens XIV"), właściwie Lorenzo Ganganelli OFMConv (ur. 31 października 1705 w Santarcangelo di Romagna, zm. 22 września 1774 w Rzymie) – włoski duchowny katolicki, 249. papież w okresie od 19 maja 1769 do 22 września 1774, franciszkanin konwentualny.
Życiorys.
Wczesne życie.
Urodził się jako syn wiejskiego lekarza Lorenza Ganganelli i jego żony Angeli Serafiny Marii Mazza. Na chrzcie otrzymał imiona Giovanni Vincenzo Antonio. Po wstąpieniu do zakonu franciszkanów przyjął imię Lorenzo (pol. Wawrzyniec), po swoim ojcu. W 1724 złożył śluby zakonne. W 1731 obronił doktorat z teologii, był nauczycielem w szkołach zakonnych. Został wybrany na rektora Kolegium św. Bonifacego w Rzymie (1740), w 1741 powierzono mu godność generalnego definitora zakonu. W 1753 i 1756 nie przyjął wyboru na generała franciszkanów. Jako uznany teolog został mianowany radcą Świętego Oficjum, a 24 września 1759 wyniesiony przez papieża Klemensa XIII do godności kardynalskiej, z tytułem prezbitera San Lorenzo in Panisperna. Podobno na nominację kardynalską o. Ganganelliego nalegał przełożony generalny zakonu jezuitów Lorenzo Ricci. Jako kardynał był członkiem sześciu kongregacji kurialnych:
Wybór na papieża.
Konklawe 1769 po śmierci Klemensa XIII przebiegało pod znakiem problemu likwidacji zakonu jezuitów. Przedstawiciele burbońskich dworów odrzucali kandydatury wszystkich, których podejrzewali o sprzyjanie temu zakonowi. Jedyny zakonnik w gronie elektorów, Ganganelli, oświadczył niejednoznacznie, że przeprowadzenie kasaty jakiegokolwiek zakonu jest możliwe do przeprowadzenia w zgodzie z prawem kanonicznym. Zdanie to przeważyło – 19 maja 1769 został wybrany na papieża i przyjął imię Klemensa XIV. Nie był w tym momencie jeszcze biskupem, został konsekrowany 28 maja 1769, a 4 czerwca 1769 koronowany.
Pontyfikat.
Zdanie wypowiedziane na konklawe nie oznaczało faktycznie zgody papieża na kasatę zakonu. W przypadku Klemensa XIV było to szczególnie trudne, gdyż przed wyborem wielokrotnie popierał sprawy jezuitów, a jedną ze swoich prac teologicznych "Diatriba theologica" (1743) dedykował pamięci założyciela jezuitów Ignacego Loyoli. W rok po wyborze, 22 lipca 1769 mocarstwa europejskie upomniały się ponownie o likwidację jezuitów. Na swojego sekretarza stanu mianował Lazzaro Pallaviciniego, byłego nuncjusza w Madrycie i pod jego wpływem, napisał listy do królów: Ludwika XV (1 października) i Karola III (30 listopada), obiecując szybkie rozwiązanie sporu wokół zakonu. Klemens usiłować odwlec moment kasaty i załagodzić spór, m.in. zakazując przyjmowania nowych członków. Wpływ europejskich mocarstw był jednak zbyt silny (groziły one zerwaniem stosunków dyplomatycznych) i 21 lipca 1773 papież podpisał brewe Dominus ac Redemptor noster (wydane 16 sierpnia), rozwiązujące zakon jezuitów i likwidujące domy zakonne w Europie (poza Prusami i Rosją, których władcy nie uznali pisma papieskiego). Jezuici zatrudnieni w administracji państwa papieskiego utracili swoje stanowiska, a przełożony Ricci wraz z najbliższymi współpracownikami trafił do więzienia na Zamku św. Anioła w Rzymie. Lorenzo Ricci zmarł w więzieniu. Zakon pozostał jedynie w Rosji i Prusach. Jednak w pozostałych krajach, prace misyjne uległy znaczącemu załamaniu. W Polsce na bazie szkół i majątku zakonu Sejm powołał Komisję Edukacji Narodowej. Korzyścią dla papieża było zwrócenie papieskich enklaw we Francji: Awinionu i Venaissin oraz włoskich: Benewentu i Pontecorvo.
Z innych wydarzeń z okresu pontyfikatu Klemensa XIV można wymienić uregulowanie stosunków dyplomatycznych z Portugalią (m.in. za cenę serii nominacji biskupich po myśli portugalskiego pierwszego ministra markiza de Pombala oraz miejsca w Kolegium Kardynalskim dla brata Pombala). W okresie konfederacji barskiej Klemens XIV w wydanym brewe poparł króla Stanisława Augusta Poniatowskiego wbrew konfederatom. Nieudaną inicjatywą papieża była także próba zapobiegnięcia I rozbiorowi Polski w 1772. Zabiegał o to m.in. u cesarzowej Marii Teresy. Klemens XIV wycofał się z poparcia dla wygnanej katolickiej dynastii Stuartów, zyskując przychylność Anglii. W 1771 powołał do istnienia Museo Pio-Clementino.
Kreował 17 nowych kardynałów, na dwunastu konsystorzach.
Pod koniec życia papież cierpiał na depresję i bał się zamordowania. Klemens XIV zmarł w Rzymie, a kiedy okazało się, że rozkład jego zwłok gwałtownie postępuje, podejrzewano, że mógł zostać otruty. Jednak przeprowadzona sekcja wykluczyła takie przypuszczenia i został on pochowany w bazylice św. Piotra. Następnie jego ciało przeniesiono do bazyliki Ss. XII Apostoli (św. 12 Apostołów).

</doc>
<doc id="113900" url="https://pl.wikipedia.org/wiki?curid=113900" title="Heera Lal Devpura">
Heera Lal Devpura

Heera Lal Devpura (ur. 1925, zm. 22 grudnia 2004) – polityk indyjski.
Z wykształcenia prawnik. Działał w ruchu niepodległościowym, w 1942 r. był krótko więziony. Wieloletni członek Indyjskiej Partii Kongresowej, przez siedem kadencji deputowany do zgromadzenia stanowego Radżastanu, minister w kilku gabinetach stanowych. W 1985 r. (luty-marzec) był premierem rządu stanowego Radżastanu.

</doc>
<doc id="113901" url="https://pl.wikipedia.org/wiki?curid=113901" title="Zbigniew Prusinkiewicz">
Zbigniew Prusinkiewicz

Zbigniew Andrzej Prusinkiewicz (ur. 18 listopada 1923 w Poznaniu, zm. 19 grudnia 2004) – polski uczony, gleboznawca.
Studiował na Uniwersytecie Poznańskim (ukończył studia w 1950), w 1957 obronił doktorat, w 1962 habilitował się. W 1969 został mianowany profesorem nadzwyczajnym, w 1977 – profesorem zwyczajnym. W latach 1950–1952 był asystentem na Uniwersytecie Poznańskim, następnie starszym asystentem i adiunktem w poznańskiej Wyższej Szkole Rolniczej (do 1963). Od 1963 związany z Uniwersytetem Mikołaja Kopernika w Toruniu, początkowo docent, od 1969 profesor. Kierował Zakładem Gleboznawstwa na UMK. Członek i wiceprezes Polskiego Towarzystwa Gleboznawczego, wchodził w skład Komitetu Badań Czwartorzędu PAN oraz Komitetu Nauk Leśnych PAN.
Zajmował się funkcjonowaniem gleb w ekosystemach leśnych, przemianami i fizykochemicznymi właściwościami glebowej materii organicznej, ochroną gleb leśnych oraz systematyką gleb. Opublikował około 200 prac naukowych w czasopismach polskich i zagranicznych, m.in.:
Laureat nagród resortowych, nagrody PAN, Nagrody im. Oczapowskiego, został także odznaczony m.in. Krzyżem Kawalerskim Orderu Odrodzenia Polski.

</doc>
<doc id="113902" url="https://pl.wikipedia.org/wiki?curid=113902" title="Piekary Śląskie">
Piekary Śląskie

Piekary Śląskie (śl. "Piekary", hist.: Piekary Niemieckie, niem. "Deutsch Piekar", 1939–1945 "Scharley-Deutsch Piekar") – miasto na prawach powiatu, położone w południowej Polsce, na Górnym Śląsku, w województwie śląskim, w centrum Górnośląskiego Okręgu Przemysłowego (GOP). Piekary Śląskie wchodzą w skład Górnośląsko-Zagłębiowskiej Metropolii.
Miasto leży nad rzeką Brynicą, w północnej części Wyżyny Śląskiej.
Pierwsza wzmianka o Piekarach pochodzi z 1253 roku. Pierwsze zapisy nazwy wsi w dokumentach średniowiecznych brzmiały "Pecare", a później "Peccari theutonicale" (1332 rok). W okresie międzywojennym do 1934 roku obowiązywała nazwa "Wielkie Piekary" (lub "Piekary Wielkie"); 1 kwietnia 1934 roku Wielkie Piekary połączono z Szarlejem w gminę "Szarlej-Wielkie Piekary", po czym 3 września 1935 roku nazwę zmieniono gminy na Piekary Śląskie. W latach 1939–1945 przywrócono podwójną nazwę gminy w niemieckiej wersji językowej – "Scharley-Deutsch Piekar".
Miejscowość posiada ustrój miejski od 1 stycznia 1940 roku, który z powodu okupacji niemieckiej został wprowadzony w życie dopiero dnia 13 lutego 1947 roku z mocą wsteczną od 1 stycznia 1947 roku. Piekary Śląskie są od XVII wieku ośrodkiem pielgrzymkowym oraz jednym z głównych w Polsce ośrodków kultu maryjnego z obrazem Matki Boskiej Piekarskiej. Miasto uznawane jest przez wielu za duchową stolicę Górnego Śląska.
Według danych GUS z 30 czerwca 2020 roku, miasto liczyło około 55 tys. mieszkańców, jego powierzchnia zajmuje 39,98 km²; a gęstość zaludnienia wynosi 1372 osoby/km².
Środowisko.
Położenie.
Piekary Śląskie leżą w środkowej części województwa śląskiego. Graniczą od północy z gminą Świerklaniec, od wschodu z Bobrownikami i Wojkowicami, od południa z Siemianowicami Śląskimi i Chorzowem, a od zachodu z Bytomiem i Radzionkowem.
Piekary leżą w centrum konurbacji górnośląskiej.
Ukształtowanie terenu.
Miasto leży w centralnej części Wyżyny Śląskiej, na Garbie Tarnogórskim (Kozłowa Góra) oraz na Wyżynie Katowickiej (Brzeziny Śląskie i Dąbrówka Wielka). Między tymi dwiema wyżynnymi częściami znajduje się Kotlina Józefki oraz Obniżenie Szarleja-Brynicy, utworzone z dolin rzek: Szarlejki i Brynicy. Najwyższym wzniesieniem naturalnym Piekar jest Winna Góra (350 m n.p.m.) w Kozłowej Górze. Kopiec Wyzwolenia, który został usypany w latach 1932–1937, to najwyższy punkt w mieście (356 m n.p.m.). Wzgórze Cerekwica na którym wznosi się Kalwaria ma wysokość 316 m n.p.m. Najniższym punktem jest dno Brynicy (261 m n.p.m.) na południowo-wschodnim krańcu miasta w Dąbrówce Wielkiej. Krajobraz został przekształcony w wyniku intensywnej działalności górniczej w ciągu setek lat. Pojawiły się nowe formy rzeźby terenu: garby, doły, misy, niecki, a najwięcej jest hałd poodpadowych, oczek wodnych i zapadlisk.
Klimat.
Średnia roczna temperatura wynosi 12,25 °C, średnia temperatura w lipcu 24 °C, a w styczniu – 0 °C. Liczba dni deszczowych wynosi 165. .
Zasoby wodne.
Miasto znajduje się w całości w dorzeczu Wisły, a odwadniane jest przez rzekę Brynicę. Drugi, co do wielkości ciek na obszarze miasta to Szarlejka dawniej zwana Bielczą. Jest to skanalizowany silnie zanieczyszczony ciek, do którego dziennie dostaje się około 5 tys. m³ ścieków komunalnych. Brzegi jej obudowane są wysokim wałem, a w części miejskiej Piekar Śląskich w latach 90. została ona przykryta. W 2007 zapadła decyzja o przeznaczeniu miliona euro na projekt „Czysta rzeka Szarlejka” – rekultywacja terenów doliny rzeki Szarlejki na cele przyrodnicze. Liderem projektu jest Radzionków, ale beneficjentami projektu będą również Piekary Śląskie i Bytom. Początek wspólnej inwestycji rozpocznie się prawdopodobnie w 2009.
Na terenie gminy Świerklaniec tuż przy granicy z Piekarami znajduje się zbiornik Kozłowa Góra. Obecnie przy zbiorniku działa „Stacja Uzdatniania Wody Kozłowa Góra” Górnośląskiego Przedsiębiorstwa Wodociągów.
Fauna i flora.
Na granicy Piekar, Bytomia i Chorzowa znajduje się cenna ostoja płazów oraz ptactwa wodno-błotnego Żabie Doły. Inne obszary o dużej wartości przyrodniczej to: Kocie Górki, Winna Góra, Księża Góra, Dolina Brynicy, Las Dioblina, Las Lipka oraz łąki i stawy w Kozłowej Górze.
W Piekarach zaobserwowano występowanie ponad 400 gatunków roślin. Rośnie tu m.in. grążel żółty, powojnik prosty oraz dziewięćsił bezłodygowy.
Na terenie miasta stwierdzono 72 gatunki ptaków lęgowych, w tym gatunki chronione i zagrożone np. bocian biały, myszołów, pustułka, skowronek, remiz, ortolan, wilga. W mieście występują też: podróżniczki, derkacze, kszyki i krwawodzioby.
Na terenie Piekar Śląskich występuje rzadki ssak będący pod ochroną prawną – chomik europejski. Przyrodę miasta bada i popularyzuje Piekarskie Stowarzyszenie Przyrodników.
Podział administracyjny.
W wyniku reformy administracyjnej z 1975 roku w skład miasta wchodzą dzielnice:
Historia.
Najważniejsze daty:
Zabytki.
Obiekty sakralne.
Zobacz też: Sanktuarium Matki Sprawiedliwości i Miłości Społecznej w Piekarach Śląskich oraz Dekanat Piekary Śląskie
Inne.
Również wiele kamienic, domów, chat, budynków dawnych szkół ludowych.
Wspólnoty religijne.
Kościół rzymskokatolicki.
Miasto jest znanym od XVII wieku ośrodkiem pielgrzymkowym oraz jednym z głównych w Polsce ośrodków kultu maryjnego, związanego z obrazem Matki Boskiej Piekarskiej. Piekary uznawane są przez wielu za "duchową stolicę Górnego Śląska". Corocznie w maju i sierpniu odbywają się pielgrzymki stanowe do sanktuarium Matki Sprawiedliwości i Miłości Społecznej w Piekarach Śląskich, gromadzące tysiące pątników na Wzgórzu Kalwaryjskim.
Na terenie Piekar Śląskich istnieją następujące parafie:
Parafie te należą do archidiecezji katowickiej oraz dekanatu Piekary Śląskie.
Inne.
Do II wojny światowej w Szarleju znajdował się dom modlitw wyznawców judaizmu. Mieścił się on na ostatnim piętrze kamienicy położonej obecnie przy ul. 1 Maja 3.
W latach 1983–1990 w Piekarach Śląskich funkcjonowała kaplica Kościoła Starokatolickiego Mariawitów, będąca częścią parafii Miłosierdzia Bożego w Bytomiu.
Od 2004 w Szarleju odbywają się nabożeństwa w zborze protestanckim, należącym do Kościoła Bożego (Zielonoświątkowego).
Ponadto w Piekarach Śląskich działalność kaznodziejską prowadzą cztery zbory Świadków Jehowy (Piekary–Centrum, Piekary–Kamień, Piekary–Północ, Piekary–Szarlej) korzystające z Sali Królestwa w Bytomiu.
Górnictwo i hutnictwo.
Obecnie w mieście znajduje się Kopalnia Węgla Kamiennego Piekary, wchodząca w skład Węglokoksu. Połączona z Kopalnią Węgla Kamiennego Bobrek tworzy jeden zakład dwuruchowy – Kopalnię Węgla Kamiennego Bobrek-Piekary. Kopalnia ta jest w trakcie likwidacji.
Życie kulturalne miasta.
Imprezy kulturalne.
Każdego roku w życie kulturalne miasta i jego mieszkańców włączają się liczne festiwale, koncerty i inne wydarzenia organizowane przez władze miasta lub różne instytucje. Są to m.in.:
Instytucje kulturalne.
W Piekarach Śląskich działa wiele placówek kulturalnych, takich jak:
Media.
Media działające na terenie Piekar Śląskich:
Edukacja.
W mieście istnieje 12 szkół podstawowych, 3 szkoły ponadpodstawowe oraz 15 przedszkoli.
Akademicki Zespół Szkół.
Akademicki Zespół Szkół (AZS) powstał po połączeniu I Liceum Ogólnokształcącego im. Króla Jana III Sobieskiego i Miejskiego Gimnazjum nr 3 im. Jana Pawła II. Zespół mieści się w budynku liceum przy ulicy Gimnazjalnej 24.
Demografia.
Struktura demograficzna mieszkańców Piekar Śląskich według danych z 31 grudnia 2017:
Podczas Narodowego Spisu Powszechnego 2011 narodowość śląską podało 21 147 mieszkańców Piekar Śląskich, czyli 36,5% ogółu.
Piramida wieku mieszkańców Piekar Śląskich w 2014 roku.
Gospodarka.
W ostatnich latach nastąpiły w Piekarach Śląskich, jak i w całym regionie zmiany w strukturze gospodarczej, zatrudnieniu, wzroście obrotu gospodarczego. Zjawiska te wpływają na pojawienie się nowych jakościowo problemów społecznych, związanych z reformami gospodarczymi, przemianami w przemyśle państwowym i rozwojem prywatnej przedsiębiorczości. W grudniu 2013 roku w Piekarach Śląskich było zarejestrowanych 2916 bezrobotnych, stopa bezrobocia wyniosła wtedy 7,9%, a na 100 osób pracujących przypadało 26 bezrobotnych. Zmiany te nie są wyłącznie specyfiką Piekar Śląskich, bowiem północno-zachodnie pasmo GOP ma liczne wzajemne powiązania (np. rynki zbytu i pracy), które na siebie oddziaływają tworząc duży potencjał przemysłowy i ludnościowy. Pod względem przestrzennym i funkcjonalnym Piekary Śląskie związane są z Bytomiem, który również należy do tzw. obszarów rozwojowych (podobnie jak Katowice, Chorzów i Gliwice).
Przemysłowe oblicze miasta ukształtowane jest przez górnictwo węgla kamiennego, które przeszło proces restrukturyzacji (utworzenie Zakładu Górniczego Piekary). Duże znaczenie w zachodzących przemianach ma Autostrada A1, dzięki czemu Miasto Piekary Śląskie uzyskało dobry dostęp do węzłów komunikacyjnych i centrów przemysłowych GOP oraz do regionów pozawojewódzkich.
W 1999 w mieście powstała Piekarska Strefa Aktywności Gospodarczej, zlokalizowana została w rejonie ulic Podmiejskiej i Obwodowej Zachodniej. Teren inwestycyjny został z myślą o małych i średnich przedsiębiorcach. Strefa powstała w celu aktywizacji gospodarczej terenów zdegradowanych na skutek eksploatacji górniczej, utworzenie nowych miejsc pracy oraz nowych rodzajów działalności gospodarczej, a tym samym poprawę sytuacji ekologicznej, gospodarczej oraz jakości życia mieszkańców miasta.
29 czerwca 2006 na mocy porozumienia Miasta Piekary Śląskie, Spółki Orzeł Biały SA,
Zakładu Gospodarki Komunalnej w Piekarach Śląskich oraz Górnośląskiej Agencji Przekształceń Przedsiębiorstw w Katowicach utworzono Piekarski Park Przemysłowy. Powstał on w celu utworzenia dodatkowych miejsc pracy oraz umożliwienia wykonania działalności gospodarczej na preferencyjnych warunkach, a także w celu dokonywania przepływu wiedzy i technologii pomiędzy jednostkami naukowymi a przedsiębiorstwami. Ma zajmować docelowo około 130 ha terenu rozciągającego się na granicy dzielnicy Brzeziny Śląskie z Bytomiem. Program jest ukierunkowany także na ochronę środowiska przyrodniczego miasta poprzez rewitalizację na tym obszarze terenów zdegradowanych i przywrócenie im funkcji użytkowych.
Transport.
Lotnisko.
W odległości około 20 km od miasta znajduje się Port lotniczy Katowice-Pyrzowice. Ma 3 terminale. W odległości około 80 km od miasta znajduje się Port lotniczy Kraków-Balice.
Tramwaje.
27 maja 1894 roku w Piekarach oddano do eksploatacji pierwszy odcinek linii tramwajowej, która łączyła centrum miasta z Bytomiem, była to trakcja parowa. Od 1949 roku na trasie Bytom-Szarlej-Piekary Śląskie kursowała linia nr 8. W latach 1952–1958 w trzech etapach przedłużono linię z Kopalni „Nowy Orzeł Biały” do Brzezin Śląskich. W dalszej rozbudowie linii przeszkodził wiadukt kolejowy na drodze do Dąbrówki Wielkiej. Linię zakończono w połowie drogi do tej miejscowości i zbudowano tam pętlę, która istnieje do dziś. Na przełomie lat 70. i 80. XX wieku zlikwidowano (w dwóch etapach) linię tramwajową prowadzącą obecną ulicą Bytomską z Bytomia do centrum miasta. Tramwaj linii numer 8 kursował od tego czasu od Bytomia do Dąbrówki Wielkiej. Dnia 1 kwietnia 2006 ze względu na złą sytuację spółki Tramwaje Śląskie linia została zlikwidowana, tym samym piekarzanie stracili ostatnie połączenie tramwajowe.
W ostatnim okresie linia istniała na trasie Bytom (Politechnika Śl.) – Brzeziny Śl. – Dąbrówka Wielka (Pętla).
Autobusy.
Połączenia wewnętrzne oraz z sąsiednimi miejscowościami zapewnia wyłącznie komunikacja autobusowa. Od 2019 roku w mieście organizacją transportu publicznego zajmuje się jednostka budżetowa GZM – Zarząd Transportu Metropolitarnego (ZTM). Od 2008 do roku 2018 w mieście komunikację publiczną tworzył Komunikacyjny Związek Komunalny GOP. Przed 2008 rokiem transportem publicznym zajmował się MZKP Tarnowskie Góry.
Aktualnie istnieje 27 linii autobusowych (5, 24, 42, 43, 52, 73, 85, 91, 99, 104, 105, 114, 133, 148, 164/264, 168, 185, 192, 283, 700, 780, 922, M11, M28 (dawniej 860), M16/M116, a dawniej także: 53, 113N, 119, 170, AP1). Linie te łączą pomiędzy sobą dzielnice miasta, a także zapewniają bezpośredni dojazd do Bytomia, Tarnowskich Gór, Katowic, Siemianowic Śl., Radzionkowa, Będzina, Wojkowic, Chorzowa i niektórych miejscowości gmin: Świerklaniec, Bobrowniki, Mierzęcice oraz Ożarowice. Ostatni kurs PKS Katowice – Praszka – Katowice przez miasto został zlikwidowany w kwietniu 2018 r.
Kolej.
Istniejąca na terenie miasta sieć kolejowa służy jedynie do celów przewozu towarów (głównie węgla). Przez miasto przebiega obecnie linia kolejowa PKP 145 (na odc. Chorzów Stary – Brzeziny Śląskie fizycznie zlikwidowana), a do niedawna linia 201 kolei piaskowych, tzw. Północna Magistrala Piaskowa (zlikwidowana ostatecznie pod koniec 2015 r.).
W latach 1925–1976 do Piekar można było się dostać pociągiem pasażerskim, a w mieście istniały przystanek osobowy w Dąbrówce Wielkiej, stacja w Szarleju i Brzezinach Śląskich.
Pierwsze połączenie kolejowe Piekary otrzymały już w 1854 roku, kiedy tor wąskotorowy z Maciejkowic poprowadzono do bocznicy kopalni Klotylda.
W 1925 roku pierwsza normalnotorowa linia połączyła Piekary z Chorzowem i Radzionkowem. Następnie wybudowano linię kolejową z Brzezin Śląskich przez Wojkowice, Psary, Grodziec do Ząbkowic Będzińskich.
Kursowanie pociągów pasażerskich na odcinku Chorzów Stary – Brzeziny Śląskie wstrzymano 31 marca 1968 roku, a na odcinku Radzionków Rojca – Brzeziny Śląskie dnia 29 maja 1976 roku. Ostatni pociąg pasażerski odjechał ze stacji Brzeziny Śląskie w kierunku stacji końcowej Dąbrowa Górnicza Ząbkowice w dniu 22 maja 1982 roku.
Odcinek Brzeziny Śląskie – Wojkowice, na którym prowadzono ruch pociągów towarowych, decyzją władz PKP zamknięto dnia 15 grudnia 1992 roku. Fizyczna rozbiórka całego torowiska i mostu na Brynicy nastąpiła na mocy zarządzenia PKP 29 marca 1993 roku.
Zabytkowa infrastruktura kolejowa jest zniszczona. Stacja towarowa Brzeziny Śląskie w związku z likwidacją KWK Andaluzja została w 2007 roku przebudowana. Rok później został wyburzony budynek dworcowa kolejowego.
Turystyka, sport i rekreacja.
Szlaki turystyczne.
Na terenie miasta wyznakowano następujące szlaki piesze:
Organizacje.
Główna siedziba MOSiR-u znajduje się przy ul. Olimpijskiej 3.
Siedziba MCIiT znajduje się na terenie kamienicy przy ul. Bytomskiej 157.
Symbole miasta.
Herb Piekar Śląskich.
Obecny herb Piekar Śląskich (zmieniony w 2005) przedstawia dwóch ubranych na czarno mężczyzn w strojach ludowych (rozbarskich), ze złotymi butami i szarfami, którzy wskazują rękoma na sanktuarium Matki Sprawiedliwości i Miłości Społecznej w Piekarach Śląskich. Wszystkie elementy umieszczone są na niebieskim (błękitnym) tle. Przed zmianą herbu w 2005 znajdowało się na nim dwóch chłopów w strojach ludowych, trzymających się za ręce, bez wizerunku bazyliki piekarskiej.
Flaga Piekar Śląskich.
Na podstawie uchwały Rady Miasta Piekary Śląskie z 2005 roku dotyczącej zmian w statucie miasta, barwami miasta są kolory błękitny, złoty (żółty) i błękitny, w trzech poziomych pasach, których szerokość do szerokości flagi jest w proporcjach: ¼, ½, ¼, a stosunek szerokości do długości flagi wynosi 5:8.
Hejnał Piekar Śląskich.
Hejnał miasta Piekary Śląskie został ustanowiony 21 maja 2009 na sesji Rady Miasta. Oparty jest na motywach pieśni religijnej "Matko Piekarska" autorstwa Feliksa Nowowiejskiego. Hejnał skomponował organista piekarskiej bazyliki Klaudiusz Jania. Utwór rozbrzmiewa z piekarskiego Ratusza codziennie o 12:00 i 21:00.
Administracja.
Piekary Śląskie są miastem na prawach powiatu. Mieszkańcy wybierają do Rady Miasta Piekary Śląskie 23 radnych. Organem wykonawczym władz jest prezydent miasta. Siedzibą władz miasta jest Urząd Miasta Piekary Śląskie przy ul. Bytomskiej.
Prezydenci Piekar Śląskich:
Zastępcą prezydent miasta jest Krzysztof Turzański, a przewodniczącym Rady Miasta Piekary Śląskie Piotr Buchwald. W mieście funkcjonuje również Młodzieżowa Rada Miasta, zaprzysiężona w lutym 2012 roku.
Miasto jest członkiem takich organizacji jak:
Mimo że Piekary są powiatem, dużo placówek administracji państwowej znajduje się w sąsiednich miastach. W Piekarach mieści się urząd skarbowy oraz inne urzędy szczebla powiatowego.
Honorowi obywatele Piekar Śląskich.
Po raz pierwszy w historii Piekar Śląskich "tytuł Honorowego Obywatela Miasta przyznany uchwałą Rady Miasta z dnia 18 maja 1994 roku otrzymał Polak – Papież Jan Paweł II".
Tytuł honorowego obywatela miasta otrzymał 22 lutego 2001 "w dowód szacunku i uznania dla jego autorytetu, wartości moralnych oraz czynnego uczestniczenia w życiu publicznym miasta, wkład w rozwój społeczny i kulturalny służący dobru mieszkańców Piekar Śląskich".
Tytuł honorowego obywatela metropolita otrzymał "w uznaniu zasług dla piekarskiego sanktuarium maryjnego, a przez to dla całego miasta" dnia 26 października 2005.
Honorowym obywatelem Piekar został 21 maja 2010 "w dowód szacunku dla Jego osoby, uznania dla Jego osiągnięć na wielu płaszczyznach, wyrażając wdzięczność za zaangażowanie w krzewienie idei samorządności oraz wspieranie dążenia miasta Piekary Śląskie dla uzyskania statusu miasta powiatowego".
Tytuł honorowego obywatela miasta otrzymał 10 listopada 2010 "w dowód szacunku dla Jego osoby, uznania dla Jego osiągnięć na wielu płaszczyznach, wyrażając wdzięczność za zaangażowanie w rozbudowę i unowocześnienie bazy leczniczej Piekarskiej Urazówki, promowanie nowych technologii medycznych, kształcenie fachowych kadr o najwyższych kwalifikacjach, których swoistą marką jest praca i zdobywanie specjalizacji medycznej w „Urazówce”".
Tytuł honorowego obywatela otrzymał "w dowód szacunku i uznania za czynne uczestnictwo w życiu publicznym i religijnym miasta oraz zaangażowanie w krzewienie wartości moralnych, służących lokalnej społeczności " dnia 28 maja 2015.

</doc>
<doc id="113903" url="https://pl.wikipedia.org/wiki?curid=113903" title="Tony Buzan">
Tony Buzan

Tony Buzan, właśc. Anthony Peter Buzan (ur. 2 czerwca 1942 w Londynie, zm. 13 kwietnia 2019) – brytyjski pisarz i konsultant edukacyjny.
Życiorys.
Był konsultantem agend rządowych oraz międzynarodowych korporacji (m.in. General Motors, IBM, Hewlett-Packard, Walt Disney). Założyciel Brain Trust Charity, Use Your Head/Brain Clubs, prezes Mind Sports Council. Jest również twórcą Memoriady (mistrzostw świata w zapamiętywaniu), Światowych Mistrzostw w Szybkim Czytaniu i współtwórcą Olimpiady Gier Umysłowych. Redagował „International Journal of MENSA” – magazyn międzynarodowego stowarzyszenia osób o wysokim ilorazie inteligencji.
Napisał ponad 82 książki, jest twórcą koncepcji map myśli (Mind Maps), myślenia promienistego (Radiant Thinking), umiejętności posługiwania się umysłem (Mental Literacy). Koncepcja map myśli była jednak kilkukrotnie podważana jako pseudonaukowa.
Otrzymał tytuł honorowego obywatela miasta Londynu.

</doc>
<doc id="113904" url="https://pl.wikipedia.org/wiki?curid=113904" title="Antoni (Jerjannakis)">
Antoni (Jerjannakis)

Anthony Gergiannakis (ur. 2 marca 1935 we wsi Avgeniki na Krecie, zm. 25 grudnia 2004 w Sacramento) – grecki duchowny prawosławny, pierwszy biskup prawosławnej diecezji San Francisco, następnie metropolita San Francisco.
Życiorys.
Studiował w szkole teologicznej na Chalki, we wrześniu 1960 został wyświęcony na kapłana. Wyjechał do pracy kościelnej w Stanach Zjednoczonych, gdzie jednocześnie uzupełniał wykształcenie na Uniwersytecie Yale, Uniwersytecie Chicagowskim i stanowym uniwersytecie w Wisconsin. Był duszpasterzem i propagatorem kultury i historii Rosji w wielu parafiach prawosławnych w USA.
W 1979 został biskupem nowo powołanej diecezji San Francisco. Zyskał przydomek „biskupa budowniczego”, kreował ponad 20 nowych parafii i świątyń prawosławnych. Brał aktywny udział w życiu hierarchii kościelnej, w 1997 po podniesieniu San Francisco do rangi metropolii został pierwszym metropolitą. Był współtwórcą m.in. Instytutu Badań Prawosławnych im. Patriarchy Athenagorasa, zainicjował festiwal ludowych tańców rosyjskich.

</doc>
<doc id="113905" url="https://pl.wikipedia.org/wiki?curid=113905" title="Alek Dawidowski">
Alek Dawidowski



</doc>
<doc id="113906" url="https://pl.wikipedia.org/wiki?curid=113906" title="Grażyna Błęcka-Kolska">
Grażyna Błęcka-Kolska

Grażyna Alicja Błęcka-Kolska (ur. 16 lutego 1962 w Łodzi) – polska aktorka teatralna i filmowa.
Życiorys.
Dorastała w Łasku. W 1984 ukończyła Państwową Wyższą Szkołę Filmową, Telewizyjną i Teatralną im. Leona Schillera w Łodzi.
Po skończeniu szkoły aktorskiej występowała w Teatrze im. Adama Mickiewicza w Częstochowie. W 1984 zadebiutowała na ekranie rolą narzeczonej Urbanka w miniserialu "Rozalka Olaboga".
Popularność przyniosła jej rola Katarzyny Solskiej w komediach filmowych: "Kogel-mogel" (1988) i "Galimatias, czyli kogel-mogel II" (1989) Romana Załuskiego. W 2019 roku nastąpiła kontynuacja filmu "Miszmasz, czyli kogel-mogel 3". Występowała w Teatrze Telewizji (m.in. w sztuce "Wyrok na Franciszka Kłosa" Andrzeja Wajdy). W 1994 za rolę w "Cudownym miejscu" zdobyła nagrodę na Festiwalu Polskich Filmów Fabularnych w Gdyni. Za rolę w "Jasminum" odebrała Złotą Podkowę na festiwalu Wakacyjne Kadry w 2006. W 2018 na Festiwalu Polskich Filmów Fabularnych w Gdyni otrzymała nagrodę dla najlepszej aktorki.
Życie prywatne.
Do 2011 była żoną reżysera Jana Jakuba Kolskiego, który obsadzał ją we własnych filmach.
24 lipca 2014 spowodowała we Wrocławiu wypadek samochodowy, w wyniku którego zginęła jej 23-letnia córka, Zuzanna. W grudniu 2014 sąd uznał ją winną i skazał na sześć miesięcy pozbawienia wolności z warunkowym zawieszeniem wykonania kary na okres próby lat dwóch. Miejscem wypadku była ruchliwa ulica Jana III Sobieskiego we Wrocławiu. Jak podaje Polskie Radio wypadek miał wyglądać następująco „Grażyna Błęcka-Kolska wraz z córką Zuzanną jechała na otwarcie festiwalu T-Mobile Nowe Horyzonty we Wrocławiu. Do tragedii doszło na al. Jana III Sobieskiego. Na wysokości stacji paliw kierowca jadący z przeciwka stracił panowanie nad samochodem, przeciął pas zieleni i uderzył w toyotę Błęckiej-Kolskiej z ogromną siłą. Auto wypadło z trasy na pobliskie pole”. Ostatecznie uznano, że auto Błęckiej Kolskiej uderzyło w słup i dachowało. Sąd za przyczynę wypadku uznał nadmierną prędkość, w efekcie aktorka została uznana za winną wypadku. Błęcka-Kolska po śmierci córki załamała się psychicznie. Chwilowo wstrzymała granie. Uzyskała wsparcie emocjonalne ze strony byłego męża i innych bliskich. Narzekała na wścibstwo ludzkie i paparazzich. Mieszka za granicą. Aby upamiętnić córkę, założyła fundację wpierającą zdolną młodzież – Fabrykę Sensu. Powrót do kariery aktorskiej zawdzięcza roli w filmie Ułaskawienie. Grażyna Błęcka-Kolska ostatecznie zaakceptowała zdradę męża i dla Zuzanny szanuje jej siostrę przyrodnią Polę. Zaś powrót na ekran kinowy umożliwił jej Kogel Mogel III.

</doc>
<doc id="113907" url="https://pl.wikipedia.org/wiki?curid=113907" title="Krzyż Zasługi">
Krzyż Zasługi

Krzyż Zasługi – polskie cywilne odznaczenie państwowe, nadawane za zasługi dla Państwa lub obywateli, ustanowione na mocy ustawy z dnia 23 czerwca 1923 roku i nadawane do chwili obecnej.
Krzyż Zasługi dzieli się na trzy stopnie:
Odmianami Krzyża Zasługi są Krzyż Zasługi za Dzielność i Krzyż Zasługi z Mieczami.
Historia.
1923–1945.
Krzyż Zasługi początkowo był najwyższym odznaczeniem dla osób cywilnych, które po odzyskaniu przez Polskę niepodległości w 1918 roku wyróżniły się w pracy dla kraju i społeczeństwa, spełniając czyny wychodzące poza zakres ich codziennych obowiązków.
Pierwotnie w każdym stopniu mógł być przyznawany tej samej osobie czterokrotnie (w 1939 [lub wcześniej] osoba czterokrotnie odznaczona brązowym lub srebrnym Krzyżem Zasługi, mogła otrzymać dodatkowo odznaczenie o wyższym stopniu), jednak w odstępach czasu nie krótszych niż jeden rok (wyjątek stanowiły czyny dokonane z narażeniem życia). Przy kolejnym nadaniu Krzyża Zasługi na wstążkę nakładane były metalowe okucia w formie listewki. Złoty Krzyż Zasługi nadawał Prezydent RP na wniosek prezesa Rady Ministrów, na podstawie wniosków poszczególnych ministrów. Srebrny i Brązowy Krzyż Zasługi nadawał Prezes Rady Ministrów, także na podstawie wniosków poszczególnych ministrów. Nadawanie poszczególnych stopni odznaczenia było uzależnione od stopnia służbowego i wojskowego jakie posiadał kandydat. Były też wyjątki od reguły, a świadczy o tym nadanie w 1926 roku Złotego Krzyża Zasługi por. pil. Bolesławowi Orlińskiemu i Srebrnego Krzyża Zasługi sierż. Leonowi Kubiakowi za przelot samolotem na trasie Tokio-Warszawa-Tokio.
Pierwsza zbiorowa dekoracja Krzyżem Zasługi odbyła się z okazji piątej rocznicy odzyskania niepodległości, w dniu święta narodowego 11 listopada 1923 roku. Rozdano wówczas 27 Krzyży Srebrnych i 41 Krzyży Brązowych. Kolejne zbiorowe nadanie odbyło się na początku 1924 roku, a trzecie w dniu 15 marca 1924 roku. Uhonorowanym Krzyżem Zasługi przysługiwało czynne prawo wyborcze do Senatu.
W 1929 roku odznaczeni „winni niezwłocznie wpłacić (indywidualnie, nie zbiorowo) czekiem na konto Prezydium Rady Ministrów, rachunek krzyża zasługi (konto w PKO nr 30.328): 18 zł za złoty krzyż zasługi, 12 zł za srebrny krzyż zasługi i 6 zł za brązowy krzyż zasługi”. Na blankiecie czekowym należało podać nazwisko oraz adres i cel wpłaty. Żołnierze w służbie czynnej otrzymywali krzyże drogą służbową, po uprzednim wpłaceniu należności i przygotowaniu dyplomu.
W 1937 roku określono ścisłe zasady przedstawiania wniosków poszczególnych stopni Krzyża Zasługi, zależnie od posiadanego stopnia służbowego żołnierzy i funkcjonariuszy państwowych, np. do Złotego Krzyża Zasługi mogli być przedstawiani żołnierze w stopniu: marszałek, generał, pułkownik i podpułkownik, a do Srebrnego KZ: major, kapitan, porucznik i podporucznik. Podobne reguły były stosowane do funkcjonariuszy państwowych.
W latach 1923–1939 przyznano 151 034 Krzyże Zasługi. W dwóch ostatnich latach przed wybuchem II wojny światowej liczba nadań Krzyża Zasługi bardzo wzrosła, nadano wówczas 109 252 odznaki, co stanowiło ponad 2/3 wszystkich nadań od 1923 roku.
1944–1992.
Krzyż Zasługi został przejęty dekretem PKWN z dnia 22 grudnia 1944 roku do systemu odznaczeń Polski Ludowej, następnie potwierdzony w ustawie z dnia 17 lutego 1960 o orderach i odznaczeniach jako odznaczenie, które nadawane jest osobie zasłużonej w pracy zawodowej lub w działalności społecznej. Ustawa nie określała szczegółowych kryteriów jego nadawania. Mógł być nadany również przedsiębiorstwu, zakładowi, instytucji lub jednostce terytorialnej. Zachowano podział krzyża na trzy stopnie. Przyjęto w tym czasie zasadę, że złoty i srebrny krzyż może być nadany dwukrotnie, zaś brązowy tylko raz. Odznaczonym po raz drugi wręcza się odznakę krzyża (zamiast okucia na wstążce). Krzyż nadawany był początkowo przez Prezydium Krajowej Rady Narodowej, następnie przez Prezydenta RP (1947–1952), Radę Państwa (1952–1989) i ponownie Prezydenta RP (po 1989).
Krzyż Zasługi przyznawał również w latach 1940–1989 Rząd Polski na Uchodźstwie, w formie przedwojennej. W tym czasie Krzyżami Zasługi były odznaczani zarówno osoby, jak również organizacje (np. Teatr Polski w Adelajdzie).
Do aktualnego systemu odznaczeniowego III Rzeczypospolitej, Krzyż Zasługi wszedł na mocy ustawy z dnia 16 października 1992 roku, zastępującej poprzednią ustawę z 1960.
W okresie PRL można go było otrzymać za długą, nieprzerwaną pracę w przemyśle górniczym, hutniczym oraz stoczniowym. Za 5 lat otrzymywało się brązowy, za 10 lat – srebrny, za 25 lat – złoty (dodatkowo w górnictwie za 30 lat można było otrzymać Order Sztandaru Pracy II klasy, a za 35 lat ten sam order I klasy).
W latach 1944–1992 (do końca obowiązywania ustawy z okresu PRL) przyznano 3 541 694 Krzyże Zasługi.
Od 1992.
W latach 1992–2009 przyznano 49 468 Złotych Krzyży Zasługi, 84 642 Srebrnych Krzyży Zasługi i 97 973 Brązowych Krzyży Zasługi.
Obecne zasady nadawania.
Według ustawy z 1992, Krzyż Zasługi jest nagrodą dla osób, które położyły zasługi dla Państwa lub obywateli spełniając czyny przekraczające zakres ich zwykłych obowiązków, a przynoszące znaczną korzyść Państwu lub obywatelom. Może być nadany także za:
Krzyż Zasługi tego samego stopnia może być nadany tej samej osobie dwukrotnie. Drugie nadanie Krzyża tego samego stopnia ponownie oznacza się przez nałożenie na wstążkę Krzyża okucia w kształcie listewki. Przed nadaniem Krzyża Zasługi wyższego stopnia powinny upłynąć co najmniej 3 lata; odstępstwa są dopuszczalne wyjątkowo. Nadawany jest przez Prezydenta RP.
Opis odznaki.
Odznaką Krzyża Zasługi jest krzyż równoramienny, zbliżony do krzyża kawalerskiego, o wymiarach 42 na 42 mm, zakończony na rogach ramion kulkami. Odznaka Złotego i Srebrnego Krzyża jest odpowiednio złocona lub srebrzona, zaś ramiona krzyża tych stopni pokryte są czerwoną emalią w obramowaniu, nałożoną na fakturowane podłoże. Między ramionami krzyża znajdują się pęki promieni (po pięć promieni między dwoma ramionami, środkowy promień jest najdłuższy, a pozostałe maleją w kierunku ramion; na odznace Brązowego KZ pomiędzy ramionami widnieją trzy promienie). W środku krzyża jest okrągła biało emaliowana tarcza (medalion) z umieszczonym na niej monogramem: RP. Tarcza Złotego i Srebrnego Krzyża Zasługi jest w otoku pokrytym czerwoną emalią i w ornamentowanym obramowaniu. Wokół tarczy Brązowego Krzyża Zasługi umieszczony jest wypukły wieniec laurowy, tarcza ta nie jest emaliowana. Rewers krzyża jest gładki. Obramowanie ramion krzyża, pęki promieni, litery na tarczy, ornamentowane obramowanie tarczy i odwrotna strona krzyża są złocone lub srebrzone, w zależności od stopnia odznaczenia. Odznaka Brązowego Krzyża Zasługi jest w całości patynowana na brązowo, bez emalii.
Odznaka Krzyża Zasługi ulegała niewielkim zmianom. Początkowo Krzyż ten różnił się wymiarami 40 na 40 mm. Niektóre krzyże miały na rewersie wybity kolejny numer – numerację stosowano tylko w początkowym okresie nadań. Do roku 1952 odznaka krzyża nie różniła się od odznaki ustalonej w roku 1923. Dopiero po uchwaleniu Konstytucji PRL, od 1960 inicjały RP na białej tarczy środkowej krzyża zostały zastąpione inicjałami: PRL. Zmieniły się wymiary krzyża, które wynosiły od tej pory 42 na 42 mm. W 1992 przywrócono inicjały: RP.
Wstążka krzyża o szerokości 40 mm, ma kolor pąsowy (w II RP wstążka była amarantowa), wzdłuż obu brzegów ma niebieski pionowy pasek szerokości 3 mm. Odznaki złotego lub srebrnego krzyża są zawieszane na wstążce na złotym lub srebrnym wianuszku średnicy 20 mm z liści laurowych, a brązowego krzyża na gładkim kółku.
W latach 1923–1945 i od 1992 roku kolejne nadania Krzyża w tym samym stopniu oznacza się przez nakładane na wstążkę metalowe okucia, w kształcie gładkiej, matowej listewki złoconej, srebrzonej lub patynowanej na brązowo, w zależności od stopnia odznaczenia, szerokości 5 mm z polerowanymi krawędziami. W Polsce Ludowej odznaczani po raz kolejny danym stopniem Krzyża otrzymywali kolejne egzemplarze odznaczenia.
Krzyż Zasługi nosi się na lewej stronie piersi zawieszony na wstążce, w określonej przepisami kolejności.
Baretki.
II RP.
Na baretkach Krzyża Zasługi zakładane były oznaki dodatkowe w postaci okuć. 
Polska Ludowa.
Wprowadzono galoniki dla odróżnienia Krzyża Srebrnego i Złotego. Nie wprowadzono okuć za kolejne nadania. Noszono taką liczbę baretek, ile Krzyży posiadał odznaczony.
III RP.
Utrzymano galoniki dla odróżnienia Krzyża Srebrnego i Złotego. Drugie nadanie odznaczenia markuje się na baretce odpowiednim co do barwy, metalowym, pionowym okuciem. Dozwolone jest noszenie tylko jednej baretki, najwyższego posiadanego stopnia.

</doc>
<doc id="113909" url="https://pl.wikipedia.org/wiki?curid=113909" title="John Connor">
John Connor

John Connor – fikcyjna postać z serii filmów "Terminator". Młody John w serialu " wraz z matką posługuje się również nazwiskami Reese (po ojcu) i Baum.
Jest synem Sary Connor i żołnierza Kyle’a Reese’a. W przyszłości, według fabuły filmu, ma stać się przywódcą powstania skierowanego przeciw cyborgom, zbuntowanym maszynom, opartym na sztucznej inteligencji, dążącym do eksterminacji ludzkości.
Chronologia.
W pierwszej części serii (12-13 maja 1984 roku) John Connor występuje we wspomnieniach żołnierza, którego wysłał w przeszłość do 1984 roku w celu chronienia własnej matki, Sary, przed cyborgiem T-800.
John Connor urodził się 28 lutego 1985 roku. Przez kolejne dziesięć lat Sarah uczy go wszelkich możliwych sposobów walki z maszynami.
W (8-9 czerwca 1995 roku) Skynet wysyła w przeszłość do 1995 roku ulepszony prototyp cyborga, T-1000, z misją zlikwidowania Johna Connora, gdy ten jest dzieckiem. John wysyła przeprogramowanego przez siebie T-800, aby chronić samego siebie. John ma wtedy 10 lat, znajduje się pod opieką rodziny zastępczej (państwa Voightów), gdyż jego matka została osadzona w szpitalu psychiatrycznym za próbę ataku na Cyberdyne. John i T-800 pomagają Sarze uciec ze szpitala oraz, próbując zapobiec Dniu Sądu, wysadzają w powietrze siedzibę Cyberdyne.
7 czerwca 1997 roku – pocałunek Johna i Kate Brewster na imprezie u Mike’a Kripke. Rozpoczęta znajomość znajdzie swój dalszy ciąg dopiero po 8 latach.
W (24 lipca 2005 roku) przedstawione są wydarzenia, które mają miejsce 10 lat po udanym powstrzymaniu Dnia Sądu. Data 29 sierpnia 1997 roku przeszła dla świata niezauważona. John Connor żyje z dnia na dzień – bez domu, bez kart kredytowych, telefonu i pracy. Nie ma żadnego sposobu, dzięki któremu Skynet mógłby go namierzyć. Jednak tylko do czasu gdy z przyszłości przybywa nowy model terminatora, T-X o wyglądzie kobiety. Ruch oporu wysyła w przeszłość Terminatora T-850 do ochrony Johna. John Connor spotyka Katherine Brewster, która w przyszłości zostanie jego żoną. Próbują powstrzymać Skynet, co doprowadza ich do podziemnego bunkra, gdzie mogą bezpiecznie przeczekać pierwsze uderzenia jądrowe w USA.
W , toczącej się w 2018 roku, John Connor znajduje i ratuje swojego nastoletniego wówczas ojca Kyle’a Reese’a, którego 11 lat później wyśle w przeszłość z misją uratowania Sary Connor. Wkrótce potem zostaje ciężko ranny po walce z jednostką T-800 (wskutek tej walki na twarzy Connora pozostaje charakterystyczna szrama, którą można zobaczyć na początku filmu ") jednak zostaje uratowany przez przeszczep serca Marcusa Wrighta.
11 lipca 2029 roku – armia Johna Connora forsuje zabezpieczenia Skynetu, ludzkość wygrywa wojnę. Dogorywający Skynet zdołał wysłać w przeszłość dwa modele Terminatorów (T-800 do roku 1984, by ten zabił Sarę, oraz T-1000 do roku 1995, by zgładził dziesięcioletniego Johna). W ślad za nimi John wysyła Kyle’a Reese’a do roku 1984, w samobójczej misji ochrony Sary Connor, oraz przeprogramowanego przez siebie T-800 do roku 1995, w celu ochrony samego siebie.
4 lipca 2032 roku John Connor zostaje zabity przez T-850. Ta sama jednostka T-850 zostaje wkrótce potem przejęta i przeprogramowana przez Kate Brewster oraz wysłana do 2005 roku z misją chronienia Johna Connora i Kate Brewster oraz wykonywania rozkazów Kate Brewster.
W można ujrzeć alternatywną rzeczywistość, która nie uwzględnia trzeciej ani czwartej części serii. John 11 lipca 2029 roku po zniszczeniu rdzenia Skynetu i wysłaniu Kyle’a Reese’a w przeszłość zostaje zaatakowany przez człowieka będącego w rzeczywistości personifikacją Skynetu i przemieniony w pół-człowieka, pół-maszynę stojącą po stronie Skynetu, teraz znaną także jako T-3000. Po tym incydencie Connor przenosi się do 2014 roku w celu dopilnowania tego, by „Genisys”, czyli Skynet rozwijał się poprawnie. Trzy lata później zostaje pokonany i zniszczony przez starszego T-800 przy użyciu maszyny czasu na kilka minut przed powstrzymanym „Dniem Sądu”.

</doc>
<doc id="113912" url="https://pl.wikipedia.org/wiki?curid=113912" title="Camarilla (Świat Mroku)">
Camarilla (Świat Mroku)



</doc>
<doc id="113914" url="https://pl.wikipedia.org/wiki?curid=113914" title="Mepis">
Mepis

MEPIS Linux to dystrybucja Linuksa popularna szczególnie wśród początkujących użytkowników systemu, oparta na Debianie (wersje 6.0 i 6.5 bazują na Ubuntu). MEPIS uruchomiony z CD-ROM-u daje możliwość instalacji na twardym dysku. Mepis został stworzony przez Warrena Woodforda.
Twórcy MEPIS-a stawiają na prostotę użytkowania. Domyślnym środowiskiem dostarczanym z dystrybucją jest KDE. Dystrybucja zawiera kilka bardzo przydatnych graficznych konfiguratorów, ułatwiających m.in. skonfigurowanie połączenia z Internetem, zarządzanie pakietami, ustawienia ekranu czy urządzeń peryferyjnych (MEPIS System Center).
Ciekawym pomysłem twórców MEPIS Linux było dostarczenie instalatora systemu jako tzw. LiveCD; praktyka ta zdobyła następnie wielu naśladowców. Podczas instalacji system z LiveCD jest kopiowany na dysk, co nie przeszkadza w zwykłym korzystaniu z dystrybucji.

</doc>
<doc id="113916" url="https://pl.wikipedia.org/wiki?curid=113916" title="Mnemonika">
Mnemonika



</doc>
<doc id="113917" url="https://pl.wikipedia.org/wiki?curid=113917" title="Klemens XIII">
Klemens XIII

Klemens XIII (łac. "Clemens XIII", właśc. Carlo della Torre Rezzonico; ur. 7 marca 1693 w Wenecji, zm. 2 lutego 1769 w Rzymie) – włoski duchowny katolicki, 248. papież w okresie od 6 lipca 1758 do 2 lutego 1769.
Życiorys.
Wczesne życie.
Pochodził z bogatej rodziny kupieckiej; był synem weneckiego senatora Giovanniego Battista Rezzonico i Vittorii Barbarigo. Kształcił się początkowo w szkole jezuickiej w Bolonii, następnie na Uniwersytecie w Padwie (gdzie obronił doktorat utroque iure) i w Papieskiej Akademii Dyplomatycznej w Rzymie. Podjął pracę w Kurii Rzymskiej, pełnił szereg funkcji, m.in. referendarza Trybunału Papieskiego Sygnatury Apostolskiej, gubernatora kilku prowincji (1716 Rieti, 1721 Fano), relatora Kongregacji Świętej Konsulty, audytora Roty Rzymskiej ds. Wenecji. 23 grudnia 1731 przyjął święcenia kapłańskie. 20 grudnia 1737 Klemens XII wyniósł go do godności kardynalskiej, z tytułem diakona San Nicola in Carcere. W latach 1739 do 1743 pełnił funkcję prefekta ds. ekonomicznych Kongregacji Rozkrzewiania Wiary. Wziął udział w konklawe 1740, na którym wybrano na papieża Prospero Lambertiniego. Nowy papież mianował ks. Rezzonico wizytatorem apostolskim bazyliki św. Piotra (grudzień 1740), a w marcu 1743 wybrał go na biskupa Padwy i osobiście udzielił sakry biskupiej 19 marca 1743. W 1747 podniesiono jego rangę kardynalską, został kardynałem prezbiterem S. Maria in Aracoeli (w 1755 prezbiterem S. Marco). Był członkiem Kongregacji ds. Wizytacji Apostolskich, Kongregacji Rozkrzewiania Wiary, Kongregacji ds. Biskupów i Zakonników, Kongregacji ds. Soboru Trydenckiego, Kongregacji ds. Dyscypliny Zakonnej, Kongregacji ds. Tybru, Świętej Konsulty, Fabryki Świętego Piotra oraz Trybunału Apostolskiej Sygnatury Łaski.
Wybór na papieża.
Na konklawe 1758 zwołanym po śmierci Benedykta XIV początkowo wybrano na papieża kardynała Cavalchiniego, jednak wobec tej kandydatury weto zgłosili przedstawiciele Francji. Konklawe przedłużyło się do 53 dni, ostatecznie wybrano kardynała Rezzonico 6 lipca 1758. 16 lipca 1758 nowy papież, który przyjął imię Klemensa XIII, został koronowany.
Pontyfikat.
Ponad 10-letni pontyfikat zdominowała sprawa zakonu jezuitów. Papież wykazywał jednak pewne niezdecydowanie w działaniu i podlegał presji sekretarza stanu Luigiego Torregiani. Pewne kroki przeciwko zakonowi podjął już Benedykt XIV i mocarstwa europejskie spodziewały się kontynuacji jego polityki. Autokratyczne działania portugalskiego pierwszego ministra, markiza de Pombala doprowadziły do oskarżeń wobec jezuitów o handel, podżeganie do buntów i udział w spisku na życie króla. Z tego powodu, Pombal skonfiskował majątek zakonu, a członków wygnał do Państwa Kościelnego. Klemens XIII nie podzielał jednak poglądów poprzednika, przyjmował w Rzymie wygnanych jezuitów zarówno z Portugalii, jak i Hiszpanii i Francji. Doprowadziło to do zerwania stosunków dyplomatycznych z Portugalią, gdzie zrodził się pomysł kasaty zakonu. Wkrótce potem podobne nastroje objawiły się we Francji – 1 grudnia 1764 Ludwik XV rozwiązał Towarzystwo Jezusowe. Papież wydał 7 stycznia 1767 bullę "Apostolicum pascendi munus", w której zawarł pochwałę jezuitów oraz stwierdził, że atak na zakon jest równoznaczny z atakiem na Kościół. Nie powstrzymało to dalszych działań antyjezuickich, tym razem w Hiszpanii, Neapolu, Sycylii i Parmie; wreszcie Francja zajęła część enklaw państwa papieskiego, Awinion i Venaissin. Klemens XIII szukał rozwiązania w zwołaniu narady kardynałów, zmarł jednak na dzień przed zebraniem konsystorza. Zakon jezuitów został skasowany przez jego następcę, Klemensa XIV. 
Papież Klemens XIII zaniepokojony popieraniem przez Rosję konfederacji: radomskiej, słuckiej i toruńskiej i zagrożeniem praw Kościoła katolickiego w Rzeczypospolitej Obojga Narodów powołał w połowie 1767 roku Kongregację do Spraw Polskich.
Obok problemu zakonu jezuitów papież zmagał się z rozwijającym się w Niemczech ruchem febronianizmu, którego przywódcy domagali się ograniczenia władzy papieskiej. Klemens XIII występował przeciwko niektórym prądom oświeceniowym, umieszczając m.in. dzieła Rousseau na indeksie ksiąg zakazanych. Wydał także specjalną encyklikę (1766), w której potępił wszystkie publikacje sprzeczne z doktryną katolicką. Nakazał zamalowanie fragmentów dzieł sztuki przedstawiających nagość w kaplicy Sykstyńskiej.
Kanonizował profesora Akademii Krakowskiej, Jana z Kęt (16 lipca 1767) oraz współzałożycielkę zgromadzenia wizytek, Joannę de Chantal. W 1765 ustanowił Uroczystość Najświętszego Serca Pana Jezusa.
Kreował 52 kardynałów na siedmiu konsystorzach. Zmarł w wyniku apopleksji.

</doc>
<doc id="113918" url="https://pl.wikipedia.org/wiki?curid=113918" title="Bekas dubelt">
Bekas dubelt

Bekas dubelt, dubelt ("Gallinago media") – gatunek średniej wielkości ptaka wędrownego z rodziny bekasowatych (Scolopacidae). Bliski zagrożenia wyginięciem.
Zasięg występowania.
Dubelt zamieszkuje Europę Północną, Środkową i Wschodnią oraz zachodnią Syberię – od Półwyspu Skandynawskiego i Polski po Jenisej. Zimuje w Afryce Subsaharyjskiej. Przeloty w marcu–maju i lipcu–listopadzie.
W Polsce gniazduje bardzo nielicznie, głównie na Podlasiu (najliczniej w Dolinie Biebrzy) i Lubelszczyźnie, skrajnie nielicznie w północnej części Mazowsza, Wielkopolsce oraz na Pomorzu Zachodnim.
Status i ochrona.
Międzynarodowa Unia Ochrony Przyrody (IUCN) uznaje dubelta za gatunek bliski zagrożenia (NT – "Near Threatened") nieprzerwanie od 1988 roku. Liczebność światowej populacji, według szacunków organizacji Wetlands International z 2012 roku, mieści się w przedziale 118 000 – 1 051 000 osobników. Trend liczebności populacji uznawany jest za spadkowy.
W Polsce objęty ochroną gatunkową ścisłą. Liczebność populacji dubelta na terenie kraju w latach 2013–2018 szacowano na 250–450 tokujących samców. Pomiędzy 2007 a 2018 rokiem odnotowano silny spadek liczebności, sięgający około 54%. Na "Czerwonej liście ptaków Polski" uznany za gatunek zagrożony (EN) (dotyczy populacji lęgowej).
Największe zagrożenia dla gatunku to niszczenie i degradacja siedlisk lęgowych, głównie wskutek intensyfikacji rolnictwa, osuszania terenów podmokłych i zatapiania dolin rzecznych podczas tworzenia sztucznych zbiorników. Utrata siedlisk lęgowych może też być spowodowana zmianami klimatycznymi, zbyt intensywnym użytkowaniem łąk bądź porzucaniem użytkowania rolniczego na niektórych terenach i ich zarastaniem. We wschodniej Europie, w Armenii i na zimowiskach jest to ptak łowny.

</doc>
<doc id="113919" url="https://pl.wikipedia.org/wiki?curid=113919" title="Marek Markiewicz">
Marek Markiewicz

Marek Sławomir Markiewicz (ur. 16 marca 1952 w Łodzi) – polityk, dziennikarz, adwokat, poseł na Sejm I i III kadencji. Kandydat na urząd prezydenta RP w wyborach w 1995.
Życiorys.
W 1973 ukończył studia na Wydziale Prawa i Administracji Uniwersytetu Łódzkiego, gdzie następnie pracował jako asystent do 1979. W 1980 przystąpił do „Solidarności”. Był członkiem zarządu Regionu oraz delegatem na I Krajowy Zjazd Delegatów w Gdańsku. Do grudnia 1981 pracował jako dziennikarz w Ośrodku Łódzkim TVP. Za działalność opozycyjną został zwolniony z pracy w telewizji po wprowadzeniu stanu wojennego. Od 1982 do 1988 pracował jako taksówkarz. W tym okresie kontynuował działalność opozycyjną w niejawnych strukturach związku, pisał artykuły do prasy podziemnej, pełnił dyżury prawnicze w Ośrodku Pomocy Osobom Pozbawionym Pracy przy Parafii Najświętszego Zbawiciela w Łodzi. W latach 1989–1991 był redaktorem naczelnym łódzkiego ośrodka TVP, następnie do 1992 wiceprezesem Komitetu ds. Radia i Telewizji „Polskie Radio i Telewizja”.
W latach 1991–1993 sprawował także mandat posła na Sejm I kadencji z listy związkowej. Był również członkiem Krajowej Rady Radiofonii i Telewizji od początku jej istnienia (od 19 kwietnia 1993 do 23 września 1994), a także jej pierwszym przewodniczącym (do 1 marca 1994). Zasiadał w KRRiT z nominacji prezydenta Lecha Wałęsy. Po podpisaniu koncesji dla telewizji Polsat został przez niego odwołany z funkcji przewodniczącego – jak później stwierdził NSA – z naruszeniem prawa. Takie postępowanie prezydenta nazwano „falandyzacją prawa”.
W 1995 zgłosił swą kandydaturę w wyborach prezydenckich jako kandydat popierany początkowo przez Partię Republikanie. Zebrał wymagane 100 tys. podpisów poparcia i został zarejestrowany przez Państwową Komisję Wyborczą. Wycofał się jeszcze przed I turą wyborów, popierając wówczas Lecha Wałęsę.
Po raz drugi zasiadał w Sejmie od 1997 do 2001, będąc posłem z listy Akcji Wyborczej Solidarność z okręgu łódzkiego. Działał w stowarzyszeniu Nowa Polska i Ruchu Społecznym. W 2001 bez powodzenia ubiegał się o reelekcję. W wyborach samorządowych w 2002 był kandydatem na prezydenta Łodzi popieranym przez Ruch Społeczny i SKL-Ruch Nowej Polski, jednak kilka dni przed wyborami zrezygnował z kandydowania i wyraził swoje poparcie dla Jerzego Kropiwnickiego. W 2004 przystąpił do Partii Centrum, rok później bez powodzenia kandydował do Senatu. W latach 2001–2007 prowadził kancelarię adwokacką w Łodzi.
Od lat 90. był związany z Polsatem. Prowadził program "Sztuka informacji", a następnie "Bumerang". W 2007 kierował kanałem TV Biznes. Od lutego 2008 do marca 2009 był dyrektorem pionu informacji i publicystyki Grupy Polsat. Po odejściu z telewizji podjął pracę w kancelarii Rymar i Partnerzy w Warszawie, od 2011 działającej jako Markiewicz i Partnerzy. W marcu 2010 został członkiem Prawa i Sprawiedliwości, w 2011 kandydował z ramienia tej partii do Sejmu, a w 2019 był jej kandydatem do Senatu.
Odznaczenia i wyróżnienia.
Odznaczony Krzyżem Oficerskim (2014) i Krzyżem Komandorskim (2018) Orderu Odrodzenia Polski. W 2013 otrzymał Krzyż Wolności i Solidarności. Wyróżniony odznaką Zasłużony Działacz Kultury i medalem „O niepodległość Polski i Praw Człowieka 13 XII 1981 – 4 VI 1989”. Zdobył tytuł „Łodzianina Roku 1993”. Za działalność opozycyjną wyróżniony w 2010 przez ministra sprawiedliwości.

</doc>
<doc id="113922" url="https://pl.wikipedia.org/wiki?curid=113922" title="Hans Hermann Groër">
Hans Hermann Groër

Hans Hermann Groër (ur. 13 października 1919 w Wiedniu, zm. 24 marca 2003 w St. Pölten) – austriacki duchowny katolicki, arcybiskup Wiednia, kardynał.
Życiorys.
Jego rodzice byli Niemcami, lata 1929-1939 spędził w Czechosłowacji. Do 1939 posiadał czechosłowackie obywatelstwo. Studiował w seminarium w Hollabrunn i w Wiedniu (obronił doktorat z teologii). 12 kwietnia 1942 przyjął w Wiedniu święcenia kapłańskie. Pierwsze lata posługi spędził w armii jako kapelan wojskowy. Po wojnie był wykładowcą i prefektem ds. studiów seminarium w Hollabrunn, organizował tradycyjne pielgrzymki do świątyni maryjnej w Roggendorf. W latach 1969-1976 był rektorem tej świątyni. 31 lipca 1963 został obdarzony godnością honorowego szambelana papieskiego.
W 1974 wstąpił do zakonu benedyktynów (O.S.B.) i został narodowym dyrektorem duchowym organizacji katolickiej Legion Maryi. 8 września 1980 złożył uroczyste śluby zakonne; jako benedyktyn przyjął imię Hermann.
15 lipca 1986 został mianowany arcybiskupem Wiednia, otrzymał sakrę biskupią 14 września 1986. Zastąpił na tym stanowisku emerytowanego kardynała Königa. Arcybiskup Groër został także zwierzchnikiem wiernych rytu bizantyjskiego osiadłych w Austrii. W czerwcu 1988 Jan Paweł II wyniósł go do godności kardynalskiej, nadając mu tytuł prezbitera kościoła Ss. Gioacchino ed Anna al Tuscolano. Wziął udział w trzech sesjach Światowego Synodu Biskupów w Watykanie (1990, 1991, 1994).
Skandale seksualne, dalsze życie i śmierć.
13 października 1994 Groër skończył 75 lat. Zgodnie z prawem kanonicznym zgłosił papieżowi gotowość do przejścia na emeryturę, jednak papież poprosił go o dalsze piastowanie swojego urzędu.
27 marca 1995 r. austriacki tygodnik Profil opublikował wywiad z Josefem Hartmanem, który twierdził, iż w latach 1972-1976, gdy był studentem seminarium w Hollabrunn, Groër jako jeden z jego wykładowców wykorzystywał go seksualnie. Pierwszy raz miało to miejsce gdy Hartman miał 13 lat. Biskupi austriaccy w odpowiedzi na te doniesienia prasowe ogłosili, iż ,zawiązano spisek przeciwko Kościołowi”, natomiast do prasy zaczęły dopływać informacje od innych osób molestowanych przez Groëra. 
4 kwietnia Groër został ponownie wybrany przewodniczącym Konferencji Episkopatu Austrii, lecz dwa dni później podał się do dymisji. Kardynał jednak w dalszym ciągu nie przyznawał się do winy, twierdząc, że został ,ofiarą kampanii oszczerstw”. 13 kwietnia biskup Christoph Schönborn został mianowany przez papieża koadiutorem, czyli następcą Groëra na stanowisku arcybiskupa Wiednia, bez podania powodów tej decyzji.
23 maja papież Jan Paweł II spotkał się prywatnie z arcybiskupem Wiednia, jednak treść tej rozmowy nie jest znana. 
14 września papież przyjął rezygnację Groëra z funkcji arcybiskupa Wiednia. Zadziwiające jest to, że równolegle z tą decyzją papież wysłał list do biskupów austriackich, w którym bronił Groëra i dziękował mu za ,lojalną i hojną służbę Kościołowi”. 
Kilka tygodni później były już arcybiskup Wiednia został przeorem w przeoracie , w dalszym ciągu sprawując funkcje liturgiczne mimo wciąż niewyjaśnionych afer seksualnych. 
W lutym 1996 roku papież wysłał ojca , aby zbadał wysuwane przeciwko arcybiskupowi oskarżenia, jednak raport z jego śledztwa nie został ujawniony opinii publicznej przez Stolicę Apostolską.
Na prośbę papieża opuścił Austrię w kwietniu 1998 r. Nie przyznał się do winy, nie rozpoczęło się również śledztwo urzędowe (nastąpiło przedawnienie), nigdy też nie spotkała go kara. Niektóre z jego domniemanych ofiar otrzymały od Kościoła zadośćuczynienie materialne. Ostatnie lata życia (po powrocie do Austrii) spędził w przeoracie św. Józefa w Maria Roggendorf. 
Dziennikarze śledczy badający przestępstwa seksualne Groëra szacują, iż arcybiskup mógł ,nadużyć zależności wobec ponad 2000 chłopców i młodych mężczyzn".
Gdy Groër zmarł 24 marca 2003 roku w szpitalu na zapalenie płuc, Jan Paweł II w kondolencyjnym telegramie do wiedeńskiej archidiecezji napisał, iż ,Groër służył z wielką miłością Chrystusowi i jego Kościołowi” i modli się aby kardynał otrzymał nagrodę w niebie". Groër został pochowany w klasztorze cystersów w .

</doc>
<doc id="113923" url="https://pl.wikipedia.org/wiki?curid=113923" title="Issos">
Issos

Issos – starożytne miasto na wybrzeżu północnej Syrii, na pograniczu z Cylicją, nad zatoką İskenderun.
W pobliżu Issos, w listopadzie 333 r. p.n.e. armia Aleksandra Wielkiego odniosła druzgocące zwycięstwo nad wojskami króla perskiego Dariusza III Kodomanusa. 

</doc>
<doc id="113924" url="https://pl.wikipedia.org/wiki?curid=113924" title="Symonides z Keos">
Symonides z Keos



</doc>
<doc id="113925" url="https://pl.wikipedia.org/wiki?curid=113925" title="Hans Hermann Groer">
Hans Hermann Groer



</doc>
<doc id="113928" url="https://pl.wikipedia.org/wiki?curid=113928" title="Andrzej Załucki">
Andrzej Załucki

Andrzej Załucki (ur. 2 września 1941 w Kołomyi) – polski dyplomata, były wiceminister spraw zagranicznych.
Życiorys.
Ukończył studia na Wydziale Filologiczno-Historycznym Wyższej Szkoły Pedagogicznej w Krakowie.
W latach 1965–1973 działał w Zrzeszeniu Studentów Polskich (został wiceprzewodniczącym ZSP w Krakowie, a także sekretarzem rady naczelnej ZSP w Warszawie). W okresie 1973–1978 pracował w Pradze, gdzie pełnił funkcję wiceprzewodniczącego Międzynarodowego Związku Studentów. Od 1978 był inspektorem w Wydziale Spraw Zagranicznych KC PZPR. Od 1984 do 1988 pracował jako radca ambasady PRL w Meksyku. Po powrocie z placówki do 1990 ponownie zajmował stanowisko inspektora w Komitecie Centralnym. Po rozwiązaniu PZPR prowadził działalność gospodarczą, był wicedyrektorem ds. międzynarodowych Savimbanku (1990–1991) i wicedyrektorem firmy Frisol (1992–1994).
W latach 1995–1996 pełnił funkcję wicedyrektora gabinetu politycznego Prezesa Rady Ministrów, następnie w 1996 podsekretarza stanu w Ministerstwie Obrony Narodowej. Od 1996 do 2002 był ambasadorem nadzwyczajnym i ministrem pełnomocnym RP w Federacji Rosyjskiej.
Od 2002 do 2005 sprawował funkcję podsekretarza stanu w Ministerstwie Spraw Zagranicznych. Od listopada 2005 do marca 2006 pełnił funkcję ambasadora nadzwyczajnego i ministra pełnomocnego RP w Republice Czeskiej.
W 2004 został odznaczony ukraińskim Orderem Księcia Jarosława Mądrego V stopnia.
Jest żonaty, ma syna.

</doc>
<doc id="113932" url="https://pl.wikipedia.org/wiki?curid=113932" title="Droga ekspresowa S1 (Polska)">
Droga ekspresowa S1 (Polska)

Droga ekspresowa S1 – budowana polska droga ekspresowa o docelowej długości łącznej ok. 135 km, położona na obszarze województw śląskiego i małopolskiego. Zgodnie z planami łączy Pyrzowice (A1) z granicą ze Słowacją w Zwardoniu oraz ze słowacką autostradą D3. Część trasy stanowi wschodnia obwodnica GOP.
Wcześniejsze oznaczenia.
4 sierpnia 2016 r. odcinek drogi ekspresowej Bielsko-Biała (Komorowice) – Cieszyn uprzednio oznaczony jako S1 został oznaczony jako droga ekspresowa S52 a dotychczasowy odcinek drogi ekspresowej S69 Bielsko-Biała (Komorowice) – Zwardoń stał się drogą ekspresową S1.
Istniejące odcinki.
Obecnie status drogi ekspresowej posiadają następujące odcinki:
"Pyrzowice Lotnisko" – "Tychy".
Długość łączna: 48,5 km. Składa się on z następujących odcinków:
Północno-wschodnia obwodnica Bielska-Białej.
Długość łączna: 11,9 km. Składa się z odcinków:
Do 4 sierpnia 2016 oznakowana jako S69.
Bielsko-Biała w. "Mikuszowice" – "Żywiec".
Długość łączna: 15,6 km. W tym odcinku „zawarty” jest węzeł "Wilkowice". Składa się z odcinków:
"Żywiec" – "Browar" – "Przybędza ".
Długość łączna: 7,7 km. Oddanie do ruchu nastąpiło w styczniu 2007 roku. Składa się z odcinków:
W skład trasy wchodzi 1,5 km drogi dojazdowej łączącej węzeł "Żywiec" z mostem na Sole w Żywcu (otwarty 8 stycznia 2007).
"Milówka" – Zwardoń/Myto–Skalité.
Długość łączna: 10,8 km. Trasa składa się z odcinków:
Historia budowy.
22 października 2008 w Urzędzie Miejskim w Bielsku-Białej podpisano umowę na budowę północno-wschodniej obwodnicy Bielska-Białej w skład której wchodzi odcinek S1 "Bielsko-Biała Suchy Potok" (S69) – "Bielsko-Biała Komorowice". 19 sierpnia 2011 do użytku został oddany odcinek między węzłem "Rosta" a węzłem "Komorowice" (2,8 km). 28 października 2011 zakończono budowę odcinka od planowanego węzła "Suchy Potok" do węzła "Rosta". Do użytku oddano także całą Wschodnią Obwodnicę Bielska-Białej, aż do węzła "Mikuszowice". Część drogi S1/S69 (obecnie S52/S1) w okolicy przyszłego węzła "Suchy Potok" nie była oznaczona jako ekspresowa.
Odcinki w budowie.
węzeł "Podwarpie" – węzeł "Dąbrowa Górnicza (Pogoria)".
Odcinek o długości 6,95 km (przebudowa). Na dwujezdniowym kolizyjnym (niebędącym drogą ekspresową) odcinku (ok. 7 km) drogi zaplanowano likwidację 4 jednopoziomowych skrzyżowań i zastąpienie dwoma węzłami drogowymi "Dąbrowa Górnicza Pogoria" (istniejący) oraz "Dąbrowa Górnicza Ząbkowice" (w budowie), czterema wiaduktami drogowymi, czterema mostami oraz dwiema kładkami dla pieszych. Jest elementem podniesienia parametrów trasy do standardu drogi ekspresowej. Uzyskano decyzję środowiskową (DŚU) 25 lipca 2012 roku. Przetarg został ogłoszony 16 grudnia 2019 r.. 11 września 2020 podpisano umowę z Budimex na realizację tego odcinka drogi w trybie "Projektuj i buduj". Koniec realizacji planowany jest na 11 grudnia 2023 roku.
węzeł "Mysłowice Kosztowy II" – węzeł "Oświęcim".
Odcinek o długości 12,9 km. Przetarg na realizację zamówienia ogłoszono 10 października 2019 a 22 lutego unieważniono przetarg. Ze względu na konieczność zrealizowania zamówienia do końca 2023 roku i wyłonienia wykonawcy odcinek został podzielony na dwa odcinki do realizacji zamówienia. Pierwszy to 10-kilometrowy odcinek od węzła "Mysłowice Kosztowy II" do węzła "Bieruń" a drugi to 2,9 km odcinek od węzła "Bieruń" do węzła "Oświęcim". 
węzeł "Mysłowice Kosztowy II" z węzłem – węzeł "Bieruń" bez węzła.
Odcinek o długości 10 km. 11 czerwca 2021 wysłane zostało ogłoszenie o przetargu do Dziennika Urzędowego UE. 4 lipca 2022 podpisano umowę o wartości prawie 490 mln zł z Budimexem. Wykonawca wybuduje drogę do IV kw. 2025. 
węzeł "Bieruń" z węzłem – węzeł "Oświęcim" bez węzła.
Odcinek o długości 2,9 km. Zaproszenie do negocjacji z wolnej ręki dla konsorcjum firm Mota-Engil Central Europe i PORR wysłane zostało 1 kwietnia 2021. Firma Strabag wniosła odwołanie do KIO, które 17 maja 2021 zostało rozpatrzone pozytywnie. 21 maja 2021 GDDKiA unieważniło postępowanie. 1 czerwca 2021 wysłanie ogłoszenia o przetargu do Dz. Urz. UE. 4 czerwca 2021 zamieszczenie postępowania przetargowego na platformie zakupowej.. 30 listopada 2021 została podpisana umowa z wykonawcą firmą Strabag Sp. z o.o. na kwotę 212 701 633,06 zł. brutto. Przewidywane zakończenie robót 15 grudnia 2024r.
węzeł "Oświęcim" z węzłem - "Dankowice".
Odcinek o długości 15,8 km realizowany w systemie "Projektuj i buduj". Przetarg został ogłoszony 11 października 2019 a wyłonienie najkorzystniejszej oferty nastąpiło 27 marca 2020. Podpisanie umowy z konsorcjum: Porr S.A. / Mota-Engil Central Europe S.A. odbyło się 14 maja 2020. Wniosek w sprawie zezwolenia na realizację inwestycji został złożony 12 marca 2021. Na tym odcinku planowanych jest 18 obiektów mostowych, 13 przepustów i 3 węzły: węzeł "Oświęcim", węzeł "Wola" i węzeł "Brzeszcze". Koszt inwestycji planowany jest na 989 751 443,10 zł. Planowane zakończenie robót 14 sierpnia 2023.
"Dankowice" – węzeł "Suchy Potok" z węzłem.
Odcinek o długości 12 km realizowany w systemie "Projektuj i buduj" przez konsorcjum firm Mirbud S.A., Kobylarnia S.A. Wykonawca robót został wyłoniony w przetargu ogłoszonym 11 października 2019 a najkorzystniejsza oferta wybrana została w dniu 16 czerwca 2020. Podpisanie umowy z wykonawcą odbyło się 3 sierpnia 2020 na kwotę 586 710 000,00 zł. W skład odcinka mają wejść 24 obiekty mostowe i 2 mury oporowe oraz 2 węzły: węzeł Stara Wieś i węzeł Suchy Potok. Przewidywane zakończenie robót to 3 listopada 2023.
węzeł "Przybędza" – węzeł "Milówka".
Odcinek o długości 8,53 km nazywany jest obwodnicą Węgierskiej Górki. 17 stycznia 2018 roku został ogłoszony przetarg na projekt i budowę brakującego odcinka między węzłami Milówka i Przybędza. Ze względu na teren górzysty, droga ekspresowa zostanie poprowadzona przez dwa dwukomorowe tunele (pierwszy pod masywem Mała Barania o długości 834 metrów, drugi pod masywem Białożyckiego Gronia o długości 1 km). Droga będzie miała przekrój dwujezdniowy o długości 4,8 km oraz jednojezdniowy o długości 3,7 km. Umowę podpisano 10 października 2019 roku. Inwestor przeznaczył na ten cel ok. 1,5 mld zł. Planowane zakończenie budowy to sierpień 2023 rok.
Historia odcinka "Mysłowice Kosztowy" – "Bielsko-Biała Suchy Potok".
Odcinek o długości 39,7 km. Budowę zaplanowano po nowym śladzie ok. 10–15 km na wschód od obecnej dwujezdniowej drogi krajowej nr 1. W momencie zakończenia budowy węzły "Tychy" oraz "Lędziny-Hołdunów" znajdą się poza przebiegiem drogi S1.
22 listopada 2017 roku została podpisana umowa z firmą Multiconsult Polska na opracowanie koncepcji programowej dla odcinka S1 Mysłowice – Bielsko-Biała. Wartość kontraktu to 5,659 mln zł, a zamówienie ma zostać zrealizowane w ciągu 21 miesięcy (11 miesięcy na opracowanie koncepcji programowej i 10 miesięcy na wsparcie Generalnej Dyrekcji Dróg Krajowych i Autostrad w trakcie postępowania o udzielenie zamówienia publicznego na roboty budowlane. Przetarg ogłoszono 10 października 2019 r. W 2020 r. zostały podpisane umowy na budowę odcinków pomiędzy Oświęcimiem a Dankowicami i Dankowicami a Bielskiem-Białą ("Suchy Potok"). 22 lutego 2021 r. unieważniony został przetarg na pierwszy odcinek "Mysłowice" (węzeł "Kosztowy II") – "Oświęcim". Odcinek "Mysłowice" – "Oświęcim" podzielono na dwa odcinki: "Mysłowice" – "Bieruń" i "Bieruń" – "Oświęcim".
6 kwietnia 2021: publikacja ogłoszenia o dobrowolnej przejrzystości na realizację zamówienia z wolnej ręki na odcinku "Bieruń" – "Oświęcim". 21 maja 2021r. unieważniono postępowanie przez GDDKiA. 
4 czerwca 2021: ogłoszenie przetargu na realizację odcinka "Bieruń" – "Oświęcim" a 11 czerwca 2021r. ogłoszono przetarg na realizację odcinka "Mysłowice (Kosztowy II)" – "Bieruń".
Cztery warianty z 2012 roku.
W 2012 r. powstały cztery nowe warianty (A, B, C, D) drogi ekspresowej S1 będące kompilacją dotychczasowych wariantów.
Uwarunkowania ekonomiczne.
Źródło:.

</doc>
<doc id="113933" url="https://pl.wikipedia.org/wiki?curid=113933" title="Bogusław Zaleski">
Bogusław Zaleski

Bogusław Waldemar Zaleski (ur. 16 listopada 1948 w Radomiu) – polski politolog, nauczyciel akademicki, urzędnik państwowy i polityk, podsekretarz stanu w Ministerstwie Spraw Zagranicznych (2002–2005), wykładowca Wydziału Nauk Politycznych i Studiów Międzynarodowych Uniwersytetu Warszawskiego.
Życiorys.
W 1972 ukończył studia z zakresu nauk politycznych na Wydziale Dziennikarstwa i Nauk Politycznych Uniwersytetu Warszawskiego. W 1977 uzyskał stopień doktora nauk politycznych (specjalność stosunki międzynarodowe).
W latach 1972–1995 był pracownikiem naukowym Uniwersytetu Warszawskiego, od 1977 na stanowisku adiunkta w Instytucie Stosunków Międzynarodowych UW. W pierwszej połowie lat 90. był wicedyrektorem tej jednostki. Od 1981 do 1983 pełnił funkcję prodziekana WDiNP UW.
W 1978 odbył staż naukowy na Uniwersytecie Jawaharlala Nehru w Nowym Delhi. Na początku lat 80. wykładał na University of Nebraska-Lincoln. Dwukrotnie (w 1982 i 1985) uzyskiwał stypendium w Salzburgu, a w 1986 w Nuffield College w Oksfordzie.
Należał do Polskiej Zjednoczonej Partii Robotniczej. Pełnił funkcję I sekretarza POP PZPR na WDiNP UW. W latach 1984–1990 zasiadał w dzielnicowej radzie narodowej Żoliborza. W 1989 bez powodzenia kandydował do Sejmu kontraktowego, ubiegając się o mandat przeznaczony dla kandydata PZPR. W latach 1998–2002 był radnym powiatu warszawskiego z listy SLD. W 1995 rozpoczął pracę w administracji publicznej. Był kolejno doradcą ministra, dyrektorem Departamentu Stosunków Międzynarodowych, dyrektorem generalnym i szefem gabinetu politycznego premiera w Kancelarii Prezesa Rady Ministrów. Od 1998 zajmował dyrektorskie stanowiska w Urzędzie Regulacji Energetyki. W grudniu 2002 został podsekretarzem stanu w Ministerstwie Spraw Zagranicznych. Pełnił tę funkcję do 2005.
W 2008 powrócił do pracy dydaktycznej jako docent w Instytucie Stosunków Międzynarodowych UW. Wykładał też w Wyższej Szkole Stosunków Międzynarodowych i Amerykanistyki w Warszawie. Współautor pracy zbiorowej "Leksykon Pokoju".

</doc>
<doc id="113934" url="https://pl.wikipedia.org/wiki?curid=113934" title="Cause célèbre">
Cause célèbre

Cause célèbre (fr. "słynna sprawa") – wyrażenie używane dla określenia procesów sądowych, których przebieg śledzony był pilnie przez opinię publiczną.
Zbiór takich głośnych rozpraw sądowych nazywany jest pitawalem, od nazwiska francuskiego adwokata François Gayota de Pitavala, który w 1734 wydał swój wybór głośnych spraw pt. "Causes célèbres et intéressantes".

</doc>
<doc id="113935" url="https://pl.wikipedia.org/wiki?curid=113935" title="Joanna Lossow">
Joanna Lossow

Halina Lossow, imię zakonne Joanna od Miłosierdzia Bożego (ur. 10 lipca 1908 w Boruszynie koło Czarnkowa, zm. 2 stycznia 2005 w Laskach) – polska zakonnica katolicka, zasłużona dla idei ekumenizmu w Polsce, autorka ponad 60 publikacji o tej tematyce. Związana ze środowiskiem Lasek (Zakład dla Niewidomych i Zgromadzenie Franciszkanek Służebnic Krzyża).
Pochodzenie i rodzina.
Jej ojciec, Józef pochodził z rodu Lossow pochodzenia niemiecko-łużyckiego, od XVI wieku spolonizowanego. Matka pochodziła z arystokratycznego rodu Szembeków. Ojciec był ewangelikiem reformowanym, a matka katoliczką
Wykształcenie i działalność.
W 1931 roku ukończyła filologię francuską na Uniwersytecie Poznańskim, w 1933 została franciszkanką (Zgromadzenie Franciszkanek Służebnic Krzyża). Uzupełniała wykształcenie na Katolickim Uniwersytecie Lubelskim, gdzie w 1949 ukończyła filozofię chrześcijańską, a w 1959 obroniła licencjat z teologii. Pierwsze śluby zakonne złożyła w 1936, śluby wieczyste w 1942. Związana ze środowiskiem Lasek (Zakład dla Niewidomych i Zgromadzenie Franciszkanek, powołane przez Różę Czacką, matkę Elżbietę), była przełożoną domu zakonnego w Żułowie, mistrzynią nowicjatu w Laskach, radną generalną Zgromadzenia. Prowadziła w Laskach pracę wychowawczą oraz zarządzała Domem Rekolekcyjnym.
Od początku lat 60. aktywnie uczestniczyła w ruchu ekumenicznym. Jeszcze przed Soborem Watykańskim II współtworzyła – za zgodą prymasa Wyszyńskiego – wraz z przedstawicielami innych wyznań (m.in. z luterańską diakonisą siostrą Reginą Witt) stowarzyszenie, przekształcone później w Ośrodek Ekumeniczny im. Jana XXIII przy kościele Św. Marcina w Warszawie. W Kurii Metropolitalnej w Warszawie powierzono jej funkcję sekretarza Ośrodka ds. Jedności Chrześcijan (1962-1989). W latach 1974–1995 była członkiem Komisji Episkopatu Polski ds. Ekumenizmu.
Doniesienia medialne.
W 2010 r. w mediach pojawiły się informacje jakoby Ryszard Walkowiak, urodzony w 1941 roku, był synem Joanny Lossow, ochrzczonym pod imieniem Ewaryst. Mężczyzna miał to odkryć, mając 65 lat. Według Walkowiaka zlecone przez niego badania genetyczne potwierdziły jego pokrewieństwo z bratanicą Joanny Lossow.

</doc>
<doc id="113936" url="https://pl.wikipedia.org/wiki?curid=113936" title="François Gayot de Pitaval">
François Gayot de Pitaval

François Gayot de Pitaval (ur. 1673 w Lyonie, zm. 1743) – prawnik francuski; autor pierwszego zbioru kronik karnych "Causes célèbres et intéressantes"; od jego nazwiska przyjęła się następnie nazwa "pitaval" na określenie tego typu zbioru.

</doc>
<doc id="113950" url="https://pl.wikipedia.org/wiki?curid=113950" title="Levy Mwanawasa">
Levy Mwanawasa

Levy Patrick Mwanawasa (ur. 3 września 1948 w Mufulirze, zm. 19 sierpnia 2008 w Paryżu) – zambijski prawnik i polityk, trzeci prezydent kraju od 2 stycznia 2002 do śmierci.
Zarys biografii.
Urodził się w Mufulirze, jako drugie z dziesięciorga dzieci swoich rodziców. Miał żonę Maureen i czworo dzieci: Chipokotę, Matola, Lubonę i Ntembego. Miał również dwoje innych dzieci (Miriam i Patrick) z pierwszego małżeństwa.
29 czerwca 2008 prezydent Levy Mwanawasa doznał udaru mózgu w Egipcie przed zaplanowanym szczytem Unii Afrykańskiej w Szarm el-Szejk. 1 lipca 2008 Mwanwasa został przetransportowany do szpitala we Francji. 19 sierpnia 2008 roku, tuż przed swoimi 60. urodzinami, prezydent zmarł. Obowiązki prezydenta kraju na czas hospitalizacji Mwanawasy, jak i też po jego śmierci, przejął wiceprezydent Rupiah Banda.

</doc>
<doc id="113951" url="https://pl.wikipedia.org/wiki?curid=113951" title="Rick Deckard">
Rick Deckard

Rick Deckard – główny bohater powieści Philipa K. Dicka "Czy androidy śnią o elektrycznych owcach?" (ang. "Do Androids Dream of Electric Sheep?") oraz opartego na niej filmu "Łowca androidów" (ang. "Blade Runner") Ridleya Scotta. W filmie grany jest przez Harrisona Forda, który ponownie wcielił się w tę postać w sequelu, filmie "Blade Runner 2049".
Charakterystyka postaci.
Powieść.
W powieści, rozgrywającej się w wyludnionym po wojnie San Francisco, Deckard jest policjantem, łowcą androidów mieszkającym z żoną w na wpół opuszczonym mrówkowcu. W postapokaliptycznej rzeczywistości pozycję społeczną wyznacza posiadanie zwierzęcia. Status ten wzmacnia nowa religia, merceryzm, która kładzie nacisk na odczuwanie przez ludzi duchowej wspólnoty ze wszystkimi istotami żywymi na Ziemi. Deckarda nie stać na prawdziwe zwierzę, ma tylko sztuczną owcę, więc gdy pojawia się szansa dużego zarobku, podejmuje się ryzykownego zadania, by zarobić na żywe zwierzę. Zostaje mianowany starszym łowcą i rozpoczyna poszukiwania sześciu androidów, które dostały się na Ziemię, porywając wahadłowiec i mordując jego załogę. Znajduje je i zabija po kolei. Za sukcesy dostaje wynagrodzenie, dzięki któremu może kupić sobie żywą kozę. W trakcie wykonywania zadania Deckard przeżywa dylematy moralne i zaczyna wątpić w słuszność swoich czynów – bo jak można naprawiać krzywdy prawie wymarłym zwierzętom przez masową produkcję i pseudo-hodowlę ich sztucznych replik, a jednocześnie bezlitośnie zabijać androidy, równie sztuczne istoty, których jedyną winą jest to, że wróciły na Ziemię? Dodatkowo podczas poszukiwań bohater wdaje się w zakazany przez prawo romans z kobietą-androidem, Rachel Rosen, zakochuje się w niej i spędza z nią noc. Rachel jednak chce jedynie wykraść mu tajemnice testu na empatię, dzięki któremu rozpoznaje się androidy, i skłonić go do zaprzestania ich zabijania. Gdy zamiary zawodzą, kobieta-android mści się, zabijając kozę Deckarda.
Film.
W utrzymanej w stylistyce kina noir adaptacji książki reżyser Ridley Scott położył większy nacisk na warstwę sensacyjną, zaś usunął treści religijne. Deckard jest tu samotnikiem, byłym pracownikiem wydziału policji, zwerbowanym do odnalezienia i zlikwidowania zbiegłych androidów (zwanych w filmie replikantami). Miejsce akcji, futurystyczne Los Angeles, wygląda tu jak gigantyczny mroczny slums, gdzie ciągle padają kwaśne deszcze. W konfrontacji Deckarda z likwidowanymi po kolei replikantami okazuje się, że zachowanie niektórych z nich czasem wydaje się być bardziej ludzkie niż ścigających ich policjantów. Związek Deckarda z Rachel ma tu charakter znacznie bardziej romantyczny niż w książce, ostatnie ujęcia pierwotnej wersji filmu pokazują obraz pary podróżującej gdzieś w odległym kraju. W niektórych wersjach filmu pojawiają się zawoalowane sugestie, że sam Deckard może być nieświadomym swego pochodzenia replikantem, co wciąż jest przedmiotem sporu między twórcami filmu.
Do roli Ricka Deckarda twórcy brali pod uwagę całą plejadę gwiazd kina, m.in. Dustina Hoffmana, Gene’a Hackmana, Seana Connery’ego, Jacka Nicholsona, Paula Newmana, Clinta Eastwooda, Arnolda Schwarzeneggera, Ala Pacino, Burta Reynoldsa, Nicka Nolte i Christophera Walkena.
Analiza.
Według M. Blake’a Wilsona Deckard, najsłynniejszy pracownik wymiaru sprawiedliwości w twórczości Dicka, jest „jednym z najbardziej ludzkich gliniarzy w literaturze”, wykazującym szeroki zakres emocji i empatii, co zostało dalej pokazane w filmowym sequelu ("Blade Runner 2049") przez postać K.
Odniesienia w kulturze.
Rick Deckard jest głównym bohaterem dwóch powieści autorstwa K.W. Jetera, sequeli oryginalnej książki: "Blade Runner 2. Dzień rozliczenia" ("Blade Runner 2: The Edge of Human" 1995, wyd. pol. Amber 1997) i "Blade Runner 3. Noc replikantów" ("Blade Runner 3: Replicant Night" 1996, wyd. pol. Amber 1998), pojawia się także w kolejnej części: "Blade Runner 4: Eye and Talon" (2000).
Postać Lydeckera w serialu "Cień anioła" była inspirowana osobą Ricka Deckarda.
Deckard Cain, jedna z postaci gry komputerowej "Diablo" nosi imię po Ricku Deckardzie.
W jednym z odcinków 6. sezonu serialu "The Expanse" – "Babylon's Ashes" pojawiły się tzw. easter egg – ukryte treści. Wiele postaci nosi tu nazwiska znanych bohaterów utworów s-f, wśród nich jest żołnierz o nazwisku Rick Deckard (inni to np.: David Bowman, postać z ', Duncan Idaho z "Diuny", Ellen Ripley z "Obcego", Sarah Connor z "Terminatora" i William Riker ze ').
Nagrody.
Harrison Ford w 2017 był m.in. nominowany do nagrody Saturna dla najlepszego aktora drugoplanowego za rolę Ricka Deckarda w filmie "Blade Runner 2049".

</doc>
<doc id="113952" url="https://pl.wikipedia.org/wiki?curid=113952" title="Dolina Staroleśna">
Dolina Staroleśna

Dolina Staroleśna (słow. "Veľká Studená dolina", niem. "Großes Kohlbachtal", węg. "Nagy-Tarpataki-völgy") – jedna z największych dolin tatrzańskich położonych na terenie Słowacji w Tatrach Wysokich. Otwarta w kierunku południowo-wschodnim łączy się z Doliną Małej Zimnej Wody ("Malá Studená dolina"), tworząc Dolinę Zimnej Wody. System Doliny Zimnej Wody i jej dwóch gałęzi tworzy dolinę walną.
Topografia.
Dolina Staroleśna w dolnej części jest zalesiona. Łagodnie podchodzi do górnej części, gdzie rozszerza się i układa tarasowo progami, rozgałęziając się w szereg kotlin i mniejszych dolin i podchodząc pod główną grań Tatr Wysokich. Do jej odgałęzień należą:
Dolina Staroleśna graniczy:
Stawy.
W dolinie znajduje się 27 stałych Staroleśnych Stawów i kilka okresowych stawków. Największy z nich to położony na wysokości 2057 m, pod ścianami Rówienkowej Turni ("Rovenková veža"), Zmarzły Staw Staroleśny ("Ľadové pleso"). Ma on 1,7 ha powierzchni i 17 m głębokości. Wypływa z niego Staroleśny Potok ("Veľký Studený potok"). Inne większe stawy to m.in.:
Nazwa.
Polska nazwa doliny pochodzi od nazwy położonej poniżej wylotu doliny wsi Stara Leśna, której mieszkańcy mieli w niej swoje pastwiska. Nazwa słowacka „Veľká Studená dolina” ("Wielka Zimna Dolina"), podobnie jak i nazwa sąsiednia „Malá Studená Dolina” ("Mała Zimna Dolina") oraz nazwy spływających nimi potoków związane są zapewne z subiektywnymi odczuciami zimna nieznanych nam, dawnych twórców tych nazw, przy czym nie jesteśmy dziś w stanie określić, które „zimne” nazwy były pierwotne: potoków czy dolin. W językach niemieckim i węgierskim nazwy doliny są pochodnymi odpowiednich nazw potoku ("Großes Kohlbach" i "Nagy-Tar-patak").
Historia.
Do 1882 roku Dolina Staroleśna była własnością węgierskiej rodziny Berzeviczy, od roku 1901 jest natomiast terenem państwowym. Najpóźniej od XVIII wieku pojawiali się tu górnicy i poszukiwacze skarbów. Z turystów jako pierwszy dolinę odwiedził Kazimierz Łapczyński z przewodnikiem Wojciechem Walą w 1861 r. Pierwszymi osobami, które do Doliny Staroleśnej dotarły w zimie, byli Lajos Károly Horn, Siegfried Neumann i Jenő Serényi 15 kwietnia 1911 r., tego samego dnia pojawili się w niej też dr Jablonszky z towarzyszem i przewodnikiem Johannem Breuerem.
Turystyka.
Przez dolinę przebiegają szlaki turystyczne: przez przełęcz Rohatkę ("Prielom") do Doliny Białej Wody i z Doliny Małej Zimnej Wody przez przełęcz Czerwona Ławka. W górnej części doliny znajduje się Schronisko Zbójnickie ("Zbojnícka chata"), a przy wejściu do doliny Rainerowa Chatka ("Rainerova chata") oraz Schronisko Bilíka ("Bilíkova chata"). W pobliżu Schroniska Bilíka, na potokach Małej Zimnej Wody i Staroleśnym połączonych w potok Zimnej Wody ("Studený potok") położone są Wodospady Zimnej Wody ("Vodopády Studeného potoka"). Prowadzi do nich szlak turystyczny ze Starego Smokowca oraz trasa Magistrali Tatrzańskiej.

</doc>
<doc id="113955" url="https://pl.wikipedia.org/wiki?curid=113955" title="Gugol">
Gugol



</doc>
<doc id="113956" url="https://pl.wikipedia.org/wiki?curid=113956" title="JRPG">
JRPG

Japońska gra fabularna (ang. "Japanese role-playing game", w skrócie JRPG) – gatunek gier komputerowych nazywanych tak z powodu swojego japońskiego pochodzenia. Często nazywane konsolowymi grami fabularnymi z uwagi na to, iż najczęściej ukazują się one na konsole gier wideo (zarówno stacjonarne, jak i przenośne), rzadziej na komputery osobiste lub urządzenia mobilne.
Producenci kładą największy nacisk na fabułę i klimat gry, pozwalający graczowi wczuć się w fantastyczny świat na ekranie. Innymi charakterystycznymi cechami są grafika kojarzona zazwyczaj z mangą i anime oraz (na ogół) liniowość fabuły, która prowadzi gracza ścieżką ściśle wytyczoną przez autorów gry.
Elementy RPG są tu zwykle uboższe niż w klasycznych cRPG, a potyczki odbywają się za pomocą charakterystycznych, najczęściej turowych systemów walk.
Przykładami gatunku mogą być np. "Final Fantasy", "Dragon Quest" i "Chrono Trigger".

</doc>
<doc id="113957" url="https://pl.wikipedia.org/wiki?curid=113957" title="Ridley Scott">
Ridley Scott

Sir Ridley Scott (ur. 30 listopada 1937 w South Shields) – brytyjski reżyser i producent filmowy.
Życiorys.
Dzieciństwo i młodość.
Urodzony w South Shields w hrabstwie Tyne and Wear (historycznie hrabstwo Durham) jako syn Elizabeth (z domu Williams) i pułkownika Francisa Percy’ego Scottów, Ridley wychowywał się w rodzinie wojskowej. Przez większość czasu jego ojciec, oficer królewskich wojsk inżynieryjnych, był nieobecny. Ze starszym bratem, Frankiem, który wstąpił do marynarki handlowej, Ridley miał słaby kontakt. Rodzina często przeprowadzała się, mieszkając między innymi w Kumbrii, Walii i Niemczech. Po II wojnie światowej rodzina Scottów przeprowadziła się z powrotem do rodzinnej, północno-wschodniej Anglii, ostatecznie osiedlając się w Teesside (którego industrialny krajobraz był inspiracją dla wielu scen w "Łowcy androidów").
Ridley uczył się w Grangefield Grammar School, a następnie w West Hartlepool College of Art (1954–1958), uzyskując dyplom z projektowania graficznego. Stopień magistra projektowania graficznego zdobył w elitarnym Royal College of Art (RCA), gdzie studiował w latach 1960–1962. Współtworzył tam magazyn ARK i pomógł w założeniu wydziału filmowego. Na zakończenie nauki nakręcił czarno-biały film krótkometrażowy "Chłopiec i rower", w którym zagrali jego ojciec i młodszy brat Tony. Strona wizualna filmu stała się późniejszym znakiem rozpoznawczym jego stylu.
Początki kariery.
Po ukończeniu studiów Scott podjął praktykę w BBC jako scenograf, uczestnicząc w realizacji popularnych seriali: policyjnego "Z Cars" i SF "Out of the Unknown". W BBC, zrobił remake filmu "Ścieżki chwały" jako film krótkometrażowy. Był wówczas wielbicielem Stanleya Kubricka.
Został zatrudniony jako scenograf przy serialu "The Daleks", gdzie miał między innymi stworzyć słynne postaci obcych. Jednakże na krótko przed rozpoczęciem pracy, z powodu braku czasu został zastąpiony przez Raymonda Cusicka. W BBC Scott wziął udział w programie szkoleniowym dla reżyserów. Przed odejściem ze stacji nakręcił kilka odcinków "Z Cars", jego spin-off "Softly, Softly" i serialu przygodowego "Adam Adamant Lives!".
W 1968 roku Ridley Scott z bratem Tonym założyli własne przedsiębiorstwo produkujące filmy i reklamy, o nazwie Ridley Scott Associates (RSA). Pracowali w niej z takimi reżyserami, jak: Alan Parker, Hugh Hudson, Hugh Johnson. W 1973 roku stworzył sugestywną reklamę telewizyjną pt. „Boy on Bike” (lub „Bike Ride”), dla firmy Hovis Ltd. (produkującej mąkę i pieczywo). W ankiecie w 2006 roku została ona uznana za ulubioną reklamę wszech czasów w Wielkiej Brytanii.
Pięciu członków rodziny Scotta to reżyserzy, wszyscy pracowali w RSA. Brat Tony przez dwie dekady był reżyserem odnoszącym sukcesy, synowie Jake i Luke oraz córka Jordan to twórcy reklamówek.
Znane filmy.
"Pojedynek".
"Pojedynek" był pierwszym filmem nakręconym przez Scotta. Wyprodukowany w Europie, otrzymał nagrodę za najlepszy debiut reżyserski na MFF w Cannes w 1977 roku, ale w USA okazał się kasową klapą. Film rozgrywa się w czasach wojen napoleońskich i opowiada historię dwóch oficerów huzarów – D’Huberta i Ferauda (granych przez Keitha Carradine’a i Harvey Keitela). Ich kłótnia z powodu drobnego incydentu zmienia się w gorzki i bolesny zatarg trwający przez kilkanaście lat, spleciony z większym konfliktem będącym tłem wydarzeń. Film chwalono za autentyzm mundurów i militariów czasów Napoleona, a także za odtworzenie metod fechtunku z początków XIX wieku, co było zasługą choreografa walk Williama Hobbsa. Film jest niemal wierną adaptacją opowiadania Josepha Conrada (Józefa Konrada Korzeniowskiego) o tym samym tytule.
"Obcy – ósmy pasażer Nostromo".
Kasowa porażka "Pojedynku" splotła się z sukcesem Alana Parkera. Scott przyznał, że przez tydzień był chory z zazdrości. Scott początkowo zamierzał zrealizować kolejną adaptację "Tristana i Izoldy", ale po obejrzeniu "Gwiezdnych wojen" dostrzegł nowe możliwości w filmach z bogatymi efektami specjalnymi. Dlatego przyjął posadę reżysera filmu "Obcy – ósmy pasażer Nostromo", przełomowego horroru SF z 1979 roku, dzięki któremu stał się rozpoznawalny na całym świecie. Film był kręcony w 1978 roku, ale scenografia, wizualna atmosfera i nacisk na realizm uczyniły z "Obcego" dzieło ponadczasowe.
"Łowca androidów".
Po roku pracy nad filmową adaptacją "Diuny" i nagłej śmierci brata Franka, Ridley nakręcił filmową adaptację powieści Philipa Dicka "Czy androidy śnią o elektrycznych owcach?". Mimo udziału Harrisona Forda i znakomicie przyjętej muzyki Vangelisa, film okazał się kasową klapą 1982 roku i szybko zdjęto z kin. Notatki Scotta posłużyły wytwórni Warner Bros. do stworzenia w 1991 roku wersji reżyserskiej, w której usunięto narrację z offu i zmieniono zakończenie. Scott osobiście nadzorował cyfrowe odnowienie "Łowcy androidów" i stworzył wersję ostateczną. Film wraz z powieścią Williama Gibsona uznawany jest za początek nurtu cyberpunku.
Reklama Apple Macintosha "1984".
W 1984 roku Scott nakręcił telewizyjną reklamę o nazwie "1984" napisaną przez Steve’a Haydena i Lee Clowa, wyprodukowaną przez firmę TBWA\Chiat\Day. Była ona pełna aluzji do powieści George’a Orwella "Rok 1984". Zagrali w niej Anya Major jako bezimienna bohaterka i David Graham jako Wielki Brat. Reklamę pokazano w USA 22 stycznia 1984 podczas trzeciej kwarty meczu finałowego Super Bowl. Zaprezentowała po raz pierwszy markę Macintosh.
"Legenda".
W 1985 r. Scott nakręcił "Legendę", film fantasy wyprodukowany przez Arnona Milchana. Nie mając doświadczenia w filmowych baśniach, Scott postanowił stworzyć film w świecie czarów, księżniczek i goblinów. W filmie zagrali Tom Cruise (Jack, główny bohater), Mia Sara (księżniczka Lily) i Tim Curry (Pan Ciemności). Seria problemów, zarówno z okresu zdjęciowego, m.in. zniszczenie lasu przez ogień, jak i w postprodukcji (głównie nadmiar montażu i zastąpienie oryginalnej muzyki Jerry’ego Goldsmitha kompozycjami Tangerine Dream) opóźniły premierę filmu. W rezultacie "Legenda" zebrała słabe recenzje.
1987–2000.
Pragnąc kasowego sukcesu i szacunku krytyki, która widziała w nim komercyjnego filmowca tworzącego fantastyczne ujęcia z nikłą treścią, Scott zdecydował się odłożyć filmy SF i fantasy, aby uniknąć zaszufladkowania. Zaczął tworzyć realistyczne, dojrzałe thrillery. Były to: "Osaczona" z Tomem Berengerem, Lorraine Bracco i Mimi Rogers w rolach głównych z 1987 roku oraz "Czarny deszcz" z Michaelem Douglasem i Andym Garcią z 1989 roku, częściowo kręcony w Tokio i Osace. Oba filmy odniosły umiarkowany sukces kasowy.
"Thelma i Louise", z Geeną Davis i Susan Sarandon, okazał się wielkim hitem i naprawił reputację Scotta. Jego kolejny film "1492. Wyprawa do raju" był jednak mniej popularny. Była to efektowna wizualnie historia Krzysztofa Kolumba. Ale film okazał się kasową klapą i Scott nie nakręcił kolejnego filmu przez 4 lata.
W 1995 roku Ridley i Tony utworzyli firmę Scott Free Productions w Los Angeles oraz kupili kontrolny pakiet brytyjskich Shepperton Studios, które w 2001 roku połączyły się z Pinewood Studios, tworząc The Pinewood Studios Group, z główną siedzibą w Buckinghamshire, w Anglii. Jego późniejsze filmy, jak: "Sztorm" i "G.I. Jane", były produkowane pod szyldem Scott Free.
Scott i jego brat od 2005 do 2010 roku byli producentami "Wzoru" dla CBS – serialu kryminalnego o genialnym matematyku, który pomaga FBI rozwiązywać zagadki kryminalne.
"Gladiator" i dalsze prace.
Ogromny sukces filmu "Gladiator" ożywił gatunek filmu "miecza i sandałów". Scott nakręcił następnie "Hannibala", sequel "Milczenia owiec" Jonathana Demme’a. W 2001 roku stworzył film wojenny "Helikopter w ogniu", który ustabilizował jego pozycję jako reżysera odnoszącego artystyczne i kasowe sukcesy.
W 2003 roku Scott wyreżyserował "Naciągaczy" adaptację powieści Erica Garcii z Nicolasem Cage’em, Samem Rockwellem i Alison Lohman. Film zebrał pozytywne recenzje i odniósł umiarkowany sukces kasowy. W 2005 roku stworzył międzynarodową produkcję "Królestwo niebieskie" opowiadającą o wyprawach krzyżowych, gdzie świadomie łączył historię z aktualnymi wydarzeniami. Rząd Maroka wysłał swoją kawalerię jako statystów do scen batalistycznych.
Niezadowolony z kinowej wersji filmu Scott nadzorował wersję reżyserską "Królestwa Niebieskiego", która została wydana na DVD w 2006 roku.
"Dobry rok", "Amerykański gangster", "W sieci kłamstw" i "Robin Hood".
Scott znów połączył siły z aktorem Russellem Crowe, reżyserując "Dobry rok", na podstawie bestsellerowej powieści. Film miał premierę 10 listopada 2006 roku. Rupert Murdoch, prezes News Corporation i współwłaściciel studia 20th Century Fox (które produkowały film) odrzucił "Dobry rok" na spotkaniu akcjonariuszy na kilka dni przed premierą.
Następnym projektem reżyserskim Scotta był film "American Gangster", przedstawiający historię króla narkotykowego światka Franka Lucasa. Był trzecim reżyserem, który miał zrealizować projekt po tym, jak zrezygnowali Antoine Fuqua i Terry George. Denzel Washington i Benicio del Toro byli początkowo obsadzeni w głównych rolach w filmie, który miał powstać według pierwotnego scenariusza Stevena Zailliana pod roboczym tytułem "Tru Blu". Obydwaj aktorzy otrzymali stawki w wysokości 20 i 15 mln dolarów, ale produkcja stanęła w miejscu. Po odejściu George’a, Scott przejął projekt na początku 2006 roku. Poprosił Zailliana o napisanie scenariusza od nowa, skupiając się na dynamice między Frankiem Lucasem i Richiem Robertsem. Washington powrócił z powrotem do projektu jako Lucas, a Robertsa zagrał Russell Crowe. Film miał swoją premierę w listopadzie 2007 roku, zebrał pozytywne recenzje i odniósł kasowy sukces. Pod koniec 2008 roku Scott zrealizował thriller szpiegowski "W sieci kłamstw", ponownie zatrudniając Crowe’a, a także Leonardo DiCaprio. Film w dniu premiery odniósł umiarkowany sukces i spotkał się z mieszanymi recenzjami. Scott nakręcił kolejną wersję opowieści o Robin Hoodzie nazwaną "Robin Hood" z Russellem Crowe i Cate Blanchett w rolach głównych. Film miał premierę w USA 14 maja 2010 roku.
Podejście i styl.
Scott był początkowo uważany za reżysera wymagającego, trudnego, niechętnego do współpracy z ekipą, ale z biegiem czasu stał się bardziej otwarty na pomysły pochodzące od aktorów. Na przykład w czasie pracy nad filmem "Thelma i Louise" wysłuchał rad Susan Sarandon, jak rozegrać niektóre sceny, a Russell Crowe w jednym ze swoich komentarzy stwierdził: "Lubię być na planie u Scotta, bo aktorzy mogą grać [...] i główny nacisk jest na ich grę."
Jego styl wizualny, charakteryzujący się dbałością o szczegóły scenograficzne i innowacyjnym, tworzącym atmosferę oświetleniem, miał duży wpływ na kolejne pokolenia filmowców. Scott często stosuje wolne tempo akcji pomiędzy kluczowymi scenami, te z kolei charakteryzuje bardzo dynamiczny montaż, np. w "Obcym" i "Blade Runner". Sheila Benson, krytyk gazety Los Angeles Times, nazwała ten drugi „Blade Crawler”, "bo jest tak cholernie wolny". Inną stosowaną przez niego techniką jest umiejętne posługiwanie się dźwiękiem lub muzyką do budowania napięcia, jak w "Obcym", gdzie zastosowano syk pary, sygnał komputera i hałas maszyn statku kosmicznego.
Nagrody i nominacje.
Ridley Scott był czterokrotnie nominowany do Oscara – trzykrotnie za reżyserię ("Thelma i Louise", "Gladiator", "Helikopter w ogniu") oraz jednokrotnie za najlepszy film ("Marsjanin"). Scott zdobył również 5 nominacji do Złotych Globów, co przełożyło się na jedną wygraną statuetkę za film "Marsjanin" w kategorii „najlepszy film komediowy lub musical”. W 2003 roku otrzymał tytuł szlachecki.
Życie prywatne.
Jego partnerką była aktorka Giannina Facio, która grała we wszystkich jego filmach od czasów "Sztormu" z wyjątkiem "American Gangster". Dzielił swój czas między domami w Londynie, Francji i Los Angeles. Jego młodszy brat Tony (1944–2012) również był reżyserem ("Top Gun", "Gliniarz z Beverly Hills II"), lecz popełnił samobójstwo w 2012 roku.

</doc>
<doc id="113962" url="https://pl.wikipedia.org/wiki?curid=113962" title="Gniewkowo (gmina)">
Gniewkowo (gmina)

Gniewkowo – gmina miejsko-wiejska w Polsce położona w województwie kujawsko-pomorskim, w powiecie inowrocławskim. W latach 1975–1998 gmina administracyjnie należała do województwa bydgoskiego.
Siedzibą gminy jest Gniewkowo.
Według danych z 30 czerwca 2004 gminę zamieszkiwały 14 782 osoby.
Struktura powierzchni.
Według danych z roku 2002 gmina Gniewkowo ma obszar 179,44 km², w tym:
Gmina stanowi 14,65% powierzchni powiatu.
Demografia.
Dane z 30 czerwca 2004:
Zabytki.
Wykaz zarejestrowanych zabytków nieruchomych na terenie gminy:
Sołectwa.
Oprócz miasta Gniewkowa, gminę tworzą 22 sołectwa:
Inne miejscowości:
Sąsiednie gminy.
Aleksandrów Kujawski, Dąbrowa Biskupia, Inowrocław, Rojewo, Wielka Nieszawka

</doc>
<doc id="113964" url="https://pl.wikipedia.org/wiki?curid=113964" title="Droga ekspresowa S3 (Polska)">
Droga ekspresowa S3 (Polska)

Droga ekspresowa S3 – droga ekspresowa w zachodniej części Polski na terenie województw: zachodniopomorskiego, lubuskiego i dolnośląskiego o planowanej długości 470,6 km, wytyczona południkowo ze Świnoujścia do Lubawki. Jednocześnie stanowi fragment międzynarodowej trasy E65, leżącej w transeuropejskim korytarzu transportowym (TEN-T).
Obecnie trasa na odcinku Parłówko – Bolków jest drogą ekspresową. Na pozostałych odcinkach posiada kategorię drogi krajowej i jest zarządzana przez Generalną Dyrekcję Dróg Krajowych i Autostrad (GDDKiA). Docelowo na całej swej długości będzie posiadała klasę techniczną S. Została zaplanowana jako droga o przekroju dwujezdniowym, czteropasmowym. Najdłuższy odcinek znajduje się na terenie województwa lubuskiego (odległość od granicy z zachodniopomorskim do granicy z dolnośląskim wynosi 184 km).
Dla pojazdów samochodowych oraz zespołów pojazdów o dopuszczalnej masie całkowitej (dmc) do 3,5 tony przejazd S3 jest bezpłatny. Pojazdy o dmc powyżej 3,5 tony, a także autobusy niezależnie od dmc, podlegają na niej elektronicznemu systemowi poboru opłat e-TOLL (w latach 2011–2021 viaTOLL).
Przebieg drogi.
Prowadzi południkowo od zespołu portów morskich Świnoujście-Szczecin na północy, wzdłuż zachodniej granicy państwa, przez ośrodki miejskie Gorzowa Wielkopolskiego i Zielonej Góry oraz Zagłębie Miedziowe do granicy z Czechami na południu. Za pośrednictwem linii promowych obsługiwanych przez Terminal Promowy w Świnoujściu zapewnia najkrótsze bezpośrednie połączenie południowej Skanii (E65 w Ystad oraz E22 w Trelleborgu) z północnymi Czechami (rejon Hradca Kralove i Pardubic), Pragą (D11) oraz portami basenu Morza Śródziemnego.
Północna część S3 w Szczecinie i okolicy włączona jest w sieć autostrad europejskich za pośrednictwem autostrady A6, z którą droga posiada wspólny przebieg pomiędzy węzłami Rzęśnica i Klucz (18, km). Środkowa część włączona jest poprzez autostradę A2 (węzeł Jordanowo), a południowa poprzez autostradę A4 i projektowaną A18 (węzeł Legnica Południe). Droga stanowi fragment szlaku łączącego aglomerację szczecińską z Trójmiastem (wraz z budowaną drogą ekspresową S6), za pośrednictwem autostrady A2 połączy ją również z aglomeracją poznańską, łódzką i warszawską, a przez autostradę A4 z aglomeracją wrocławską, GOP-em oraz aglomeracją krakowską.
Historia budowy.
Idea budowy autostrady równolegle do linii Odry po raz pierwszy pojawiła się w drugiej połowie lat 30. XX wieku i została ujęta w planach władz III Rzeszy dotyczących budowy sieci Reichsautobahn. Na przestrzeni dekady opracowano co najmniej trzy koncepcje przebiegu jej trasy. Pierwsze plany zakładały budowę autostrady ze Szczecina do Zgorzelca, z bliżej nieokreślonym terminem realizacji (jednak na pewno po 1941 r.). Kolejny projekt zakładał wytyczenie autostrady RAB 48 relacji Szczecin – Liberec. Natomiast w koncepcji z 1941 r., po trasie wcześniejszej RAB 48 zaplanowano przebieg trzech autostrad: RAB 99 (Szczecin – RAB 59), RAB 98 (RAB 59 – Zgorzelec) i RAB 137 (Zgorzelec – Liberec). Z uwagi na brak wystarczających środków finansowych żadna z tych wizji nigdy nie została zrealizowana.
Kolejny pomysł budowy tego typu drogi pojawił się po zakończeniu II wojny światowej. Sformułował go w połowie 1945 r. inż. Eugeniusz Buszma, a szczegółowo opisał we wrześniu 1945 r. na łamach „Przeglądu komunikacyjnego”. Jej trasa również nie do końca pokrywała się z przebiegiem S3, bowiem w założeniu Buszmy droga ta, o długości 200 km, wiodła z Poznania do Szczecina, mając stanowić część planowanej sieci polskich autostrad, jako autostrada IV rzędu. Techniczne parametry tej drogi zostały przedstawione w styczniu 1946 r. w dwóch pierwszych numerach pisma „Drogownictwo”, lecz także pozostała ona jedynie w planach.
Następne plany dotyczące budowy drogi wzdłuż zachodniej granicy Polski zaprezentowano w 1963 r. i 1971 r. („Drogownictwo” nr 8/1971), a ich trasy były bardzo zbliżone do ostatecznego korytarza S3. W koncepcji z 1971 r. – autorstwa mgr inż. Eugeniusza Buszmy – drogę nazwano „magistralą” i określono, że będzie ona posiadała jedną lub dwie jezdnie. Narzędziem do realizacji tego zamierzenia miała być "Decyzja Nr 7/76 Prezydium Rządu z dnia 23 stycznia 1976 r. w sprawie rozwoju transportu samochodowego oraz budowy dróg publicznych w latach 1976–1980". Był to pierwszy moment, gdy faza koncepcyjna miała przełożenie na rozpoczęcie robót wykonawczych.
Na przełomie 1976 r. i 1977 r. rozpoczęto budowę drogi E14 od węzła Rzęśnica do Goleniowa wraz z obwodnicą tej miejscowości o długości 20,8 km.
20 lipca 1979 oddano do ruchu dwujezdniowy odcinek Rzęśnica – Rurka i jednojezdniową obwodnicę Goleniowa, zaś w kolejnych latach dobudowano drugą jezdnię obwodnicy, co okazało się największą inwestycją drogową w tym regionie przed 1989 r. Droga posiadała skrzyżowania jednopoziomowe.
Na kolejny krok trzeba było czekać dekadę. 14 czerwca 1985 Prezydium Rządu powzięło "Postanowienie nr 55/85 w sprawie kierunkowego układu autostrad i dróg ekspresowych oraz prac przygotowawczych do ich realizacji" wraz z załącznikami, w których zawarto kierunkowy układ autostrad i dróg ekspresowych w Polskiej Rzeczypospolitej Ludowej, a trasę E14 relacji „/Ystad/ Świnoujście-Szczecin-Zielona Góra-Legnica-Bolków-Lubawka /Praha/” określono, jako drogę ekspresową (załącznik nr 1). Do realizacji w pierwszej kolejności przewidziano łącznie 40 km tej drogi: 16 km między Świnoujściem i Szczecinem oraz 24 km między Szczecinem i Gorzowem Wlkp. (załącznik nr 3). Z drugiego z tych odcinków udało się zrealizować jedynie jednojezdniowe drogowe obejście wsi, leżących na północ od Gorzowa Wlkp. (Baczyny i Marwic). Poza wspomnianym wyżej planem, w 1985 r. rozpoczęto budowę odcinków jednojezdniowych dróg pomiędzy Sulechowem i Trasą Północną w Zielonej Górze (13,4 km) oraz Zieloną Górą i Niedoradzem.
Dalsza część budowy miała już miejsce w czasach III RP. Na początku lat 90., na fali zmian systemowych w Polsce, budowa drogi wzdłuż zachodniej granicy stała się jednym z priorytetów. 28 września 1993 rząd Hanny Suchockiej rozporządzeniem ustalił kierunkowy układ sieci autostrad i dróg ekspresowych, w którym drogę relacji „Szczecin-Zielona Góra-Legnica-Bolków-Lubawka (Praha)” określono, jako autostradę A3, a drogę relacji „(Ystad) Świnoujście-Szczecin”, jako drogę ekspresową.
Ustalenia te potwierdził 23 stycznia 1996 rząd Józefa Oleksego w drodze rozporządzenia, w którym utrzymano przebieg ww. dróg, a dodatkowo po raz pierwszy użyto pojęcia „droga ekspresowa S3" dla określenia odcinka „(Malmö)-Świnoujście-Szczecin”. Nazwa A3 w odniesieniu do odcinka na południe od Szczecina pozostała bez zmian.
W kwietniu 1998 r. Generalna Dyrekcja Dróg Publicznych (GDDP) opublikowała raport pod nazwą „Strategia utrzymania i rozwoju sieci dróg krajowych do 2015 r.”, w którym oszacowała ruch na planowanej autostradzie A3 na 3–4 tys. pojazdów na dobę, a więc znacznie mniej, niż poziom uznawany za opłacalny w przypadku autostrady płatnej przez inwestora prywatnego (powyżej 15 tys. pojazdów na dobę). Skutkiem tego raportu było przesunięcie w planach rządowych terminu budowy A3 na okres po 2015 r., co oznaczało, że utraciła ona priorytetowy status. Potwierdzeniem tego było odstąpienie przez Agencję Budowy i Eksploatacji Autostrad od przetargu na wykonanie map numerycznych niezbędnych przy pracach związanych z lokalizacją drogi. Dane te były jednak diametralnie odmienne od prognozy ruchu, wykonywanej w ramach unijnego programu TransLofs, wedle której dobowe natężenie ruchu na północnym odcinku planowanej A3 miałoby wynosić od maksymalnie 35 tys. (Świnoujście – Szczecin) do co najmniej 17 tys. (Szczecin – węzeł A3 z A2). Badania te przeprowadzone były także w ramach kilku innych unijnych programów: Baltic Bridge, Oderregio i Matros. Ich wyniki jednoznacznie wskazywały, że nie ma żadnych merytorycznych przeszkód przed wpisaniem jej w narodowy program budowy autostrad. Zdaniem ekspertów analizy wykonane przez GDDP i Ministerstwo Transportu nie obejmowały ruchu na A3 generowanego z autostrad niemieckich, mostowej przeprawy przez cieśninę Sund oraz z tzw. Trójkąta Nordyckiego (systemu kolejowo-drogowego w kilku państwach UE). Co więcej, z raportu „Synteza Wyników Generalnego Pomiaru Ruchu 2000 na drogach krajowych” sporządzonego na przełomie 2000 r. i 2001 r. na zlecenie GDDP wynikało, że średni dobowy ruch pojazdów samochodowych na szlaku E65 w granicach Polski wyniósł ponad 8 600 pojazdów. Ponadto A3 znalazła ważne miejsce w strategiach rozwoju województw zachodniej części kraju.
Przełom nastąpił na początku nowego tysiąclecia, bowiem rząd Jerzego Buzka rozporządzeniem z 21 września 2001 zasadniczo zmienił układ sieci autostrad, dróg ekspresowych oraz dróg o znaczeniu obronnym. W akcie tym zrezygnowano z budowy autostrady A3, w zamian tego cały odcinek ze Świnoujścia do Lubawki oznaczony został, jako droga ekspresowa S3. Przeważyły więc argumenty o szacowanym relatywnie niskim – w porównaniu z innymi planowanymi autostradami – natężeniem ruchu drogowego, a co za tym idzie nieopłacalnością budowy płatnej autostrady A3. Dlatego we wszystkich późniejszych rozporządzeniach Rady Ministrów (z 26 sierpnia 2003, z 15 maja 2004, z 13 lutego 2007 i z 20 października 2009) droga wzdłuż zachodniej granicy posiada status drogi ekspresowej i oznaczenie S3, a rozporządzenia te doprecyzowywały jedynie jej przebieg. W wyniku tego jedyną polską autostradą relacji północ-południe pozostaje autostrada A1 Gdańsk – Gorzyczki.
Na przełomie sierpnia i września 2005 r. w lubuskich mediach regionalnych pojawiły się wątpliwości na temat realności budowy trasy S3. Wywołane one zostały ujawnieniem Studium Zagospodarowania Przestrzennego, przygotowanym przez Instytut Geografii i Przestrzennego Zagospodarowania PAN na zlecenie Ministerstwa Infrastruktury. Autorzy studium proponowali rezygnację z dotychczasowej koncepcji przebiegu drogi S3, w jej miejsce wskazując pilniejszą potrzebę budowy autostrady ze Szczecina przez Gorzów Wielkopolski, Poznań i Wrocław do granicy czeskiej. Wizja ta oznaczałaby ominięcie przez nową trasę środkowej i południowej części województwa lubuskiego oraz Legnicko-Głogowskiego Okręgu Miedziowego. Wywołało to protesty władz Gorzowa, Zielonej Góry oraz mniejszych miast, a Sejmik Województwa Lubuskiego uznał koncepcję przedstawioną w studium za sprzeczną ze strategią województwa i godzącą w interes regionu. 9 listopada 2005 nowy Minister Transportu i Budownictwa Jerzy Polaczek zadeklarował, że budowa trasy S3 według pierwotnego projektu jest priorytetem jego resortu na lata 2006–2009.
Budowa czeskiej autostrady D11, mającej stanowić kontynuację drogi ekspresowej S3, początkowo przewidywana była w latach 2008–2012. Po polskiej stronie łączyć się z nią ma odcinek Bolków – Lubawka (szacowany koszt jego budowy to ok. 2,7 miliarda zł), którego częścią będą dwa tunele, w tym jeden z najdłuższych w Polsce – w Starych Bogaczowicach.
9 października 2006 w drodze przetargu wyłoniono projektanta „koncepcji programowej drogi ekspresowej S3 na odcinku Nowe Miasteczko – Legnica (ul. Chojnowska)” o długości 63 km.
3 stycznia 2007 Rada Ministrów zatwierdziła plan inwestycji drogowych w ramach Programu Infrastruktura i Środowisko na lata 2007–2015. Na liście wspieranych projektów znalazła się m.in. budowa trasy S3 na odcinku Legnica – Lubawka, który miałby powstać w latach 2013–2015 za ok. 300 mln €. We wrześniu 2008 r. GDDKiA poinformowała o opracowaniu czterowariantowej koncepcji programowej przebiegu drogi na odcinku Legnica (A4) – Lubawka (granica państwa) o długości ok. 68 km.
W 2007 r. w mediach pojawiła się informacja, że szczeciński oddział GDDKiA planował włączenie drogi S3 w ciąg autostrady A6 w węźle Goleniów Północ, gdzie miałyby się łączyć drogi ekspresowe – S3 i S6 oraz projektowane Zachodnie Drogowe Obejście Szczecina i poprowadzenie jej wspólnym śladem aż do węzła Szczecin Klucz.
28 listopada 2012 premier Donald Tusk potwierdził rządowe plany rozpoczęcia budowy odcinka Nowa Sól – Lubawka w 2015 r. i jej zakończenia w 2017 r.
Na przełomie 2012 r. i 2013 r. złożono wnioski o wydanie Zezwoleń na Realizację Inwestycji Drogowej (ZRID) dla następujących inwestycji:
5 czerwca 2013 ogłoszono przetargi ograniczone na realizację wyżej wymienionych inwestycji.
21 czerwca 2013 zostały ogłoszone trzy przetargi na realizację drugiej jezdni odcinka Sulechów – Nowa Sól Południe (43, km), który został podzielony na trzy etapy:
23 sierpnia 2013 ogłoszono przetargi ograniczone a 19 grudnia 2014 podpisano umowę na realizację odcinków:
30 sierpnia 2013 ogłoszono przetargi ograniczone na realizację odcinków:
14 sierpnia 2014 ogłoszono przetargi ograniczone na realizację odcinka Legnica – Bolków. Długość: ok. 35,8 km. Odcinek podzielono na 2 zadania:
Świnoujście – Szczecin.
Za najdłuższą, ponad 200-kilometrową część drogi, zlokalizowaną w województwie zachodniopomorskim oraz na północy województwa lubuskiego odpowiada szczeciński oddział GDDKiA.
Obwodnica Troszyna, Parłówka i Ostromic.
Początkowo obwodnica Troszyna, Parłówka i Ostromic posiadała długość 6,131 km, z czego 4,205 km stanowiła droga dwujezdniowa. 26 stycznia 2009 nastąpiło otwarcie wniosków o dopuszczenie do udziału w przetargu ograniczonym na budowę odcinka, wyniki przetargu miały być ogłoszone w kwietniu 2009. 5 sierpnia 2009 Wojewoda Zachodniopomorski wydał pozwolenie na budowę dla tej inwestycji objęte klauzulą natychmiastowej wykonalności. 28 sierpnia 2009 GDDKiA Oddział Szczecin zaprosiła wszystkich 12 oferentów do II etapu przetargu, który miał zostać zakończony 8 października 2009, a następnie 14 października 2009. Ostatecznie wpłynęło 6 ofert, zaś najkorzystniejszą złożył Budimex Dromex SA, z którym 20 listopada 2009 podpisano umowę z terminem wykonania 21 miesięcy od rozpoczęcia robót. 1 grudnia 2009 inwestor przekazał wykonawcy plac budowy. 13 lipca 2011 nastąpiło udostępnienie tego odcinka dla ruchu.
Brzozowo – Miękowo.
Długość: 22,4 km; przetarg ogłoszono w październiku 2015 r. 18 grudnia 2017 została podpisana umowa na realizację odcinka z przedsiębiorstwem Budimex o wartości 360,54 mln zł z planowanym zakończeniem prac wiosną 2021 roku. W 2021 r. media podały za możliwe oddanie odcinka do normalnego ruchu w drugiej połowie kwietnia 2021 r. Budowa odcinka zakończyła się 27 kwietnia 2021 r.
Obwodnica Miękowa (Miękowo – Goleniów Północ).
Obwodnica Miękowa o długości 4,1 km jest w całości drogą dwujezdniową. Posiada jedno bezkolizyjne skrzyżowanie w postaci węzła Miękowo, zlokalizowanego na północ od wsi. 27 maja 2009 Wojewoda Zachodniopomorski wydał pozwolenie na budowę. 22 czerwca 2009 GDDKiA Oddział Szczecin ogłosiła przetarg na realizację inwestycji. 3 sierpnia 2009 zaprosiła wszystkich 10 oferentów do 2. etapu postępowania, które 21 września 2009 wygrało przedsiębiorstwo Strabag. Umowa z wykonawcą została podpisana 26 listopada 2009, który na ukończenie budowy miał 20 miesięcy (z wyłączeniem okresów zimowych). 15 lipca 2011 nastąpiło otwarcie dla ruchu zachodniej jezdni obwodnicy, a 16 grudnia 2011 oddano do użytku drugą jezdnię, węzeł drogowy w północnej części obwodnicy i drogi wspomagające.
Goleniów Północ – Rzęśnica.
W skład tej trasy wchodził dwujezdniowy odcinek z kilkoma kolizyjnymi skrzyżowaniami oraz „dzikimi” leśnymi parkingami i barami (budowany w latach 1976–1982, sukcesywnie modernizowany). Ostatni przetarg dotyczył dostosowania trasy Goleniów Północ – Rzęśnica o długości 19 km do pełnych parametrów drogi ekspresowej wraz z budową nowego węzła drogowego Kliniska oraz przebudową węzła Rzęśnica. 18 grudnia 2017 została podpisana umowa z przedsiębiorstwem Budimex na kwotę 126,28 mln zł. Planowano oddanie odcinka do ruchu wiosną 2021 r. 10 czerwca 2020 oddano do eksploatacji węzeł Rzęśnica i węzeł Kliniska. Prace związane z modernizacją odcinka zakończyły się 27 kwietnia 2021.
Rzęśnica – Szczecin Klucz (A6).
Długość: 18,3 km (odcinek stanowi część wspólną z autostradą A6). Odcinki na trasie są następujące:
W pierwszym etapie modernizacji w latach 2011–2014 powstał nowy węzeł Szczecin Dąbie, d. Tczewska (pomiędzy km 89+652,20 a km 90+221,20 według pikietażu drogi A6) wraz z przebudową dróg o dł. 2,84 km.
Kolejny przetarg na przebudowę 3,5 km autostrady pomiędzy węzłami Rzęśnica – Szczecin Dąbie ogłoszono 12 października 2015 a umowę z wykonawcą ― firmą Energopol – Szczecin S.A. podpisano prawie 2 lata później ― 8 września 2017. Od 9 listopada 2017 wprowadzono na tym odcinku tymczasową organizację ruchu, a od 1 grudnia całkowicie wyłączono z ruchu jezdnię północno-zachodnią i przełożono ruch na jezdnię południowo-wschodnią, wprowadzając na niej ruch dwukierunkowy. 5 lipca 2018 czasowo (na okres wakacji) przywrócono do ruchu będącą nadal w budowie jezdnię południowo-wschodnią. 20 października 2018 dwukierunkowy ruch przełożony został na ukończoną jezdnię północno-zachodnią, co umożliwiło rozpoczęcie przebudowy jezdni południowo-wschodniej. Przewidywano wówczas zakończenie robót w II kw. 2020.
Na początku lipca 2019 r. Energopol Szczecin SA złożył w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nie rozpoczętych kontraktów miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac. Wskutek nie wywiązywania się z zawartego kontraktu, 31 października 2019 GDDKiA odstąpiła od umowy z Energopolem dot. przebudowy odcinka Rzęśnica – Szczecin Dąbie. W grudniu 2019 r. miał zostać ogłoszony przetarg na dokończenie inwestycji. 30 marca 2020 podpisano umowę z PRD Nowogard na dokończenie 20% prac na tym odcinku i ostatecznie oddano go do ruchu 9 grudnia 2020.
Szczecin Klucz – Gorzów Wielkopolski Północ.
Na południe od Szczecina został wybudowany całkowicie nowy niemal 82-kilometrowy odcinek drogi dwujezdniowej i dwupasmowej, od węzła Klucz na autostradzie A6 do zachodniej obwodnicy Gorzowa Wielkopolskiego, który w większości przebiega trasą planowanej wcześniej autostrady A3. Powstało tu 77 obiektów mostowych, z czego 43 ponad drogą i 34 w jej ciągu. Budowa przebiegała jednocześnie na trzech etapach:
Termin ukończenia prac początkowo ustalony był na 24 miesiące od daty rozpoczęcia budowy. W związku z napotkanymi w trakcie budowy II etapu trudnościami geologicznymi (nieudokumentowany w projekcie drogi wiszar), które spowodowały konieczność zaprojektowania nowego, większego wiaduktu w ciągu drogi i objęcia go osobnym kontraktem (co wymusiło przygotowanie dodatkowych zezwoleń i rozpisanie nowego przetargu) termin oddania drogi do użytku został wydłużony.
Gorzów Wielkopolski Północ – Gorzów Wielkopolski Południe.
Dwujezdniowa zachodnia obwodnica Gorzowa Wielkopolskiego (jezdnia wschodnia: 11,877 km, jezdnia zachodnia: 11,66 km) łączy odcinek drogi S3 Szczecin – Gorzów Wielkopolski z odcinkiem S3 Gorzów Wielkopolski – Międzyrzecz. Powstawała w trzech etapach:
Gorzów Wielkopolski Południe – Sulechów.
Trasa tego odcinka znajduje się w całości w granicach województwa lubuskiego, a inwestorem jego budowy był zielonogórski oddział GDDKiA. Według planów miał on zostać oddany do użytkowania do końca 2012 r.
Gorzów Wielkopolski Południe – Międzyrzecz Północ.
Odcinek dwujezdniowy. Długość: 37,6 km. Zbudowany wraz z obwodnicą Skwierzyny i dwoma węzłami.
Prace nad dokumentacją do wniosku o wydanie decyzji o ustaleniu lokalizacji tego odcinka S3 rozpoczęły się w 2003 r., w 2005 r. zatwierdzono jego koncepcję programową, a 22 grudnia 2006 wydano decyzję środowiskową. 31 marca 2010 Wojewoda Lubuski wydał Zezwolenie na Realizację Inwestycji Drogowej (ZRID) dla całego odcinka. 6 kwietnia 2010 zielonogórski oddział GDDKiA ogłosił przetargi ograniczone na budowę dwujezdniowej drogi S3 od węzła Gorzów Południe do węzła Międzyrzecz Północ. Budowę podzielono na dwa zadania:
16 czerwca 2011 podpisano umowy z wykonawcami. Prace budowlane na obydwu odcinkach rozpoczęły się 14 lipca 2011, a oddano je do użytku 15 maja 2014.
Obwodnica Międzyrzecza.
Długość: 6,37 km. Odcinek początkowo powstał jako jednojezdniowy wraz z dwoma węzłami: Międzyrzecz Północ i Międzyrzecz Południe (budowany grudzień 2004 r. – 23 sierpnia 2006).
Dziesięć lat po rozpoczęciu prac nad pierwszą jezdnią ― 17 listopada 2014 ― podpisano umowę na budowę zachodniej jezdni obwodnicy wraz z węzłem Międzyrzecz Zachód w miejscu przecięcia drogi ekspresowej z drogą wojewódzką nr 137. Przetarg na budowę wygrało konsorcjum Budimeksu (lider, udział 95%) i Ferrovial Agroman. Wartość kontraktu wyniosła 83,65 mln zł netto. 19 października 2016 wykonawca udostępnił dwie jezdnie obwodnicy – nowo wybudowaną zachodnią oraz starą wschodnią. Prace planowano zakończyć w czerwcu 2017, lecz udało się to ponad pół roku wcześniej 21 grudnia 2016. Okres gwarancji: 10 lat.
Międzyrzecz Południe – Sulechów.
Prace nad dokumentacją do wniosku o wydanie decyzji o ustaleniu lokalizacji tego odcinka S3 rozpoczęły się w 2003 r., w 2005 r. zatwierdzono jego koncepcję programową, a 24 grudnia 2007 wydano decyzję środowiskową. 23 grudnia 2009 Wojewoda Lubuski wydał Zezwolenie na Realizację Inwestycji Drogowej (ZRID) dla dwóch z czterech pododcinków tego fragmentu S3, zaś 30 grudnia 2009 ZRID dla dwóch pozostałych. 14 listopada 2008 zielonogórski oddział GDDKiA ogłosił przetargi ograniczone na budowę poszczególnych etapów. 23 lipca 2010 podpisano umowy.
Długość łączna odcinka: ok. 43 km, który zgodnie z umową być gotowy do 17 czerwca 2013. Następujące odcinki realizacyjne weszły w jego skład:
Wcześniej istniał już 700-metrowy odcinek przy węźle Sulechów, wbudowany w latach 2005–2006.
Sulechów – Nowa Sól Południe.
Budowany w latach 1985–1998 odcinek drogi jednojezdniowej Sulechów ― Nowa Sól Zachód został gruntownie wyremontowany w latach 2005–2008; przekrój drogowy miał szerokość 7,00 m z obustronnym poboczem utwardzonym o szerokości 2,00 m z jezdnią o nawierzchni bitumicznej w stanie dobrym. Długość łączna: 43, km. Dobudowa wschodniej jezdni i dostosowanie istniejącej zachodniej do standardów dwujezdniowej drogi ekspresowej odcinek odbyło się na trzech etapach Za tę część drogi S3 także odpowiada zielonogórski oddział GDDKiA.
Sulechów ― Zielona Góra Północ.
Odcinek warunkowo dwujezdniowy od 20 października 2017 o długości 13,4 km, w budowie pomiędzy 10 kwietnia 2015 a 20 października 2018 z wyjątkiem zachodniego mostu przez Odrę. Ostatecznie oba mosty nad Odrą zostały udostępnione kierowcom ponad rok później ― 20 grudnia 2019.
Zielona Góra Północ – Niedoradz.
Długość odcinka 13,3 km, druga jezdnia bud. 20 października 2015 – 30 listopada 2018; pierwotny termin ukończenia – maj 2018, z powodu zmian projektowych i zwiększenia zakresu prac na dotychczasowej, zachodniej jezdni został przesunięty na 20 listopada 2018.
Niedoradz – Nowa Sól Południe.
W latach 1995–1998 wybudowano w standardzie drogi ekspresowej 8-kilometrowy odcinek jednojezdniowej obwodnicy Nowej Soli od węzła Niedoradz do węzła Nowa Sól Zachód, który nie był oznaczony jako droga ekspresowa. Przebudowę tego odcinka zakończono w 2007 r.
Długość całego odcinka: 17, km, druga jezdnia bud. 5 lutego 2016 – 20 grudnia 2018. Podpisanie umowy z Budimexem na budowę drugiej jezdni nastąpiło 20 października 2015, koszt to ponad 194 mln zł, a czas realizacji miał wynieść 22 miesiące (z wyłączeniem okresów zimowych pomiędzy 15 grudnia, a 15 marca). Drogę planowano oddać do ruchu w maju 2018 r. Z powodu konieczności wprowadzenia zmian projektowych wskutek rozszerzenia przez zamawiającego zakresu remontu istniejącej zachodniej jezdni S3, termin zakończenia prac, przesunięty już uprzednio na lipiec 2018 r., ustalono na 20 listopada 2018, potem ponownie przesunięto go na 14 grudnia 2018
Nowa Sól Południe – Legnica Południe.
Za południową część drogi ekspresowej S3 odpowiada GDDKiA Oddział Wrocław.
Nowa Sól Południe – Polkowice Północ.
Odcinek dwujezdniowy, czteropasowy o długości 33, km. 19 grudnia 2014 podpisano umowę z wykonawcą z terminem realizacji prac na 19 czerwca 2018. Projekt powstawał etapami do 15 września 2018:
Polkowice Północ – Lubin Północ.
Długość: 14, km. 22 grudnia 2014 podpisano umowę na budowę tego odcinka drogi S3 w trybie „projektuj i buduj”. Jego wykonawcą było konsorcjum Salini, Todini, Przedsiębiorstwo Robót Inżynieryjno-Budowlanych Export-Tribex, które realizowało zadanie za ok. 561 mln zł. Planowany termin oddania do ruchu przewidziany umową to 19 czerwca 2018. W połowie 2017 r. generalny wykonawca przestał płacić podwykonawcom, co spowodowało zatrzymanie budowy. W lutym 2018 r. ustalono nowy termin zakończenia prac na 31 marca 2019. Ponieważ Wykonawca pomimo wezwań ze strony GDDKiA nie powrócił na plac budowy i nie podjął prac, 29 kwietnia 2019 umowa z konsorcjum Salini została rozwiązana. 19 czerwca 2019 ogłoszono przetarg na dokończenie zaawansowanej w ok. 75% budowy, rozstrzygnięto go 3 października 2019, a 20 listopada 2019 podpisana została nowa umowa z konsorcjum Mota-Engil Central Europe (lider), Masfalt oraz Drogomex (partnerzy) o wartości ok. 228,4 mln zł, zgodnie z którą prace miały zostać zakończone w II kwartale 2021 r. 20 listopada 2020 przekazano do ruchu ponad 6-kilometrowy fragment jednej jezdni pomiędzy węzłami Polkowice Południe, a Lubin Północ, zaś w marcu 2021 r. ukazała się informacja o kolejnym opóźnieniu zakończenia inwestycji szacowanym wówczas na IV kwartał 2021 r., czyli na październik 2021 r. W związku, że na terenie budowy doszło do kradzieży gotowych elementów z budowy, co spowodowało opóźnienie otwarcia się o kolejny miesiąc. Otwarcie tego odcinka zostało rozłożone na 2 etapy: 29 października 2021 r. otwarto odcinek trzypasmowy w dwóch kierunkach, pomiędzy węzłami Lubin Północ (który został oddany do użytku w całości) a Polkowice Południe. Natomiast resztę odcinka z tego kontraktu otwarto ostatecznie 10 listopada 2021 r., oddając do ruchu 8-kilometrowy odcinek obwodnicy Polkowic pomiędzy węzłami Polkowice Południe (dawniej Polkowice) a Polkowice Północ (dawniej Kaźmierzów).
Brakujący fragment został podzielony na dwa odcinki:
Kontrakt obejmował również dokończenie budowy węzłów Polkowice Północ (d. Kaźmierzów), Polkowice Południe i Lubin Północ.
Lubin Północ – Legnica Południe.
Podzielony na dwa odcinki:
Legnica Południe – Bolków.
Legnica Południe – Jawor.
6 października 2015 podpisano umowę na budowę odcinka Legnica Południe (bez węzła na autostradzie A4) – Jawor II (dł. 19,7 km) z węzłami Jawor (z DK3) i Jawor II (z DW 374) oraz Miejscem Obsługi Podróżnych Jawor. Zadanie realizowało konsorcjum Eurovia i Warbud za kwotę ok. 316 mln zł. Odcinek miał zostać zaprojektowany i wybudowany w okresie 36 miesięcy od daty podpisania umowy, z wyłączeniem z realizacji robót okresów zimowych trwających od 15 grudnia do 15 marca. Odcinek oddano do użytku 15 października 2018.
Jawor – Bolków.
Zadanie Jawor II (bez węzła) – Bolków (dł. 16,1 km) z węzłami Paszowice (z DK3) oraz Bolków (z DK5) – 30 września 2015 podpisano umowę na kwotę ok. 345 mln zł z przedsiębiorstwem Mota Engil; odcinek miał zostać zaprojektowany i wybudowany w okresie 36 miesięcy od daty podpisania umowy, z wyłączeniem z realizacji robót okresów zimowych trwających od 15 grudnia do 15 marca. Odcinek oddano do użytku 15 października 2018.
Odcinki nieoznaczone jako droga S3.
Następujące nowe, bądź przebudowane odcinki o łącznej długości 5,4 km nie są oznaczone jako S3:
Obwodnica Międzyzdrojów.
2,9-kilometrowy, jednojezdniowy odcinek obejścia Międzyzdrojów z 300-metrową estakadą i układem dróg łączących (bud. listopad 2006 – 20 czerwca 2008). Droga zostanie oznaczona jako droga ekspresowa po budowie S3 na odcinku Świnoujście – Troszyn.
Obwodnica Wolina.
2,5-kilometrowy odcinek jednojezdniowej obwodnicy Wolina (wraz z nowym mostem nad Dziwną i estakadą dojazdową oraz układem dróg łączących) otwarto w grudniu 2003 r.. Droga krajowa nr 3 na tym odcinku zostanie oznaczona jako S3 po dostosowaniu do parametrów drogi ekspresowej odcinka Świnoujście – Troszyn.
Odcinki w budowie.
Świnoujście – Troszyn.
2 grudnia 2019 ogłoszono przetarg na zaprojektowanie i budowę 33-kilometrowego odcinka S3 od ronda przy tunelu pod Świną w Świnoujściu do obwodnicy Troszyna, Parłówka i Ostromic. Zadanie podzielono na dwa odcinki:
Węzeł Szczecin Kijewo.
Przetarg na modernizację węzła z DK10 ogłoszono 12 października 2015, a umowę z wykonawcą firmą Energopol Szczecin SA podpisano 8 września 2017.
Na początku lipca 2019 r. Energopol Szczecin SA złożył w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nie rozpoczętych kontraktów miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac. Wskutek nie wywiązywania się z zawartego kontraktu 14 października 2019 umowa z Energopolem została rozwiązana.
Dopiero 7 stycznia 2021 wyłoniono w przetargu wykonawcę pozostałych do wykonania 80% prac nad przebudowy węzła Szczecin Kijewo. Został nim Budimex. Umowę podpisano 23 lutego 2021, a oddanie do ruchu planowane jest na 15 lipca 2022.
Bolków – Lubawka (granica z Czechami).
Łączna długość odcinka: 31,5 km. Przetarg ogłoszono 31 maja 2017, zestawienie poznano w listopadzie 2017. W ciągu S3 z Bolkowa do granicy państwa z Czechami wybudowane zostaną m.in. trzy węzły drogowe (Kamienna Góra Północ, Kamienna Góra Południe i Lubawka), szereg obiektów inżynierskich, w tym estakady o długości około 700 m oraz dwa tunele drogowe o długości 2300 m i 320 m. Realizacja inwestycji dotyczącej budowy drogi ekspresowej S3 od Bolkowa do granicy państwa w Lubawce została podzielona na dwie części (czyli tzw. Zadania III i IV na odcinku Legnica – Lubawka). Pierwsza z nich to odcinek od węzła Bolków (bez węzła) do węzła Kamienna Góra Północ (bez węzła) a druga – od węzła Kamienna Góra Północ (z węzłem) do granicy państwa. Umowy na projekt i budowę obydwu odcinków podpisano 17 października 2018.

</doc>
<doc id="113966" url="https://pl.wikipedia.org/wiki?curid=113966" title="Droga ekspresowa S6 (Polska)">
Droga ekspresowa S6 (Polska)

Droga ekspresowa S6 – droga ekspresowa w północnej Polsce łącząca Szczecin poprzez Police, Goleniów, Kołobrzeg, Koszalin, Sławno, Słupsk, Lębork, Małe Trójmiasto Kaszubskie i Trójmiasto z Rusocinem o łącznej długości ponad 360 km. Na dużym odcinku prowadzić ma niemal równolegle do wybrzeża Bałtyku, łącząc aglomerację szczecińską, Pomorze Środkowe i Trójmiasto.
Istniejące odcinki.
Goleniów – Nowogard.
Odcinek dwujezdniowy, czteropasmowy o długości 19,2 km położony w województwie zachodniopomorskim. Odcinek rozpoczyna się na węźle "Goleniów Północ", który stanowi połączenie drogi ekspresowej S3 i S6, a kończy na włączeniu w istniejącą wcześniej obwodnicę Nowogardu. Wykonawcą został Budimex za kwotę 424 mln zł, umowę podpisano 29 września 2015. Wykonawca miał 15 miesięcy na zaprojektowanie trasy oraz 22 na wykonanie prac budowlanych. Drogę pomiędzy Goleniowem, a Nowogardem otworzono 8 maja 2019 roku. Na trasie powstały dwa węzły: "Goleniów Lotnisko" i "Osina", a węzeł "Goleniów Północ" przebudowano i dostosowano do standardów drogi ekspresowej. Ponadto zbudowano osiemnaście obiektów mostowych, w tym górne przejścia dla zwierząt.
Obwodnica Nowogardu.
Północna obwodnica Nowogardu o długości 9,4 km, przebiegająca w kierunku zachód-północ od Olchowa przez Warnkowo do Wojcieszyna. Prace na tym odcinku rozpoczęły się w kwietniu 2010. Udostępnienie dla ruchu jezdni północnej miało miejsce 29 października 2011, natomiast otwarcie jezdni południowej nastąpiło 22 grudnia 2011. Cała obwodnica została otwarta 20 lutego 2012. Wykonawcą był Budimex, a wartość kontraktu wyniosła 132,4 mln zł netto.
Nowogard – Płoty.
Woj. zachodniopomorskie, długość: 20 km. Umowę na zaprojektowanie i budowę podpisano 23 października 2015. Zadanie realizuje firma Mosty Łódź S. A., wartość kontraktu wynosi 390 246 867,54 złotych. Realizacja miała trwać 34 miesiące, w tym 15 miesięcy było przewidziane na prace projektowe, i miała zakończyć się w kwietniu 2019 roku. 20 sierpnia 2019 na odcinku wprowadzono tymczasowo jednojezdniową organizację ruchu, która obowiązywała do końca października 2019. Jezdnię północną otwarto dla ruchu 30 października 2019.
Obwodnica Płotów – węzeł Kiełpino.
Woj. zachodniopomorskie, długość: 14,6 km. Wartość umowy (podpisanej 6 października 2015 r.) wynosiła 253 995 000 złotych. Wykonawcą była firma Budimex. Powstały dwa węzły drogowe – "Wicimice" z istniejącą DK nr 6 (obecnie DW nr 112) i "Kiełpino" z DW105. Inwestycja była realizowana w formule "projektuj i buduj". Realizacja inwestycji miała trwać 34 miesiące, w tym 15 miesięcy przewidzianych na opracowanie projektów technicznych trasy i uzyskanie decyzji ZRID. Odcinek oddano do użytku 30 września 2019.
Węzeł Kiełpino – Kołobrzeg Zachód.
Woj. zachodniopomorskie, długość: 24 km. Wartość umowy (podpisanej 9 października 2015 z konsorcjum firm PolAqua i Dragados) wynosiła 455 042 180,12 złotych. Roboty objęły budowę węzła drogowego "Kołobrzeg Zachód" z DW162, obustronnego miejsca obsługi podróżnych "Jarkowo". Inwestycja była realizowana w formule projektuj i buduj. Realizacja zadania miała trwać 34 miesiące, w tym 15 miesięcy na opracowanie projektów technicznych i uzyskanie decyzji ZRID. Odcinek oddano do użytku 30 września 2019.
Kołobrzeg Zachód – Ustronie Morskie.
Woj. zachodniopomorskie, Długość: 14,7 km (w skład zadania wchodzi dodatkowo obwodnica Kołobrzegu na DK11 o dł. 2 km). Umowę na zaprojektowanie i budowę odcinka "Kołobrzeg Zachód" – "Ustronie Morskie" podpisano 20 listopada 2015. Wartość kontraktu wynosiła 342 921 540 złotych. Wykonawcą inwestycji była firma PORR S. A., realizacja zadania miała trwać 37 miesięcy, w tym 15 miesięcy przewidzianych na prace projektowe. Budowa drogi miała zostać ukończona w sierpniu 2019 roku, ostatecznie odcinek oddany został do ruchu 10 października 2019. 
Ustronie Morskie – Koszalin.
Województwo zachodniopomorskie. Długość: 24,2 km 29 października 2015 podpisano umowę na zaprojektowanie i budowę odcinka "Ustronie Morskie" – "Koszalin" o wartości 436 844 659,80 złotych. Wykonawcą inwestycji było konsorcjum firm Strabag Infrastruktura Południe Sp. z o.o. i Strabag Sp. z o.o., realizacja zadania miała trwać 34 miesiące, w tym 15 miesięcy przewidzianych na prace projektowe. Budowa drogi początkowo miała zostać ukończona w kwietniu 2019 roku, ostatecznie odcinek oddany został do ruchu 10 października 2019.
Obwodnica Koszalina S6/S11.
Województwo zachodniopomorskie. Długość: 10,6 km. Obwodnica obejmuje węzły Koszalin Zachód - Bielice - Koszalin północ - Koszalin Wschód. W skład trasy wchodzą odcinki:
3 marca 2016 zawarto kontrakt na budowę północnej obwodnicy Koszalina i Sianowa w ciągu drogi S6 z węzłami "Bielice", "Koszalin Północ", "Koszalin Wschód" i "Sianów Wschód" wraz z odcinkiem drogi ekspresowej S11 "Bielice" – "Koszalin Zachód" (ok. 2 km) omijającym Koszalin od zachodu. Inwestycję realizuje konsorcjum firm PORR Polska Infrastructure S. A. i POLBUD-POMORZE Sp. z o.o., wartość podpisanej umowy wynosiła 645,6 miliona złotych (wg innych źródeł wartość kontraktu w chwili podpisania to 690,71 mln zł; 793,14 mln zł wg stanu na 23 października 2019). Ukończenie drogi pierwotnie planowano na lipiec 2018 roku, ale ze względu na trudności podczas prac budowlanych (samowypływy wód głębinowych) i konieczność wykonania dodatkowych prac oraz przedłużania się prób wyjścia z impasu zdecydowano o wyłączeniu z realizacji etapu pomiędzy węzłami "Koszalin Wschód" a "Sianów Wschód". Odcinek "Bielice" – "Koszalin Północ" miał zostać ukończony do maja 2019.
Obwodnica Słupska.
Południowa obwodnica Słupska o długości 16,3 km, oddana do użytku 26 października 2010. Głównie jednojezdniowa; pełny profil jedynie w rejonie węzłów. 
Obwodnica Trójmiasta.
Odcinek od Gdyni (Chylonia) do Pruszcza Gdańskiego, stanowi tzw. obwodnicę Trójmiejską (lub Trójmiasta) o długości 38,6 km. Wybudowana została w latach 70. XX w., a zmodernizowana na przełomie XX i XXI wieku. Na końcowym fragmencie obwodnicy powstał węzeł drogowy, który rozpoczyna autostradę A1, ale dalej stanowi obwodnicę Trójmiasta.
Odcinki w budowie.
Koszalin Wschód – Sianów Wschód.
Etap o długości 7,9 km (pomiędzy km 6+400 a km 14+300 wg pikietażu pierwotnego projektu obwodnicy) częściowo w granicach miasta Koszalin w rejonie ul. Władysława IV, Skwierzynki i dalej w kierunku Gorzebądza.Wskutek pojawienia się problemów geologicznych w okolicy Góry Chełmskiej podczas prac budowlanych na obwodnicy Koszalina i Sianowa pomiędzy w. "Koszalin Wschód" a "Sianów Wschód" oraz fiaska negocjacji z dotychczasowym wykonawcą tego etapu, w dniu 3 października 2018 ogłoszono przetarg na dokończenie budowy drogi w systemie "zaprojektuj i zbuduj". Do jego rozstrzygnięcia nie doszło przez wzgląd na znaczne rozbieżności pomiędzy wartością złożonych ofert a możliwościami budżetu przedsięwzięcia. Wobec powyższego GDDKiA zdecydowała o rozdzieleniu zlecenia i ogłoszeniu kolejnego przetargu – w pierwszej kolejności na wykonanie projektu. Przetarg ten w połowie kwietnia 2019 roku wygrała firma Transprojekt Gdański. Firma na przygotowanie dokumentacji ma dziesięć miesięcy. Inwestor szacuje, że uda mu się dokończyć budowę drogi w 2023 roku.
Lębork – Gdynia (Trasa Kaszubska).
Długość: 65,3 km. Przetarg ogłoszono 30 września 2015. Cała trasa została podzielona na cztery zadania:
Po zmianie decyzji sytuacja wygląda następująco:
Chwaszczyno - Gdańsk Południe (Obwodnica metropolii trójmiejskiej).
długość: 39,7 km Zadanie podzielone jest na 2 odcinki:
Przetarg ogłoszono 19 sierpnia 2020r. Umowę podpisano 16 kwietnia 2021.
Historia.
Lata 30. i 40. XX wieku: Budowa autostrady przez III Rzeszę.
Historia budowy autostrady sięga lat 30. XX wieku. Wówczas to w Niemczech w ramach walki z bezrobociem zdecydowano się połączyć autostradą stolicę Niemiec – Berlin i stolicę prowincji Prusy Wschodnie – Królewiec (dzisiejszy Kaliningrad). Budowa "Reichsautobahn (RAB) 4a Berlin-Stettin" rozpoczęła się w 1934 roku. 4 kwietnia 1936 gotowy był odcinek do węzła "Joachimsthal", a 27 września tego samego roku był przejezdny odcinek do węzła "Stettin-Süd" (dzisiaj węzeł "Szczecin Zachód"). Łącznie zbudowano 119-kilometrowy odcinek czteropasmowy. Mosty i wiadukty w poprzek drogi gotowe były w roku 1937. Odcinek od Berlina do granicy z Polską to dzisiaj „Bundesautobahn 11", czyli niemiecka autostrada A11.
Dalej przebieg drogi miał się różnić od dzisiejszej DK6. Od węzła "Rzęśnica" autostrada nie skręcała na północ w kierunku Goleniowa, tylko prowadziła dalej na wschód i kierowała się na Chociwel. Również węzeł wyglądał inaczej niż dzisiaj. Autostrada była drogą nadrzędną, a dzisiejsza S3 (wówczas "Bäderstraße") była drogą podporządkowaną. Do dzisiaj ten odcinek w kierunku Chociwla jest używany jako droga wojewódzka nr 142.
1970-2000: Budowa obwodnicy Trójmiasta i powrót do koncepcji połączenia Niemiec z Kaliningradem.
W latach 70. XX wieku rozpoczęła się budowa obwodnicy Trójmiasta, która rozbudowywana była w kolejnych latach.
Powrót do dawnej koncepcji połączenia Niemiec ze Wschodem narodził się po zmianie ustroju w Polsce po 1989 roku. Powrócono wówczas do pomysłu autostrady, ale tym razem miała ona łączyć nie Berlin, a Hamburg z Kaliningradem. Nie wykonano jednak żadnych kroków, by autostrada powstała.
2000–2007: Starania samorządowców o budowę drogi.
Od 2007 roku GDDKiA rozpatruje wariant przebiegu drogi S6 (na terenie woj. zachodniopomorskiego) nowym śladem na odcinku Wicimice – Kołobrzeg – Koszalin.
14 czerwca 2007 wojewoda pomorski wydał decyzję środowiskową dotyczącą południowej obwodnicy Słupska o długości 16, km.
5 sierpnia 2008 podpisano umowę na jej budowę z konsorcjum firm Strabag i Wakoz
W 2007 roku wojewoda pomorski p.o. Piotr Karczewski i wojewoda zachodniopomorski Robert Krupowicz skierowali odezwę do ministra transportu Jerzego Polaczka i Prezesa Rady Ministrów Jarosława Kaczyńskiego "o przyspieszenie budowy drogi ekspresowej od granicy zachodniej do Trójmiasta". Wojewodowie przytaczali argumenty związane z napływem gości z Niemiec, którzy poruszać się będą na gdański stadion właśnie drogą A6/S6. W tym czasie oszacowano również koszty inwestycji. Obliczone je na 860 mln €.
O drogę walczył również pochodzący z Koszalina marszałek województwa w latach 2008–2010 Władysław Husejko. W rozmowie z Głosem Szczecińskim mówił, że zrobi wszystko, żeby droga ekspresowa S3 była kontynuowana, a S6 zaprojektowana i wykonana. W 2009 roku kolejny wojewoda zachodniopomorski, Marcin Zydorowicz, nawoływał o uwzględnienie S6 w Transeuropejskiej Sieci Transportowej.
5 grudnia 2007 w Szczecinie zostało podpisane porozumienie pomiędzy województwem zachodniopomorskim, powiatem polickim, gminą Goleniów, gminą Police oraz gminą miastem Szczecin w sprawie realizacji w 2008 roku studium wykonalności Zachodniego Drogowego Obejścia Szczecina w ciągu drogi S6.
2008–2010: Budowa obwodnicy Słupska i decyzja o przebiegu drogi przez Kołobrzeg.
19 sierpnia 2008 rozpoczęto budowę obwodnicy Słupska.
W lipcu 2010 roku zapadła decyzja o przebiegu drogi uwzględniająca przejście przy Kołobrzegu. W marcu 2011 roku stała się ona ostateczna. Chociaż trasa przez to będzie nieco dłuższa o około 10 km, to dzięki temu nie będzie trzeba budować drogi ekspresowej S11, która szłaby po tym samym śladzie między Kołobrzegiem a Koszalinem co S6.
14 lipca 2010 wydana została decyzja o środowiskowych uwarunkowaniach dla odcinka Goleniów – Słupsk (z wyłączeniem obwodnicy Nowogardu), jako drogi dwujezdniowej o dwóch pasach ruchu w każdą stronę (z rezerwą pod trzeci pas).
26 października 2010 zakończono budowę obwodnicy Słupska. Po 25 miesiącach budowy jednojezdniowej drogi powstały cztery węzły ("Reblinko", "Kobylnica", "Głobino" i "Redzikowo"), w obrębie których obwodnica jest w profilu dwujezdniowym.
2010–2013.
W latach 2010–2012 dokonano rozbudowy węzła Karczemki oraz budowy węzła Auchan w ciągu obwodnicy Trójmiasta.
We wrześniu 2012 roku w rozmowie w Polskim Radiu Gdańsk minister Nowak powiedział, że Polska nie ma środków finansowych na budowę tej autostrady, ale w nowej perspektywie finansowej w 2014 roku wszystko zostanie przygotowane tak, żeby ruszyć z procedurą przetargową.
26 października 2012 ogłoszono przetarg na koncepcję programową dla odcinka Goleniów – Słupsk
W marcu 2013 roku podpisana została umowa z dwoma biurami projektowymi: Egis Poland i Trak, które miały przedstawić w ciągu dziesięciu miesięcy koncepcje programowe dla czterech odcinków przyszłej "szóstki", pomiędzy Goleniowem a Koszalinem. Będą one startem do przetargu na zaprojektowanie i wybudowanie drogi. 11 marca tego samego roku poseł Joachim Brudziński zgłosił do marszałek sejmu interpelację o "umieszczenie w planie rozwoju sieci drogowej Polski na lata 2014–2020 inwestycji przebudowy drogi krajowej nr 6".
2014–2015: Przetargi na pozostałe odcinki S6.
W maju 2014 roku wicepremier i Minister Infrastruktury i Rozwoju Elżbieta Bieńkowska ogłosiła, że w 2014 roku powinien zostać ogłoszony przetarg na budowę odcinka Szczecin-Koszalin. 14 sierpnia ogłoszone przetargi na zaprojektowanie i budowę trzech odcinków drogi ekspresowej S6 w województwie zachodniopomorskim – od Goleniowa do początku obwodnicy Nowogardu, od końca obwodnicy Nowogardu do końca obwodnicy Płotów i od węzła "Ustronie Morskie" do początku obwodnicy Koszalina. Łączna długość odcinków to 63,4 km.
14 sierpnia 2014 ogłoszono przetargi w systemie "Zaprojektuj i Zbuduj" na budowę 3 odcinków drogi ekspresowej S6 w województwie zachodniopomorskim (o łącznej długości 63,4 km):
21 sierpnia 2014 ogłoszono przetargi na budowę kolejnych odcinków drogi ekspresowej S6 w województwie zachodniopomorskim. Nowe odcinki mają łącznie 53,3 km:
W dniu 23 września 2015 zostały ogłoszone dwa przetargi:
Na realizację tych zadań przewidziano termin 34-37 miesięcy, przy czym podobnie jak w poprzednim przetargu do czasu realizacji robót nie wlicza się okresów zimowych.
29 września 2015 podpisano umowę na zaprojektowanie i budowę odcinka Goleniów – Nowogard drogi S6 o długości 19,2 km. Jest to pierwsza umowa na realizację drogi ekspresowej S6 – największej inwestycji infrastrukturalnej w województwie zachodniopomorskim. Pierwszy odcinek S6 będzie realizowała firma Budimex. Budowa drogi powinna się zakończyć w kwietniu 2019 roku. Wykonawca ma 15 miesięcy od podpisania umowy na opracowanie projektów technicznych nowej trasy i uzyskanie decyzji ZRID. Następnie ruszą prace budowlane, które potrwają 22 miesiące (z czasu ich trwania wyłączone są okresy zimowe od 15 grudnia do 15 marca).
30 września 2015 zostały ogłoszone przez GDDKiA dwa przetargi ograniczone, dwuetapowe na projekt i budowę odcinka od Lęborka do Gdyni (łącznie 65,3 km):
W projekcie Programu Budowy Dróg Krajowych na lata 2014–2020 przewidziana jest budowa 3 odcinków o łącznej długości 130 km:
W praktyce do początku 2017 roku nie rozpoczęto II etapu przetargu na budowę S6 w woj. pomorskim. W marcu 2017 podano do wiadomości publicznej, że planowane jest jedynie ogłoszenie przetargu na projekt i budowę odcinka obwodnica Trójmiasta – Chwaszczyno – Lębork.
2015: Wydłużenie S6 o zachodnią obwodnicę Szczecina.
13 października rząd zmienił rozporządzenie o autostradach i drogach ekspresowych w Polsce, wydłużając S6 o odcinek Kołbaskowo-Police-Goleniów, czyli zachodnią obwodnicę Szczecina. W ciągu drogi miałaby powstać przeprawa przez Odrę w postaci tunelu bądź mostu.
Odcinki w trakcie przetargów.
Węzeł zespolony Kołbaskowo.
Węzeł zespolony "Kołbaskowo" na skrzyżowaniu autostrady A6, drogi ekspresowej S6 i drogi krajowej nr 13 stanowić będzie początek Zachodniej Obwodnicy Szczecina (długość obiektu: 2 km)
12 października 2015 roku Generalna Dyrekcja Dróg Krajowych i Autostrad ogłosiła przetarg dla tej inwestycji w formule „zaprojektuj i wybuduj” z przewidywanym terminem rozpoczęcia prac w terenie wiosną 2019 roku i ich zakończenia w pierwszej połowie 2021 roku. Głównym wykonawcą została wybrana firma Energopol Szczecin S.A. a stosowne umowy zostały podpisane 9 marca 2018. Na początku lipca 2019 Energopol złożył w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nierozpoczętych kontraktów miała stać się przedmiotem pogłębionej analizy prawnej GDDKiA, sama zaś firma zadeklarowała chęć kontynuacji prac. 26 września 2019 wojewoda zachodniopomorski wydał decyzję o zezwoleniu na realizację inwestycji z rygorem natychmiastowej wykonalności. Zakończenie realizacji inwestycji miało nastąpić w II kwartale 2021 roku. 14 października 2019 umowy z Energopolem zostały rozwiązane.
Sianów – Słupsk.
Długość: 45,2 km. Przetarg ogłoszony 7 października 2015. Inwestycja została podzielona na odcinki:
Zakończenie realizacji przewidywane było na połowę 2020 r.
W kwietniu 2019 GDDKiA ogłosiła kolejny przetarg na budowę tego odcinka z następującym etapowaniem:
Umowa na projektowanie ma być podpisana w III kw. 2019. Decyzja ZRID powinna zostać wydana w II kw. 2021, a przetarg na prace budowlane powinien być ogłoszony w połowie 2021 roku. Powyższy przetarg został rozstrzygnięty 17 października 2019. Wybrano ofertę firmy Mosty Gdańsk. Wykonawca ma 12 miesięcy na zaprojektowanie dwóch odcinków: Sianów – Sławno (3,6 mln zł) i Sławno – Słupsk (3,98 mln zł).
Obwodnica Słupska.
Rozbudowa południowego obejścia Słupska do dwóch jezdni – długość 9,5 km. Przetarg ogłoszony 23 września 2015. Ponowne ogłoszenie przetargu wraz z terminem realizacji do 2025 roku nastąpiło w listopadzie 2020. Złożono trzy oferty o wartości od 128 do 183 mln zł, przy zapreliminowanym budżecie w wysokości ponad 238 mln zł. Najniższą przedstawiła firma Strabag (128.440.271,21 zł).
Słupsk – Lębork.
Długość: ok. 40 km. Przetarg ogłoszony 23 września 2015 i ponownie w końcu 2020 w formule "zaprojektuj i wybuduj". Inwestycja została podzielona na 3 części:
Odcinki w przygotowaniu lub planowane.
Kołbaskowo – Goleniów (Zachodnia Obwodnica Szczecina).
Obwodnica zachodnia Szczecina: długość ok. 50 km. 6 kwietnia 2017 r. odcinek otrzymał decyzję o środowiskowych uwarunkowaniach.
Sianów - Słupsk.
Długość: 45,1 km. 

</doc>
<doc id="113974" url="https://pl.wikipedia.org/wiki?curid=113974" title="Krzysztof Skarbek (malarz)">
Krzysztof Skarbek (malarz)

Krzysztof Skarbek (ur. 16 maja 1958 we Wrocławiu) – polski malarz.
Studiował na Akademii Sztuk Pięknych w Krakowie, przeniósł się i studia ukończył w Państwowej Wyższej Szkole Sztuk Plastycznych we Wrocławiu (obecnie ASP Wrocław). Jest profesorem w pracowni Malarstwa i Rysunku wrocławskiej ASP. Brał udział w wielu wystawach zbiorowych i indywidualnych. Był członkiem grupy artystycznej Karuzela Braders, oraz Gabinetu Operacji Plastycznych i Odnowy Uczuć.
Na przełomie lat 80. i 90. członek rockowo-alternatywnej grupy "Poławiacze Pereł z Odry" (m.in.: Roman Rega, Michał Hycki, Jacek Jankowski "Ponton", Adam Czok, Igor Wójcik) – płyta pt.: "Karuzela". Współpracował także z grupą "Totart" (Paweł "Konjo" Konnak).
Przedstawiciel kierunku określanego jako neoekspresjonizm.
Wziął udział w ważnych wystawach tego nurtu: "Ekspresja lat 80." w Sopocie, 1986; "Realizm radykalny. Abstrakcja konkretna" w Warszawie, 1987. Jest artystą o własnym, rozpoznawalnym stylu i równie własnej specyfice zainteresowań. Maluje ludzi odpoczywających w ich czasie prywatnym – "po pracy" (to określenie najczęściej pojawia się w budowanych pełnymi zdaniami tytułach jego obrazów), w sytuacjach zarazem potocznych i odległych od prozy życia: Po wyjściu z pracy chętnie tańczymy na specjalnie przechylonych samochodach (1988), Tramwaje po południu w naszym mieście służą do rekreacji (1988), Człowiek, który wspiął się pomiędzy dwie ciężarówki, nadaje sygnały (1989), Właśnie wpłynęłaś słonecznym surfingiem na moją ulicę (1990). W latach 90.do listy bohaterów jego płócien dołączyły przyjazne roboty i dzikie zwierzęta: różowy niedźwiedź polarny, uśmiechnięty tygrys itp. Nie wpada przy tym w pułapkę rodzajowości czy łatwej groteski. Przeciwnie, nie biorąc niczego w nawias, bez porozumiewawczych gestów w stronę widza, jest rzecznikiem tego onirycznego świata, w którym – jak we śnie – mieszają się realia z marzeniami, rzeczy zaobserwowane z wyimaginowanymi.
Prace Skarbka znajdują się m.in. w zbiorach Muzeum Narodowego w Warszawie i w Szczecinie, w Międzynarodowym Centrum Kreacji Video w Montbeliard we Francji oraz w prywatnych kolekcjach w Polsce, Szwecji, Niemczech i USA. Krzysztof Skarbek prowadzi Pracownię Dyplomującą Malarstwa w Akademii Sztuk Pięknych we Wrocławiu jako profesor.
W 2022 został odznaczony Złotym Krzyżem Zasługi.

</doc>
<doc id="113977" url="https://pl.wikipedia.org/wiki?curid=113977" title="Bærum">
Bærum

Bærum – gmina w okręgu Akershus w Norwegii, w zachodniej części aglomeracji Oslo. Siedzibą gminy jest miasto Sandvika.
Władze gminy.
Według danych na rok 2011 administratorem gminy () jest Marit Langfeldt Ege, natomiast burmistrzem (, d. ) jest Odd Reinsfeldt.

</doc>
<doc id="113982" url="https://pl.wikipedia.org/wiki?curid=113982" title="Paronim">
Paronim

Paronim (fr. z gr. παρά, "para" „obok, mimo”; όνυμα, "onoma" „imię”) – wyraz kojarzący się z innym ze względu na podobieństwo brzmienia, ale odmienny pod względem znaczeniowym. Paronimy bywają mylone w szybkich, spontanicznych konwersacjach, choć zjawisko paronimii bywa też wykorzystywane w celach artystycznych.
Paronimy muszą tworzyć co najmniej pary, ale można znaleźć także trójki, czwórki, a nawet dłuższe ich zbiory. Paronimy mają różne znaczenia i często również odmienne pochodzenie. Niecelowe użycie paronimu (zwłaszcza w przypadku wyrazów obcych) jest omyłką słowną, która nosi miano malapropizmu.
Przykłady paronimów w języku polskim.
Zobacz też: akronim, allonim, ananim, anonim, antonim, egzonim, eponim, etnonim, hagionim, homonim, kryptonim, pseudonim, synonim, toponim, adideacja.

</doc>
<doc id="113984" url="https://pl.wikipedia.org/wiki?curid=113984" title="Antylopa gnu">
Antylopa gnu



</doc>
<doc id="113985" url="https://pl.wikipedia.org/wiki?curid=113985" title="Kopete">
Kopete

Kopete – komunikator internetowy obsługujący takie protokoły jak Jabber, ICQ, Yahoo! Messenger, Gadu-Gadu, IRC i inne. Kopete jest częścią składową środowiska KDE.
Kopete ma za zadanie umożliwić użytkownikom łatwe korzystanie z wielu protokołów internetowej komunikacji z poziomu jednej aplikacji.
Obsługiwane protokoły.
Kopete umożliwia korzystanie z większości współczesnych protokołów wykorzystywanych przez komunikatory internetowe na całym świecie. Są to:
Program dzięki modularnej budowie i odpowiedniemu API umożliwia łatwe rozszerzanie powyższej listy o nowe protokoły.
Funkcje programu.
Program ten może być łatwo wzbogacany o nowe funkcje dzięki wykorzystaniu architektury wtyczek. Obecnie dostępne są m.in. następujące rozszerzenia:

</doc>
<doc id="113987" url="https://pl.wikipedia.org/wiki?curid=113987" title="Uniedrog">
Uniedrog

Uniedrog lub Unidróg – książę obodrycki panujący w pierwszej połowie XI wieku.
Odczyt imienia, zapisanego w źródłach w formie "Anadrog", "Anatrog", "Onodrag", jest niepewny. Według informacji przekazanej przez Adama z Bremy współrządził wraz z Utonem, Raciborem i Gniewem. Zasięg jego władzy obejmował przypuszczalnie Wagrię. Zgodnie z relacją kronikarza był poganinem.
W roku 1036 gościł wraz z Raciborem i Gniewem w Hamburgu, gdzie złożył hołd lenny księciu Saksonii, Bernardowi. Musiał umrzeć niedługo po tej dacie, gdyż Racibor w chwili swojej śmierci w 1043 roku występuje już jako jedyny książę obodrycki.

</doc>
<doc id="113988" url="https://pl.wikipedia.org/wiki?curid=113988" title="Filetajros">
Filetajros

Filetajros, Filetaj Pergameński (ur. około 343, zm. 263 p.n.e.) – założyciel państwa pergamońskiego w Azji Mniejszej, protoplasta dynastii Attalidów.
Filetajros, półkrwi Paflagończyk, służył początkowo Antygonowi Jednookiemu, a następnie był jednym z oficerów króla Tracji Lizymacha. W czasie wojny z Seleukosem został wyznaczony przez Lizymacha do zorganizowania i prowadzenia obrony Pergamonu. Pełnił też funkcję strażnika królewskiego skarbu w Pergamonie. Zamiast tego opanował w 283 p.n.e. trudny do zdobycia akropol w Pergamonie, zagarnął skarb Lizymacha i zaofiarował swą służbę Seleukosowi, wydając mu jednocześnie olbrzymią sumę 9000 talentów.
Lizymach był zbyt osłabiony wojną, by skierować znaczniejsze siły do odzyskania Pergamonu. W 281 p.n.e. zginął podczas bitwy z wojskami Seleukosa pod Kuropedion. Wkrótce potem Seleukos został zabity przez Ptolemeusza Keraunosa. Filetajros wykupił ciało Seleukosa i przesłał je synowi zabitego, Antiochowi, czym zapewnił sobie przychylność nowego władcy imperium Seleucydów.
Filetajros rządził Pergamonem przez 20 lat. W tym czasie walczył z Galatami, odpierając ich spod murów Pergamonu. Dla upamiętnienia tego sukcesu wybudował na pergamońskim akropolu świątynię Ateny Nikeforos (Niosącej Zwycięstwo).
Nie miał potomków (był eunuchem), a w sporządzonym przez siebie testamencie przekazał skarbiec i miasto Eumenesowi, który był jego siostrzeńcem. Eumenes I dał początek pergameńskiej dynastii Attalidów.

</doc>
<doc id="113989" url="https://pl.wikipedia.org/wiki?curid=113989" title="Uniegost">
Uniegost

Uniegost – staropolskie imię męskie. Składa się z członu "Unie-" ("lepszy") "-gost" ("podejmować kogoś, gościć"). Może zatem oznaczać "ten, który lepiej (niż inni) podejmuje gości". 
Uniegost imieniny obchodzi 24 września.

</doc>
<doc id="113991" url="https://pl.wikipedia.org/wiki?curid=113991" title="Huniemir">
Huniemir



</doc>
<doc id="113993" url="https://pl.wikipedia.org/wiki?curid=113993" title="Dzieje Apostolskie">
Dzieje Apostolskie

Dzieje Apostolskie – księga historyczna Nowego Testamentu, zajmująca w kanonie miejsce piąte. Oryginalny tytuł grecki, Πραξεις ("Prakseis", dosł. czyny), znajdujemy już w Kodeksie Synaickim z IV stulecia, później będzie on rozszerzony do formy dziś używanej, Πραξεις &lt;των&gt; Αποστολων (Prakseis &lt;ton&gt; Apostolon) – Czyny Apostołów. Księga opisuje dzieje uczniów Chrystusa, formowanie się pierwszych wspólnot i rozprzestrzenianie chrześcijaństwa aż do panowania cesarza Nerona. Bohaterem (zbiorowym) pierwszych dwunastu rozdziałów jest wspólnota uczniów Chrystusa w Jerozolimie, kierowana przez Dwunastu Apostołów, wśród których wyróżnia się aktywnością i znaczeniem Szymon Piotr. Począwszy od rozdziału 8. opisano jak nowa nauka przekracza granice Jeruzalem i Judei, docierając m.in. do Samarii i Antiochii Syryjskiej a od rozdziału 13. głównym bohaterem "Dziejów" staje się Saul z Tarsu, dotąd prześladowca i gorliwy faryzeusz, a teraz świeżo pozyskany żarliwy wyznawca, który pod imieniem Paweł (łac. Paulus) będzie przodującym apostołem chrystianizmu. Rozdziały od 13 do 28 opisują kolejno trzy podróże misyjne Pawła z towarzyszami oraz czwartą podróż – przymusową, jako więźnia przed sąd cezara w Rzymie. Księga kończy się opisem pobytu Apostoła Pawła w areszcie domowym w Rzymie w oczekiwaniu na proces sądowy przed cesarzem.
Autor księgi.
(zob. więcej: kwestia autorstwa Ewangelii Łukasza).
W tekście "Dziejów Apostolskich" nie znajdziemy imienia autora. Według chrześcijańskiej tradycji (min. Ireneusz z Lyonu, Tertulian, Klemens Aleksandryjski, Euzebiusz z Cezarei, Orygenes) księgę tę napisał Łukasz Ewangelista, towarzysz podróży Pawła z Tarsu, z pochodzenia Grek, z zawodu lekarz. Identyczną wzmiankę zawiera Fragment Muratoriego. W zamierzeniu autora (Dz 1, 1–5) dzieło miało być kontynuacją napisanej przez niego wcześniej Ewangelii (Ew. Łuk. 1, 1–4). Teza o Łukaszowym autorstwie Trzeciej Ewangelii i Dziejów Apostolskich, powszechnie przyjęta w kościołach chrześcijańskich, nie jest podzielana przez wszystkich biblistów.
Dedykacja.
„Dzieje Apostolskie” dedykowane są znanemu nam tylko z imienia Teofilowi, zapewne chrześcijaninowi szlachetniejszego urodzenia i być może dobroczyńcy autora. Mniej prawdopodobne jest przypuszczenie, by autor dzieła nie dedykował go konkretnej osobie (co było zwyczajem jego czasów), a każdemu czytelnikowi, ukrywającemu się pod greckim słowem &lt;theofiles&gt; („miłujący Boga” lub „umiłowany przez Boga”). Przedmiotem dyskusji jest użyty przez autora termin &lt;proton logon&gt; (pierwsze księgi). Zdaniem niektórych biblistów (T. Zahn, W. Ramsay) oznacza on, że autor zamierzał kontynuować pracę i napisać przynajmniej trzecią część dzieła, w przeciwnym razie użyłby słowa &lt;proteron&gt; (z uwagi na ewolucję języka greckiego w czasach hellenistycznych z zanikiem różnicy między liczbą podwójną a mnogą, teza ta jest niepewna).
Czas powstania księgi.
Ponieważ "Dzieje Apostolskie" są dalszym ciągiem jednego dzieła, którego pierwszą część stanowi Ewangelia Łukasza, napisano je, jeśli nie bezpośrednio, to przynajmniej w czasie niezbyt odległym od powstania pierwszej części. Datowanie "Dziejów" i "Ewangelii" jest więc ściśle powiązane. Zasadniczo stawia się trzy hipotezy: datę wczesną (przed powstaniem żydowskim i zburzeniem Jerozolimy w 70 r.), datę pośrednią – ok. 80–85 r. oraz datę późną – na początku II stulecia. Hipoteza pierwsza opiera się na założeniu, że dzieło musiało powstać przed śmiercią (męczeńską) głównego bohatera księgi, Apostoła Pawła z Tarsu (został stracony w Rzymie ok. 64–67 r.) – zobacz szczegółowe omówienie pod hasłem: Ewangelia Łukasza.
Dzieje Apostolskie w tradycji wschodniej.
"Apostoł" (Dzieje Apostolskie) to księga cerkiewna zawierająca tę część Nowego Testamentu, gdzie po ewangeliach znajdują się Dzieje Apostolskie, Listy Apostołów i Listy św. Pawła (bez Apokalipsy św. Jana), czyli fakty z życia apostołów Piotra i Pawła opisane przez św. Łukasza ok. 64 r. po Chrystusie. Apostoł, podobnie jak ewangeliarz podzielony na rozdziały, wiersze i "zaczała" (perykopy), z objaśnieniem na końcu księgi, jak i kiedy czytać "zaczała", czytany był podczas liturgii przed ewangelią. W odróżnieniu od ewangelii, którą mógł czytać tylko diakon, prezbiter i biskup, apostoła czytał uprawniony lektor (tak zresztą jak w całym chrześcijaństwie) z ogłoszeniem uroczystego responsorium śpiewanego na dany ton poprzez wypowiedzenie słów początkowych „Prokimenon, ton ...” W różnych sytuacjach, przy braku lektora, robił to diakon bądź kapłan. Czytaniu towarzyszyło okadzanie ołtarza, ikonostasu i wiernych. Drukarnie klasztorne zgodnie z przeznaczeniem uformowały zdobnictwo okładek apostołów, które na ogół nie wyszły poza skromne oprawy skórzane lub płócienno-materiałowe z wyjątkiem przeznaczonych dla biskupów. Apostoły XVI-XVIII w. są natomiast bogato ilustrowane grafiką drzeworytniczą. Apostoł wydany we Lwowie w 1574 r. przez Iwana Fedorowycza zawiera dla przykładu herb miasta Lwowa oraz znak wydawniczy drukarza, cechuje go jasność treści i charakterystyczny układ kompozycyjny stronic.

</doc>
<doc id="113994" url="https://pl.wikipedia.org/wiki?curid=113994" title="Odryna">
Odryna

Odryna – regionalna (białoruska) nazwa budynku, przeważnie drewnianego, służącego do przechowywania siana.

</doc>
<doc id="113995" url="https://pl.wikipedia.org/wiki?curid=113995" title="Uniemysł">
Uniemysł

Uniemysł – staropolskie imię męskie. Składa się z członu "Unie-" ("lepszy") "-mysł" ("myśleć"). Może zatem oznaczać "ten, który ma jaśniejszy umysł (od innych)"; "ten, który ma dobre myśli".
Uniemysł imieniny obchodzi 3 lutego.

</doc>
<doc id="113997" url="https://pl.wikipedia.org/wiki?curid=113997" title="Agencja Restrukturyzacji i Modernizacji Rolnictwa">
Agencja Restrukturyzacji i Modernizacji Rolnictwa

Agencja Restrukturyzacji i Modernizacji Rolnictwa (ARiMR) – państwowa osoba prawna (agencja wykonawcza) powołana ustawą z dnia 29 grudnia 1993 r. o utworzeniu Agencji Restrukturyzacji i Modernizacji Rolnictwa () w celu wspierania rozwoju rolnictwa i obszarów wiejskich. Obecnie działa na podstawie ustawy z dnia 9 maja 2008 r. o Agencji Restrukturyzacji i Modernizacji Rolnictwa ().
ARiMR została wyznaczona przez rząd do pełnienia roli akredytowanej agencji płatniczej. Zajmuje się wdrażaniem instrumentów współfinansowanych z budżetu Unii Europejskiej oraz udziela pomocy ze środków krajowych. Agencja, jako wykonawca polityki rolnej, ściśle współpracuje z Ministerstwem Rolnictwa i Rozwoju Wsi. ARiMR podlega jednocześnie nadzorowi Ministerstwa Finansów w zakresie gospodarowania środkami publicznymi. Na podstawie ustawy z dnia 10 lutego 2017 r. o Krajowym Ośrodku Wsparcia Rolnictwa i ustawy – Przepisy wprowadzające ustawę o Krajowym Ośrodku Wsparcia Rolnictwa agencja od 1 września 2017 roku jest jedyną agencją płatniczą UE na obszarze Rzeczypospolitej Polskiej.
Struktura organizacyjna.
Agencją Restrukturyzacji i Modernizacji Rolnictwa kieruje Prezes powołany przez Premiera RP na wniosek Ministra Rolnictwa i Rozwoju Wsi oraz Ministra Finansów. Struktura ARiMR jest trzypoziomowa – Centrala, 16 Oddziałów Regionalnych (jeden oddział na województwo) oraz 314 Biur Powiatowych.
Wsparcie finansowe ARiMR.
ARiMR wspomaga finansowo:
ARiMR zarządza systemem unijnych płatności bezpośrednich w Polsce.

</doc>
<doc id="113999" url="https://pl.wikipedia.org/wiki?curid=113999" title="Stodoła">
Stodoła

Stodoła – budynek w gospodarstwie rolnym przeznaczony do przechowywania zebranego zboża (najczęściej w postaci snopków), siana i słomy (luzem lub sprasowanej w bele). W stodole wykonywało się też omłoty zboża, przechowywano narzędzia rolnicze, pojazdy rolnicze.
Stodoły stawiono w głębszej części zagrody, a w niektórych wsiach także poza zabudowaniami mieszkalnymi ze względu na ryzyko pożarów. Na Śląsku, Lubelszczyźnie, Pogórzu Karpackim i Pomorzu Zachodnim front stodoły znajdował się w części szczytowej, przy czym na pogórzu zwykle umiejscawiano stodoły na zboczach wzniesień. Na terenie Czech, Moraw, Słowacji i na pograniczu śląsko-małopolskim stawiano stodoły na planie sześcio- lub ośmioboku. W Polsce częstym typem były stodoły o konstrukcji sumikowo-łątkowej i wieńcowej, z dachami dwu- lub czterospadowymi, przy czym od XIX zaczął dominować dach dwuspadowy.
Dawne stodoły charakteryzowały się trójdzielnym podziałem: boisko przeznaczone do prac, pokryte zazwyczaj klepiskiem i dlatego często nazywane "klepiskiem", oraz położone po obu stronach sąsieki przeznaczone do przechowywania zboża słomy i siana. Charakterystycznym elementem stodół były zasiecznice, ściany z otworem, poprzez który umieszczano snopki w sąsiekach. W małych gospodarstwach budowano stodoły składające się z dwóch pomieszczeń, tj. sąsieka i boiska, w większych znajdowały się nawet cztery sąsieki przedzielone boiskami. W karpackich zagrodach jednobudynkowych stodoła składająca się z klepiska i strychu dzieliła wspólny dach z izbą mieszkalną i stajnią. Znane są również stodoły, w których po jednej stronie boiska znajdował się sąsiek, natomiast po drugiej komora lub obora. Niektóre ze stodół, obok boiska i dwóch sąsieków, miały wydzielone pomieszczenie użytkowane jako wozownia. Na zewnętrznej dłuższej ścianie stodoły mieściły się wystylizowane haki przeznaczone do przechowywania drabin wozów. Drabiny umieszczone w ten sposób pod okapem stodoły były chronione przed przegniciem w czasie sezonu jesienno-zimowego.
W budynku stodoły, w jednym ze szczytów, wyodrębnia się czasami, za pomocą ścian pełnych z ewentualnymi drzwiami lub bramą, pomieszczenie ze stropem, przeznaczonym na niedużą oborę dla bydła. Na powstałej w ten sposób antresoli, otwartej od strony głównej przestrzeni stodoły, przechowuje się siano lub słomę. Bezpośrednie połączenie przez drzwi lub bramę, wydzielonej w ten sposób obory z zasadniczą częścią stodoły, ułatwia wykonywanie czynności związanych z przygotowaniem i podawaniem paszy. Taka forma dotyczy zwykle małych gospodarstw z niewielką hodowlą do kilku sztuk bydła.

</doc>
<doc id="114004" url="https://pl.wikipedia.org/wiki?curid=114004" title="Unierad">
Unierad

Unierad, Unirad — staropolskie imię męskie. Składa się z członu "Unie-" ("lepszy") "-rad" ("radosny, zadowolony"). Może zatem oznaczać "ten, który jest bardziej (niż inni) zadowolony i szczęśliwy", "ten, który ma więcej powodów do zadowolenia (niż inni)". Notowane w Polsce od średniowiecza. Niektóre możliwe staropolskie zdrobnienia: Uniej, Uniema (masc.), Unima (masc.), Unimka (masc.), Unka (masc.), Unko, Uno, Unoch, Unosz, Unylec (wschsłow.). 
Unierad, Unirad imieniny obchodzi 10 grudnia.
Zobacz też: 

</doc>
<doc id="114006" url="https://pl.wikipedia.org/wiki?curid=114006" title="Unirad">
Unirad



</doc>
<doc id="114008" url="https://pl.wikipedia.org/wiki?curid=114008" title="Elżbieta Barszczewska">
Elżbieta Barszczewska

Elżbieta Maria Barszczewska-Wyrzykowska (ur. 29 listopada 1913 w Warszawie, zm. 14 października 1987 tamże) – polska aktorka teatralna i filmowa.
Życiorys.
Życie prywatne.
Córka Witolda Tadeusza Barszczewskiego (1867–1926) i Marii Heleny Szumskiej (1880–1951). Była żoną aktora Mariana Wyrzykowskiego, z którym miała syna Juliusza, również aktora.
Kariera.
Maturę zdała w 1932 w warszawskim XI Państwowym Gimnazjum Żeńskim im. Marii Konopnickiej. Zamierzała wstąpić do Szkoły Nauk Politycznych, ale ostatecznie zdecydowała się na studia aktorskie. Warszawski Państwowy Instytut Sztuki Teatralnej (tam poznała również swego przyszłego męża) ukończyła w 1934. W tym samym roku zadebiutowała na scenie Teatru Polskiego rolą Heleny w "Śnie nocy letniej" Szekspira w reżyserii Leona Schillera.
W drugiej połowie lat 30. uznanie krytyki i dużą popularność przyniosły jej role filmowe, przede wszystkim Stefci Rudeckiej w "Trędowatej" (1936), Beaty Wilczur i jej córki Marii w "Znachorze" (1937), Bronki Mossakowskiej w "Dziewczętach z Nowolipek" (1937) czy Elżbiety Bieckiej w "Granicy" (1938).
Do 1939 występowała na scenach Teatrów Towarzystwa Krzewienia Kultury Teatralnej (TKKT) oraz gościnnie w Teatrze Narodowym. W czasie okupacji pracowała w jako kelnerka w kawiarniach Café Bodo oraz U Aktorek. Brała udział w konspiracyjnym życiu teatralnym. W marcu 1941 aresztowana przez Niemców w związku ze sprawą zabójstwa Igo Syma. Po wojnie pracowała w Teatrze Polskim (1945–62), w Teatrze Narodowym (1962–65) i od 1965 do 1987 ponownie w Teatrze Polskim.
23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Ostatnia premiera, która była udziałem aktorki, to "Wspomnienie" według Johna Murrela z rolą Sary Bernhardt. W Teatrze Telewizji wystąpiła w "Pieśni" Marie de France.
Została pochowana na cmentarzu Powązkowskim w Warszawie (aleja zasłużonych, rząd 1, miejsce 98).
Filmografia.
Na dużym ekranie zadebiutowała jeszcze jako studentka w filmie "Co mój mąż robi w nocy…" w reżyserii Michała Waszyńskiego; dzięki delikatnej urodzie, głosowi o ciekawej barwie i talentowi szybko zdobyła popularność i uznanie publiczności i krytyki, stała się gwiazdą. W latach 1934–1939 zagrała w filmach:
Po wojnie zagrała tylko w jednym filmie – "Rytmie serca" (1977) w reż. Zbigniewa Kamińskiego.
Pracowała między innymi z takimi aktorami jak Mieczysława Ćwiklińska, Stefan Jaracz, Kazimierz Junosza-Stępowski, Stanisława Wysocka.

</doc>
<doc id="114009" url="https://pl.wikipedia.org/wiki?curid=114009" title="Mufulira">
Mufulira

Mufulira – miasto w Zambii, w prowincji Copperbelt, na obszarze Pasa Miedzionośnego. W 2010 roku liczyło 141 tys. mieszkańców. Duży ośrodek wydobycia rud miedzi i kobaltu. Zakład wzbogacania rud miedzi, huta i rafineria miedzi.

</doc>
<doc id="114011" url="https://pl.wikipedia.org/wiki?curid=114011" title="Negew">
Negew

Negew (hebr. הַנֶּגֶב, "Ha-Negew"; arab. النقب, "An-Nukab") – pustynia wyżynna na południu Izraela.
Geograficznie jest położona na wysokości od 500 do 900 metrów n.p.m. i zajmuje powierzchnię ponad 13 000 km². Zajmuje około 60% powierzchni Izraela. Na Negewie występują jedynie rzeki okresowe. Słynny jest największy krater krasowy na Ziemi - krater Ramon.
Największym miastem i administracyjną stolicą Negewu jest Beer Szewa (185 500 mieszkańców), położona na północy pustyni. Na południu Negew kończy się Zatoką Akaba, nad którą jest położony znany kurort Ejlat. Innymi miastami regionu są: Dimona, Arad oraz kilka mniejszych miasteczek beduinów. Na Negewie powstało także wiele kibuców.
Na terenie pustyni Negew znajduje się Uniwersytet Ben-Guriona (założony w 1969 w Beer Szewie), Instytut Jacoba Blausteina dla Rozwoju Pustyni (założony w 1974 w Sede Boker), Międzynarodowa Szkoła Alberta Katza dla Rozwoju Pustyni.

</doc>
<doc id="114012" url="https://pl.wikipedia.org/wiki?curid=114012" title="Koo Chen-fu">
Koo Chen-fu

Koo Chen-fu (; ur. 6 stycznia 1917 w Tajpej, zm. 3 stycznia 2005) – przedsiębiorca tajwański, dyplomata, działacz na rzecz porozumienia między państwami chińskimi.
Pochodził z osiadłej na Tajwanie rodziny bogatego przedsiębiorcy Koo Hsien-junga, odziedziczył fortunę ojca wkrótce po rozpoczęciu studiów na Narodowym Uniwersytecie Tajwańskim w Tajpej. Studia ukończył w 1940 roku, uzupełniał wykształcenie w latach późniejszych w Japonii i USA. W 1946 roku został aresztowany na 19 miesięcy i oskarżony przez kierownictwo Kuomintangu o kolaborację z władzami japońskimi u schyłku II wojny światowej. Zbiegł do Hongkongu i pozostawał tam do 1949. Po powrocie na Tajwan zawarł związek małżeński, został również zrehabilitowany. Wchodził w skład Komitetu Centralnego Kuomintangu.
Stał na czele rodzinnego przedsiębiorstwa, aktywnego w przemyśle budowlanym, chemicznym oraz finansach. Firma, znana jako Grupa Koo ("Koo’s Group"), była zaliczana do czołowej dziesiątki przedsiębiorstw tajwańskich.
Od 1991 roku kierował półoficjalną "Straits Exchange Foundation" (SEF), za pośrednictwem której podjął rozmowy z przedstawicielami Chin kontynentalnych. Jego partnerem w dialogu był pełniący analogiczną funkcję w ChRL Wang Daohan. Wstępne rozmowy w Hongkongu w 1992 roku doprowadziły do zawarcia tzw. "konsensusu 1992", będącego fundamentem polityki jednych Chin. Oficjalne rozmowy Koo-Wang, będące pierwszym po 1949 roku spotkaniem przedstawicieli obydwu państw chińskich, miały miejsce w 1993 roku w Singapurze. Powtórzono je w 1998 roku w Szanghaju. Z Szanghaju Koo udał się z wizytą do Pekinu, gdzie spotkał się z Przewodniczącym ChRL Jiang Zeminem.

</doc>
<doc id="114016" url="https://pl.wikipedia.org/wiki?curid=114016" title="Droga ekspresowa S86 (Polska)">
Droga ekspresowa S86 (Polska)

Droga ekspresowa S86 − zbudowany w latach 1978−1986 odcinek drogi krajowej nr 86 o długości 5,9 km łączący Katowice (węzeł al. W. Roździeńskiego, ul. Murckowskiej i ul. Bagiennej) i Sosnowiec (węzeł Pogoń). W Katowicach jest częścią alei Walentego Roździeńskiego, w 2010 pierwsza, a od 2015 nieprzerwanie druga najruchliwsza trasa w Polsce, a jednocześnie lider wśród dróg ekspresowych z największą liczbą kolizji i wypadków w 2016 roku.
Droga posiada 2 jezdnie po 3 pasy na każdej z nich. Od 1999 roku droga jest w zarządzie Generalnej Dyrekcji Dróg Krajowych i Autostrad. 13 października 2015 rząd zmienił rozporządzenie w sprawie sieci autostrad i dróg ekspresowych, oficjalnie dopisując do listy dróg ekspresowych trasę S86, co uczyniło ją najkrótszą drogą ekspresową w Polsce. Jest to jedna z nielicznych dróg ekspresowych, których istniejące odcinki nie mają połączenia z resztą sieci autostrad i dróg ekspresowych.
Natężenie ruchu.
Jako główny kanał komunikacyjny łączący Zagłębie Dąbrowskie z górnośląską częścią Konurbacji Katowickiej droga S86 jest drogą o wysokim natężeniu ruchu, na której często występują korki. Zgodnie z wynikami Generalnego Pomiaru Ruchu (GPR) w 2010 miała największe natężeniu ruchu w Polsce z wynikiem 104 339 pojazdów na dobę. Według GPR od 2015 roku była drugą pod względem natężenia ruchu drogą krajową po warszawskim odcinku S8, z natężeniem wynoszącym 112 212 poj./dobę i podobnym wynikiem w roku 2020 i latach następnych. Prof. Robert Tomanek z Uniwersytetu Ekonomicznego w Katowicach podaje, że 100 tys. aut na dobę to jest absolutna granica przepustowości tej drogi. Wskazuje też, że niemożliwe jest jej poszerzenie przez ograniczenie sąsiadującą zabudową. Jest to jedna z trzech dróg ekspresowych w Polsce gdzie poziom swobody ruchu w 2017 roku oceniany był najniżej, na ocenę C (bardzo przekroczony). Jak wynika z map GPR najwięcej ruchu generowane jest na tej trasie przez przyległe do Katowic miasta Zagłębia: Sosnowiec, Czeladź, Będzin przy czym jak wynika za ponad 80% tego ruchu odpowiadają samochody osobowe. Prof. Jerzy Runge z Uniwersytetu Śląskiego łączy nadmierne obciążenie trasy z policentrycznym modelem rynku pracy w regionie, gdzie Katowice zdecydowanie zdominowały lokalny rynek, co przekierowało strumień osób poruszających się w kierunku Katowic z okolicznych miast. Z Sosnowca do Katowic podróżuje ponad 8 razy więcej osób do pracy niż w kierunku odwrotnym i jest to rekord w skali kraju. W dzień roboczy, jak podaje KZK GOP, autobusami, kursującymi przez S86 z Sosnowca i Dąbrowy jeździ 44 tys. osób. W soboty 19 tys., a w niedzielę 13 tys. Jako przyczynę zatorów na drodze wskazywane też jest wąskie gardło na połączeniu z drogą krajową nr 79 prowadzącą z Mysłowic.
Połączenia alternatywne.
Ze względu na trwające wiele lat niemożliwe do rozwiązania problemy z przepustowością drogi i charakterystykę ruchu, gdzie podstawę stanowi ruch lokalny związany z dojazdem do pracy poszukiwane są sposoby przekierowania części ruchu na transport alternatywny.
Komunikacja publiczna.
Komunikacja publiczna na odcinku Sosnowiec - Katowice jest oceniania jako słaba. Linie autobusowe nie stanowią alternatywy, gdyż kursują trasą S86 i nadmierny ruch powoduje poważne opóźnienia linii autobusowych w czasie gry podróżuje nimi najwięcej pasażerów. W przebiegu alternatywnym porusza się linia nr 15, ale jest krytykowana ze względu na czas przejazdu i koszty, które plasują ją dużo niżej w atrakcyjności niż transport samochodowy.
Szybki tramwaj.
W 2017 roku pojawił się koncepcja budowy drugiego, szybszego względem linii 15, połączenia tramwajowego między Sosnowcem a Katowicami, które miało by przebieg równoległy do S86. W 2020 roku projekt utknął na poziomie wyboru firmy, która dla Tramwajów Śląskich miała by przygotować studium projektowe.
Buspasy.
W 2022 Kazimierz Karolczak, przewodniczący zarządu Metropolii GZM, zaproponował utworzenie buspasów na trasie S86. Wcześniej, w 2018, takie rozwiązanie zaproponował prezydent Sosnowca, Arkadiusz Chęciński. Rozwiazanie to zostało jednoznacznie odrzucone przez GDDKiA jako niemożliwe do realizacji głownie ze względu na przepustowość drogi, „wąskie gardło” na połączeniu z DK79 oraz status drogi ekspresowej.
Drogi rowerowe i velostrady.
Katowice nie posiadają spójnego, jednolitego połączenia drogami rowerowymi z Sosnowcem, a system tras planowanych nie gwarantuje najszybszego połączenia obu miast. W 2016 pojawiła się koncepcja budowy szybkiej drogi rowerowej pomiędzy Sosnowcem a Katowicami w śladzie dawnej kolei piaskowej. Koncepcja ta w 2019 roku dzięki Metropolii GZM przybrała realny kształt velostrady w przebiegu równoległym do S86 jako połączenie alternatywne pozwalające pokonać trasę rowerem w około 25–30 min, a rowerem elektrycznym i hulajnogą elektryczną nawet w 20 min.
Wypadki i kolizje.
Wśród dróg ekspresowych S86 jest na pierwszym miejscu najniebezpieczniejszych dróg w Polsce: na 1 km drogi zgłoszonych zostało średnio 113 kolizji i wypadków w ciągu niemal całego roku co daje średnio 3 kolizje każdego dnia na cały odcinek 5,9 km. W 2016 roku wydarzyło się tam 599 kolizji i wypadków, co było najwyższym wynikiem dla wszystkich dróg Katowicach. Istotnym czynnikiem wymieniamy przy okazji kolizji na trasie S86 jest podawany fakt, że jakakolwiek kolizja na tej trasie potrafi sparaliżować region.

</doc>
<doc id="114025" url="https://pl.wikipedia.org/wiki?curid=114025" title="Uniesława">
Uniesława

Uniesława, Unisława – staropolskie imię żeńskie. Składa się z członu "Unie-" ("lepszy") "-sława" ("sława"). Oznacza "ta, która cieszy się najlepszą sławą". Męski odpowiednik – Uniesław, Unisław, Huniesław, Juniesław.
Uniesława imieniny obchodzi 3 lutego.

</doc>
<doc id="114026" url="https://pl.wikipedia.org/wiki?curid=114026" title="Unisława">
Unisława



</doc>
<doc id="114027" url="https://pl.wikipedia.org/wiki?curid=114027" title="Unieboż">
Unieboż

Unieboż, *Uniebog — staropolskie imię męskie. Składa się z członu "Unie-" ("lepszy") "-boż" ("Bóg", ale pierwotnie "los, dola, szczęście"). Pierwotna forma tego imienia najprawdopodobniej brzmi Uniebog, zaś forma Unieboż jest zapisem imienia zdrobniałego, uformowanego przy użyciu przyrostka "-jь", pod wpływem którego wygłosowe "-g" z początkowego "*Uniebog" przeszło w "-ż". Imię to mogło oznaczać "ten, co ma lepszy (od innych) los". 
Uniebog imieniny obchodzi 10 listopada.

</doc>
<doc id="114030" url="https://pl.wikipedia.org/wiki?curid=114030" title="Hubysław">
Hubysław



</doc>
<doc id="114031" url="https://pl.wikipedia.org/wiki?curid=114031" title="Ubysława">
Ubysława

Ubysława, Hubysława – staropolskie imię żeńskie. Składa się z członu "Uby-" ("ubyć, ubywać") "-sława" ("sława"). Może oznaczać "ta, która pomniejsza sławę", lub "ta, której pojawienie się na świecie wiąże się z gorszą sławą". Męski odpowiednik – Ubysław, Hubysław.
Ubysława imieniny obchodzi 24 maja.

</doc>
<doc id="114032" url="https://pl.wikipedia.org/wiki?curid=114032" title="Hubysława">
Hubysława



</doc>
<doc id="114033" url="https://pl.wikipedia.org/wiki?curid=114033" title="Cmentarz Rakowicki">
Cmentarz Rakowicki

Cmentarz Rakowicki, dawniej Cmentarz Miejski – cmentarz komunalny w Krakowie, w Dzielnicy I Stare Miasto, założony w 1803; zajmuje powierzchnię 42 ha.
Nazwa cmentarza pochodzi od nazwy drogi (obecnie ulicy Rakowickiej) wiodącej do odległej o 2 km dawnej wsi Rakowice.
Historia.
Wytyczany i urządzany był w latach 1800–1802 (na obszarze 5,6 ha), a czynny jest od połowy stycznia 1803 r. Powstał na terenie podmiejskiego wówczas folwarku Bosackie we wsi Prądnik Czerwony na pograniczu Olszy, w związku z wydanym zakazem pochówków na dotychczas istniejących cmentarzach przykościelnych w obrębie miasta (edykt józefiński z 1784 r.). Teren o powierzchni 10 mórg chełmińskich za 1150 złotych reńskich wykupiły od karmelitów bosych z Czernej władze austriackie. Koszt urządzenia cmentarza pokryło miasto Kraków i okoliczne gminy: Rakowice, Prądnik Biały i Prądnik Czerwony, Olsza, Grzegórzki, Piaski, Bronowice Wielkie i Bronowice Małe, Czarna Wieś, Nowa Wieś, Krowodrza, Kawiory, którym przyznano prawo do grzebania na nim zmarłych. Pierwszy pogrzeb miał miejsce w styczniu 1803 (18-letniej Apolonii z Lubowieckich Bursikowej, zmarłej 15 stycznia 1803 r.). W 1807 r. wybudowano studnię, a w 1812 r. ze składek publicznych ufundowano okazały krzyż.
Cmentarz był kilkakrotnie powiększany. Po raz pierwszy w 1836 r., kiedy od karmelitów czerneńskich dokupiono kolejne 10 mórg gruntu za 5 tys. zł. polskich. Rozplanowanie cmentarza zlecono architektowi, dyrektorowi wydziału budownictwa miejskiego, Karolowi R. Kremerowi, który, w 1839 r., zaprojektował jego założenie parkowe. Nowo nabyty grunt poświęcono 2 listopada 1840 r. Otaczający go mur wzniesiono z materiału uzyskanego z rozbiórki kościoła Wszystkich Świętych.
W 1863 r. miasto zakupiło od karmelitów i od Walerego Rzewuskiego 5 mórg i 1743 sążni gruntu, położonego przy zachodnim murze cmentarza. Poświęcono go we wrześniu 1866 r. i od razu rozpoczęto chowanie tam zmarłych (epidemia). Kolejne poszerzenie cmentarza miało miejsce jesienią 1886 r. – o ponad 15 mórg (pośrodku nowej alei pochowano Jana Matejkę oraz Macieja Jakubowskiego). Na przełomie 1933 i 1934 r. poszerzono cmentarz w kierunku północnym o dawny plac ćwiczeń saperów (ponad 15 ha) do obecnej wielkości (likwidując ulicę Modrzewiową).
6 czerwca 1856 r. wydano zezwolenie na budowę nowej kaplicy, jednak dopiero w latach 1861–1862 w centralnym punkcie cmentarza wzniesiono kaplicę Zmartwychwstania Pańskiego (fundacji Anny i Ludwika Helclów), na miejscu wówczas istniejącej drewnianej. W 1877 r. wzniesiono budynek administracyjny oraz kostnicę według projektu Salomona Saarego.
W 1976 r. został wpisany do rejestru zabytków.
W 1981 r. powołano Obywatelski Komitet Ratowania Krakowa, w ramach którego działa komisja ds. Ratowania Cmentarzy Krakowa i Ziemi Krakowskiej. OKRK organizuje coroczne kwesty na rzecz zabytkowych grobowców i nagrobków. Prace prowadzone są na Cmentarzu Rakowickim i Nowym Cmentarzu Podgórskim (przy współpracy Stowarzyszenia Podgórze.pl). OKRK gromadzi fundusze na renowację zabytkowych grobowców na specjalnym koncie. Z funduszy remontowane są groby nieposiadające dysponentów.
Dąbie (Kraków)
Znaczenie.
Nekropolia jest miejscem pochówku krakowian, zarówno zwykłych obywateli miasta, jak i tych zasłużonych, m.in.: twórców kultury, naukowców, przedstawicieli znanych rodów, działaczy niepodległościowych, politycznych i społecznych, uczestników ruchów niepodległościowych, powstań, obu wojen światowych.
Na cmentarzu istnieją m.in. wydzielone kwatery uczestników powstań listopadowego, styczniowego, krakowskiego, I wojny światowej (z wszystkich trzech armii zaborczych – żołnierze ci najczęściej zmarli podczas pobytu w szpitalach wojskowych), członków Legionów Polskich, uczestników szarży pod Rokitną, robotników zabitych podczas strajków w 1923 r. Kwatery były miejscem uroczystości patriotycznych.
Cmentarz jest zabytkiem o dużej wartości historycznej i artystycznej. Wiele nagrobków jest dziełem znanych rzeźbiarzy i architektów, m.in. Teofila Żebrawskiego, Feliksa Księżarskiego, Sławomira Odrzywolskiego, Jakuba Szczepkowskiego, a także rzeźbiarzy: Tadeusza Błotnickiego, Wacława Szymanowskiego, Karola Hukana i innych.
Cmentarz Rakowicki jest zarządzany razem ze znajdującym się obok, po drugiej stronie ul. J. Prandoty cmentarzem wojskowym.

</doc>
<doc id="114036" url="https://pl.wikipedia.org/wiki?curid=114036" title="Ilja Riepin">
Ilja Riepin

Ilja Jefimowicz Riepin (; ur. w Czuhujewie, zm. 29 września 1930 w Kuokkala obecnie Riepino) – ukraiński malarz, przedstawiciel realizmu.
Życie i twórczość.
Jego rodzice byli na wschodniej Ukrainie. W 1866, po terminie u miejscowego malarza ikon Bunakowa oraz wstępnej nauce malarstwa portretowego, Riepin wyjechał do Petersburga, gdzie podjął studia pod kierunkiem Iwana Kramskiego i Pawła Czistiakowa w tamtejszej Cesarskiej Akademii Sztuk Pięknych. W 1873 ukończył obraz "Burłacy na Wołdze", realistyczny portret grupy jedenastu burłaków, którym zdobył rozgłos i wczesną sławę. W latach 1873–1876 jako stypendysta przebywał we Włoszech i Francji, gdzie zetknął się z tamtejszą sztuką impresjonistyczną, która miała wpływ na sposób użycia światła i koloru przez artystę. Jednak styl malarza bliżej przypominał starszych mistrzów europejskich, szczególnie Rembrandta, a sam Riepin nigdy nie został impresjonistą. Po powrocie pracował w Moskwie, od 1882 ponownie w Petersburgu, a od 1900 w Kuokkala (w 1948 przemianowanym na Riepino). W latach 1894–1907 był profesorem petersburskiej Akademii, a 1898–1899 jej rektorem.
Przez cały czas kariery, artysta w swoich dziełach ukazywał przeciętnych ludzi, z którymi sam się identyfikował. Riepin często ukazywał wiejski folklor, zarówno ukraiński, jak i rosyjski. W późniejszym okresie twórczości, od 1878 należał do pieriedwiżników; malował obrazy rodzajowe o tematyce z życia współczesnej Rosji, historyczne, portrety m.in. inteligencję rosyjską oraz arystokrację, łącznie z ostatnim carem Rosji, Mikołajem II Romanowem.

</doc>
<doc id="114037" url="https://pl.wikipedia.org/wiki?curid=114037" title="Filetairos">
Filetairos



</doc>
<doc id="114039" url="https://pl.wikipedia.org/wiki?curid=114039" title="GNU Hurd">
GNU Hurd

GNU Hurd – jądro systemu operacyjnego opartego na architekturze mikrojądra.
Ściśle technicznie Hurd nie jest jądrem, a jedynie zbiorem uprzywilejowanych serwerów działających w przestrzeni użytkownika i dostarczających takich usług jak system plików, obsługa terminala, dysku czy sieci reszcie systemu. W jądrach monolitycznych sterowniki tego typu znajdują się w jądrze.
Nazwa.
System, którego jądrem jest Hurd, nazywa się GNU/Hurd (analogicznie do GNU/Linux) albo po prostu GNU, ponieważ Hurd jest częścią tego projektu.
Nazwa „Hurd” jest rekurencyjnym akronimem. Oznacza "Hird of Unix-Replacing Daemons", „Hird” natomiast oznacza "Hurd of Interfaces Representing Depth".
Dystrybucje.
Obecnie nadającymi się do użytku dystrybucjami z jądrem Hurd – poza ręczną kompilacją systemu – są Debian GNU/Hurd i ArchHurd.
Zgodność ze standardem POSIX.
Hurd jest częściowo zgodny ze standardem POSIX. Najważniejszą niezgodnością jest używanie systemu wątków Cthreads zamiast systemu określonego w standardzie POSIX (Pthreads). Planowane jest porzucenie Cthreads na rzecz Pthreads, tymczasowo istnieje biblioteka emulująca wątki Pthreads na bazie Cthreads.
Budowa.
Mikrojądro.
Obecnie Hurd używa mikrojądra Mach 4, powstałego na Uniwersytecie Carnegie-Mellon, lecz od lat pojawiają się propozycje zmiany mikrojądra. Są one wysuwane ze względu m.in. na słabą wydajność i przenośność oraz brak obsługi SMP w Mach 4.
Podjęto próbę nieoficjalnego przeniesienia Hurd na L4. Udało się uzyskać pewne sukcesy na , a docelowo jest rozważana integracja z jądrem Coyotos i współpraca z jego autorami.
Serwery.
Hurd bywa nazywany „zespołem serwerów” (bazujących na Machu lub innym mikrojądrze) wykonujących konkretne zadania. Do dyspozycji są serwery uwierzytelniania, haseł, procesów itd.
Nowatorskim rozwiązaniem zastosowanym w Hurdzie jest danie użytkownikom możliwości usunięcia lub zamiany jakiegokolwiek z "serwerów". Użytkownicy mogą pisać też własne pełnoprawne "serwery". Obszar systemu (w sensie obszaru, z którym użytkownik nie może nic zrobić) jest ograniczony do minimum.
Translatory.
Inną ciekawą cechą jest mechanizm "translatorów", działających na zasadzie filtrów nakładanych na konkretne miejsca w drzewie katalogowym (także na pliki). Za przykład translatora mógłby posłużyć mechanizm pozwalający na dostęp do zasobów FTP tak jak do zwykłego katalogu na dysku i operacje na tych zasobach tak jak na plikach lokalnych (tymi samymi narzędziami).
Współcześnie takie możliwości są oferowane w obrębie pojedynczych programów, a nie całego systemu, natomiast najbliższy odpowiednik translatorów dla systemów typu GNU/Linux to projekt FUSE ("filesystem in userspace").
Dystrybucje GNU uruchamiające Hurda.
Dystrybucje GNU bazujące na Hurdzie:

</doc>
<doc id="114042" url="https://pl.wikipedia.org/wiki?curid=114042" title="Deganja Alef">
Deganja Alef

Deganja Alef (hebr. דגניה א') – kibuc położony w Samorządzie Regionu Emek ha-Jarden, w Dystrykcie Północnym, w Izraelu. Członek Ruchu Kibuców ("Ha-Tenu’a ha-Kibbucit").
Deganja Alef była pierwszym kibucem powstałym w Ziemi Izraela.
Położenie.
Kibuc jest położony w dolinie Kinaret, na południowym brzegu jeziora Tyberiadzkiego w Dolnej Galilei. Leży w depresji Rowu Jordanu na wysokości 204 metrów p.p.m., na wschodnim brzegu rzeki Jordan. Kibuc leży 9 kilometrów na południowy wschód od miasta Tyberiady.
W jego otoczeniu znajdują się moszaw Kinneret, kibuce Kewucat Kinneret i Deganja Bet, regionalna szkoła Beit Jerach, oraz strefa przemysłowa Samakh.
Demografia.
Liczba mieszkańców Deganji Alef:
Historia.
W 1900 Żydowski Fundusz Narodowy zakupił obszar 3 tys. hektarów ziemi w dolinie Kinaret z przeznaczeniem pod rozwój osadnictwa rolniczego. Planowano, że osiedli się tutaj grupa żydowskich imigrantów z Rumunii i Rosji. W 1908, z inicjatywy Światowej Organizacji Syjonistycznej powstało w dolinie Kinaret eksperymentalne gospodarstwo rolnicze Deganja Chawa Kinneret (obecnie kibuc Kewucat Kinneret). Było ono kierowane przez jednego z przywódców ruchu syjonistycznego, Arthura Ruppina. W 1909 jego członkowie weszli w spór z zarządem gospodarstwa, i ogłosili strajk. Arthur Ruppin zaproponował jako rozwiązanie sporu, przejęcie przez niezadowolonych członków gospodarstwa na okres próbny obszaru podmokłych gruntów nad rzeką Jordan. Miał to być eksperyment, podczas którego w praktyce sprawdzono by różne pomysły społecznych idei ruchu robotniczego.
Pierwsza grupa pionierów przez rok ciężko pracowała fizycznie przy osuszaniu gruntów i zakładaniu upraw rolnych. Pionierzy bardzo cierpieli od malarii i różnych chorób, które dziesiątkowały uprawy oraz zwierzęta hodowlane. Pomimo tych wszystkich trudności eksperyment zakończył się sukcesem. Z tego powodu zdecydowano się na kontynuowanie eksperymentu. W dniu 29 października 1910 grupa dwunastu pracowników zgodziła się przejść do nowego gospodarstwa rolnego, które miało być zarządzane na zasadach kolektywizmu. Przywódcą tej grupy pionierów był Josef Barac. Dołączyli do niego: Tanchum Tanpilov, Israel Bloch, Josef Elkin, Sarah Malchin, Miriam Ostrovski-Baratz, Josef Bussel, Tzvi Jehuda Zaltsman, Chaim Cadikov, Jehoszua Ecker, Aaron Josilewicz o Jerocham Klivnov. Nowa osada powstała w pobliżu arabskiej wioski Samakh, na południowym krańcu jeziora Tyberiadzkiego.
Podczas I wojny światowej mieszkańcy kibucu byli represjonowani przez władze tureckie. Po wojnie kibuc Deganja znalazł się w pobliżu granicy pomiędzy brytyjskim Mandatem Palestyny a francuskim Mandatu Syrii i Libanu. Pod brytyjskim panowaniem rozwinięto żydowskie osadnictwo w dolinie Kinneret, przy czym kibuc Deganja służył jako wzorcowa osada rolnicza dla innych nowo tworzonych osad rolniczych. Mieszkańcy Deganji zawsze w ograniczonym stopniu podchodzili do kolektywizmu. W przeciwieństwie do większości kibuców, w Deganji zawsze dzieci były wychowywane w rodzinnych domach, a nie w oddzielnych placówkach wychowawczych. Kibuc zawsze utrzymywał system płatnych miejsc pracy, i miał liberalne podejście do zrozumienia potrzeb jednostki.
W 1920 na południu powstał sąsiedni kibuc Deganja Bet. To właśnie wtedy zaczęto używać dla odróżnienia nazwy Deganja Alef. W kolejnych latach w kibucu powstała tajna baza szkoleniowa żydowskich kompanii szturmowych Palmach. Prowadzono tutaj także liczne kursy szkoleniowe Hagany.
Przyjęta 29 listopada 1947 Rezolucja Zgromadzenia Ogólnego ONZ nr 181 przyznała te tereny państwu żydowskiemu. Jednak na samym początku wojny o niepodległość rejon doliny zaatakowały wojska syryjskie. W dniach 15-21 maja 1948 doszło tutaj do bitwy o dolinę Kinnarot, podczas której obrońcy Deganji Alef powstrzymali natarcie syryjskich czołgów. Jeden ze zniszczonych czołgów do tej pory stoi jako pamiątka przy wjeździe do kibucu. W trakcie walk kibuc został bardzo mocno zniszczony. Natychmiast po zakończeniu wojny, przystąpiono do jego odbudowy.
W 1981 kibuc otrzymał Nagrodę Izraela, za szczególne zasługi dla państwo i społeczeństwa izraelskiego. Od 2007 kibuc przechodzi proces prywatyzacji.
Kultura.
W kibucu znajduje się Muzeum Deganja, które prezentuje historię powstania, rozwoju i obrony kibucu. Natomiast Dom Gordona pełni funkcję muzeum natury, rolnictwa i wiedzy o dolinie Kinaret. Zostało ono założone w 1935, i było pierwszym muzeum założonym w żydowskich osiedlach w Palestynie. Jego celem jest powiększanie wiedzy na temat środowiska, rolnictwa i geografii w obszarze doliny Kinaret. Dział natury posiada bogatą kolekcję roślin, zwierząt, skamieniałości i minerałów. Muzeum posiada audytorium do oglądania filmów, archiwum i bibliotekę.
Dodatkowo w kibucu znajduje się dom kultury, biblioteka i obszerne archiwum.
Edukacja.
Kibuc utrzymuje przedszkole i szkołę podstawową Shahaf. Starsze dzieci dojeżdżają do pobliskiej szkoły regionalnej Beit Jerach.
Turystyka.
Po wojnie o niepodległość mieszkańcy kibucu założyli Ogród Obrońców, w którym zasadzono rośliny ku pamięci poległych obrońców z 1948. Ogród zajmuje powierzchnię dwóch i pół hektara, na których zasadzono trawniki, różne krzewy ozdobne i drzewa (w tym najbardziej znanych osiem palm). W południowo-wschodniej części ogrodu znajduje się pomnik poświęcony pamięci poległych izraelskich żołnierzy. Dużą atrakcją turystyczną, zwłaszcza dla dzieci, jest tutejszy tzw. Cypel Zwierząt, pełniący funkcję miniaturowego ogrodu zoologicznego. Można tutaj zobaczyć między innymi kangury, łabędzie czarne, emu, małpy, papugi, jelenie, bażanty i pawie. Nad brzegiem jeziora Tyberiadzkiego zasadzono ogród cyprysów, w którym rośnie tzw. „drzewo państwa”.
Na zachodnim brzegu rzeki Jordan znajduje się centrum religijno-turystyczne „Jardenit”, w którym odbywają się masowe chrzty chrześcijan.
Sport i rekreacja.
W skład zaplecza sportowego wchodzi basen kąpielowy, siłownia, boisko do piłki nożnej, boisko do koszykówki i korty tenisowe.
Gospodarka.
Gospodarka kibucu opiera się na intensywnym rolnictwie (uprawy warzyw, kukurydzy i mango). Dostęp do prawie nieograniczonej ilości wody umożliwił rozwój upraw rolniczych, których podstawą jest uprawa bananów i awokado. Kibuc prowadzi także nowoczesną fermę drobiu, która zajmuje obszar o wielkości 6,5 hektara. Hodowla bydła obejmuje 280 krów mlecznych i 200 cieląt. Roczna produkcja mleka wynosi 7,2 mln litrów. W stawie hodowlanym hoduje się karpie.
Dodatkowo w kibucu znajdują się zakłady "Toolgal Industrial Diamonds Group" produkujące specjalistyczne maszyny do obróbki diamentów. Zakład zatrudnia około stu osób.
Na wschód od kibucu znajduje się strefa przemysłowa Samakh. Poza różnorodnymi firmami produkcyjnymi, mieszczą się tam sklepy, firmy handlowe oraz biura administracji, między innymi rada Samorządu Regionu Emek ha-Jarden. Wielu z mieszkańców kibucu pracuje w strefie.
Infrastruktura.
W kibucu znajduje się sklep wielobranżowy, przychodnia zdrowia oraz gabinet stomatologiczny.
Osoby związane z kibucem.
Deganja Alef była domem wielu wybitnych Izraelczyków. W 1915 urodził się tutaj Mosze Dajan. W kibucu mieszkali i pracowali tacy ludzie jak Aharon Dawid Gordon i Josef Trumpeldor.
Komunikacja.
Przez kibuc Deganja Alef przechodzi ważna arteria komunikacyjna, biegnąca z północy na południe droga nr 90 .

</doc>
<doc id="114044" url="https://pl.wikipedia.org/wiki?curid=114044" title="Jon Huntsman">
Jon Huntsman

Jon Meade Huntsman, Junior (ur. 26 marca 1960 w Redwood City, Kalifornia) – amerykański polityk, członek Partii Republikańskiej, ambasador Stanów Zjednoczonych w Rosji (od 2017), w latach 2005–2009 gubernator stanu Utah, następnie ambasador w Singapurze (1992–1993) oraz w Chinach (2009–2011).
Jest synem przedsiębiorcy i filantropa Jona Huntsmana ("Huntsman Corporation"), ze strony matki wnukiem Davida Haighta, apostoła Kościoła Jezusa Chrystusa Świętych w Dniach Ostatnich (mormonów). Studiował na uniwersytecie stanowym stanu Utah i na Uniwersytecie Pensylwanii.
Pracował m.in. jako asystent szefa personelu Białego Domu w okresie prezydentury Reagana oraz ambasador w Singapurze (1992–1993), wchodził w skład kierownictwa przedsiębiorstw rodzinnych. Jesienią 2004 roku wygrał wybory na gubernatora stanu Utah, zdobywając ok. 57% poparcia. Zastąpił na stanowisku gubernatora Olene Walker.
W sierpniu 2009 roku przyjął od demokratycznego prezydenta Baracka Obamy stanowisko ambasadora w Chinach, z którego zrezygnował podając się do dymisji 1 lutego 2011 roku. Przyczyną była chęć wzięcia udziału w prawyborach Partii Republikańskiej na prezydenta.

</doc>
<doc id="114058" url="https://pl.wikipedia.org/wiki?curid=114058" title="Jontoforeza">
Jontoforeza

Jontoforeza (terapia jonowa, jonoforeza) – metoda lecznicza, forma elektroterapii polegająca na wprowadzeniu cząstek obdarzonych ładunkiem elektrycznym – jonów – do organizmu przez skórę lub śluzówkę za pomocą odpowiedniego urządzenia emitującego galwaniczny prąd stały. Wykorzystuje się substancje, które ulegają dysocjacji elektrolitycznej, czyli są elektrolitami.
Ilość wprowadzonego leku jest proporcjonalna do natężenia prądu i czasu jego przepływu. Od anody wprowadzane są jony metali, alkaloidy; od strony katody - aniony.
Najczęściej stosowanymi środkami (jonami) są:
Jontoforeza jest stosowana w leczeniu zwyrodnieniowych i zapalnych schorzeń narządów ruchu, w uszkodzeniach nerwów, w zaburzeniach miejscowego ukrwienia tkanek.

</doc>
<doc id="114059" url="https://pl.wikipedia.org/wiki?curid=114059" title="Terapia jonowa">
Terapia jonowa



</doc>
<doc id="114062" url="https://pl.wikipedia.org/wiki?curid=114062" title="Risto Jussilainen">
Risto Jussilainen

Risto Kalevi Jussilainen (ur. 10 czerwca 1975 w Jyväskylä) – fiński skoczek narciarski, srebrny medalista olimpijski, trzykrotny medalista mistrzostw świata, złoty medalista mistrzostw świata juniorów i zdobywca Pucharu KOP.
Przebieg kariery.
W Pucharze Świata w skokach narciarskich zadebiutował 5 grudnia 1992 w Falun, zajmując 40. miejsce. W sezonie 1992/1993 wystartował jeszcze trzykrotnie, jednak punktów nie zdobył. Wobec tego nie został uwzględniony w klasyfikacji generalnej. W lutym 1993 wystartował na mistrzostwach świata w Falun, gdzie był piętnasty na dużej skoczni, a na normalnej zajął 36. miejsce. Wystartował także w konkursie drużynowym, w którym Finowie zajęli szóste miejsce. Miesiąc później wraz z kolegami z reprezentacji zdobył złoty medal na mistrzostwach świata juniorów w Harrachovie.
Pierwsze punkty Pucharu Świata wywalczył w sezonie 1993/1994. Miało to miejsce w pierwszym konkursie 42. edycji Turnieju Czterech Skoczni 30 grudnia 1993 roku w Oberstdorfie, gdzie zajął 28. miejsce. W następnych dwóch konkursach nie punktował, a w czwartym już nie wystartował. W klasyfikacji końcowej zajął 38. miejsce. W tym sezonie wystartował już tylko w Lahti (5 marca 1994), gdzie zajął 29. miejsce. Wyniki te dały mu 84. miejsce w klasyfikacji generalnej. W sezonie 1994/1995 wystartował sześciokrotnie, w tym cztery razy punktował. Najlepszy wynik osiągnął 18 lutego 1995 w Vikersund, gdzie był jedenasty. Częściej startował w Pucharze Kontynentalnym i w klasyfikacji końcowej sezonu 1994/1995 zajął trzecie miejsce. Jednocześnie w klasyfikacji generalnej PŚ zajął 54. miejsce.
Nie pojawił się w żadnym z konkursów Pucharu Świata w sezonie 1995/1996, skupiając się na startach w Pucharze Kontynentalnym, jednak i tam nie osiągał sukcesów. Podobnie sytuacja wyglądała w sezonie 1997/1998. Do rywalizacji w Pucharze Świata wrócił na rok w sezonie 1996/1997, ale punkty zdobył tylko trzykrotnie. Na stałe do czołówki powrócił w sezonie 1998/1999. Startował sporadycznie, był między innymi jedenasty 6 marca 1999 w Lathi. Wystartował także na mistrzostwach świata w Ramsau, gdzie w swoim jedynym starcie zajął 35. miejsce w konkursie indywidualnym na normalnej skoczni.
Przełom nastąpił w sezonie 1999/2000, kiedy to zajął w końcowej klasyfikacji ósme miejsce. Zaczął od wywalczenia swego pierwszego podium w PŚ – 28 listopada 1999 w Kuopio był drugi za swoim rodakiem Ville Kantee. Był ponadto trzeci w Val di Fiemme (5 grudnia 1999) oraz w Sapporo (22 stycznia 2000). Łącznie trzynastokrotnie plasował się w czołowej dziesiątce, jednak zdarzyły mu się także słabsze występy. Najpierw w lutym w Iron Mountain zajął 47. miejsce, a następnie w ostatnim konkursie sezonu, 19 marca 2000 w Planicy zajął 49. miejsce. W lutym 2000 wziął także udział w mistrzostwach świata w lotach w Vikersund, gdzie był jedenasty.
Latem 2000 zajął piąte miejsce w klasyfikacji końcowej siódmej edycji Letniego Grand Prix w skokach. Przy tym raz stanął na podium – 27 sierpnia 2000 w Hakubie był drugi za Janne Ahonenem. Najlepsze wyniki osiągnął jednak w sezonie 2000/2001. W klasyfikacji generalnej Pucharu Świata był trzeci, ustępując tylko Adamowi Małyszowi i Martinowi Schmittowi. Ci sami skoczkowie, chociaż w odwrotnej kolejności, wyprzedzili go w sezonie 2000/2001 Pucharu Świata w lotach. Ośmiokrotnie stawał na podium, w tym 3 marca 2001 w Oberstdorfie po raz pierwszy zwyciężył w zawodach Pucharu Świata. Na mistrzostwach świata w Lahti zdobył srebrne medale w obu konkursach drużynowych, ale indywidualnie plasował się w drugiej dziesiątce.
Sezon 2001/2002 zaczął się dla niego bardzo obiecująco. W drugim konkursie sezonu odniósł zwycięstwo w Kuopio. Jednak 2 grudnia 2001 w Titisee-Neustadt zaliczył upadek, po którym skakał już słabiej. Znalazł się w kadrze na igrzyska olimpijskie w Salt Lake City, gdzie zdobył drużynowo srebrny medal, a indywidualnie był osiemnasty na dużej skoczni. Po igrzyskach zajął dziesiąte miejsce na mistrzostwach świata w lotach w Harrachovie. Taką też pozycję zajął w klasyfikacji końcowej Pucharu Świata. W klasyfikacji generalnej PŚ sezonu 2002/2003 zdobył zaledwie 13 punktów – wszystkie w inauguracyjnych konkursach w Ruce. W następnej edycji w ogóle nie punktował.
Sezon 2004/2005 rozpoczął w Pucharze Kontynentalnym. Wkrótce został powołany do kadry na 53. Turniej Czterech Skoczni i nie oddał miejsca w reprezentacji do końca sezonu. Z konkursu na konkurs skakał coraz lepiej, aż w końcu po raz pierwszy od kilku lat stanął na podium – zajął trzecie miejsce 16 stycznia 2005 na skoczni Kulm w Tauplitz. Następnie powtórzył te wyniki w Titisee-Neustadt i Zakopanem. W tym sezonie po raz ostatni stanął na podium zawodów PŚ – 6 lutego 2005 w Sapporo zajął drugie miejsce za Roarem Ljøkelsøyem. Na mistrzostwach świata w Oberstdorfie zdobył srebro w drużynie na dużej skoczni, a indywidualnie był jedenasty na normalnej skoczni i ósmy na dużej. W ostatnim konkursie cyklu, 20 marca 2005 w Planicy skoczył 224,5 m, co jest jego rekordem życiowym. W klasyfikacji generalnej Pucharu Świata zajął ostatecznie dwunaste miejsce.
W sezonie 2005/2006 wystartował w większości zawodów, jednak często nie punktował lub nie przechodził przez kwalifikacje. Najlepsze wyniki osiągnął w słabiej obsadzonych konkursach w Sapporo w dniach 21 i 22 stycznia 2006, gdzie najpierw był piąty, a następnie ósmy. Były to jedyne przypadki w tym sezonie, kiedy znalazł się w czołowej dziesiątce. W lutym 2006 wystartował na igrzyskach olimpijskich w Turynie, gdzie w swoim jedynym starcie zajął 35. miejsce w konkursie indywidualnym na dużej skoczni. W klasyfikacji generalnej PŚ zajął 30. miejsce.
Zakończył karierę po sezonie 2006/2007, w którym tylko dwukrotnie wystartował w konkursach PŚ, odpadając już po pierwszej serii skoków. Częściej startował w Pucharze Kontynentalnym, gdzie jego najlepszym wynikiem było piąte miejsce w zawodach w Rovaniemi 12 grudnia 2006.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Letnie Grand Prix w skokach narciarskich.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="114065" url="https://pl.wikipedia.org/wiki?curid=114065" title="Roca">
Roca



</doc>
<doc id="114070" url="https://pl.wikipedia.org/wiki?curid=114070" title="Peeling kawitacyjny">
Peeling kawitacyjny

Peeling kawitacyjny – zabieg kosmetyczny mający na celu oczyszczenie skóry, wykorzystujący zjawisko kawitacji.
Wibracje ultradźwiękowe o wysokiej częstotliwości powodują wzrost metabolizmu komórek, rozdrabniane są wszelkie zwapnienia, przyspieszone jest krążenie krwi, następuje zwiększenie usuwania zbędnych produktów przemiany materii, aktywowane są różne enzymy w komórkach.
Peeling ultradźwiękowy poprawia wygląd skóry.
Przeciwwskazania:

</doc>
<doc id="114072" url="https://pl.wikipedia.org/wiki?curid=114072" title="Strachocina">
Strachocina

Strachocina – wieś w Polsce położona w województwie podkarpackim, w powiecie sanockim, w gminie Sanok. Leży nad potokiem Różowym. Miejscowość leży na terenach, które noszą historyczną nazwę Ziemia sanocka. Zajmuje obszar blisko 1200 ha, jest w niej 300 domów.
Wieś królewska "Strachoczyn" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do starostwa sanockiego. W latach 1975–1998 miejscowość położona była w województwie krośnieńskim.
Historia.
Strachocina – wieś królewska, później zastawna, lokowana na prawie niemieckim w 1369 jako "Szwanczyce"' ("Święcice" ?) nad potokiem Różowym ("Russzava" 1369, "Russava" 1390). Akt fundacyjny, wydany przez Kazimierza Wielkiego na rzecz braci Piotra z Kunowej i Grzegorza z Kunowej pochodzi z 10 maja 1369. Według aktu lokacyjnego wieś objęła 50 łanów ziemi.
16 grudnia 1390 Fryderyk Myssnar (Meisnansis) i Pakosz z Pakoszówki uposażyli kościół pw. św. Katarzyny na granicy wsi i założyli parafię za pozwoleniem Władysława Jagiełły. Po Jaćmirskich kolejnymi dzierżawcami sołectwa Strachocina byli szlachcice; Cloch Cornicz, Piotr Smolicki, Kmitowie, Bobrowscy, Wzdowscy. Piotr Smolicki, ze Smolic – starosta i następnie kasztelan sanocki (1436-1442), w 1434 kupił od Kornicza Strachocinę za 200 grzywien. W 1508 należała ona do Macieja Wzdowskiego. 12 lipca 1520 król zezwolił podkomorzemu wojskowemu Adamowi Wzdowskiemu sprzedać wieś królewską Strachocinę, Janowi Boboli "de Pyasky " z Tywoni k. Jarosławia za zasługi dla króla Olbrachta. W tym dniu Jan Bobola otrzymał w Toruniu dokument królewski zezwalający na wykup wsi królewskiej Strachociny. Jego zamieszkanie w Strachocinie potwierdzają: spory z ks. Stanisławem – proboszczem Strachociny, pozew sądowy z 1526 i spory graniczne z dziedzicem Górek z 1529 Maciejem z Birczy.
11 sierpnia 1530 król polecił kasztelanowi Klemensowi z Kamieńca, podkomorzemu – Mikołajowi Balowi, wojskiemu – Adamowi Wzdowskiemu, chorążemu – Feliksowi z Zarszyna i podsędkowi sanockiemu Janowi Pakoszowskiemu, przeprowadzić rozgraniczenie królewskich dóbr, dzierżawionych przez Jana Bobolę; Strachociny od wsi Górki i Szczyrzyczkowa, należących do Macieja z Birczy. Dopiero 28 grudnia 1530 wydano Janowi Boboli nakaz uczestniczenia w czynnościach komisji.
Jan Bobola (1464-1533) miał synów: Hieronima, Jarosława, Stanisława, Krzysztofa – ożenionego z Elżbietą z Wielopolskich h. Starykoń (1520 -1615) i Zbigniewa oraz trzy córki. Krzysztofowi dostała się Strachocina. Krzysztof miał trzech synów z małżeństwa z Elżbietą Wielopolską; Andrzeja (podkomorzego), Jana i Mikołaja. Najmłodszy z braci, Mikołaj – dziedzic; m.in. Strachociny, miał synów, Andrzeja (według ks. Poplatka Andrzeja Boboli – (przyszłego świętego Męczennika) i Wojciecha i Krzysztofa (?). Kolejnym dziedzicem Strachociny, został Krzysztof Bobola, (pojawiający się w aktach w l. 1604-1641), ojciec Urszuli i Jakuba (zm. 1660), ożenionego z Tulikowską i Andrzeja (według ks. Józefa Niżnika Andrzeja Boboli – (przyszłego świętego Męczennika). Urszula wyszła za mąż za Jędrzeja Zborowskiego – przedstawiciela możnego rodu magnackiego. Po bezdzietnym małżeństwie Jana Boboli, którego ojcem był Jan, Strachocina przeszła na własność Andrzeja Boboli figurującego w dokumentach w latach (1652-1658) i jego żony Marcjanny Trembeckiej z Łapszowa(własność jej od 1668), a w 1676 – na ich syna Zygmunta Bobolę, ostatniego z Bobolów, dziedzica Strachociny, który zginął walcząc w wyprawie wiedeńskiej w 1683. Po nim dzierżawcami Strachociny byli Giebułtowscy. W połowie XIX wieku właścicielami posiadłości tabularnej Strachocina byli spadkobiercy Giebułtowskiego i rodzeństwo Laskowskich.
W XVI i XVII wieku dzierżawcami królewskiej wsi byli Bobolowie, jednak w XVII i XVIII wieku wieś arendowała większa liczba dzierżawców. Na obszarze zajmowanym przez nią pierwotnie były zapewne cztery osady, niwy: Szwanczyce, Meszewa, Strachocina i Strachocina Wola.
W roku 1880 wieś liczyła 839 mieszkańców (150 domów), 813 rzymskich-katolików oraz 23 wyz. mojżeszowego. Przed II wojną światową do parafii należały wsie Jurowce, Kostarowce, Pakoszówka, Pisarowce, Lalin, Falejówka, Srogów Dolny i Srogów Górny.
W roku 1898 wieś liczyła 164 domy i 892 mieszkańców (w tym 875 rzymskich katolików, językiem polskim posługiwało się 892 mieszkańców), powierzchnia wsi wynosiła 5,60 km². Obszar dworski wynosił 3,30 km² i zamieszkany był przez 25 osób, na terenie znajdował się dwór ziemiański. W roku 1900 wieś liczyła 1008 mieszkańców, całkowita pow. wsi wynosiła 560 ha oraz 178 domów, językiem polskim posługiwała się 989 osób.
Pod koniec XIX wieku właścicielkami tabularnymi dóbr we wsi były Helena, Kazimiera i Zofia Dydyńskie. W 1905 Zofia i Kazimierz Dydyńscy posiadali we wsi obszar 330,7 ha. W 1911 właścicielkami tabularnymi były Niedźwiedzka i Zofia Dydyńska, posiadające 321 ha.
W 1929 wieś liczyła 1023 mieszkańców, właścicielem większościowym była Kazimiera Dydyńska. We wsi funkcjonowała cegielnia, Kasa Stefczyka, Kółko Rolnicze, kopalnia ropy naftowej Towarzystwa Akcyjnego "Galicja".
Od roku 1935 we wsi działa lokalne koło gospodyń wiejskich, której przewodniczącą jest obecnie Marta Piotrowska (2007). W lasach strachockich znajduje się kopalnia gazu ziemnego „Strachocina” – obecnie używana jako podziemny zbiornik o dużej pojemności na gaz sprowadzany z Rosji. W sierpniu 2022 uruchomiono gazociąg połączony ze Słowacją (węzeł Veľké Kapušany) o przepustowości 4,7-5,7 mld m³ rocznie. Gospodarstwa rolne prowadzi we wsi obecnie 5 osób (2006). Większość mieszkańców zatrudniona jest w usługach oraz zakładach przemysłowych Sanoka oraz kopalni gazu „Strachocina”. 
Archeologia.
W drugim i trzecim tysiącleciu p.n.e. (późny neolit) Strachocinę zamieszkiwała ludność związana z kulturą ceramiki sznurowej, która zajmowała się głównie pasterstwem. Świadczyły o tym znalezione w Strachocinie, toporki „sznurowe”.
Droga przez Strachocinę była używana od czasów starożytnych, jako jedna z odnóg szlaku z wybrzeży Morza Czarnego nad Bałtyk. Świadczą o tym znalezione na terenie Strachociny monety rzymskie z III w. n.e., z czasów cesarza Gordianusa (panował w latach 238-244), a także toporek z epoki brązu znajdujący się w Muzeum Historycznym w Sanoku.
W Strachocinie, na pograniczu z terenem Pakoszówki odkryto ślady wczesnośredniowiecznego grodziska.
Sport.
W miejscowości siedzibę ma założony w 1946 roku Ludowy Klub Sportowy "Górnik" Strachocina.
We wsi znajduje się skocznia narciarska wybudowana przez grupę entuzjastów. Punkt konstrukcyjny usytuowany jest na 30 metrze, a rekord od 2021 roku wynosi 35 metrów.
Zabytki.
W miejscu dworku Bobolów zwanym przez miejscowych „Bobolówką” obecnie znajduje się park ze starodrzewem. W latach 90. XX wieku wybudowano tu polową kaplicę gdzie odbywają się uroczystości ku czci Św. Andrzeja Boboli z udziałem licznych pielgrzymów.
Nieopodal znajduje się neogotycki Kościół św. Katarzyny Aleksandryjskiej (projekt wykonał Wilhelm Szomek z Sanoka) z parafią pod tym samym wezwaniem, obok niego pomnik Świętego Andrzeja, nowo wybudowany klasztor Sióstr Franciszkanek Rycerstwa Niepokalanej im. Św. Maksymiliana Kolbego i dom pielgrzyma. Kamień węgielny położył w roku 1899 ks. bp. Glazer. Kościół został poświęcony przez kanonika sanockiego ks. Stasickiego 25 listopada 1903. Kościół zbudowany jest w stylu neogotyckim.
Zlokalizowano go na skraju wsi, w miejscu pierwotnego kościoła ufundowanego w 1390 (albo istniejącego już a tylko uposażonego) przez Pakosza z Pakoszówki i Fryderyka Myssnara z Jaćmierza.
Kościół ten spłonął w latach 30. XV wieku. Spłonął również kolejny wybudowany na tym samym miejscu drewniany kościół. Został spalony w 1624 podczas najazdu Tatarów pod wodzą Kantymira. Razem z kościołem i plebanią spalono i ówczesnego proboszcza, Adama Majstrogę.
Jedyną pamiątką tych dawnych czasów, obok wiekowych dębów jest obecnie gotycka chrzcielnica znajdująca się w kościele (i otoczona czcią za jej domniemany związek ze Świętym Andrzejem).
W polu przy drodze kopiec z rzeźbą Chrystusa Króla, a u podnóża źródełko, które wypłynęło przy stawianiu figurki jako znak, jak głoszą wierni, dla konieczności przeprowadzenia intronizacji.
W lesie, na terenie kopalni gazu ziemnego znajduje się cmentarzyk ofiar epidemii cholery z lat 1837 i 1873 z pamiątkowym kamieniem i krzyżem.
Do 1939 roku we wsi znajdował się dwór, którego właścicielem była Kazimiera Dydyńska (zm. 1947), a jej spadkobiercą był przybrany syn, Jerzy Pajączkowski-Dydyński (1894-2005).
Strachocina posiada prywatne muzeum „Regionalna Izba Pamięci” mieszczące się w dawnym Domu Ludowym. Jego twórcą i kustoszem jest Stanisław Piotrowski.
Na najwyższym wzniesieniu wsi, zwanym Górami Kiszkowymi można oglądać krzyż z tablicą pamiątkową ku czci Stefana Piotrowskiego, przodka wszystkich strachockich Piotrowskich, uznawanego przez nich za potomka Najman-Bega, tatarskiego dowódcę z czasów Bitwy pod Grunwaldem.

</doc>
<doc id="114075" url="https://pl.wikipedia.org/wiki?curid=114075" title="Program polityczny">
Program polityczny

Program polityczny – zbiór celów i zamierzeń partii i ruchów społecznych, organów władzy i administracji państwowej oraz jednostek i grup społecznych, które chcą zdobyć władzę lub uzyskać na nią wpływ. Tworzy pewien system warunkujących się i planowych działań. Jako wyraz interesów politycznych stanowi sposób komunikacji pomiędzy podmiotami polityki.
Jest to konkretyzacja doktryny politycznej, która z kolei jest konkretyzacją ideologii lub stylu politycznego myślenia. Program polityczny przenosi doktrynę i ideologię na grunt praktyki politycznej. Podobnie jak w ich przypadku zawiera pewne deklaracje trudne 
Na ogół przyjmuje formę dokumentu, w którym autorzy informują:
Nie zawiera szczegółowych danych dotyczących na przykład dnia realizacji, nazwiska wykonawcy, a także konkretnej kwoty potrzebnej do wykonania zadania.
Program polityczny jest z reguły tworzony przez partie polityczne, ale może być także wytworem ruchów społecznych, komitetów wyborczych, think tanków czy też pojedynczych osób.
Jest skierowany zarówno do członków danej organizacji jak i innych odbiorców, w których widzi się potencjalną grupę popierającą go i dokonującą politycznych wyborów w myśl jego postanowień.

</doc>
<doc id="114076" url="https://pl.wikipedia.org/wiki?curid=114076" title="Bojownik">
Bojownik

Zwyczajowa nazwa ryb z rodzaju "Betta" (rodzina Osphronemidae – guramiowate):
oraz nazwa ptaka z rodziny bekasowatych

</doc>
<doc id="114077" url="https://pl.wikipedia.org/wiki?curid=114077" title="Prawo Hagena-Poiseuille’a">
Prawo Hagena-Poiseuille’a

Prawo Hagena-Poiseuille’a – prawo fizyczne opisujące zależność między strumieniem objętości cieczy a jej lepkością (która wynika z tarcia wewnętrznego), gradientem ciśnień (który jest bodźcem termodynamicznym powodującym przepływ płynu), a także wielkościami opisującymi wielkość naczynia (długość, promień przekroju poprzecznego).
Przy stacjonarnym (tj. niezmiennym w czasie), laminarnym przepływie nieściśliwego, lepkiego płynu w cylindrycznym przewodzie (tj. w rurze o stałym, kołowym przekroju), strumień objętości przepływu (objętość przepływającego płynu na jednostkę czasu) proporcjonalny jest do gradientu ciśnienia wzdłuż przewodu, a zatem i do różnicy ciśnień na końcach przewodu:
gdzie poszczególne symbole oznaczają:
Prawo to odkryli niezależnie od siebie G.H.L. Hagen w roku 1839 i J.L. Poiseuille w latach 1840–1841.

</doc>
<doc id="114078" url="https://pl.wikipedia.org/wiki?curid=114078" title="Zjawisko Magnusa">
Zjawisko Magnusa



</doc>
<doc id="114080" url="https://pl.wikipedia.org/wiki?curid=114080" title="Opal (typ jachtu)">
Opal (typ jachtu)

Opal – typ dwumasztowych jachtów drewnianych z ożaglowaniem typu jol, budowanych w latach 1965-1984 przez Gdańską Stocznię Jachtową STOGI (pod koniec lat 70. ub.w. nazwę stoczni zmieniono na Stocznia Jachtowa im. Josepha Conrada Korzeniowskiego w Gdańsku). 
Pierwszym Opalem był s/y Opal, zakupiony w roku 1965 przez Sekcję Żeglarską WKS Legia. Późne egzemplarze (Opal IV) nazywano również "Conrad 45" (lub krócej: "C45") (nazwisko patrona stoczni + długość jachtu w stopach) lub "Conrad 1400" (nazwisko patrona stoczni + długość jachtu w cm).
Jachty typu Opal.
Opalami są lub były:

</doc>
<doc id="114088" url="https://pl.wikipedia.org/wiki?curid=114088" title="Curling">
Curling

Curling (wym. angielska: //) należy do zespołowych sportów precyzyjnych, podobnych do pétanque czy bocce. Jest on rozgrywany na prostokątnej tafli lodu. W rywalizacji biorą udział dwie drużyny liczące po 4 zawodników. Do gry używa się kamieni, które są wypuszczane na lodzie w kierunku celu zwanego "domem". Liczba przyznanych punktów zależy od liczby kamieni znajdujących się najbliżej środka domu. 
Historia powstania.
Curling powstał prawdopodobnie w późnym średniowieczu w Szkocji. Pierwsza odnaleziona wzmianka z opisem konkursu w puszczaniu kamieni po lodzie znajduje się w Renfrew w Paisley Abbey. Dokument ten datowany jest na luty 1511. Sport ten fascynował nie tylko pisarzy, ale także malarzy. Dowodem tego są dwa obrazy – "Myśliwi na śniegu" i "Zimowy pejzaż z łyżwiarzami i pułapką na ptaki" – Pietera Bruegla (starszego), przedstawiające holenderskich wieśniaków rzucających kamienie (w tamtym okresie Szkocję i Niderlandy łączyły silne kontakty handlowe oraz wymiana kulturowa, czego przykładem jest również historia golfa).
Samo słowo "curling" pojawiło się w zapisach z 1620 w szkockim Perth jako przedmowa i część poematu Henry’ego Adamsona. Sport ten już wtedy był znany jako „rycząca gra” (do dziś jest tak w Szkocji), a to z powodu dźwięku, jaki wydają kamienie szorujące po lodzie (a właściwie po kropelkach wody wcześniej rozpryskanych na nawierzchnię pola do gry). Sama nazwa wywodzi się od szkockiego czasownika "curr" i oznacza nisko brzmiący gwar (podobnie w języku angielskim istnieje słowo "purr" – mruczeć). Wyraz "curling", wbrew pozorom, nie pochodzi więc od ruchu kamienia, którego tor „zakręca” (z ang. "curl").
We wczesnej historii curlingu jako kamieni używano wyłowionych z dna rzeki płaskich głazów, które czasem obrabiano. Z tego też powodu, w przeciwieństwie do curlingu czasów obecnych, rzucający miał niewielką kontrolę nad kamieniem i zwycięstwo zależało bardziej od szczęścia niż rzeczywistych umiejętności gracza.
Curling rozgrywany na świeżym powietrzu był niezmiernie popularny w Szkocji pomiędzy XVI a XIX wiekiem, jako że klimat zapewniał dobre warunki atmosferyczne każdej zimy.
Dziś siedziba Światowej Federacji Curlingu, będącej jednocześnie komitetem zarządzającym Royal Caledonian Curling Club – pierwszym w historii klubem curlingowym, znajduje się w szkockim Perth.
Dzisiejszy curling cieszy się dużą popularnością przede wszystkim w Kanadzie (w tym kraju jest zarejestrowanych najwięcej – około 900 tys. – zawodników), dokąd przywędrował wraz ze szkockimi imigrantami. Królewski Klub Curlingowy w Montrealu (Montreal Curling Club), najstarszy działający nadal w Ameryce Północnej klub, powstał już w 1807. Natomiast pierwsze stowarzyszenie w Stanach Zjednoczonych rozpoczęło swoją działalność w 1832. Poza dokonaniem podboju kontynentu amerykańskiego, gra zdobyła liczne grono sympatyków w Szwajcarii i Szwecji, jeszcze przed końcem XIX wieku, również dzięki Szkotom.
W obecnych czasach curling jest rozgrywany w całej Europie, a ostatnio także w Japonii, Australii, Nowej Zelandii, a nawet w Chinach czy Korei. Niedawno powstała Federacja Brazylii, w niedalekiej przyszłości ma również zostać założona Meksykańska Federacja Curlingu.
Pierwsze w historii mistrzostwa odbyły się w Falkirk oraz Edynburgu w 1959 i są znane jako „Puchar Szkocji”. W rozgrywkach mogły brać udział wyłącznie drużyny męskie. Zwycięzcami tego turnieju była drużyna kanadyjska z Reginy, prowadzona przez Erniego Richardsona.
Curling stał się oficjalną dyscypliną zimowych igrzysk olimpijskich dopiero w 1998, w Nagano. 8 lutego 2006 Międzynarodowy Komitet Olimpijski podjął "post factum" decyzję, że konkurs curlingowy rozgrywany na Zimowych Igrzyskach Olimpijskich w 1924 roku (znanych również jako "Semaine des Sports d’Hiver" lub Międzynarodowy Tydzień Sportów Zimowych) był pełnoprawną dyscypliną olimpijską, a nie sportem pokazowym. Z tego też powodu zdobyte wówczas medale dopisano do klasyfikacji medalowych Wielkiej Brytanii i Irlandii (złoto), Szwecji (dwa srebrne) i Francji (brązowy).
Podstawowe zasady.
Jako boiska do gry używa się prostokątnej tafli specjalnie przygotowanego lodu, na którego końcach namalowane są dwa zestawy kół (domy). W konkurencji biorą udział dwie drużyny liczące po czterech zawodników. Każdy zespół ma do dyspozycji po 8 granitowych kamieni, często żartobliwie nazywanych "czajnikami"; to właśnie nimi zawodnicy starają się zdobyć punkty.
W czasie jednej partii meczu (ang. "end") drużyny wykonują ślizgi kamieni na przemian, przy czym każdy z uczestników meczu wypuszcza po dwa kamienie. Osoba zagrywająca ma wpływ na ostateczną pozycję kamienia poprzez nadanie mu odpowiedniej prędkości, rotacji oraz kierunku. Już po jego wypuszczeniu istnieje możliwość korygowania toru, po jakim się on porusza poprzez intensywne szczotkowanie powierzchni przed nim, co redukuje rotację i zwiększa odległość, na jaką może przemieścić się kamień. Kiedy już wszystkie kamienie zostaną wykorzystane, oblicza się liczbę zdobytych punktów i rozpoczyna kolejny end z drugiego domu.
Zawodników nazywa się kolejno: otwierającym, drugim, trzecim oraz czwartym i tradycyjnie wypuszczają oni kamienie w takiej właśnie kolejności. Skip, jako kapitan drużyny, decyduje o zagraniach poszczególnych graczy (oraz o ogólnej strategii zespołu), pokazując szczotką odpowiednie miejsce w domu, w którym ma zostać umieszczony kamień. Nie ma konkretnej zasady nakazującej skipowi zagrywać na ostatniej pozycji, dlatego zdarza się, iż kapitanowie wypuszczają kamienie z różnych pozycji.
Podstawowym celem gry jest zdobycie jak największej liczby punktów w każdym endzie. Uzyskuje się je przez umieszczenie własnych kamieni jak najbliżej środka domu i utrudnienie przeciwnikowi ich wybicia, przy jednoczesnych próbach wybijania kamieni drużyny przeciwnej. Ze względu na liczbę kamieni biorących udział w grze, maksymalnie w jednej rundzie można zdobyć osiem punktów. Takie sytuacje zdarzają się bardzo rzadko, ponieważ pod uwagę brane są tylko te położone w środku domu, ale nie dalej niż pierwszy kamień drużyny przeciwnej. Strategie typu: ustawianie strażnika, wybijanie kamieni przeciwnika i postawienie w jego miejscu własnego (bump) czy usunięcie ich w ogóle z gry (take-out) umożliwiają zdobycie niewielkiej liczby punktów. Mianem "draw" określa się precyzyjne zagranie do celu. Peel (z angielskiego "wygonić") oznacza usunięcie z gry dwóch kamieni – celu ataku oraz atakującego (patrz: Rodzaje rzutów).
Aby mieć pewność, iż zagranie zostanie odpowiednie wykonane, skip stoi w domu i wskazuje zawodnikowi swojej drużyny odpowiednie miejsce, z uwzględnieniem zakrzywienia toru rzutu. W tym czasie pozostali dwaj gracze mają za zadanie szczotkować lód przed kamieniem. Od chwili, w której kamień zostaje wypuszczony, żaden z zawodników nie ma prawa go dotknąć, tak więc szczotkowanie jest jedyną możliwością skorygowania jego ślizgu. Mecz liczy sobie zwykle osiem endów, chociaż podczas zawodów międzynarodowych ustala się tę liczbę na dziesięć, a zawodów amatorskich – sześć.
Pole do gry.
Polem do gry w curlingu jest tafla lodu o długości 150 stóp (45,72 m) i szerokości 16 stóp 5 cali (5 m). Powierzchnia lodu musi być odpowiednio przygotowana, tzn. musi być tak płaska jak tylko jest to wykonalne, aby kamienie mogły poruszać się przy jak najmniejszym tarciu. Kluczowym momentem owych przygotowań jest spryskanie tafli czystą wodą, która po zamarznięciu tworzy kropelki (pebble). Ze względu na to, iż pomiędzy nimi a spodem kamienia występuje tarcie, obraca się on w jedną lub drugą stronę i dzięki czemu tor ślizgu jest zakrzywiony. Ponieważ w trakcie gry kropelki ścierają się, zmienia się tarcie oraz siła rotacji.
Zdarza się, że niewielkie kryształki lodu, znane także jako ząbki, przyczepiają się do powierzchni kamienia. Może to spowodować znaczącą zmianę toru poruszania się – zmianę rotacji i zatrzymanie się kamienia. W trakcie gry krople się ścierają i pojawia się coraz więcej nierówności, zwłaszcza jeśli wody użytej do skraplania nie poddano wcześniej destylacji, aby usunąć zanieczyszczenia.
Na tafli narysowane są dwa zestawy współśrodkowych kół, które jako całość tworzą dom o średnicy 12 stóp (3,7 m). Znajdują się na obu końcach pola do gry. Pośrodku każdego z domów krzyżują się dwie linie, dzielące go na ćwiartki. Wzdłuż pola namalowana jest linia środkowa (centre line) i to właśnie ona, wraz z linią celu (tee line), dzielą domy na cztery części. Te ostatnie znajdują się w odległości 16 stóp (4,9 m) od końca toru. Dwie pozostałe to linie spalonego (hog line), które kamień musi przekroczyć, aby w ogóle brać udział w grze. Każda z nich znajduje się w odległości 37 stóp (11,3 m) od końca toru.
Koła tworzące dom mają średnice o długości odpowiednio: czterech, ośmiu i dwunastu stóp. Zazwyczaj rozróżnia się jej ze względu na kolor, jakim są pomalowane. Oznaczenia te nie mają wpływu na przyznawaną punktację, są zaledwie pomocą wizualną pozwalającą stwierdzić, który kamień znajduje się bliżej środka. Jednakże jeśli kamień nie dotyka przynajmniej krawędzi największego koła (czyli nie znajduje się w odległości mniejszej niż 6 stóp od środka domu) nie bierze on udziału w podliczaniu punktacji (patrz niżej).
Dwanaście stóp za środkiem domu linia środkowa przecina pod kątem prostym miejsce, w którym mocowane są haki. Przyrząd ten służy do nadania prędkości, wykonującemu rzut curlerowi; na nim to zawodnik umieszcza stopę, z której się odpycha. Na końcach toru zwykle umieszczone są po dwa haki, pokryte gumową powierzchnią, które znajdują się po obu stronach linii środkowej, ale w odległości nie większej niż trzy cale (7,6 cm), dzielącej tę linię od wewnętrznej krawędzi belki. W razie potrzeby jest używany pojedynczy, przenośny hak.
Zawodnicy.
W curlingu biorą udział dwie drużyny, a w ich skład wchodzi po czterech zawodników, których nazwy pochodzą od kolejności, w jakiej wypuszczają kamienie. Gracz "otwierający" zagrywa jako pierwszy, po nim "drugi", "trzeci", a na końcu – "czwarty". Ostatnim zawodnikiem, który bierze udział w partii jest zazwyczaj "skip" (kapitan drużyny), ale nie jest to regułą. Przykładem tego jest Randy Ferbey. Pozycja, na której znajdzie się kapitan zostaje przemianowana na skipa. W takim przypadku drużyna Randy’ego Ferbeya będzie miała: otwierającego, drugiego, skipa, czwartego.
Otwierający.
Zawodnik otwierający zagrywa pierwsze dwa kamienie dla drużyny w każdym endzie i szczotkuje lód dla pozostałych członków drużyny. Pod względem strategii, zadania tego gracza są podobne w każdej partii meczu, czyli jest to ustawienie strażników lub kamieni w polu punktowym.
Zgodnie z tradycją zawodnicy znajdujący się na pierwszej pozycji rzucają monetą, aby ustalić, kto ma prawo do ostatniego kamienia w pierwszym endzie (tzw. "hammer"). Zwycięzca rzutu ma prawo wyboru pomiędzy możliwością zagrywania jako ostatni lub koloru kamieni, jakimi chce zagrywać. Podczas większych turniejów, takie decyzje zazwyczaj ustalone są z góry.
Drugi.
Osoba będąca na drugiej pozycji wyrzuca trzeci oraz czwarty kamień dla drużyny i szczotkuje lód dla pozostałych członków zespołu.
Trzeci.
Trzeci zawodnik zagrywa piąty i szósty kamień drużyny oraz szczotkuje lód dla drugiego oraz zawodnika otwierającego. Gracze na tej pozycji najczęściej są wicekapitanami.
Czwarty.
Mianem czwartego zawodnika określa się członka drużyny zagrywającego ostatnie dwa kamienie dla drużyny, ale niebędącego kapitanem. Dotyczy to sytuacji, kiedy skip nie rzuca dwóch ostatnich kamieni.
Skip.
Skip, jako kapitan drużyny, podejmuje decyzje dotyczące strategii oraz zagrań w trakcie meczu. Z tego też powodu skip stoi w domu i wskazuje szczotką miejsce, gdzie jest założony szczyt łuku, po którym porusza się kamień. Gdy przychodzi kolej kapitana by rzucać, jego miejsce na ten czas zajmuje wicekapitan.
Skip bardzo rzadko szczotkuje, wyjątkiem jest dom oraz pole za linią celu. Według międzynarodowych zasad, kapitan, jeśli akurat nie zagrywa, jest jedynym graczem, który może szczotkować kamień przeciwnika, jeśli ten przekroczy środek domu.
Wiceskip.
Wiceskip pomaga skipowi w wypełnianiu jego obowiązków. Kiedy kapitan przygotowuje się do oddania rzutu, to właśnie on wskazuje cel w domu.
Po każdym endzie wiceskipowie obu drużyn muszą dojść do porozumienia w sprawie liczby punktów, jakie mają być przyznane. Jeśli zawodnicy nie są pewni, które kamienie znajdują się bliżej istnieje możliwość zmierzenia odległości za pomocą specjalnej miarki podobnej do cyrkla. Podczas tych czynności są oni jedynymi osobami mogącymi przebywać w domu.
Nazewnictwo drużyn.
Poza międzynarodowymi zawodami, rozgrywkami narodowymi i niektórymi lokalnymi w Kanadzie oraz Stanach Zjednoczonych, drużyny rozpoznaje się poprzez nazwisko skipa. Na przykład zawodniczki grające wraz z Cassandrą Potter są znane jako „drużyna Potter”, chyba że reprezentują Stany Zjednoczone w mistrzostwach świata lub na igrzyskach olimpijskich, w takim przypadku są nazywane reprezentantkami Stanów Zjednoczonych.
Sprzęt.
Buty.
Podczas gry zawodnicy muszą nosić specjalnie przygotowane obuwie. Podeszwa jednego z butów jest pokryta cienką warstwą teflonu bądź innego tworzywa o gładkiej powierzchni. Aby zaoszczędzić, istnieje możliwość zakupu podkładki teflonowej, którą można przymocować do dowolnego obuwia za pomocą elastycznych gumek. Dzięki temu curlerzy mogą ślizgać się przy startowaniu z haka. Leworęczni zawodnicy śliską podeszwę noszą na prawym bucie, a praworęczni – na lewym. Spód drugiego buta jest pokryty cienką warstwą gumy, aby zwiększyć przyczepność. Oprócz tego używa się gumowej nakładki na but o gładkiej powierzchni, aby zawodnik mógł zachować równowagę na lodzie. Jest to niezbędne podczas szczotkowania, kiedy to gracz musi pewnie trzymać się na obu nogach.
Szczotka.
Szczotek w curlingu używa się do szczotkowania lodu. Agresywne szczotkowanie sprawia, iż lód zwiększa swoją temperaturę, przez co zmienia się tarcie i prędkość kamienia, podczas gdy tor ruchu – prostuje. Miotły mogą także służyć do oczyszczenia lodu z nierówności. Dodatkowo skip używa tego przedmiotu do wskazywania swoim zawodnikom miejsca, w które mają celować.
Dawniej szczotki wykonywano z kłosów kukurydzy i z wyglądu były one podobne to swoich "domowych" odpowiedniczek. Szczotki z kukurydzy bardzo często stosowane są na amerykańskich logach klubów curlingowych. Te ostatnie były pierwotnie wykorzystywane przez starszych curlerów jako środek zastępczy dla mioteł wykonanych ze zboża. Dzisiaj nowoczesne szczotki wyparły tradycyjne miotły z kłosów na każdym poziomie rywalizacji (choć na MŚ 2004 zawodniczka z Kanady posługiwała się szczotką kukurydzianą, lecz nie mogła jej nikomu pożyczać ponieważ mogłaby się pokruszyć). Innym zastosowaniem tego przyrządu jest trzymanie go podczas wypuszczania kamienia, aby łatwiej było zachować równowagę podczas tej czynności. Kukurydzianej szczotki przy wypuszczaniu używa np. Carolyn Darbyshire.
Kamień.
Kamień curlingowy może ważyć maksymalnie 44 funty (około 19,96 kg). Specjalny uchwyt przymocowany do kamienia pozwala nadać mu odpowiednią rotację. Aby zakręcić kamieniem do środka należy przesunąć uchwyt zgodnie z ruchem wskazówek zegara dla zawodników praworęcznych i przeciwnie do nich – dla leworęcznych. Natomiast jeśli zależy na skierowaniu kamienia ku bandzie – osoby praworęczne powinny zakręcić uchwytem w kierunku przeciwnym do ruchu wskazówek zegara, a leworęczne – zgodnym.
W uchwycie może zostać umieszczony układ elektroniczny pozwalający stwierdzić, czy kamień nie został wypuszczony za linią spalonego.
Góra kamienia jest pomalowana zazwyczaj na żółto lub czerwono, by łatwiej było odróżnić kamienie własne od tych należących do przeciwnika.
Spód kamienia nie jest płaski, lecz wklęsły – dlatego też powierzchnia styku z lodem jest pierścieniem o grubości ¼–½ cala (6–12 mm). Wskutek tego obszar potrzebny do efektywnego szczotkowania jest stosunkowo niewielki. Ten wąski fragment powierzchni umożliwia przyczepienie się fragmentów lodu i znaczącą zmianę drogi, po której porusza się kamień. Przy prawidłowo przygotowanym lodzie, tor kamienia będzie zakręcał w kierunku zgodnym do jego rotacji. Sam proces nasila się zwłaszcza w końcowej fazie ruchu. Stopień zakrzywienia tej ścieżki zależy od wielu czynników, włączając w to przygotowanie lodu oraz stan nawierzchni, po której najczęściej puszczane są kamienie.
Szkoci twierdzą, że najlepszej jakości kamienie muszą być wykonane ze specjalnego rodzaju granitu zwanego "Ailsite". Nazwa ta pochodzi od miejsca, w którym się go wydobywa, czyli Ailsa Craig, jednej z wysp u wybrzeży Ayrshire. Ailsite w niewielkim stopniu wchłania wodę, co zapobiega zbędnemu roztapianiu się i ponownemu zamarzaniu lodu w trakcie ślizgu. Dawniej większość kamieni była wykonywana z tego właśnie granitu, jednak w ostatnich latach obszar Ailsa Criag został uznany za rezerwat przyrody i wprowadzono tam zakaz wydobycia. Wynika to przede wszystkim z rzadkiego występowania Ailsite, dlatego też ceny kamieni do curlingu osiągają 1500 dolarów. Zdarzają się również przypadki, kiedy niewielką ilość Ailsite przytwierdza się do spodu zwykłego granitu, by zapewnić mu lepsze tarcie. Wiele nieoficjalnych, lokalnych stowarzyszeń z dość ograniczonymi środkami finansowymi wykonuje „kamienie” z okrągłych puszek wypełnionych betonem.
Kamienie wykonane na zimowe igrzyska olimpijskie w Turynie zostały wydobyte w Garn For, u podnóża góry Yr Eifl, w północno-wschodniej Walii.
Dodatkowe wyposażenie.
Od niedawna podczas zawodów wykorzystuje się specjalny uchwyt zwany "Eye On The Hog" („Uwaga na spalonego”), wewnątrz którego znajduje się układ elektroniczny sprawdzający, czy kamień został wypuszczony przed linią spalonego. Działa w ten sposób, że sprawdza zmianę nacisku, jaki wywiera zawodnik na uchwyt, a umieszczone na polu do gry czujniki porównują te dane z aktualną pozycją kamienia na tafli. Lampa u podstawy sygnalizuje, czy gracz wypuścił kamień w odpowiednim momencie. Zastosowanie tego rozwiązania wyeliminowało przede wszystkim możliwość popełnienia błędu przez zawodnika (jest to najczęstsza przyczyna sporów), ale również zmniejszyło zapotrzebowanie na sędziów odpowiedzialnych za pilnowanie prawidłowego przebiegu tej części gry. Argumentem przeciwko takiemu układowi jest przede wszystkim cena (650 dolarów), która należy pomnożyć przez liczbę kamieni oraz pól do gry. Dlatego wykorzystuje się je tylko na takich turniejach jak igrzyska olimpijskie czy mistrzostwa świata.
Chociaż kamienie zostały zaprojektowane tak, aby zawodnik nie miał problemu z ich wypuszczeniem tylko z pomocą uchwytu, istnieje specjalny przyrząd, który wykorzystują osoby nie mogące zagrywać z pozycji kucznej – umożliwia to udział w grze osobom niepełnosprawnym. Według przepisów Kanadyjskiej Federacji Curlingu – "Korzystanie z pomocy w postaci „drążka do wypuszczania kamieni” (…) jest dopuszczalne".
Gra.
Mecze rozgrywane w ramach mistrzostw najczęściej liczą sobie dziesięć endów. W przypadku rekreacyjnych rozgrywek liczba ta jest ograniczona do ośmiu lub sześciu. Podczas gry każdy z zawodników rzuca po dwa kamienie, na przemian z członkami przeciwnej drużyny, tak więc w trakcie endu udział bierze szesnaście. W wypadku, gdy po zakończeniu dziesiątej partii oba zespoły mają tę samą liczbę punktów, rozgrywany jest dodatkowy end mający na celu wyłonić zwycięzcę. Jeśli po jego rozegraniu nadal żaden z uczestników nie zdobył przewagi, odbywa się kolejna partia i tak aż do wygrania spotkania przez jedną z drużyn. Zwycięzcą meczu jest drużyna, która po zakończeniu wszystkich partii meczu ma łącznie większą liczbę punktów.
Często zdarza się, że mecz jest przerywany przez przegrywająca drużynę, jeśli nie widzi ona realnych szans na zwycięstwo. Podczas znaczących turniejów wymaga się, aby przed skorzystaniem z takiej możliwości ukończyć przynajmniej sześć endów (gdy są rozgrywane półfinały i finały wymagana jest liczba 8). Mecze odbywające się w trakcie zawodów zwykle kończą się w chwili, gdy drużynie przegrywającej "skończą się kamienie", czyli pozostała niewystarczająca ich liczba, by przynajmniej uzyskać remis.
Podczas międzynarodowych rozgrywek drużynom przyznawane są 73 minuty na wykonanie wszystkich rzutów. Zawodnicy mogą skorzystać z jednej minutowej przerwy w celu skonsultowania się z trenerem, bez zatrzymywania zegara. Jeśli zaistnieje potrzeba rozegrania 11 enda, obu drużynom dodaje się po 10 minut, aby miały czas na wykonanie dodatkowych zagrań. W takim przypadku jest również możliwe skorzystanie z jeszcze jednej przerwy w dodatkowej partii.
Wypuszczanie kamienia.
W trakcie zagrywania kamienia należy puścić jego uchwyt przed linią spalonego – zawodnicy zwykle ślizgają się wraz z kamieniem przy jego wyrzucaniu – oraz musi on przekroczyć drugą linię spalonego, aby w ogóle brać udział w grze. W przeciwnym wypadku jest on usuwany z pola gry.
Podczas każdego zagrania w domu znajduje się kapitan lub jego zastępca wskazujący szczotką szczyt łuku poruszania się kamienia.
Pozostali dwaj zawodnicy wyposażeni w szczotki podążają za kamieniem i w razie potrzeby poprawiają tor jego ślizgu, poprzez szczotkowanie powierzchni przed nim. Gracze, których zadaniem jest szczotkowanie, otrzymują wskazówki od skipa i zagrywającego, jednocześnie muszą kierować się również własną intuicją, aby ocenić ruch i prędkość kamienia oraz niezwykle dokładnym wyczuciem czasu, aby ustawić kamień w odpowiednim miejscu. Polecania wydawane przez kapitana lub zagrywającego często ograniczają się do krzyczenia "Mocniej!", ma to skłonić szczotkujących do włożenia większego wysiłku w wykonywane przez nich zadanie. Drużyny zazwyczaj naradzają się przed zagrywaniem, by ustalić, w którym miejscu należy umieścić następny kamień.
Zagrywanie kamieni.
Większość curlerów wyrzuca kamienie odpychając się ze specjalnego haka. Przed wykonaniem ślizgu należy umieścić jedną nogę na haku (praworęczni zawodnicy – prawą, leworęczni – lewą), a drugą, z teflonowym spodem, obok tego przyrządu.
W trakcie zagrywania należy zwrócić uwagę na siłę, jaka powinna być włożona w tę czynność. Jej wielkość zależy przede wszystkim od prędkości, z którą ma poruszać się kamień, i na jaką odległość ma za zadanie dojechać. Podczas wypuszczania kamienia nie należy dodatkowo go popychać, chyba że jest to absolutnie konieczne. Po zajęciu miejsca przy haku, zawodnik musi przykucnąć i ustawić w jednej linii nogę umieszczoną na przyrządzie oraz rękę, którą będzie zagrywać kamień, zaś w drugiej ręce gracz trzyma szczotkę, która pomaga mu utrzymać równowagę w trakcie ślizgu. Pozycja trzymanej szczotki zależy wyłącznie od przyzwyczajeń zawodnika; jedynym warunkiem jest ustawienie jej tak, aby część służąca do szczotkowania nie stykała się z powierzchnią lodu. Zapobiega to zbędnemu wyhamowywaniu zawodnika.
Przed wykonaniem rzutu należy upewnić się, że na spodzie kamienia nie znajdują się jakieś nierówności. Dlatego też przed zagrywaniem oczyszcza się go za pomocą szczotki lub jak w przypadku Dordi Nordby – rękawem swetra. Robi się tak, ponieważ najmniejsza drobina może w znacznym stopniu zmienić trajektorię i zniweczyć cały rzut. Jeśli taka sytuacja zaistnieje, określa się ją mianem "pick".
Po oczyszczeniu kamienia, następnym krokiem jest nadanie mu odpowiedniej rotacji. Zazwyczaj tego typu informacje podaje graczowi kapitan drużyny. Zawodnik wykonujący rzut umieszcza rączkę na "drugiej godzinie" lub na "dziesiątej". Podczas wypuszczania kamienia gracz obraca uchwyt z powyższych pozycji na "godzinę dwunastą". Jeśli kamień został obrócony z dziesiątej na dwunastą, będzie kręcił się zgodnie ze wskazówkami zegara (czyli w prawo), w przeciwnym przypadku – przeciwnie do ruchu wskazówek (w lewo). Zawodnicy starają się, aby kamień przed zatrzymaniem się wykonał około dwóch i pół obrotu.
Kiedy gracz wie jaką rotację nadać kamieniowi, umieszcza go naprzeciw nogi usytuowanej na haku. W tym momencie zawodnik zaczyna przygotowywać się do właściwego oddania rzutu, poprzez delikatne wysunięcie się za hak i cofnięcie kamienia. Ten ruch decyduje jaka siła zostanie włożona w wypuszczenie kamienia i przez to jaką będzie posiadał on prędkość. Niektórzy ze starszych curlerów mają w zwyczaju dodatkowo podnosić kamień podczas cofania (styl kanadyjski). Po tych czynnościach przychodzi kolej na ślizg. Zawodnik ustawia nogę, na której znajduje się teflonowa podkładka, przed sobą i przykuca na niej. Natomiast druga jest w tym czasie ciągnięta z tyłu i pomaga utrzymać równowagę. Po wystartowaniu najważniejszą rzeczą jest skierowanie kamienia jak najbliżej miejsca pokazywanego przez skipa, oczywiście po uwzględnieniu zakrzywienia toru. Powinien on być wypuszczony zanim curler przekroczy pierwszą linię spalonego i póki jest możliwe nadanie mu odpowiedniej rotacji.
Wielkość siły potrzebnej do rzutu również zostaje podana zagrywającemu zawodnikowi przez kapitana. Większość skipów sygnalizuje to przez stukanie o lód w miejscu, gdzie kamień ma być ustawiony lub w przypadku wybicia – w kamień, który jest celem ataku. Zdarza się, że drużyny wymyślają swój własny „język gestów”, przykładem tego jest drużyna Anette Norberg.
Bardziej doświadczeni kapitanowie wiedzą, że zagrywany kamień prawdopodobnie nie znajdzie się w dokładnym miejscu, które wskazuje. Wynika to właśnie z rotacji kamienia i liczby obrotów, jakie on wykonuje.
Szczotkowanie.
Kiedy kamień zostanie już wypuszczony, do gry wkraczają zawodnicy szczotkujący. W razie potrzeby mają oni obowiązek szczotkować tor przed kamieniem. Szczotkowanie jest ważne z dwóch powodów: dzięki niemu kamień jest w stanie poruszać się na większą odległość oraz jego droga jest mniej zakrzywiona. W trakcie tej czynności siła i szybkość, z jaką szczotkowany jest lód, sprawia, iż jego powierzchnia zostaje podgrzana, ale nie topi się. To zmienia fizyczne właściwości lodu, wpływając na zachowanie się kamieni.
Istotną umiejętnością jest wyczucie chwili, kiedy należy rozpocząć szczotkowanie. W pewnych sytuacjach, kiedy jedna z tych rzeczy jest niepożądana (np. kamień porusza się ze zbyt dużą prędkością, ale wymaga szczotkowania, aby ominąć strażnika), drużyna musi zdecydować, co jest ważniejsze: uderzenie strażnika czy posłanie kamienia zbyt daleko.
Dużo się krzyczy podczas meczu, gdy skip każe korygować linię rzutu. Kapitan ocenia tor kamienia i mówi szczotkującym, żeby szczotkowali lód, by mógł on jechać w odpowiednim kierunku. Natomiast zadaniem szczotkujących jest ocena czy prędkość kamienia jest właściwa i czy dojedzie on na pożądaną odległość.
Zwykle tych dwóch zawodników ustawia się po przeciwnych stronach kamienia. To, w jaki sposób trzymana jest szczotka, ma wielkie znaczenie – dłonie na szczotce powinny ją dzielić na 3 równe części. Dzieje się tak, ponieważ większa siła może zostać użyta w czasie szorowania. Jej wielkość zależy od tego, czy potrzebne jest delikatne szczotkowanie powierzchni, czy też agresywne. Podczas tej czynności nie można dotknąć kamienia, ponieważ skutkuje to uznaniem go za spalonego i kapitan drużyny przeciwnej może domagać się usunięcia go z gry.
Szczotkować można w każdym miejscu pola, aż do linii celu, jeśli kamień należy do drużyny danego curlera. W momencie, gdy kamień przekroczy połowę domu, może przed nim szczotkować tylko jeden zawodnik. Analogiczna sytuacja ma miejsce, jeśli to kamień przeciwnika przekroczy tę linię. Jest to jedyny dopuszczalny przypadek, kiedy wolno szczotkować kamień drugiej drużyny. Zgodnie z międzynarodowymi zasadami tą osobą może być tylko kapitan lub kiedy skip zagrywa – wicekapitan.
Rodzaje rzutów.
Zasadniczo w curlingu rozróżnia się dwa typy rzutów – "draw" i "take-out". Pozostałe rzuty są tylko ich odmianami. Mianem "draw" określa się rzut, w którym kamień ma być ustawiony w domu (lub przed nim jako strażnik), podczas gdy "take-out" oznacza wybicie kamienia z pola gry. Ze względu na różnicę pomiędzy tymi rzutami, podczas zagrywania musi być zastosowane wkręcanie do środka lub skierowanie kamienia ku bandzie. Jako "draw" uznaje się więc ustawienie strażnika lub wkręcenie kamienia do domu. Natomiast "take-out" – wybicie, uderzenie i usunięcie kamienia z gry.
Strażnicy.
Dopóki obie drużyny nie wykorzystają czterech swoich kamieni w endzie (po dwa dla każdej ze stron) obowiązuje zakaz wybijania kamieni stojących we Free Guard Zone (pole gry pomiędzy linią spalonego a tee-line, z wyłączeniem domu) przez przeciwnika. Jeśli strażnik zostanie usunięty automatycznie ustawiony zostaje na swoje miejsce, podczas gdy kamień drużyny przeciwnej zostaje wyeliminowany z dalszej gry. Autorem tej zasady jest Randy Ferbey. W niektórych ligach ogranicza się liczbę „nietykalnych” do trzech kamieni.
Tę zasadę wprowadzono stosunkowo niedawno, a wynika to z częstego wybijania strażników ustawionych przez przeciwnika (wykonanie tego zagrania pod odpowiednim kątem oznacza wybicie również własnego, przez co na lodzie nie pozostaje ani jeden). Drużyna posiadająca przewagę często wykorzystywała tę strategią przez resztę meczu. W takim przypadku przeciwnik mógł zdobyć co najwyżej jeden punkt (jeśli posiadał on prawo do ostatniego kamienia) lub w sytuacji odwrotnej – w ostatnim zagraniu mógł oczyścić dom, tym samym przenosząc prawo do zagrywania jako ostatni na następna partię. Choć jest to skuteczny sposób na zwycięstwo, sprawia on, iż sama gra staje się nudna.
Ostatni kamień – hammer.
Ostatni kamień jest także nazywany hammerem (młotem) i dlatego też na niektórych zawodach drużynę zagrywającą jako ostatnia oznacza się rysunkiem przedstawiającym to narzędzie. To, który zespół będzie miał ostatni strzał jest rozstrzygane przez rzut monetą lub w podobny sposób. W kolejnych endach prawo do ostatniego kamienia przechodzi do drużyny, która nie zdobyła punktów w poprzedniej rundzie. Oczywiście bardziej komfortową pozycję mają zawodnicy z prawem do zagrywania jako ostatni, mają oni ułatwione zadanie w przejęciu partii. Podczas zawodów drużyna dysponująca hammerem stara się zdobyć przynajmniej dwa punkty; jeśli można wygrać tylko jednym, skip stara się oczyścić pole punktowe i tym samym przenieść to prawo na kolejny end. W takim wypadku gra pozostaje pusta (blank end). Wygranie partii bez zagrywania ostatniego kamienia jest o wiele trudniejsze i często określa się to jako kradzież (steal) punktów.
Punktacja.
Kiedy już obie drużyny zakończą swoje zagrania, zespół zdobywa punkt za każdy kamień umieszczony bliżej „guzika” niż najbliższy kamień przeciwnika. Kamienie pozostające poza obrębem domu (czyli poza kołem o średnicy 12 stóp) nie są liczone, nawet jeśli znajdują się bliżej niż te, należące do drugiej drużyny. Jednak wystarczy, aby kamień chociaż w niewielkim stopniu stykał się z największym kołem i już w takim przypadku uznaje się, iż jest on w domu. Spód kamienia nie jest płaski, dlatego nawet jeśli nie styka się on z powierzchnią pola punktowego, ale jego krawędź zewnętrzna znajduje się w domu, jest brany pod uwagę podczas liczenia punktów.
Punktacje odnotowuje się na tablicy z wynikami, które są dwojakiego rodzaju. Jedna z tablic jest podobna do wykorzystywanych podczas rozgrywek baseballu i ten typ najczęściej widuje się w transmisjach telewizyjnych. Na tablicy tego typu w kolumnach znajdują się numery endów od 1 do 10 (czasem jest także 11, gdyby zaistniała potrzeba rozegrania dogrywki) oraz jedna dodatkowa, w której podaje się sumę punktów. Poniżej znajdują się dwa wiersze z nazwami drużyn. Liczbę punktów oznacza się w przecięciu rzędu zespołu, który wygrał oraz kolumny z numerem zakończonej partii.
Innego typu tablice wykorzystywane są często w klubach. Zasadniczo zbudowane są one podobnie, jak te wspomniane powyżej, tylko że ponumerowane kolumny wskazują liczbę zdobytych punktów, a numer enda w wierszu danej drużyny. Przykładowo, jeśli czerwonej drużynie zostaną przyznane 3 punkty w pierwszej partii, to „jedynka” (ponieważ jest to rozpoczynający end) jest umieszczony w kolumnie 3 i czerwonym wierszu. Jeśli zawodnicy tego zespołu zdobędą kolejne 2 punkty, wtedy „dwójka” zostanie wystawiona koło 5,
ponownie w czerwonym wierszu. Tak więc czerwoni mają w sumie pięć punktów (3+2). Zasada, na jakiej działa ta tablica sprawdza się, ponieważ tylko jedna drużyna może wygrać daną partię meczu. Jakkolwiek pewne problemy mogą pojawić się, jeśli żaden zespół nie zdobędzie punktów. W takim wypadku numer endu zostaje powieszony na końcu tablicy przy wierszu drużynie posiadającej prawo do hammera.
Zakończenie gry.
Zdarza się, że drużyna nie ma szans na odrobienie strat i zwycięstwo w meczu. W takim przypadku gratulują przeciwnikom poprzez uścisk dłoni i uznanie ich wyższości. Sytuacja ta może mieć miejsce w dowolnym momencie gry, ale raczej należy jej się spodziewać w końcowej fazie meczu. Kiedy już wszystkie endy zostaną ukończone oba zespoły również ściskają sobie dłonie, dziękując sobie słowami „Dobry mecz!”. Uprzejmości są także wymieniane przed meczem wraz ze słowami „Udanej gry!”.
Sytuacje sporne.
Większość decyzji dotyczących zasad zostaje pozostawiona w kwestii skipów. Jednakże sprawy związane z punktacją leżą w zakresie trzecich zawodników lub wicekapitanów. Żaden inny zawodnik nie powinien znajdować się w domu, kiedy to zagadnienie jest omawiane. W trakcie turniejów zdarza się, że decyzja co do punktacji i określenia położenia kamienia względem guzika nie może zostać rozstrzygnięta przez wicekapitanów. Wtedy sędzia jest zobowiązany do zmierzenia odległości przy pomocy specjalnie zaprojektowanego
przyrządu, podobnego do cyrkla, którego jedną nogę ustawią się w środku domu. Gdy sędzia nie może akurat rozstrzygnąć sporu, pomiar odległości leży również w gestii trzecich zawodników.
Kultura curlingu.
Curling jest rozgrywany w wielu krajach włączając: Stany Zjednoczone, Wielką Brytanię (a zwłaszcza Szkocję), Norwegię, Szwecję, Szwajcarię, Danię, Finlandię i Japonię, w których to odbywają się mistrzostwa świata.
Sport ten jest szczególnie popularny w Kanadzie. Zmiany dotyczące przygotowania lodu, zmiany zasad gry, by umożliwić zdobycie większej liczby punktów i wykorzystywanie bardziej złożonej strategii podczas meczów, przyczyniły się do wzrostu zainteresowania curlingiem w Kanadzie oraz poziomu oglądalności corocznych rozgrywek, zwłaszcza "Scott Tournament of Hearts" (narodowe mistrzostwa kobiet) oraz "Brier" (mistrzostwa mężczyzn), jak i samych mistrzostw świata.
Pomimo niewielkiej populacji kanadyjskiej prowincji Manitoba, drużyny z tego regionu najczęściej wygrywały tytuły mistrzowskie. Zawody "Brier" czy "Tournament of Hearts" są wpierw rozgrywane na poziomie lokalnym, by potem przejść w mistrzostwa kraju.
Prowincją, z której wywodzi się najwięcej słynnych curlerów, jest Saskatchewan. Właśnie stąd pochodziła Sandra Schmirler, która poprowadziła swoją drużynę po złoty medal na Zimowych Igrzyskach w 1998. Kiedy zmarła dwa lata później na raka, ponad 15 tysięcy osób uczestniczyło w jej pogrzebie.
Sam curling był również tematem komedii "Faceci z miotłami" z udziałem Lesliego Nielsena.
Sport amatorski.
Pomimo iż w kanadyjskich turniejach są nagrody pieniężne, nie ma pełnoetatowych zawodowych curlerów. Jednak sporo zawodników zarabia znaczne pieniądze na tym sporcie. Również wiele kobiet zajmujących się prowadzeniem domu, deklaruje curling jako swój zawód. Być może dlatego curling przetrwał jako sport amatorski i powrócił na Igrzyska Olimpijskie w 1998, na których nie był obecny jako dyscyplina od 1924 roku. Ponieważ curling wymaga celności, strategii, umiejętności i doświadczenia w odróżnieniu od większości sportów, które bazują przede wszystkim na szybkości, wytrzymałości, sile, wielu zawodników jest starszych niż ich koledzy w innych dyscyplinach. Jednak wiele młodych drużyn zyskuje laury, zwłaszcza w Kanadzie.
Sportowe zachowanie.
Curling cechuje dosyć specyficznym kodeksem sportowego zachowania, które odgrywa ogromną rolę w grze. Na przykład okazywanie radości z błędu popełnionego przez przeciwnika jest akceptowalne w innych sportach, w curlingu patrzy się na to z dezaprobatą. Nawet na najważniejszych turniejach od gracza oczekuje się zgłaszanie własnych błędów czy fauli, jak zgłoszenie skipowi drugiej drużyny o wypuszczeniu kamienia za linią spalonego. Istnieje również zwyczaj, że zwycięska drużyna stawia piwo przegranym po meczu (w przeciwieństwie do darta, gdzie to przegrany kupuje drinki).
Dodatkowe informacje.
Uczestnicy i komentatorzy używają różnych określeń by opisać zachowanie kamieni na lodzie i poszczególne rzuty.
Lód w grze może być "szybki" albo "wolny". Jeśli lód określa się jako "szybki", kamienie poruszają się na większą odległość przy określonej sile. Prędkość mierzy się w sekundach, oznacza to, że oblicza się czas, jaki jest potrzebny od wypuszczenia kamienia do jego zatrzymania się. W wypadku, gdy lód jest "wolny", potrzebna jest większa siła, by dotarł on do domu. W ten sposób czas, w jakim porusza się kamień po lodzie, jest tym krótszy, im szybszy jest lód i musi być wypuszczony wolniej, aby dotrzeć na wyznaczone miejsce.
Dodatkowo prędkość kamienia zależy od jego indywidualnych cech, które również obliczy się w sekundach. Aby dokonać pomiaru tej właściwości liczy się czas od przekroczenia pierwszej linii spalonego do osiągnięcia drugiej lub od wybicia z haka do pierwszej linii spalonego. Im ten czas jest krótszy, tym szybciej porusza się kamień. W czasie meczu te parametry można wykorzystać, aby określić jak daleki może być rzut. Na przykład jeśli kamieniowi zajmuje około 9 sekund przebycie odległości pomiędzy liniami spalonego i zatrzymanie się w guziku, zawodnik wie, z jaką siłą musi wypuszczać kolejne, aby dotarły one do środka domu.
Ponadto lód może "dobrze kręcić", co oznacza, że kamień po nadaniu mu rotacji porusza się po ostrzejszym łuku. Gdy lód "słabo kręci", kamienie poruszają się po torach bardziej zbliżonych do linii prostych.
W 2001 roku curling został uznany za oficjalny sport Saskatchewan.

</doc>
<doc id="114091" url="https://pl.wikipedia.org/wiki?curid=114091" title="Surfing">
Surfing

Surfing – jazda (ślizg) na przystosowanej do tego specjalnej desce, unoszonej przez czoło fali morskiej. Największy efekt osiąga się na przybrzeżnych falach oceanicznych. Deska wyposażona w żagiel służy do uprawiania windsurfingu, deski do uprawiania kitesurfingu napędzane są rodzajem latawca – paralotni. Jednym z rodzajów surfingu jest bodyboard, czyli ślizg na desce w pozycji leżącej.
Historia.
Najstarsze zapiski na jej temat pochodzą z 1778 roku, kiedy to kapitan James Cook podczas swojej trzeciej ekspedycji po Pacyfiku odbył pierwszą udokumentowaną wizytę Europejczyka na Hawajach. W relacji Charlesa Clerke'a (dowódcy statku „Discovery”, uczestniczącego w ekspedycji), znalazł się opis mieszkańców wysp, którzy na ówczesnych deskach surfingowych ujeżdżali fale w zatoce Kealakekua. Korzenie jazdy na falach sięgają jeszcze dalej. Znaleziono przykłady podobnych aktywności w okolicach Nowej Zelandii i Tahiti, co wskazuje na to, że najprawdopodobniej wywodzi się ona z Polinezji. Uważa się, że Polinezyjczycy przybyli na Hawaje około IV wieku n.e. Przybysze musieli mieć niezwykłe obycie z wodą i przywieźli ze sobą wszystkie tradycje i zwyczaje, w tym pływanie na deskach. 
Jednak po masowych najazdach Europejczyków i próbach narzucania rdzennym mieszkańcom swoich zwyczajów surfing stawał się powoli zapomnianym sportem. W miejscach, gdzie przed laty widywało się setki pływających na falach, w XIX wieku trudno było dostrzec kogokolwiek.
Odrodzenie nastało z początkiem XX wieku. Dzięki twórczości Jacka Londona, pokazom pływania George'a Freetha w Kalifornii sport stał się popularny. W 1908 roku powołano Hawaiian Outrigger Canoe Club, pierwsze stowarzyszenie mające na celu popularyzację surfingu. 
Ważną postacią w historii surfingu był George Freeth (1883-1919), potomek królewskiej rodziny z Hawajów oraz Irlandczyka. Jako nastolatek sam uczył się sztuki tradycyjnego polinezyjskiego surfowania oraz rzeźbienia desek na plaży Waikīkī. W 1907 r. znany angielski przemysłowiec przebywając podczas swoich wakacji na Hawajach spotkał Freetha, i zauroczony sztuką „chodzenia po wodzie” namówił go na przyjazd do Redondo Beach w Kalifornii w celu promowania należących do niego atrakcji turystycznych. Przyjazd Freetha do Stanów Zjednoczonych okazał się milowym krokiem w ekspansji surfingu na całym świecie. Freeth pozostał w Kalifornii, gdzie nauczał wielu przyszłych mistrzów surfingu. Zasłynął nie tylko z faktu, że był pierwszym w historii profesjonalnym surferem, ale również pierwszym w historii ratownikiem na Oceanie Spokojnym.
George Freeth wywarł wielki wpływ na pisarza Jacka Londona. W roku 1911 London napisał o surfingu w książce „The Shark Hunt”, czym przyczynił się do popularyzacji surfingu nie tylko na Hawajach, ale i w Kalifornii. Wśród publikacji Londona na temat surfingu znalazła się również książka „Surfing królewski – sport dla naturalnych królów ziemi”.
W tej samej dekadzie, co George Freeth, urodził się Duke Kahanamoku (1890-1968), złoty medalista w pływaniu na dystansie 100 metrów w 1912 i 1916 roku, nazywany obecnie „jednym z ojców współczesnego surfingu”. Dzięki swoim pokazom na całym świecie i znajomościach w Hollywood spopularyzował tę dyscyplinę w Stanach Zjednoczonych i Australii. Duke urodził się i wychował na wyspie Oʻahu w królewskiej hawajskiej rodzinie. Jako nastolatek porzucił szkołę i zajmował się naprawianiem sieci, surfowaniem, pływaniem oraz rzeźbieniem desek. W roku 1911 roku założył pierwszy klub surfingowy w historii o nazwie Hui Nalu, gdzie słowo Hui oznacza organizację, a Nalu – surfing. Klub ten istnieje do dziś prowadzony przez Hawajczyków kontynuujących tradycje założyciela. 
Do ojców surfingu można zaliczyć również Thomasa Edwarda Blake'a (1902-1994). Uchodzi on za osobę, która z pierwotnego stylu pływania na desce uczyniła nowoczesny sport, będący zarazem sposobem na życie. Blake urodził się w Wisconsin, skąd po ukończeniu szkoły średniej wyruszył do Detroit, gdzie po raz pierwszy miał styczność ze słynnym już wówczas surferem Duke'em Kahanamoku. Zafascynowany siłą i sposobem, w jaki tamten opisywał pływanie na falach, zdecydował poświęcić temu swoje życie.
W latach 20. XX wieku surfing dopiero zaczynał być znany. Powstały pierwsze stowarzyszenia, jednakże duże nieporęczne deski, trudne do manewrowania, ważące więcej niż 45 kilogramów nie sprzyjały jego popularyzacji. Blake był człowiekiem niezwykle zręcznym fizycznie, ale i posiadającym wizję. W roku 1926 odkrył kilka starożytnych hawajskich desek zachowanych w przechowalni w Honolulu's Bishop Museum. Z niesłychaną precyzją stworzył ich repliki. Deska stworzona przez Tomasa Blake'a, lekka i technologicznie bardzo zaawansowana jak na lata 20. XX wieku stanowiła przełom w technologii tworzenia desek surfingowych. Lekkie wydrążone deski Blake'a (nazywane „"cigar boxes"” albo "„Hawaiian Hollow Surfboard"”) w bardzo szybkim czasie uczyniły surfing dostępnym dla większej ilości osób. Deski Blake'a były pierwszymi deskami surfingowymi produkowanymi na skalę przemysłową najpierw przez Thomas N. Rogers Company of Venice, Kalifornia, a następnie przez the Los Angeles Ladder Company. W latach 30 i 40. surferzy mogli wybierać pomiędzy dwoma modelami desek. 
Aby uczynić deskę bardziej stabilną, Blake stworzył i opatentował stateczniki – płetwy przyczepiane u spodu deski. Pomysł ten został doceniony dopiero na początku lat 40., kiedy to Bob Simmons, Joe Quigg oraz inni surferzy zaczęli ich używać. Blake opatentował stworzoną przez siebie deskę i w krótkim czasie wszystkie profesjonalne, używane w zawodach deski były zrobione na wzór "Hawaiian Hollow Surfboard". Podczas swoich licznych podróży na Hawaje poznawał ludzi, ich społeczność, kulturę i ziemię. W roku 1935 napisał książkę noszącą tytuł "„"Hawaiian Surfboard”, dzięki której przetrwały do czasów współczesnych legendy i informacje dotyczące roli surfingu w okresie pierwszych europejskich podróży na Hawaje oraz wczesnej kultury hawajskiej.
Thomas Blake wraz z Duke'em Kahanamoku zostali honorowymi członkami galerii sław surfingu.
Lorrin "Whitey" Harrison (1913-1993) w 1932 roku przepłynął na desce surfingowej z Kalifornii do Honolulu. Harrison, podobnie jak inny ówczesny surfer – Presto Patterson – stał się nie tylko znanym surferem, ale także człowiekiem innych sportów wodnych: żeglarzem, nurkiem, służył również jako ratownik. Okres jego największych osiągnięć przypada na lata 1920-1950. Wraz z Pattersonem surfował głównie na Hawajach. Jako pierwszy wprowadził style stania na desce, nie zaś wyłącznie leżenia. Wzorowali się na nich wszyscy surferzy powojenni.
Przełom nastąpił w latach 40., kiedy to Woody Brown, amerykański pilot, osiedlił się na Hawajach i zafascynowany sportami wodnymi wykorzystał swoją wiedzę z dziedziny aero- i hydrodynamiki, konstruując udoskonaloną wersję deski surfingowej.
Moda na surfing wybuchła jednak po 1953 roku, gdy w kalifornijskich gazetach pojawiło się zdjęcie trzech surferów na gigantycznej fali. Za sprawą tego na Hawajskie plaże przybyło wielu Kalifornijczyków. 
Bob Simmons, gwiazda surfingu lat 50., ślizgał się na nowych rewolucyjnych deskach z poliestru, które na zawsze zmieniły tę dyscyplinę. Od tamtej pory surfing nie był już tylko sportem uprawianym między falami, lecz także sposobem na życie. Simmons miał wpływ na kształtowanie się charakteru wielu młodych surferów, takich jak Grell Noll, Pat Curren czy Mickey Dora.
Pierwsza deska surfingowa z drzewa balsamicznego została przywieziona do Europy przez Petera Viertela w roku 1957. Zapoczątkowało to rozwój i produkcję sprzętu surfingowego w Europie. Zaczęły powstawać pierwsze surf campy na wybrzeżu. Biarritz stało się europejską stolicą surfingu. W kwietniu roku 1956 na Grand Plage w Biarritz, po przerwie zimowej spotkali się przyjezdni surferzy z obydwu wybrzeży Bidassoa, ale również najlepsi Francuzi i Europejczycy. W lipcu tego samego roku odbyły się tam pierwsze zawody i mistrzostwa surfingu Francji.
Lata 60. to rozwój i początki popularyzacji surfingu w południowo-zachodniej Francji. Od tej pory każdego lata odbywa się tam Biarritz Surf Festival, który gromadzi w Biarritz wszystkie wielkie nazwiska longbordu (miłośników długiej deski).
Od tamtego czasu sport ten zaczął się dynamicznie rozwijać.

</doc>
<doc id="114092" url="https://pl.wikipedia.org/wiki?curid=114092" title="Andrzej Bobola">
Andrzej Bobola

Andrzej Bobola herbu Leliwa (ur. 30 listopada 1591 w Strachocinie, zm. 16 maja 1657 w Janowie Poleskim) – polski duchowny katolicki, jezuita, misjonarz, kaznodzieja, męczennik, święty Kościoła katolickiego, zwany "apostołem Polesia" oraz jeden z katolickich patronów Polski.
Życiorys.
Andrzej Bobola pochodził ze szlacheckiego rodu, osiadłego w Małopolsce, pieczętującego się herbem Leliwa. Jego ojciec Mikołaj Bobola był dzierżawcą sołectwa strachocińskiego, wchodzącego w skład dóbr królewskich. W 1606, gdy rozpoczynał studia, w bitwie pod Moskwą zginął jego kuzyn Wojciech Bobola.
W latach 1606–1611 studiował w kolegium jezuitów w Braniewie, a następnie 31 lipca 1611 wstąpił do tego zakonu i nowicjat odbył w Wilnie. Mistrzem-spowiednikiem Andrzeja Boboli w nowicjacie był ks. Wawrzyniec Bartilius (1569–1635) jezuita, filozof i teolog.
Śluby zakonne złożył 31 lipca 1613. W latach 1613–1616 studiował filozofię na Uniwersytecie Wileńskim; w latach 1618–1622 studiował tam również teologię, nie zdał jednak ostatniego, najważniejszego egzaminu. 12 marca 1622 otrzymał święcenia kapłańskie.
Przez rok był rektorem kościoła w Nieświeżu (1623–1624). W latach 1624–1630 był kaznodzieją i spowiednikiem w kościele św. Kazimierza w Wilnie. Sprawował też funkcje rektora i doradcy prepozyta w tym kościele.
2 czerwca 1630 złożył profesję (ślubowanie) czterech ślubów zakonnych w kościele św. Kazimierza w Wilnie, po czym został superiorem (przełożonym) domu zakonnego w Bobrujsku w latach 1630–1633. Następnie pracował w Płocku (1633–1636) i (1637–1638) jako prefekt kolegium i kaznodzieja, w Warszawie jako kaznodzieja (1636–1637). Kolejne cztery lata (1638–1642) spędził w Łomży, będąc doradcą rektora, kaznodzieją i dyrektorem szkoły humanistycznej. W okresie od 1642–1646 przebywał w Pińsku i okolicach prowadząc rozwiniętą działalność duszpasterską, a w latach 1646–1652 ze względów zdrowotnych przebywał w Wilnie, przy kościele św. Kazimierza, głosząc kazania i prowadząc wykłady oraz misje. Wrócił ponownie na ziemię pińską, podejmując szeroko zakrojoną działalność misjonarską – znany jest jako "Apostoł Pińszczyzny" lub "Apostoł Polesia".
Jezuita Jan Łukaszewicz SJ, który osobiście znał Andrzeja Bobolę, przekazał pewne cechy jego wyglądu, stwierdzając m.in.
Biografowie jego życia twierdzą, że po męczeńskiej, heroicznej śmierci ukazywał się on w widzeniach wielu osobom, które to potwierdziły, m.in. 16 kwietnia 1702 ks. Marcinowi Godebskiemu SJ, rektorowi kolegium jezuitów w Pińsku, a później ukazał się również zakrystianowi podpowiadając, aby szukano jego świątobliwego ciała, pochowanego w kościelnej krypcie. Potem w 1819 dominikaninowi o. Alojzemu Korzeniowskiemu OP w Wilnie, przepowiadając w wizji zmartwychwstanie Polski.
Wbrew obiegowej opinii Andrzej Bobola nie był autorem tekstu ślubów lwowskich.
Męczeńska śmierć.
W zamęcie konfliktów roznieconych przez powstanie Chmielnickiego dostał się we wsi Mohilno w ręce Kozaków, którzy 16 maja 1657 wpadli do Janowa Poleskiego z zamiarem mordowania Polaków. Kozacy traktowali go jako wroga politycznego z powodu nawracania ruskiej ludności prawosławnej na katolicyzm. Z pojmanego kapłana zdarto suknię kapłańską, na pół obnażonego zaprowadzono pod płot, przywiązano do słupa i zaczęto bić nahajami, z zamiarem, by wyrzekł się wiary. Następnie oprawcy ucięli świeże gałęzie wierzbowe, upletli z nich koronę na wzór Chrystusowej i włożyli ją na jego głowę oraz zaczęli go policzkować, aż wybili mu zęby. Potem wyrywali paznokcie i zdarli skórę z górnej części jego ręki. Odwiązali go i okręcili sznurem, a dwa jego końce przymocowali do siodeł. Bobola musiał biec za końmi, popędzany kłuciem lanc, a oprawcy dodatkowo torturowali go szablami, raniąc mu palce, nogę oraz przekłuwając oko.
Na koniec zawleczono go do rzeźni miejskiej, rozłożono na stole i zaczęto przypalać ogniem. Na miejscu tonsury wycięto mu ciało na głowie do kości, na plecach wycięto mu skórę w formie ornatu, rany posypano sieczką oraz odcięto mu nos, uszy i wargi. Kiedy z bólu i jęku wzywał imiona Jezusa i Maryi, w karku zrobiono otwór i wyrwano mu język oraz grubym szydłem rzeźniczym podziurawiono mu lewy bok. Potem jego ciało szarpane konwulsjami powieszono twarzą do dołu. Katusze i straszne tortury trwały około dwóch godzin, po których uderzeniem szabli w szyję dowódca oddziału zakończył około godziny 15 jego nieludzkie męczarnie, powodując śmierć.
Relikwie.
Nieulegające rozkładowi zwłoki Boboli przez długie lata otaczane były czcią w kościele parafialnym w Połocku. W 1922 bolszewicy zabrali je jako „osobliwość” (z racji dobrego stanu mumifikacji) do Gmachu Higienicznego Wystawy Ludowego Komisariatu Zdrowia. 21 września 1923 dwaj przedstawiciele Papieskiej Komisji Ratowniczej, amerykańscy jezuici Edmund Walsh i Leonard Gallagher, w towarzystwie podsekretarza stanu Komisariatu Spraw Zagranicznych i trzech członków Czeka, udali się do budynku Higienicznej Wystawy Ludowego Komisariatu Zdrowia, gdzie na zapleczu wystawy w rupieciarni odnaleźli szczątki Andrzeja Boboli. Następnie ciało błogosławionego w specjalnym relikwiarzu umieszczono na statku „Cziczerin” w Odessie. Z Odessy statkiem relikwie popłynęły do Konstantynopola, wkrótce do Brindisi statkiem „Carnero”. Do Rzymu relikwie dotarły w dzień Wszystkich Świętych 1923.
8 czerwca 1938 ciało św. Andrzeja Boboli specjalnym pociągiem zostało uroczyście przetransportowane z Rzymu do Polski, a od 17 czerwca 1938 znajduje się w Warszawie. 13 maja 1989 złożono je w nowo wybudowanym sanktuarium św. Andrzeja Boboli przy ul. Rakowieckiej 61.
Beatyfikacja i kanonizacja.
O wyniesienie na ołtarze Andrzeja Boboli zabiegał o. Marcin Godebski SJ i Aleksander Benedykt Wyhowski – biskup łucki. W 1712 generał jezuitów Michał Anioł Tamburini SJ wszczął starania o jego beatyfikację, a prokuratorem w procesie beatyfikacji mianowano profesora teologii ks. Jakuba Staszewskiego SJ.
W Janowie Poleskim, w 1717, w miejscu jego męczeństwa postawiono krzyż pamiątkowy, nieopodal którego w dniu 1 listopada 1723 na rynku doszło do dziwnego zjawiska ukazania się świetlanego krzyża. Proces beatyfikacyjny przeciągał się, a następnie uległ zwłoce z powodu kasaty zakonu jezuitów w 1773 i rozbiorów Polski. Do wznowienia procesu doszło w 1826, a nowym postulatorem został ks. Rajmund Brzozowski SJ. 24 czerwca 1853 papież Pius IX wydał uroczysty dekret zezwalający na beatyfikację męczennika, uznając cudowne uzdrowienia dzieci: Jana Chmielnickiego, Marianny Florkowskiej i Katarzyny Brzozowskiej przez wstawiennictwo Andrzeja Boboli. 30 października 1853 został on beatyfikowany w bazylice św. Piotra w Rzymie.
Następnie w procesie kanonizacyjnym papież Pius XI 16 marca 1937 uznał cudowne uzdrowienia Idy Henryki Turnau i zakonnicy ze Zgromadzenia Służebniczek NMP Niepokalanie Poczętej Alojzy Dobrzyńskiej ABMV za przyczyną bł. Andrzeja Boboli, a 17 kwietnia 1938, w święto Zmartwychwstania Pańskiego kanonizował go w Rzymie. 16 maja 1957 papież Pius XII promulgował encyklikę "Invicti athletae Christi" w trzechsetną rocznicę jego śmierci.
Upamiętnienie.
W okresie II Rzeczypospolitej Andrzej Bobola został pośmiertnie odznaczony Krzyżem Niepodległości.
Od 16 maja 2002 św. Andrzej Bobola jest drugorzędnym patronem Polski. Jest również patronem m.in. archidiecezji warszawskiej i warmińskiej. W 1992 powstało Stowarzyszenie Krzewienia Kultu św. Andrzeja Boboli. Decyzją Kongregacji ds. Kultu Bożego i Dyscypliny Sakramentów święty od 21 września 1999 jest patronem miasta Czechowice-Dziedzice, a jego postać umieszczono na prawej części herbu tego miasta. 16 maja 2019 został ogłoszony patronem Złocieńca. Wielu ulicom w Polsce nadano jego imię, m.in. jednej z ulic w takich miejscowościach jak: Białystok, Bielsko-Biała, Czechowice-Dziedzice (aleja), Iława, Kraków, Lipowa, Piaseczno, Przemyśl, Pułtusk, Toruń, Warszawa, Wysokie Mazowieckie, Zabrze czy Zgierz. Ponadto wiele kaplic nosi jego imię, m.in. w takich miejscowościach jak: Brzyna, Dobratycze, Jasieniec Iłżecki Dolny, Jastrzębia Góra czy Zawoja-Wełcza.
Jego wspomnienie liturgiczne w Kościele katolickim wyznaczono na dzień 16 maja (dies natalis).
Świętemu poświęcono filmy dokumentalne:
Ponadto w 1940 planowano nakręcić film fabularny w reżyserii Romualda Gantkowskiego pt. "Święty Andrzej Bobola" z główną rolą Kazimierza Junoszy-Stępowskiego, ale z powodu wybuchu II wojny światowej nie doszło do jego realizacji.
16 maja 2020 Poczta Polska wprowadziła do obiegu znaczek pocztowy z serii "Patroni Polski" o nominale 3,30 zł z jego wizerunkiem w nakładzie 150 000 sztuk, projektu Bożydara Grozdewa (wraz z kopertą FDC).
Stanowisko Polskiego Autokefalicznego Kościoła Prawosławnego.
Działalność Andrzeja Boboli jest odbierana negatywnie przez Polski Autokefaliczny Kościół Prawosławny, dla którego jest on symbolem prześladowań i represji wobec tych wyznawców prawosławia, którzy po wprowadzaniu w życie postanowień unii brzeskiej odmawiali przejścia na katolicyzm.
Według określenia teologa prawosławnego Michała Klingera „jego praca apostolska miała znamiona prozelityzmu i sprowadzała się do przeciągania prawosławnych na katolicyzm”.
Z tego względu środowiska związane z Polskim Autokefalicznym Kościołem Prawosławnym sceptycznie odniosły się do decyzji polskiego Kościoła katolickiego, uznającego Andrzeja Bobolę patronem Polski, twierdząc, że próby skatolicyzowania prawosławnej ludności Rzeczypospolitej, które podejmował usilnie Andrzej Bobola, zrodziły tendencje odśrodkowe w postaci m.in. powstań kozackich, przyczyniając się w rezultacie do upadku państwa.

</doc>
<doc id="114094" url="https://pl.wikipedia.org/wiki?curid=114094" title="Hokej na trawie">
Hokej na trawie

Hokej na trawie – zespołowa gra sportowa.
Opis gry.
Mecz rozgrywany jest przez dwie drużyny po 11 graczy (+5 rezerwowych). Od 2019 r., na mocy decyzji Międzynarodowej Federacji Hokeja na Trawie (FIH), mecz hokeja na trawie składa się z czterech kwart po 15 minut. Wcześniej rozgrywano mecze 2 x 35 minut i niektóre federacje jeszcze stosują ten podział. Na igrzyskach w Tokio rozgrywano mecze trwające 4 x 15 min. Odbywa się na boisku o wymiarach 91,40 × 55 m, na którym stoją dwie bramki o wysokości 2,14 m i szerokości 3,66 m. Celem gry jest wbicie za pomocą drewnianej laski okrągłej piłki o średnicy ok. 7-7,5 cm i masie ok. 160 g do bramki przeciwnika. Gracz może dotknąć piłki tylko płaską stroną laski lub jej krawędzią. Niedozwolone jest dotknięcie piłki jakąkolwiek częścią ciała. Tylko bramkarz może blokować piłkę kijem, rękami, nogami i innymi częściami ciała.
Hokej na trawie jest dyscypliną olimpijską od 1908. Od 1980 w olimpijskich zawodach uczestniczą również kobiety. Co cztery lata rozgrywane są również mistrzostwa świata.
Historia dyscypliny w Polsce.
Początki tej dyscypliny w Polsce sięgają przełomu XIX i XX wieku. Pierwszy oficjalny mecz w tej dyscyplinie na ziemiach polskich rozegrano 1 lipca 1907 we Lwowie na boisku Towarzystwa Gimnastycznego „Sokół”, pomiędzy piłkarzami Czarnych Lwów oraz Pogoni Lwów.
Obecnie hokej na trawie uprawia w Polsce ponad 2000 zawodników, zaś główne jego ośrodki to: Poznań, Gniezno, Środa Wielkopolska, Toruń, Rogowo, Gąsawa, Siemianowice Śląskie, Gliwice, Wrocław oraz Brzeziny.
Ponadto hokej na trawie jest również uprawiany w: Warszawie, Łodzi, Tarnowskich Górach, Stęszewie, Nysie, Sosnowcu, Cieszynie, Skierniewicach, Łubiance, Swarzędzu, Pobiedziskach oraz Rypinie.
Istnieje również halowa odmiana hokeja na trawie. W rozegranych do tej pory czterech edycjach mistrzostw świata męska reprezentacja Polski trzykrotnie zajęła 2. miejsce, wywalczając srebrne medale w 2003, 2007 oraz 2011.

</doc>
<doc id="114095" url="https://pl.wikipedia.org/wiki?curid=114095" title="Wielkopolski Krzyż Powstańczy">
Wielkopolski Krzyż Powstańczy

Wielkopolski Krzyż Powstańczy – polskie państwowe odznaczenie wojskowe o nadawane w latach 1957–1999, w celu nagrodzenia zasług uczestników powstania wielkopolskiego 1918–1919.
Historia.
Po raz pierwszy krzyż został ustanowiony dekretem KRN z 8 października 1946, który ostatecznie nie doczekał się realizacji i nie został opublikowany.
Kolejna próba była już udana i krzyż ustanowiono dekretem Rady Państwa w dniu 1 lutego 1957.
Był nadawany osobom, które z bronią w ręku lub w inny aktywny sposób uczestniczyły w walkach przeciwko zaborcom niemieckim w powstaniu wielkopolskim. Odznaczenie nadawała Rada Państwa na podstawie wniosków Związku Bojowników o Wolność i Demokrację. Mógł być nadawany pośmiertnie.
Z dniem 8 maja 1999 nadawanie krzyża uznano za zakończone.
Opis odznaki.
Odznaką Wielkopolskiego Krzyża Powstańczego jest krzyż równoramienny, patynowany na brązowo o wymiarach 36 × 36 mm. Ramiona krzyża są obramowane, przy końcach poszerzone. Na awersie pośrodku znajduje się okrągła tarcza o średnicy 9 mm pokryta czerwoną emalią z umieszczonym na niej orłem piastowskim z białej emalii, tarcza okolona jest wieńcem z liści dębowych. Na lewym ramieniu znajduje się data 1918, na prawym – 1919. Na pionowych ramionach umieszczony jest miecz skierowany ostrzem ku dołowi. Na rewersie pośrodku krzyża znajduje się tarcza z napisem PRL, w otoku tarczy napis POWSTAŃCOM WIELKOPOLSKIM. Projektantami odznaki byli Jerzy Drygas i Eugeniusz Rosik.
Wstążka krzyża jest szerokości 34 mm, koloru ciemnoniebieskiego z dwoma amarantowymi paskami o szerokości 2 mm z boków.
Krzyż ten początkowo noszono w kolejności po Krzyżu Partyzanckim, od 1960 po Śląskim Krzyżu Powstańczym i przed Srebrnym Krzyżem Zasługi, od 1981 przed Warszawskim Krzyżem Powstańczym, a od 1992 jest noszony za aktualnie nadawanymi odznaczeniami państwowymi wymienionymi w ustawie z tego roku (z późniejszymi zmianami).
Odznaczeni.
Wg danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano łącznie 22 461 krzyży.

</doc>
<doc id="114096" url="https://pl.wikipedia.org/wiki?curid=114096" title="Dariusz Tomasz Lebioda">
Dariusz Tomasz Lebioda

Dariusz Tomasz Lebioda (ur. 23 kwietnia 1958 w Bydgoszczy) – polski poeta i krytyk literacki.
Życiorys.
Syn Władysława i Krystyny z d. Grzechowiak. Jest absolwentem V LO w Bydgoszczy (1978), w latach 1979–1984 studiował na WSP w Bydgoszczy (filologia polska), w 1994 obronił doktorat na Uniwersytecie Gdańskim. W latach 1984–1985 pracował jako nauczyciel w I LO w Bydgoszczy, a później był wieloletnim wykładowcą literatury polskiej w Uniwersytecie Kazimierza Wielkiego w Bydgoszczy. W 2002 w The State University of New York w Buffalo przebywał jako „visiting professor”. Wygłaszał wykłady na Uniwersytetach w Wilnie, Kijowie, Brnie, Fryburgu, w Fundacji Orensanza w Nowym Jorku, w Audytorium Daga Hammerskjölda w ONZ. Był uczestnikiem wymiany poetów europejskich i chińskich – Pekin 2009.
Jest członkiem Towarzystwa Literackiego im. Adama Mickiewicza, Towarzystwa Literackiego im. H. Sienkiewicza, Związku Literatów Polskich, Stowarzyszenia Kultury Europejskiej (SEC). Laureat Nagrody Artystycznej Młodych im. Stanisława Wyspiańskiego 1989. W 2014 otrzymał, za całokształt twórczości literackiej, nagrodę specjalną im. Ryszarda Milczewskiego-Bruno – "Gaśnica terenowa".
Publikacje w Znad Wilii - piśmie, wydawanym po polsku na Litwie.
Został odznaczony Srebrnym i Złotym Krzyżem Zasługi RP. 8 maja 2020 roku został odznaczony brązowym medalem „Zasłużony Kulturze Gloria Artis”.

</doc>
<doc id="114097" url="https://pl.wikipedia.org/wiki?curid=114097" title="Pierwszy rząd Józefa Cyrankiewicza">
Pierwszy rząd Józefa Cyrankiewicza

Pierwszy rząd Józefa Cyrankiewicza – rząd Rzeczypospolitej Polskiej, a następnie PRL, pod kierownictwem premiera Józefa Cyrankiewicza, desygnowanego przez Bolesława Bieruta, po dymisji Tymczasowego Rządu Jedności Narodowej 5 lutego 1947.
Na wniosek nowego premiera 6 lutego 1947 prezydent powołał rząd koalicyjny Bloku Demokratycznego (czyli PPS, PPR, „lubelskiego” SL i SD) oraz Stronnictwa Pracy. 8 lutego rząd został zatwierdzony przez Sejm i trwał przez cały okres kadencji Sejmu Ustawodawczego (2144 dni). 20 listopada 1952 Józef Cyrankiewicz złożył dymisję Sejmowi PRL I kadencji, dzień później rząd zakończył urzędowanie.

</doc>
<doc id="114101" url="https://pl.wikipedia.org/wiki?curid=114101" title="Astronautyka">
Astronautyka

Astronautyka (kosmonautyka) – zespół dziedzin nauk ścisłych, technicznych, biologicznych, medycznych oraz humanistycznych, które zajmują się lotami (gr. "nautike" – żegluga) poza atmosferę Ziemi oraz poznawaniem przestrzeni kosmicznej jak również znajdujących się w niej obiektów.
Astronautyka obejmuje poznawanie oraz analizowanie warunków i zjawisk towarzyszących lotom statków kosmicznych. Odkrywa możliwości techniczne ich realizacji oraz bada oddziaływanie warunków lotu na psychofizyczny stan astronautów i możliwość ich adaptacji do tych warunków.
W rozwiązywaniu zagadnień z zakresu astronautyki korzysta się z osiągnięć wielu gałęzi nauki (aerodynamiki, magnetohydrodynamiki, aeronomii, astrofizyki, planetologii, techniki rakietowej i innych).
Idea podróży kosmicznych nurtowała ludzkie umysły od stuleci, ale pozostawała marzeniem aż do czasu zbudowania potężnych rakiet zdolnych unieść użyteczny ładunek daleko w przestrzeń. Takie właśnie rakiety powstawały w połowie XX w. w Stanach Zjednoczonych i Związku Radzieckim. Pierwszym człowiekiem w kosmosie był radziecki kosmonauta Jurij Gagarin. Został wystrzelony w kosmos 12 kwietnia 1961 r. Jego historyczny lot (jedno okrążenie Ziemi) trwał 108 minut.
Wyprawy na Księżyc.
Pierwsze loty w przestrzeń kosmiczną i na Srebrny Glob były przedmiotem wyścigu kosmicznego USA i ZSRR.
Od 1959 roku wysłano w stronę Księżyca kilkadziesiąt sond automatycznych. Pierwsze miały robić jego zdjęcia - czy to przelatując obok niego, czy też przed rozbiciem się o jego powierzchnię. W październiku 1959 roku radziecka sonda Łuna 3 przekazała na Ziemię pierwsze obrazy niewidocznej strony Księżyca. Potem lądujące na jego powierzchni sondy dostarczyły dokładniejszych informacji o tym globie. Później miesiącami badały go i fotografowały satelity.
W latach 1969 - 1972 podjęto, w ramach programu Apollo, siedem wypraw, w tym sześć (oprócz Apollo 13) udanych. W ich wyniku wylądowało na Księżycu dwunastu ludzi. Pierwsi stanęli na jego powierzchni 21 lipca 1969 roku Neil Armstrong i Edwin Aldrin, którzy dotarli tam statkiem Apollo z lądownikiem Eagle (Orzeł) podczas misji Apollo 11. Astronauci, którzy byli na Księżycu, zrobili tysiące jego zdjęć, rozmieścili tam przyrządy naukowe, dokonali wielu pomiarów i przywieźli na Ziemię około 400 kg próbek skał księżycowych.
Misje międzyplanetarne.
W ciągu niespełna trzydziestu lat sondy kosmiczne przeleciały obok wszystkich planet Układu Słonecznego. Wprowadzono statki kosmiczne na orbity wokół Merkurego, Wenus, Marsa, Jowisza i Saturna. Na powierzchni Wenus i Marsa wylądowały sondy, a na Jowisza opadł specjalnie do tego przygotowany próbnik. Od 1976 roku dwie amerykańskie sondy z serii Viking przez wiele lat badały i fotografowały Marsa. Analizy chemiczne gruntu nie wykryły żadnego śladu życia. Dzięki wystrzelonym w 1977 roku dwóm amerykańskim sondom z serii Voyager poznano wiele informacji o planetach gazowych Układu Słonecznego oraz o ich pierścieniach i księżycach. Wprowadzone na orbitę okołowenusjańską sondy sporządziły za pomocą radarów szczegółowe mapy powierzchni tej planety. W 1997 roku na powierzchni Marsa umieszczono łazik Sojourner, pierwszy udany pojazd na tej planecie. W 2021 roku na powierzchni Marsa umieszczono dron Ingenuity, pierwszą maszynę zdolną unieść się, wykonać lot i wylądować. 
Cztery sondy kosmiczne wylądowały na ciałach nie będących planetami. Były to Huygens, który w 2005 roku wylądował na księżycu Saturna Tytanie, NEAR Shoemaker, który w 2001 roku z powodzeniem lądował na planetoidzie Eros, oraz japoński próbnik Hayabusa, który w 2005 roku wylądował na planetoidzie Itokawa w celu pobrania próbek z jej powierzchni, z którymi następnie powrócił na Ziemię. W roku 2014 lądownik sondy Rosetty Philae wylądował na komecie 67P/Czuriumow-Gierasimienko.
W 1985 roku sonda ICE jako pierwsza dokonała bliskiego przelotu obok komety. W 2005 roku impaktor z sondy Deep Impact celowo uderzył w jądro komety Tempel 1, umożliwiając rejestrację przebiegu zderzenia przez główną część sondy. W 2006 roku sonda Stardust dostarczyła na Ziemię próbki pyłu pobrane z komy komety Wild 2.
Wpływ na technologię.
Podczas przygotowania lotów kosmicznych powstały tysiące wynalazków. Około 1400 spośród nich ma zastosowanie wykraczające poza astronautykę. Są to m.in.:

</doc>
<doc id="114104" url="https://pl.wikipedia.org/wiki?curid=114104" title="Gnejusz Kalpurniusz Pizon">
Gnejusz Kalpurniusz Pizon

Gnejusz Kalpurniusz Pizon ("Gnaeus Calpurnius Piso"; ur. 44/43 p.n.e., zm. 20 n.e.), syn Gnejusza Kalpurniusza Pizona (konsula w 23 p.n.e. razem z cesarzem Augustem) oraz brat Pizona Augura (konsula w 1 p.n.e.).
Życiorys.
Członek rodziny, której przedstawiciele sprawowali najwyższe urzędy w Rzymie od trzech stuleci. Trybun wojskowy w kampanii w Hiszpanii w 26/25 p.n.e.; kwestor 19/18 p.n.e. Przyjaciel cesarza Tyberiusza, wraz z którym pełnił urząd konsula w 7 p.n.e. Został wyznaczony namiestnikiem prowincji Syrii w 17 n.e. w ścisłym związku z misją Germanika na Wschodzie. Rywalizował z Germanikiem, który formalnie wyrzekł się przyjaźni z nim tuż przed swą śmiercią w niejasnych okolicznościach w październiku 19 n.e. Pizon był powszechnie podejrzewany wraz z żoną Munacją Planciną ("Munatia Plancina") o otrucie Germanika. Nowo wybrany gubernator Syrii, Gnejusz Sencjusz Saturninus, zmusił go do udania się do stolicy.
Po powrocie do Rzymu został oskarżony o bezprawne opuszczenie prowincji i zdradę i postawiony przed sądem. Popełnił samobójstwo. Skazany pośmiertnie na zatarcie pamięci o nim, karę traktowaną jako najcięższą dla członka stanu senatorskiego. Zachowała się inskrypcja zawierająca treść tego wyroku - "Senatus Consultum de Cn. Pisone patre" - dekretu wydanego 10 grudnia 20 n.e. Wyrok postanawiał, że:
Jego spadkobiercy (dwóch synów i wnuczka) otrzymali większość majątku, ale nie jako dziedzictwo, tylko jako nowe nadanie senatu i cesarza. Przy tym najstarszy syn musiał zaprzestać noszenia imienia Gnejusz, jakie nosił ojciec i jakie było tradycyjnie używane w tej rodzinie. Wyrok nie spowodował zmniejszenia znaczenia rodu Kalpurniuszy Pizonów. Potomkowie zachowali większość majątku i osiągali najwyższe urzędy.

</doc>
<doc id="114105" url="https://pl.wikipedia.org/wiki?curid=114105" title="Sąd Boży">
Sąd Boży



</doc>
<doc id="114106" url="https://pl.wikipedia.org/wiki?curid=114106" title="Zamek Cisy">
Zamek Cisy

Zamek Cisy (Cieszów) – ruiny średniowiecznego zamku wybudowanego przez księcia Bolka I Surowego lub jego syna Bernarda Statecznego. Zamek zbudowano w dolinie Czyżynki (około 5 km na zachód od Świebodzic, w powiecie wałbrzyskim województwa dolnośląskiego).
Historia.
Pierwsza wzmianka o warowni istniejącej w tym miejscu pochodzi z falsyfikatu z 1242 r., gdy został wymieniony "Peczco [...] in Cziskenberg". Lokalizacja zamku na południowo-wschodniej rubieży dystryktu strzegomskiego, może wskazywać na polityczną genezę jego powstania, związaną z przejęciem w 1277 r. od Henryka IV Probusa zachodniej części księstwa wrocławskiego przez Bolesława Rogatkę. Zamek zbudował przypuszczalnie Bolko I Surowy, a rozbudował jego wnuk Bolko II świdnicki. Otoczony fosą zamek nad urwistym zboczem (350 m) doliny Czyżynki stanowił dobry punkt obronny. Stał również na straży szlaku handlowego i w XIII wieku chronił wschodnią granicę księstwa jaworskiego Bolka I Surowego, będąc przeciwwagą dla oddalonego o 3 km zamku Stary Książ leżącego w księstwie wrocławskim.
Pierwsza wzmianka o zamku Cisy pochodzi z roku 1327, gdy wystawił na nim dokument Bolko II świdnicki, a kolejne wymieniające zamek "Ciskberg" dokumenty pochodzą z lat 1341 i 1343. Zamek Cisy był jedną z warowni, które Bolko II zajął w 1355 r. w ramach szerszej akcji wobec zbuntowanych zamków w okolicach Wałbrzycha. W 1355 r. Cisy przeszły w ręce kasztelana strzegomskiego Nickela Boltze. Liczne wydawane tu dokumenty wskazują, że na zamku mieszkała Agnieszka Habsburżanka, wdowa po Bolku II Świdnickim. Od 1381 r. zamek zaczął coraz częściej (szczególnie po 1384 r.) funkcjonować jako miejsce pobytu dworu świdnickiego księżnej Agnieszki, z których ostatnie nastąpiły tuż przed śmiercią księżnej w 1392 r. W 1408 roku zamek kupił Sander Bolz von Grunau ze Skarżyc. W skład dóbr należących do zamku wchodziło w XIV wieku pobliskie miasteczko Dobromierz. W 1429 zamek został kupiony przez Ulricha von Seydlitz. W 1466 r. częściowo zniszczony przez wojska husyckie Jerzego z Podiebradów, został następnie odbudowany i powiększony o przedzamcze zachodnie. W 2 połowie XV wieku był opanowany przez stronników Władysława II Jagiellończyka występujących przeciwko Wrocławiowi i Maciejowi Korwinowi. W trakcie kolejnych modernizacji powstało przedzamcze wschodnie, a XVI w. wzniesiono półkolistą basteję w celu obrony mostu. W początku XVII w. należał do Mikołaja von Czeschhaus. Podczas wojny trzydziestoletniej, w 1634 r., spalony przez Szwedów.
Opuszczony zamek zaczął popadać w ruinę. Od 1655 r. jego właścicielką była Susanne von Sauermann z domu Czettritz. W 1719 r. odkupił go Christoph Friedrich, hrabia Stolberg-Wenigerod. Następnie obiekt przeszedł w ręce hrabiego von Zieten ze Strugi, który w 1833 r. oczyścił teren zamku z drzew i krzaków. Następni właściciele niezbyt przejmowali się ruinami, z których okoliczni chłopi czerpali materiał budowlany. XIX stulecie przyniosło powrót zainteresowania pozostałościami zamku, które teraz stały się miejscem licznych wycieczek. W połowie wieku ruiny przeszły w ręce wrocławskiego kupca Marcusa Schottländera. Następni właściciele to m.in. gwarectwo górnicze ze Szczawna-Zdroju, Wilhelm Ledermann, berliński radca handlowy i Emanuel Aufricht, hurtownik z Wrocławia. W 1927 r. wałbrzyszanin Walter Brehmer podjął prace konserwatorskie, podczas których zabezpieczono teren. Zrekonstruowano wówczas bramę i wieżę. Po II wojnie światowej obiektem opiekowali się harcerze, a w 1961 Cisy ponownie zabezpieczono jako trwałą ruinę. W 1975 roku w ramach konkursu „Na szlaku zamek piastowski” oczyszczono cały teren z dziko rosnącej roślinności, uporządkowano dziedziniec i naprawiono prowadzący do zamku most o długości 24 m, przechodzący ponad suchą obecnie fosą.
Architektura.
Zamek właściwy założono na planie czworoboku o wymiarach ok. 22 × 28 m. Do jego budowy użyto głównie piaskowca. Mur obronny, z bramą w kurtynie północno-zachodniej, wzmocniony był w narożnikach skarpami. Wewnątrz muru znajdował się budynek mieszkalny o co najmniej dwóch kondygnacjach, składający się z wielu pomieszczeń. W narożniku południowo-wschodnim powstał stołp o średnicy ok. 10 m. Zamek właściwy otoczony był murem zewnętrznym, za nim od wschodu i zachodu usytuowano przedzamcza zabezpieczone dodatkowym murem z łamanego kamienia. Wjazdu do zamku broniła wschodnia brama, poprzedzona szyją i mostem na fosie.
Turystyka.
Przez zamek prowadzą następujące szlaki:
Istnieje także szlak rowerowy. Należy z Podzamcza (dzielnica Wałbrzycha) iść w kierunku działek do lasu, tam skręcić w lewo wzdłuż lasu aż do zbiornika wodnego. Wówczas schodzimy na drogę i podążamy szlakiem rowerowym.

</doc>
<doc id="114107" url="https://pl.wikipedia.org/wiki?curid=114107" title="Teledysk">
Teledysk

Teledysk (również wideoklip) – forma sztuki filmowej w połączeniu z utworem muzycznym, inspirowana filmem reklamowym. Z reguły fabuła teledysku nawiązuje do tematu utworu. Rozpowszechniony od początku lat 80., m.in. za sprawą amerykańskiej telewizji muzycznej MTV.
Początkowo charakterystyczną cechą teledysków był swoisty montaż scen: żywiołowy ruch w kadrze pokazywano w szybko zmieniających się krótkich ujęciach. Obecnie najczęściej sposób prezentacji dobierany jest do nastroju wykonywanego utworu muzycznego.
Teledysk w znaczeniu dzisiejszym powstał w 1975 r., kiedy to brytyjska grupa Queen nakręciła teledysk promujący utwór „Bohemian Rhapsody”. Zdjęcia trwały cztery godziny, a produkcja, dzięki wykorzystaniu wozu transmisyjnego menadżera, kosztowała 4500 funtów. Wszystkie efekty specjalne (m.in. efekt wielokrotnego cienia, będący wówczas szczytem techniki) zrobiono podczas nagrania.
Już wcześniej zespół The Beatles nakręcił wiele filmików muzycznych, m.in. do piosenek: „Day Tripper”, „All You Need is Love”, „Hey Jude”, „Something”. Także w Polsce, jeszcze we wczesnych latach 60. XX w., nagrywane były krótkie, dwu-, trzyminutowe filmy muzyczne z udziałem grup muzycznych lub pojedynczych piosenkarzy; emitowano je w telewizji jako przerywniki pomiędzy programami.
Za rewolucyjny uznaje się klip nagrany do piosenki „Thriller” Michaela Jacksona, stanowiący czternastominutową etiudę filmową, w której piosenka wpleciona jest w fabułę utrzymaną w konwencji horroru. Jest pierwszym teledyskiem, do którego realizacji zatrudniono twórcę filmów fabularnych (Johna Landisa, twórcę m.in. "Blues Brothers"), jak również pierwszym – i jak dotąd jedynym – wideoklipem wpisanym przez Bibliotekę Kongresu na listę filmów stanowiących dziedzictwo kulturowe USA. Najdroższy teledysk w historii to „Scream” Michaela Jacksona z 1995 roku, kosztujący – po uwzględnieniu inflacji – ponad 10,5 mln dolarów amerykańskich.

</doc>
<doc id="114108" url="https://pl.wikipedia.org/wiki?curid=114108" title="Apokalipsa św. Jana">
Apokalipsa św. Jana

Apokalipsa Świętego Jana [Ap], Księga Objawienia, Objawienie Jana [Obj] (gr. , „Objawienie Jana”) – jedyna prorocza księga Nowego Testamentu, opisująca wizje dotyczące końca istnienia obecnego świata, dzieje wierzących w Jezusa Chrystusa i całej ludzkości oraz Sąd Ostateczny. Apokalipsa zawiera bardzo liczne odwołania do Starego Testamentu.
Tradycyjnie za autora jest uważany Jan Ewangelista (nie jest to całkowicie pewne, eschatologia księgi pod pewnymi względami różni się od eschatologii Ewangelii Jana). Powstanie datuje się na ostatnie lata I wieku lub okres prześladowań chrześcijan w Azji Mniejszej (po roku 68). Część biblistów uważa, że powstawała w dwóch etapach.
Jest to jedna z najtrudniejszych do zrozumienia i bardzo różnie interpretowanych ksiąg biblijnych. Niektórzy ojcowie Kościoła (m.in. Jan Chryzostom) sprzeciwiali się włączaniu tej księgi do kanonu ze względu na jej wieloznaczność i nadużywanie przez heretyków.
W wielu tłumaczeniach Biblii (m.in. katolickiej Biblii Jakuba Wujka oraz w przekładach protestanckich – np. Biblii warszawskiej) tytuł księgi przetłumaczono na "Objawienie św. Jana", jako że greckie słowo "apokalypsis" w języku polskim oznacza dosłownie "objawienie", "odsłonięcie".
Zwykle umieszczana jest na końcu Nowego Testamentu, ale niektóre rękopisy umieszczają ją wcześniej. Minuskuły 325 i 336 umieszczają ją pomiędzy Listami powszechnymi a Listami Pawła. Minuskuł 69 umieszcza Apokalipsę przed Ewangeliami.
Samo słowo "apokalipsa" (gr. Ἀποκάλυψις) oznaczało pierwotnie "objawienie". W czasach nowożytnych zaczęto nim również określać opisany w Apokalipsie św. Jana koniec czasów. Na XIX w. datowane są pochodne przymiotniki, np. (ang.) "apocalypst" (1829), "apocalypt" (1834), czy "apocalyptist" (1835). W późniejszym okresie "apokalipsa" stała się również nazwą pospolitą odnoszoną do wszelkich katastroficznych wizji czy wydarzeń.
Data powstania księgi.
Tradycja.
Według Justyna Męczennika Apokalipsa powstała podczas wojny żydowskiej ("Dial." 81.4). Apokryficzne Dzieje Jana oraz Tertulian podają, że Jan został zesłany na Patmos przez Nerona. W tym samym okresie umiejscawia powstanie księgi Teofilakt, biskup Ochrydy, w swoim komentarzu do Ewangelii Jana (PG, CXXIII, 1133-1134). W wydaniach Peszitty autoryzowanych przez Kościół syryjski we wstępie do Apokalipsy podaje się: „Objawienie, które zostało dane Janowi Ewangeliście przez Boga na wyspie Patmos, na którą został zesłany przez cesarza Nerona”.
Klemens Aleksandryjski stwierdza, że powrót z Patmos nastąpił po śmierci tyrana, nie precyzując jednak, którego ("Quis div. salv". 42). Według Euzebiusza Klemens Aleksandryjski miał utrzymywać, że Apokalipsa napisana została za Nerona. Sam Euzebiusz był zdania, że stało się to za Domicjana. Nie do końca też jasnym jest stanowisko Orygenesa, który stwierdza: „Cesarz rzymski – jak poucza tradycja – skazał Jana na wyspę Patmos” ("Hom. In Matt", 16, 6).
Epifaniusz z Salaminy stwierdza, że Ewangelia Jana została napisana za Domicjana, natomiast Apokalipsa za Klaudiusza (PG, XLI 909-910). Kanon Muratoriego stwierdza, że apostoł Paweł, pisząc swoje listy do kościołów, wzorował się na siedmiu listach z Apokalipsy (rozdziały 2-3).
Datę powstania księgi Ireneusz z Lyonu ustala na koniec panowania Domicjana ("Adv. Haer." V, 30, 3). Wiktoryn z Patawii podał, że czas napisania przypada na rządy Domicjana, ale wydał ją po jego śmierci i zwolnieniu z Patmos (CSEL 49, 92). Euzebiusz z Cezarei precyzuje i podaje 15 rok panowania Domicjana, a więc rok 95. Tę samą datę podał też Hieronim ("De viris ill" 9).
Współczesne teorie.
Od końca XIX wieku powstały liczne teorie wyróżniające w Apokalipsie źródła i podźródła. Teorie te przyniosły przynajmniej tę korzyść, że poznano dokładnie wszystkie paralele Apokalipsy w tekście Starego Testamentu, jak i literaturze pozabiblijnej. W połowie XX wieku powstała teoria Marie-Émile Boismarda (1916-2004), dominikanina, członka Szkoły Biblijnej w Jerozolimie, godząca głosy tradycji z nowożytnymi teoriami pluralistycznymi. Apokalipsa została zredagowana w oparciu o dwa, napisane przez tego samego autora, ale w różnym czasie, źródła. Teoria ta cieszyła się wielką popularnością w latach 50. i 60. Chociaż już w latach 70. większość biblistów ustosunkowała się do niej krytycznie, to po dziś dzień ma ona swoich zwolenników. Współcześnie dominuje przekonanie, że trzy pierwsze i ostatnie rozdziały Apokalipsy (także kilka krótkich fragmentów w środku) pochodzą od innego autora (ucznia wizjonera), ze względu na różnice stylistyczne. Stanowisko to prezentują Heinricht Kraft, Pierre Prigent, David Aune i inni. Lambrecht (1980) przedstawił argumentację na temat jedności literackiej tekstu Ap 4,1 – 22,5, włączając tym samym również i przedostatni rozdział do zasadniczego, pochodzącego od tego samego autora tekstu Apokalipsy. Podobne stanowisko zajął Wilcox i Giblin. Spór o jedność literacką Apokalipsy nie został jeszcze rozstrzygnięty.
Wczesne pochodzenie Apokalipsy.
Rozdziały 6-7 opisują sytuację, jaka panowała w Palestynie na krótko przed wybuchem powstania żydowskiego. W rozdziale 11 znajduje się opis świątyni w Jerozolimie, więc ta nie mogła być jeszcze zburzona (stało się to w roku 70 n.e.). Rozdział 12 oddaje sytuację z czasów wojny żydowskiej (rok 68). W Ap 17,9-10 jest mowa o siedmiu królach – „pięciu upadło, jeden jest, inny nie przyszedł, a gdy przyjdzie, będzie mógł krótko tylko pozostać” (17,10). „Jeden jest” – Neron (54-68), „inny nie przyszedł” – może Wespazjan (69-79) bądź któryś z jego trzech krótko władających poprzedników (Galba, Oton, Witeliusz). Wskazuje to na rok 68 n.e..
Za wczesnym datowaniem opowiadał się Westcott, Hort, R.H. Lightfoot, C.F.D. Moule, F.F. Bruce, Kenneth L. Gentry. Gentry powołał się na opis świątyni z 11 rozdziału, która podczas pisania Apokalipsy nie była jeszcze zburzona, wielokrotnie powtarzany w Apokalipsie zwrot „czas jest bliski” (1,1-3; 22,6.7.10.12.20), szóstego króla z 17 rozdziału utożsamia z Neronem. Gentry datował Apokalipsę na lata 65-66.
Późne pochodzenie Apokalipsy.
Wśród argumentów za późnym datowaniem podaje się, że sytuacja kościołów opisana w rozdziałach 2-3 bardziej odpowiada tej z końca I wieku niż końca lat 60. Kościół w Efezie „utracił pierwszą miłość”, co sugeruje upływ czasu. Laodycea nazwana została bogatą, podczas gdy w latach 60-61 nawiedziło ją trzęsienie ziemi, więc musiało upłynąć więcej niż 3-4 lata. Istnienie kościoła w Smyrnie bywa też podawane jako argument za późną datą. Niektórzy twierdzą, że chrystologia Apokalipsy jest na tyle rozwinięta, że musi pochodzić z lat 90. G.K. Beale przypuszcza, że identyfikowanie Babilonu z Rzymem powstało dopiero po roku 70., co przemawia na rzecz późniejszego datowania Apokalipsy.
Heinrich Kraft w wyniku analizy dubletów księgi (19, 10 i 22, 8 n) doszedł do wniosku, że Apokalipsa pochodzi zasadniczo od jednego autora, z wyjątkiem Ap 2-3 i Ap 21, 9 – 22, 5 dodanych później przez drugiego autora. Młodsze partie Apokalipsy pochodzą z lat 97-98, natomiast siedem listów Ap 2-3 zostały napisane przed śmiercią Trajana, ale po rewolcie żydowskiej w latach 114-115.
David E. Aune, autor 3-tomowego komentarza do Apokalipsy, zwrócił uwagę na różnice stylistyczne oraz chrystologiczne zachodzące pomiędzy partiami Ap 1,12b – 3,22 a Ap 4,1 – 22,5. Na tej podstawie uznał, że pierwsza redakcja Apokalipsy zawierała 1,7 – 12a oraz 4,1 – 22,5 i była apokalipsą w ścisłym tego słowa znaczeniu. Była dziełem anonimowym, bądź pseudonimowym, dokonana przez wczesnochrześcijańskiego proroka, między 68 a 74 rokiem. Wykorzystane zostały wizje powstałe w latach 50. i 60. W drugiej redakcji dodany został tytuł (1, 1-3), epistolarne wprowadzenie i doksologia (1, 4-6), wizja Chrystusa i siedem podyktowanych przezeń listów (1, 12a – 3, 22), epilog i epistolarne zakończenie 22, 6-21 oraz kilkanaście rozszerzeń i interpolacji w tekście powstałych w pierwszej redakcji. Tytuły, przydawane w judaizmie jedynie Bogu, tutaj przypisane zostały Chrystusowi. Druga redakcja dokonana została za Trajana (98-117) w Azji Mniejszej.
Większość współczesnych biblistów opowiada się za późnym datowaniem Apokalipsy.
Miejsce powstania.
Autor podaje w 1,9, że miał wizję na wyspie Patmos. Wedle tradycyjnego poglądu został zesłany na Patmos. Autor nigdzie nie stwierdza, że został zesłany, a wyrażenie "z powodu słowa Boga i świadectwa Jezusa" może oznaczać, że przybył tam jako misjonarz i wędrowny kaznodzieja, na tej samej zasadzie jak odwiedzał miasta Azji Mniejszej. Jednak w tamtych czasach wyspa była niemal niezamieszkała, a to wyklucza przybycie na wyspę w celach misyjnych.
Za zesłaniem może przemawiać użyty w 1,9 zwrot "współuczestnik w ucisku". Małe wyspy były też częstym miejscem zesłania. W tym konkretnym przypadku mogło to nastąpić w wyniku decyzji władz lokalnych. Zesłanie potwierdzają Klemens Aleksandryjski, Orygenes, Tertulian, Wiktoryn i Hieronim. Wskazywano jednak, że Patmos położony jest zbyt blisko wybrzeży Azji Mniejszej, a skazaniec miałby zbyt łatwą możliwość kontaktów. Dawniej wielu egzegetów wyjaśniało, że na Patmos była albo kopalnia, albo kamieniołomy i autor został zesłany do ciężkiej pracy w nich. Jednak w tamtych czasach nie było na Patmos państwowych kopalni bądź kamieniołomów. Brano pod uwagę również i taką możliwość, że autor przybył na wyspę dobrowolnie, dla dokonania „rekolekcji zamkniętych” (podobnie jak Jezus podczas czterdziestodniowego postu, bądź Paweł na pustyni arabskiej).
Autorstwo.
Dane wewnętrzne.
Autor czterokrotnie nazywa siebie Janem (Ap 1,1.4.9; 22,8), określa siebie jako sługę Boga (1,1), „brata” swych adresatów i „współuczestnika w ucisku, królestwie i wytrwałości w Jezusie”, zaliczył siebie do proroków (22,6-9). Mówiąc o apostołach (18,20; 21,14) traktuje ich jako zamkniętą grupę, do której nie zalicza siebie. Z faktu napisania listów do siedmiu kościołów w Azji (1,4), a zwłaszcza ze sposobu pisania wynika, że był dobrze znany swoim adresatom. Listy wskazują na doskonałą znajomość stosunków panujących w tych kościołach. Udzielanie pochwał oraz nagan wskazuje na autorytet jakim cieszył się u swoich odbiorców.
Tradycja.
Justyn Męczennik określa Jana, autora Apokalipsy, jako „jednego z Apostołów Chrystusa” ("Dialog" 81,4). Wagę tego świadectwa powiększa to, że Justyn był związany z Efezem. Kanon Muratoriego nazywa go uczniem Pańskim, poprzednikiem apostoła Pawła i przypisuje mu autorstwo Ewangelii, listów i Apokalipsy.
Inny anonimowy fragment z końca II wieku, "Prologus antiqior" do Ewangelii, stwierdza, że apostoł Jan najpierw napisał Apokalipsę na Patmos, a następnie Ewangelię w Azji.
Ireneusz z Lyonu w kilku miejscach swego dzieła "Adversus haeresis" autora Apokalipsy nazywa uczniem Pańskim. Utożsamia go z autorem Ewangelii Jana, dodaje szczegóły chronologiczne i powołuje się na naocznych świadków, którzy znali Jana osobiście.
Klemens Aleksandryjski nie wypowiada się w sprawie autorstwa Apokalipsy, ale stwierdza fakt powrotu Jana apostoła z Patmos do Efezu po śmierci tyrana.
Tertulian w swoim dziele "Adversus Marcionem" kilkakrotnie nazywa autora Apokalipsy Janem apostołem.
Hipolit Rzymski i Orygenes przypisują autorstwo apostołowi Janowi.
Na przełomie II i III wieku, prezbiter Kajusz z Rzymu, przypisał autorstwo Kerinthosowi. Dionizy Aleksandryjski twierdził, że autorem jest Jan prezbiter, inny od Jana apostoła. Dionizy powołał się na tradycję efeską, która mówi o dwóch grobach Jana. Jego zdaniem Apokalipsa nie mogła wyjść spod ręki Jana apostoła, ponieważ autor posługuje się swoim imieniem w przeciwieństwie do Ewangelisty, ze względu na różnice doktrynalne, język oraz styl. Pomimo tego środowisko aleksandryjskie nie uległo poglądom Dionizego i tacy jego przedstawiciele jak Atanazy, Dydym Ślepy oraz Cyryl Aleksandryjski przypisywali autorstwo Apokalipsy apostołowi.
Euzebiusz zajmuje dwuznaczne stanowisko i powołuje się na fakt grobów dwóch uczniów Pańskich o imieniu Jan w Efezie. Wiktoryn nazywa autora „apostołem i ewangelistą”. Bazyli Wielki i Epifaniusz byli zdania, że autorem jest Ewangelista. Podobnie Efrem Syryjski oraz wszyscy Ojcowie łacińscy.
Nowożytna egzegeza.
W wieku XIX pojawiły się rozbieżne stanowiska odnośnie do autorstwa Apokalipsy. Szkoła tybingeńska przyznawała autorstwo Apokalipsy apostołowi, odmawiając mu jednocześnie autorstwa Ewangelii i listów. Inni – odwrotnie – przyznawali apostołowi autorstwo Ewangelii i Listów, a odmawiano Apokalipsy. Na początku XX wieku zaproponowano jako autora Jana prezbitera, innego od Jana apostoła. Zwolennikami tego poglądu byli: W. Bousset, H. v. Soden, Joachim Weiss i Ernst Lohmeyer. Inni opowiadali się za bliżej nieznanym azjatyckim Janem (A. Jülicher, A. Loisy, R.H. Charles).
Josephine M. Ford była zdania, że autorem zasadniczego trzonu Apokalipsy, tj. rozdziałów 4-11, jest Jan Chrzciciel, natomiast rozdziały 12-22 (z wyjątkiem dwóch krótkich fragmentów) pochodzą od jego ucznia, który poznał naukę, lecz niedokładnie i napisał tę partię przed rokiem 70. Rozdziały 1-3 powstały przed rokiem 60., zostały później dodane, wraz z tekstem 22,16-17a.20-21, przez Żyda, który pojął naukę Chrystusa bardziej dokładnie i skomponował całe dzieło. Ford bazuje na analizie filologicznej i wskazuje na niewielką liczbę aluzji do ksiąg Nowego Testamentu. Rozdziały 1-3 zawierają ich 38, rozdziały 20-22 – 30, rozdziały 4-19 – 36. Rozdziały 4-22 charakteryzują się niewielką liczbą chrześcijańskiego słownictwa. Apokalipsa nie stosuje charakterystycznego dla nowotestamentowych apokalips słowa „Parousia”, Chrystus przedstawiany jest jako ten, który nadchodzi, a to jest zgodne z tym, co Jan Chrzciciel mówił o Chrystusie. Interpretacja ta spotkała się z powszechną krytyką. Krytycy uznali, że można co najwyżej uznać, że autor znał tradycje wniesione do chrześcijaństwa przez uczniów Jana Chrzciciela. W roku 1995 Ford doszła do wniosku, że Apokalipsa została napisana przez jednego autora.
Treść i struktura.
Struktura księgi.
W zależności od przyjętego kryterium księgę można podzielić na wiele różnych sposobów. Schemat poniżej ukazuje strukturę, jaką sugeruje sam tekst:
Treść księgi.
Prolog księgi określa ją jako „objawienie Jezusa Chrystusa, które dał Mu Bóg aby ukazać swym sługom, co musi stać się niebawem”, które otrzymał autor nazwany "Janem". Księga jest zaadresowana do siedmiu Kościołów, do których "Jan" „współuczestnik w ucisku i królestwie i wytrwaniu w Jezusie” kieruje proroctwa, oceniające ich cnoty i zasługi, a także wady i grzechy. Następnie Jan opisuje wizję Boga zasiadającego na tronie czci oddawanej Mu przez 24 "Starców" i 4 "Istoty żyjące" oraz "Baranka" otwierającego „księgę zapisaną wewnątrz i na odwrocie”, zapieczętowaną na 7 pieczęci, których otwarcie wiązało się z wydarzeniami na ziemi (pojawienie się kolejno Czterech jeźdźców Apokalipsy, widzenie dusz męczenników domagających się sprawiedliwości, trzęsienie ziemi połączone z zaczernieniem słońca, krwistą barwą księżyca, upadkiem gwiazd, ogólnym przewrotem w świecie materialnym). Po otwarciu siódmej pieczęci następuje wizja 7 trąb, których brzmienie również wiąże się z wydarzeniami światowymi (spalona ziemia, krwiste morze, zatrute źródła, zaćmienie ciał niebieskich, Abaddon z szarańczą, 200 milionów jeźdźców zabijających 1/3 ludzi). Po wybrzmieniu siódmej trąby ukazała się "Niewiasta", która porodziła "Syna" i walka w niebie między "Michałem" i jego aniołami a "Smokiem" i jego aniołami. Smok przekazał władze bluźnierczej "Bestii", na usługach której była "inna Bestia", której imię jest "666". Po jej przejściowym triumfie następuje triumf "Baranka", któremu towarzyszą 144 000, wizja żniwa i winobrania, otwarcia świątyni "Przybytku Świadectwa" i aniołów z 7 czaszami, których wylewanie powoduje 7 plag spadających na ludzkość (złośliwa rana w ciele sług bestii, krwiste morze, krwiste źródła i rzeki, wielki skwar, ciemność w królestwie bestii, wysuszenie wód Eufratu, trzęsienie ziemi i rozpad Babilonu na trzy części). Następnie autor kreśli wizję upadku i zagłady "Wielkiego Babilonu", ostatecznej walki "Słowa Boga" z "Bestią", Sądu Ostatecznego i Miasta Bożego – Nowego Jeruzalem. Księgę wieńczy wyrażenie przekonania o rychłym powtórnym przyjściu Jezusa: „Mówi Ten, który o tym świadczy: «Zaiste, przyjdę niebawem». Amen. Przyjdź, Panie Jezu!”
Język i styl.
Już w starożytności greka Apokalipsy zwracała uwagę jako niezbyt gramatyczna, posługująca się własnymi regułami gramatycznymi i na dodatek uboga w słownictwo. Rodowity Grek nigdy by takiej księgi nie napisał. Przekłady odwołują się do reguł własnego języka, wygładzają błędy i osobliwości Apokalipsy.
Językowe osobliwości Apokalipsy skłaniały co niektórych badaczy do traktowania tej księgi jako tłumaczenia z semickiego oryginału. Hipoteza ta nie zdołała się obronić, m.in. ze względu na korzystanie z Septuaginty. Zwracano uwagę na wpływ lokalnej odmiany języka greckiego używanego przez Żydów w diasporze. Przyjmuje się, że autor słabo znał grekę, myślał natomiast po hebrajsku lub aramejsku.
Słownictwo obejmuje 913 terminów, 6 z nich pojawia się po raz pierwszy w literaturze, 8 z nich nie występuje ani w Septuagincie ani w Nowym Testamencie, 108 nie pojawia się w Nowym Testamencie; ponadto 98 to terminy rzadkie, użyte tylko raz lub tylko u jednego autora Nowego Testamentu. Niektóre terminy uzyskują semickie znaczenia, np. ονομα znaczy „osoba” (3,4; 11,3), διδομι ma zakres znaczeniowy hebrajskiego "natan". Semickie terminy są nieliczne i używane celowo ("amen", "alleluja", imiona własne).
Rodzajnik używany jest zbyt często, choć czasem go brakuje, gdy jest mowa o rzeczy znanej i określonej. Zaimek względny jest zastępowany przez wskazujący (np. 3,8). Zaimki następują po rzeczowniku. Przysłówki są rzadko stosowane. Przypadki nie zawsze są stosowane poprawnie. Przyimek εν w celowniku zazwyczaj uzyskuje znaczenie instrumentalne. Inne przyimki też bywają używane na sposób semicki.
Czasowniki II koniugacji upodabniają się do form I koniugacji i dlatego powstają formy αφιω, δεικνυω, διδοω. Zachodzi jednak wahanie co do augmentum (εμελλον/ημελλον), oraz końcówek dla 3 osoby l. mn. aorystu i perfectum. Niektóre formy gramatyczne zapożyczone zostały z Septuaginty.
Zdania budowane są w prosty sposób i zauważalny jest wpływ semickiej parataksy, co obfituje częstym występowaniem spójnika και (i). Na 337 zdań Apokalipsy aż 245 (czyli 73,79%) zaczyna się od και. Brak mowy zależnej. Apokalipsa obfituje w powtórzenia.
Symbolika Apokalipsy.
Apokaliptyka jest gatunkiem literackim, w którym wielką rolę odgrywają symbole. Symbole wskazują na inną strefę rzeczywistości, o charakterze mitycznym i transcendentnym, którą nam przybliżają. Język symboli nie jest językiem precyzyjnym, towarzyszy mu swoista płynność i brak wyrazistości pojęciowej. Symbole są nośnikami ukrytego przekazu, systematyzowanie i porządkowanie symboli, dążenie do dokładnych ustaleń, co dany symbol winien oznaczać, zawsze prowadzi do uproszczeń. Symbolika Apokalipsy, jakkolwiek bogata, nie jest jednak oryginalna. Autor korzysta z symboli utrwalonych już w literaturze biblijnej (Księdze Ezechiela, Księdze Daniela) i pozabiblijnej.
Interpretując symbole Apokalipsy należy brać pod uwagę również to, że ten sam symbol może odnosić się do kilku różnych rzeczy (np. 17,9 – siedem głów Bestii symbolizuje jednocześnie siedem pagórków i siedmiu królów), ale też kilka różnych symboli może ukazywać jedną i tę samą rzecz (np. Kościół w 19,7-8 ukazany został pod symbolem kobiety, a w 21,10 nn pod symbolem miasta). Wizji Apokalipsy nie można więc rozumieć dosłownie, gdyż zubażają jej przekaz.
Zdarza się czasem, że sam autor wyjaśnił stosowane przez siebie symbole. Niektóre symbole wyjaśnione zostały w Starym Testamencie (np. Lam 3,19; Ez 13,13.14). W innych przypadkach wyjaśnić je musi interpretator, poprzez lokalizację tekstów stosujących dany symbol i wyłonienie z nich jednej (lub kilku) szczególnej, łączącej te teksty cechy. Na podstawie tej cechy (cech), można wnioskować o przekazie semantycznym danego symbolu.
Wśród symboli Apokalipsy szczególną rolę odgrywa siódemka. Użyta została w Apokalipsie 54 razy. Występuje w strukturze Apokalipsy i rozmaitych wyliczeniach. Występuje w niej również smok i inne groźne potwory, które niszczą ludzkość.
Oscar Cullmann był zdania, że autor Apokalipsy posługuje się elementami liturgicznymi pierwotnego Kościoła. Posługiwanie się językiem liturgicznym wynikać ma z faktu, że kult jest antycypacją końca.
Interpretacje księgi.
W egzegezie anglosaskiej wykształciły się cztery stanowiska odnośnie do interpretacji Apokalipsy: preteryzm ("preterist view"), historycyzm ("historicist"), futuryzm ("futurist") i stanowisko idealistyczne ("idealist").
Współczesne naukowe komentarze na ogół stosują metodę eklektyczną, które można uznać za piąte stanowisko. Wykorzystują one elementy interpretacji preterystycznej, futurystycznej i uniwersalnej, unikając proponowanych przez inne stanowiska jednostronnych rozwiązań. Na ogół odrzuca się metodę historyczną. Jednak niektórzy egzegeci skłonni są przyznać nieco racji historycyzmowi, gdy odnosi Apokalipsę do konkretnej sytuacji historycznej. Historycyzm jest błędny, gdy chce odnosić Apokalipsę do jednej tylko rzeczywistości historycznej. Metodę eklektyczną stosuje Gregory K. Beale.
Apokalipsa w kulturze.
Apokalipsa św. Jana pełni ważną rolę kulturotwórczą i stanowi źródło wielu symboli.
Jednym z Apokaliptycznych motywów, które przyjęły się w kulturze powszechnej są „czterech jeźdźców” (rozdział 6.). Jednym z bardziej znanych dzieł sztuki przedstawiających tę wizję jest drzeworyt Albrechta Dürera. Vicente Blasco Ibáñez, hiszpański pisarz, w 1916 napisał powieść o tytule „Czterech jeźdźców Apokalipsy”. Powieść stała się bestsellerem w 1919 w Stanach Zjednoczonych i była ekranizowana w 1921 i 1962. Książka Billy’ego Grahama „Approaching Hoofbeats: The Four Horsemen of the Apocalypse” (polski tytuł "Czterech jeźdźców Apokalipsy") z 1983, przez 15 tygodni gościła na liście bestsellerów prowadzonej przez New York Times.
Do wizji siedmiu pieczęci nawiązuje film Ingmara Bergmana "Siódma pieczęć". W 1995, w stulecie narodzin kina, obraz Bergmana znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Archanioł Michał zwyciężający smoka, z 12. rozdziału Apokalipsy, często był wykorzystywany w malarstwie i rzeźbiarstwie.
Liczba Bestii (666) często była odnoszona do dyktatorów zagrażających porządkowi świata (Genzeryk, Napoleon, Hitler, Stalin), twórców i przywódców konkurencyjnych religii (Mahomet, papież, Luter, itp).
Sąd Ostateczny był często wykorzystywany w sztuce. Do bardziej znanych należy fresk Michała Anioła w kaplicy Sykstyńskiej, obraz Rogiera van der Weyden, obraz Stephana Lochnera, obraz Hansa Memlinga.
Dies irae, ostatnia kompozycja Mozarta nawiązywała do Apokalipsy. Została ukończona po jego śmierci przez Süssmayra.
Apokalipsa wykorzystywana była w kinematografii dla oddania ludzkich obaw oraz lęków przed końcem świata, przed śmiercią, przed nieznanymi zagrożeniami jakie niesie przyszłość. Jednym z bardziej znanych filmów, nawiązujących w tytule do ostatniej księgi biblijnej jest Czas Apokalipsy.

</doc>
<doc id="114109" url="https://pl.wikipedia.org/wiki?curid=114109" title="Księga Apokalipsy">
Księga Apokalipsy



</doc>
<doc id="114110" url="https://pl.wikipedia.org/wiki?curid=114110" title="Dolina Sławkowska">
Dolina Sławkowska

Dolina Sławkowska (słow. "Slavkovská dolina", niem. "Kastenbergtal", "Blásytal", węg. "Szekrényes-völgy", "Blásy-völgy") – niewielka (ok. 2,0 km długości) dolina tatrzańska położona na terenie Słowacji. Na zachodzie graniczy z Doliną Wielicką ("Velická dolina"), rozdziela je grań Granatów Wielickich ("Granátové veže", "Velické granáty"), ciągnąca się od Staroleśnego Szczytu ("Bradavica"). Od położonej na północ od niej Doliny Staroleśnej oddzielają ją ramiona Sławkowskiego Szczytu ("Slavkovský štít") od Staroleśnego Szczytu przez Warzęchowe Turnie ("Skrinicové veže"), Sławkowską Grań ("Vareškový hrebeň"), Sławkowski Szczyt.
Od południa dolina jest otwarta, jej zboczem przebiega trasa Magistrali Tatrzańskiej. Do doliny nie poprowadzono znakowanych szlaków turystycznych. Jej wnętrze skrywa w górnej części (na wysokości ok. 2033 m n.p.m.) niewielki Granacki Staw ("Szontághovo pleso"), a niżej wśród kosodrzewiny znajdują się małe Sławkowskie Stawki ("Slavkovské plieska"). Dnem doliny płynie Sławkowski Potok ("Slavkovský potok"), którego źródła znajdują się w jej środkowych partiach.
Turyści bywali w Dolinie Sławkowskiej przy okazji wejść na Sławkowski Szczyt prawdopodobnie już w XVII wieku, a w drugiej połowie XIX wieku już często. Zimą jako pierwszy w dolinie mógł być Miklós Szontagh senior między 1873 a 1880 rokiem lub Eduard Blásy z przewodnikiem J. Gellhofem 15 stycznia 1893 r.
Dolina jest rezerwatem ścisłym i obowiązuje tu całkowity zakaz wstępu.

</doc>
<doc id="114111" url="https://pl.wikipedia.org/wiki?curid=114111" title="Dariusz Lebioda">
Dariusz Lebioda



</doc>
<doc id="114112" url="https://pl.wikipedia.org/wiki?curid=114112" title="Republika federalna">
Republika federalna

Republika federalna, republika federacyjna – ustrój polityczny państwa złożonego, w którym poszczególne części składowe posiadają znaczny zakres swobody pod względem prawnym, gospodarczym, administracyjnym i innym, lecz bez prawa secesji. Organy władzy są wybierane przez ogół lub grupy obywateli w wyborach. Republikami federalnymi są np. Niemcy, Nigeria, Brazylia i Rosja.

</doc>
<doc id="114114" url="https://pl.wikipedia.org/wiki?curid=114114" title="Rozrodczość">
Rozrodczość

Rozrodczość – zdolność populacji do wzrostu jej liczebności drogą rozrodu. Nie jest stałą i zależy od wielkości oraz składu populacji, oddziaływań między osobnikami i od warunków środowiska.
Potencjalna a ekologiczna.
Dzielona jest na potencjalną (maksymalną, absolutną, fizjologiczną), czyli maksymalną możliwość rozrodczości populacji lub organizmu w optymalnych warunkach środowiska (nie występuje w praktyce nigdy tylko jedynie teoretycznie, ze względu na ograniczające ją czynniki ekologiczne) oraz na ekologiczną (rzeczywistą), czyli taką z uwzględnieniem oporu środowiska. Rozrodczość jest tak duża, aby pomimo ogromnej śmiertelności część osobników przetrwała. Jednak przy dużej liczbie osobników zacznie brakować pokarmu i one będą umierać (wymieranie).
Rozrodczość opisuje się za pomocą wskaźników:
gdzie:
Rozrodczość jest elementem strategii życiowej. Dużą rozrodczością charakteryzują się organizmy rozmnażające się w sposób bezpłciowy np. bakterie. Podział komórki następuje bardzo szybko, następnie utworzona komórka może także szybko się podzielić itd. Ale jest to ograniczone wieloma czynnikami m.in. pokarmem. Dużą rozrodczością charakteryzują się także drzewa i trawy. Wytwarzają dużą liczbę nasion, ale nie oznacza to, że z każdego musi powstać nowy osobnik. Natomiast małą rozrodczością charakteryzują się ssaki. Wydają one na świat małą liczbę potomstwa po długim czasie. Do tego ssaki mogą wydawać potomstwo jedynie w wieku płodnym, czyli dużo osobników nie ma takiej możliwości (są przed lub po wieku rozrodczym).
Wpływ czynników ekologicznych na rozrodczość populacji.
Czynniki biotyczne.
Warunki pokarmowe mają zasadniczy wpływ na płodność i długość życia osobników. Gatunki długowieczne takie jak lwy czy myszołowy, w złych warunkach pokarmowych niejednokrotnie nie przystępują do rozrodu zmniejszają jego częstotliwość. U większości pasożytniczych błonkówek w nieodpowiednich warunkach jaja nie są składane, ale następuje ich resorpcja w organizmie samicy.
U gatunków rozdzielnopłciowych rozrodczość populacji może zależeć od struktury płci i od możliwości znalezienia partnera. Znaczenie ma też możliwość przenoszenia nasion przez inne organizmy – zoochoria.

</doc>
<doc id="114115" url="https://pl.wikipedia.org/wiki?curid=114115" title="Dolina Wielicka">
Dolina Wielicka

Dolina Wielicka (słow. "Velická dolina", niem. "Felker Tal", węg. "Felkai-völgy") – tatrzańska dolina walna położona na terenie Słowacji, po południowej stronie grani Tatr Wysokich. Należy do dwu najmniejszych dolin walnych, ma tylko ok. 6,0 km długości i 5,7 km² powierzchni.
Topografia.
Dolina Wielicka graniczy:
Opis doliny.
Jest otwarta w kierunku południowo-wschodnim. Dolna część doliny to płytki, zalesiony rów wcięty w grubą powłokę morenową. W górnej części znajdują się ułożone tarasowo kolejne jej partie. Pierwszy próg, tzw. Mokrą Wantę ("Večný dážď"), uatrakcyjniają spadające Wielicką Siklawą ("Velický vodopád") wody Wielickiej Wody ("Velický potok"). Kolejne piętra dzielą się na mniejsze kotlinki: Wielicki Ogród ("Kvetnica"), Wyżni Wielicki Ogród ("Horná Kvetnica") i Wielicki Kocioł ("Velická kotlina"). W dolinie znajdowały się dwie, obecnie zarastające już polany: Niżnia Wielicka Polana i Wyżnia Wielicka Polana.
Dolina Wielicka z obu stron ma kilka odgałęzień. Orograficznie lewymi odnogami są trzy żleby przecinające urwiska Granackich Baszt: Kwietnikowy Żleb, Granacki Żleb i Dwoisty Żleb, a także położony o wiele niżej Niedźwiedzi Żleb. Po przeciwległej stronie doliny znajdują się żleby wcinające się w masyw Gerlacha: Żleb Darmstädtera, Żleb Karczmarza, Wielicki Żleb oraz Żleb Stolarczyka.
W dolinie znajduje się kilka stawów. Największy z nich Wielicki Staw ("Velické pleso") położony na wysokości 1665,5 m ma powierzchnię ok. 2,0 ha i głębokość 5,0 m. W wyższych partiach znajdują się kolejne stawy: Kwietnicowy Staw ("Kvetnicové pleso"), Długi Staw ("Dlhé pleso") o powierzchni 0,6 ha i głębokości 6,0 m, leżący na wysokości 1929 m, Górne Kwietnicowe Stawki ("Horné Kvetnicové plieska") oraz Wielickie Oka ("Velické plieska") pod ścianami Wielickiego Szczytu.
Obszar doliny budują granodioryty przeplatane mylonitami. Lodowce Doliny Wielickiej miały długość ok. 7,5 km i wychodziły daleko poza obręb Tatr. Pozostał po nich rozległy morenowy teren o łącznej powierzchni ok. 10,5 km². Grubość moren dochodzi do 60 m. Najlepiej zachowały się obydwie moreny boczne, jedną z nich poprowadzona jest droga dojazdowa do „Domu Śląskiego”.
Nazewnictwo.
Nazwa doliny pochodzi od miejscowości Wielka na Spiszu, nie wiadomo jednak, co oprócz potoku łączyło dolinę z tą miejscowością, jej tereny wypasane były bowiem przez mieszkańców miejscowości Gierlachów, Młynica i Wielki Sławków. W literaturze najpierw pojawiła się niemiecka nazwa doliny "Fölker-Grund" (1800 r.), później jako "Felka-Thal", "Felkaerthal", "Felkerthal" i inne. Od niemieckiej nazwy powstały w latach 1860–1868 polskie nazwy tej doliny: "Dolina Felki", "Dolina Felka", "Felka". Od 1867 r. zaczęto stosować nazwę "Wielka Dolina". Bronisław Gustawicz w 1883 r. zwrócił uwagę, że prawidłowo powinno się stosować nazwę pochodzącą od słowackiego nazewnictwa, a więc "Wielicka Dolina", taką też nazwę upowszechnił w swoich przewodnikach Walery Eljasz-Radzikowski i przyjęła się w polskim nazewnictwie.
Historia.
Pierwsi ludzie pojawili się w dolinie już w czasach prehistorycznych, od dawna też penetrowali ją góralscy myśliwi polujący na kozice i świstaki licznie występujące na Suchej Kopie. Od XVIII wieku zwiedzali dolinę botanicy i geolodzy, w 1751 r. naukowa wiedeńska wyprawa dotarła aż pod Polski Grzebień. Od połowy XIX wieku zaczęli dolinę zwiedzać turyści, początkowo zwykle konno przyjeżdżając nad Wielicki Staw. Z Wielickiego Ogrodu zrywali bukiety kwiatów, szczególnie popularnych wówczas pełników alpejskich. Wschodnią część doliny przez dłuższy czas dzierżawił dla myśliwskich celów doktor Miklós Szontagh. Coraz częściej zaczęli też przybywać turyści z Polski przez przełęcz Polski Grzebień. Wrocławska Sekcja Śląska Węgierskiego Towarzystwa Karpackiego (MKE) wybudowała w dolinie drogi i szlaki turystyczne. W 1912 r. w wylocie doliny zbudowano pierwszą w Tatrach stałą skocznię narciarską. Nad brzegiem Wielickiego Stawu wybudowano schronisko turystyczne (tzw. schronisko Blásyego). Obecnie istniejący górski hotel „Śląski Dom” ("Sliezsky dom"), wybudowany pod koniec XIX wieku przez sekcję śląską MKE jest trzecim już z kolei schroniskiem w tej dolinie. Dolina należy do bardziej znanych turystom i jest często odwiedzana. Od 1986 do 1993 zginęły w niej 54 osoby.
Pierwszym turystą, który dotarł do Doliny Wielickiej zimą, był Eduard Blásy w 1873 r. Całą górną część doliny aż na Polski Grzebień przeszli zimą jako pierwsi Theodor Wundt i Jakob Horvay 17 kwietnia 1884 r.
Szlaki turystyczne.
Przez dolinę poprowadzony jest znakowany szlak turystyczny przez Polski Grzebień ("Poľský hrebeň") do Doliny Białej Wody oraz Magistrala Tatrzańska (w pobliżu hotelu), która łączy w tych okolicach doliny: Batyżowiecką, Wielicką i Staroleśną.

</doc>
<doc id="114116" url="https://pl.wikipedia.org/wiki?curid=114116" title="Zawadzkie (gmina)">
Zawadzkie (gmina)

Zawadzkie – gmina miejsko-wiejska w województwie opolskim, w powiecie strzeleckim. W latach 1975–1998 gmina położona była w województwie opolskim. W wyniku kolejnej reformy administracyjno-samorządowej kraju, gmina Zawadzkie od 1 stycznia 1999 roku nadal mieści się w granicach województwa opolskiego.
Siedziba gminy to Zawadzkie.
Według danych z 30 czerwca 2004 gminę zamieszkiwało 13 036 osób.
Struktura powierzchni.
Według danych z roku 2002 gmina Zawadzkie ma obszar 82,24 km², w tym:
Gmina stanowi 11,05% powierzchni powiatu.
Demografia.
Dane z 30 czerwca 2004:
Sąsiednie gminy.
Dobrodzień, Jemielnica, Kolonowskie, Krupski Młyn, Pawonków, Wielowieś

</doc>
<doc id="114120" url="https://pl.wikipedia.org/wiki?curid=114120" title="Foo Fighters">
Foo Fighters

Foo Fighters – amerykański zespół rockowy założony przez perkusistę Nirvany Dave’a Grohla w 1995.
Nazwa grupy pochodzi od niewyjaśnionego do dzisiaj zjawiska z czasu II wojny światowej – Foo fighter.
Zespół zdobył międzynarodowe uznanie tworząc wiele hitów na czele z "This Is a Call", "Everlong", "Learn to Fly", "All My Life", "Times Like These", "Best of You", "DOA", "The Pretender" i "Long Road to Ruin". Trzy ich albumy "There Is Nothing Left to Lose", "One by One" i "Echoes, Silence, Patience &amp; Grace" zostały uhonorowane Nagrodą Grammy w kategorii Best Rock Album (w sumie zespół otrzymał ich 11). Zespół ma na swoim koncie wiele ścieżek dźwiękowych, czego przykładem może być piosenka „The One” do filmu Orange County.
Zespół ten został sklasyfikowany na 72 miejscu pozycji listy "100 Greatest Artists of Hard Rock" sporządzonej przez VH1.
Czytelnicy magazynu Teraz Rock uznali grupę za 6 zespół roku 2007.
W 2021 zespół został wprowadzony do Rock and Roll Hall of Fame.
Historia.
W 1990 roku Dave przyłączył się do mało znanej jeszcze Nirvany. Jako utalentowany perkusista został szybko przyjęty na miejsce tymczasowego bębniarza Dana Petersa. Na początku relacje w zespole były bardzo dobre. Efektem tej owocnej współpracy była płyta „Nevermind”. Płyta ta odniosła wielki sukces komercyjny – do dziś sprzedała się w ilości ponad 26 milionów egzemplarzy. Nieprzygotowani na to muzycy popadali w różne nałogi (Kurt Cobain zaczął mieć poważne problemy z narkotykami, a Krist Novoselic alkoholowe). W tym czasie w zespole nastąpił rozłam. Dave nie mogąc znaleźć akceptacji nagrał pod pseudonimem Late! kasetę Pocketwatch. Grał on na wszystkich instrumentach, stanowiła ona zalążek Foo Fighters.
W 1993, Nirvana nagrała ostatnią płytę zawierającą premierowy materiał In Utero. Kłopoty z narkotykami wokalisty grupy i w następstwie jego śmierć, skłoniły Grohla do założenia własnego zespołu.
Tak wspomina te czasy Dave:
"Foo Fighters".
Po śmierci Kurta Cobaina w 1994 Grohl zagościł w studiu Roberta Langa w Seattle z przyjacielem producentem Barrettem Jonesem. Z wyjątkiem partii gitary w „X-Static” granej przez Grega Dulli z Afghan Whigs, Grohl grał na każdym instrumencie i śpiewał we wszystkich piosenkach. Ściągnięty do Capitol Records przez byłego A&amp;R Nirvany (i właściciela Capitol Records) Gary’ego Gersha, Grohl zmiksował swoje dema profesjonalnie i wydał na debiutanckim albumie "Foo Fighters".
Grohl nie chciał, żeby Foo Fighters stał się projektem jednoosobowym, dlatego starał się stworzyć grupę, która wspomagałaby album. Początkowo kolega z byłej grupy Krist Novoselic był głównym kandydatem do zespołu, ale obaj bali się, że będą postrzegani jako reinkarnacja Nirvany. Słysząc pogłoski o rozpadzie grupy Sunny Day Real Estate, Grohl zatrudnił ich basistę Nate Mendela oraz perkusistę Williama Goldsmitha. Pat Smear, który był nieoficjalnym członkiem Nirvany po wydaniu "In Utero", został wcielony jako drugi gitarzysta, tym samym dopełniając grupę. Foo Fighters zagrali swoją pierwszą trasę koncertową na wiosnę 1995.
Pierwszy singel grupy "This Is a Call" został wydany w czerwcu 1995, a debiutancki album – miesiąc później. "I'll Stick Around", "For All the Cows" i "Big Me" zostały wydane jako single w następnych miesiącach. W tym czasie zespół poświęcił się promowaniu tego albumu, zawitał m.in. na znanym festiwalu Reading. Na początku trasy po Wielkiej Brytanii zespół zagrał także na Brixton Academy.
"The Colour and the Shape".
Po trasie koncertowej wiosną 1996 grupa Foo Fighters weszła do studia w Seattle z producentem Gilem Nortonem, aby nagrać drugi album. Powstał konflikt pomiędzy Grohlem a Goldsmithem, w rezultacie czego Goldsmith postanowił opuścić grupę. Zespół przegrupował się w Los Angeles i prawie w całości nagrał ponownie album z Grohlem jako perkusistą. Album "The Colour and the Shape" został wydany 20 maja 1997.
Szukając perkusisty, Grohl skontaktował się z Taylorem Hawkinsem, występującym u boku Alanis Morissette, z pytaniem czy ten mógłby kogoś zarekomendować. Grohl był zaskoczony, gdy Hawkins zgłosił samego siebie. Hawkins zadebiutował w Foo Fighters w momencie wydania albumu. We wrześniu 1997 podczas MTV Video Music Awards Pat Smear ogłosił swoje odejście z grupy i jednocześnie przedstawił swojego następcę, byłego kolegę Grohla z zespołu Scream Franza Stahla. W czasie nagrywania trzeciego albumu Stahl odszedł z zespołu z powodu różnicy zdań. Grupa przesłuchała sporą ilość potencjalnych gitarzystów i zdecydowała się na Chrisa Shifletta, który wcześniej występował w No Use for a Name i Me First and the Gimme Gimmes. Shiflett początkowo przyłączył się do grupy tylko jako gitarzysta koncertowy. Status stałego członka grupy osiągnął w momencie nagrywania przez zespół czwartego albumu.
"There Is Nothing Left to Lose".
Przed wydaniem "There Is Nothing Left to Lose" właściciel Capitol Records Gary Gersh został wyrzucony z wytwórni. Kontrakt Foo Fighters zawierał klauzulę, która pozwala im na odejście w momencie odejścia Gersha. Grupa odeszła z Capitol Records i wstąpili do RCA.
W 2000 grupa wzbudziła kontrowersje swoim publicznym wsparciem dla organizacji "Alive &amp; Well", która podważa naukowe dowody łączące wirusa HIV z AIDS. Organizacja również kwestionuje wiarygodność testów na HIV oraz bezpieczeństwo leków przeciwko HIV i AIDS.
Basista Nate Mendel dowiedział się o "Alive &amp; Well", czytając książkę ich założyciela. Mendel dał tę książkę do przeczytania reszcie grupy i otrzymał ich poparcie. W styczniu 2000 grupa zagrała koncert charytatywny dla tej organizacji i rozdała książki osobom zgromadzonym na koncercie. Poparcie grupy zaalarmowało wiele środowisk medycznych, które zauważyły, że przekonania zespołu są zupełnie sprzeczne z wszelkimi badaniami na temat HIV i AIDS. Oskarżyli zespół o rozpowszechnianie nieudowodnionych i prawdopodobnie zagrażających życiu przekonań wśród ich fanów. Mendel mówił o zwiększeniu poparcia, jednakże w rzeczywistości uległo ono w nadchodzących latach wyraźnemu zmniejszeniu i dzisiaj ich poparcie dla Alive &amp; Well ogranicza się jedynie do linku na stronie.
W 2000 Foo Fighters współpracowali z grupą Queen. Na początku tego roku gitarzysta Brian May dodał ścieżkę gitarową do ich drugiego coveru Pink Floyd "Have a Cigar", który pojawił się na ścieżce dźwiękowej do filmu "". Kiedy Queen został wprowadzony do Rock and Roll Hall of Fame w marcu 2001, Grohl i Hawkins zostali zaproszeni do zagrania z zespołem w piosence "Tie Your Mother Down".
"One by One".
Pod koniec 2001 grupa nagrała swój czwarty album. Po spędzeniu czterech miesięcy w studio w Los Angeles na dopracowywaniu albumu Grohl spędził trochę czasu pomagając Queens of the Stone Age w skończeniu ich albumu "Songs for the Deaf" z 2002.
Kiedy ich album został ukończony Grohl zainspirowany sesją postanowił zebrać Foo Fighters aby przerobić kilka piosenek w ich albumie. Zamiast tego nagrali praktycznie cały album od nowa w ciągu dziesięciu dni w studiu Grohla w Wirginii. Ostatecznie album został wydany w październiku 2002 pod nazwą "One by One" (Hawkins żartuje o pierwszej wersji albumu nazywając go "Million Dollar Demos" – "demo za milion dolarów").
Przez większość swojej kariery Foo Fighters nie mieszali się do polityki. Jednakże w 2004 gdy zauważyli że George W. Bush prowadzi swoją kampanię używając "Times Like These", Grohl postanowił publicznie poprzeć kampanię Johna Kerry. Grohl pojawił się kilka razy na spotkaniach Kerry’ego i okazjonalnie solo. W końcu cała grupa przyłączyła się do Grohla na wystąpieniu w Arizonie połączonym z jedną z debat prezydenckich. Grohl użył swoich doświadczeń zdobytych podczas kampanii Kerry’ego jako inspiracji do tytułu nowego albumu.
"In Your Honor" i "Skin and Bones".
"In Your Honor" jest pierwszym dwupłytowym albumem wydanym 14 czerwca 2005. Żeby nagrać album grupa przeniosła się do Los Angeles, gdzie wybudowała studio nazwane "Studio 606 West". Grohl twierdził, że dwupłytowy album (pierwsza płyta pełna piosenek rockowych, druga zawierająca tylko ścieżki akustyczne) jest doskonałym ukoronowaniem 10. rocznicy zespołu. Grohl zasugerował w wywiadzie z magazynem NME: „To niesamowite. Dobre w rozdzielaniu jest to że nie ma niczego pośrodku. Rock który nagraliśmy jest najlepszym rockiem jaki kiedykolwiek udało nam się nagrać”. Na 2 części albumu – akustycznej, jest piosenka "Friend of a Friend" która ma długą historię. Grohl napisał ją w 1990 bazując na swym pierwszym wrażeniu jakie wywarł na nim Cobain i Novoselic po wstąpieniu do Nirvany. Nagrał piosenkę w 1990 na nieformalnej kolekcji piosenek "Pocketwatch" wydanej na kasecie w 1992 jako Late!.
Wersja na albumie "In Your Honor" jest bardzo podobna do wersji oryginalnej, Grohl po prostu akompaniuje samemu sobie na gitarze akustycznej.
Trzy dni przed premierą albumu "In Your Honor", 11 czerwca 2005 MTV2 wyemitowało program "24 Hours of Foo" przez nich prowadzony. Grupa przejęła czas antenowy w MTV2 na cały dzień by nadawać swoją muzykę, teledyski oraz występy na żywo.
Podczas promocji "In Your Honor" Grohl miał okazję nasycić swoje zainteresowanie UFO, gdy Foo Fighters wystąpili w hangarze w Roswell w Nowym Meksyku. The Roswell International Air Center (Międzynarodowe Centrum Powietrzne) jest częścią bazy wojskowej w Roswell, gdzie prawdopodobnie były przechowywane szczątki UFO, który rozbił się w 1947 (Grohl nazwał swoją markę handlową Roswell Records z okazji tego wystąpienia). Grohl komentował po występie, że chciałby mieć szansę by sprawdzić, co jest przechowywane we wnętrzu innych hangarów.
17 czerwca 2006 Foo Fighters wystąpili w londyńskim Hyde Parku, był to ich największy niefestiwalowy koncert. Grupa była wspierana przez Juliette and the Licks, Angels &amp; Airwaves, Queens of the Stone Age i Motörhead. Lemmy Kilmister z Motörhead wystąpił na scenie z Foo Fighters w piosence "Shake Your Blood" z albumu "Probot" Dave’a Grohla. Również zaskakującymi gośćmi byli Brian May i Roger Taylor z Queen występując z Foo Fighters w piosence "We Will Rock You" będącego wprowadzeniem do "Tie Your Mother Down".
W dalszej promocji albumu "In Your Honor" grupa postanowiła zorganizować krótkie akustyczne tournée na lato 2006. W czasie tournée Pat Smear wystąpił jako dodatkowy gitarzysta, Petra Haden na skrzypcach i Rami Jaffee z The Wallflowers na klawiszach. Lista osób występujących była ukierunkowana na promocję akustycznego CD z albumu. Grupa grała także mniej znane piosenki tj. "Ain’t It The Life", "Floaty" i "See You". Grali również "Marigold" Nirvany oryginalnie napisanej przez Grohla i zaśpiewanej na singlu "Heart-Shaped Box".
W listopadzie 2006 grupa po raz pierwszy w swojej historii wydała album koncertowy "Skin and Bones", zawierający 15 wystąpień 3 występów w Los Angeles. Dodatkowo 28 listopada 2006 wydano DVD ze ścieżkami które nie występowały na CD.
"Echoes, Silence, Patience &amp; Grace" i "Greatest Hits".
Po zakończeniu nagrywania "In Your Honor", zespół zwrócił się do producenta Gila Nortona, o pomoc przy tworzeniu nowego materiału. Grupa znała już Nortona z wcześniejszej muliplatynowej płyty "The Colour and the Shape". "Echoes, Silence, Patience &amp; Grace", premierę miał 25 września 2007. Pierwszy singel z tej płyty, pt. „The Pretender”, został puszczony w radiach pod koniec sierpnia. Drugi singel, „Long Road to Ruin”, wydano 3 grudnia 2007. Reżyserem teledysku został Jesse Peretz.
3 listopada 2009 roku zespół wydał kompilację "Greatest Hits", na której znalazły się również dwie nowe piosenki, „Word Forward” oraz singel „Wheels”. Następnego dnia Dave Grohl poinformował jednak, że wydanie „Greatest Hits” jest końcem trudnego okresu i początkiem prawdziwej przerwy. Stwierdził, że „"Greatest Hits" jest swojego rodzaju zakończeniem pewnego etapu... Nadszedł czas, aby przejść do następnego rozdziału lub rozpocząć inną historię. Może będzie to zupełnie inna droga. Nie wiem. I to jest fajne, że nie wiem, co się dalej stanie. Chcemy jeszcze zagrać kilka koncertów w Europie, ale po tym, to nawet ja nie wiem, kiedy znowu się spotkamy”.
"Wasting Light".
W sierpniu 2010 r. grupa zaczęła nagrywać nowy, siódmy album w garażu Grohla, używając do tego tylko analogowego sprzętu. On sam skomentował to słowami: „Coś w tym jest, że zespół, który gra na Wembley, nagrywa płytę w garażu” Pierwszy singiel z płyty, zatytułowany „Rope”, miał swoją premierę radiową w lutym 2011 r. Sam album został wydany 12 kwietnia i jako pierwszy w historii Foo Fighters dostał się na pierwsze miejsce listy Billboard 200.
W trakcie trasy koncertowej po Ameryce Południowej 25 marca 2022 zespół poinformował o śmierci perkusisty Taylora Hawkinsa w Bogocie, gdzie tego samego dnia zaplanowano występ na festiwalu Picnic Stereo.

</doc>
<doc id="114123" url="https://pl.wikipedia.org/wiki?curid=114123" title="Szatny">
Szatny

Szatny inaczej szatniarz, szatniczy – urzędnik, dworzanin lub sługa, który zajmował się garderobą (szatnią) swojego pana, a niekiedy także jego zbrojownią. 
W średniowieczu urząd szatnego (łac. "vestiarius") znany był na dworze papieskim. Podobnież funkcja szatnego (niem. "Trappier") w państwie krzyżackim znana była od XIII wieku (po raz pierwszy pojawia się w źródłach w 1228); zadaniem "trappiera" było dbanie o odzież współbraci; podlegała mu grupa zatrudnionych przez dany konwent rzemieślników. Wielki Szatny był urzędnikiem szczebla centralnego. W sprawach uzbrojenia i podczas wojny podlegał zakonnemu marszałkowi. W późniejszych latach Wielki Szatny był jednym z najważniejszych dostojników zakonnych i wchodził w skład półformalnej rady zakonu.
Na dworach królewskich, m.in. w Polsce, szatny był jednym z ważniejszych dworzan, wybieranym spośród obytych w kulturze i modzie poddanych. Zajmował się obstalunkiem szat, ich utrzymaniem i oporządzeniem. Do jego obowiązków należały też m.in. dbanie o meble i drobny sprzęt władcy. Zwierzchnictwo nad jego wydatkami sprawowali ochmistrz oraz podskarbi nadworny. 
Oprócz króla swoją osobną służbę szatniarską posiadała jego małżonka. Szczególnie rozwiniętą służbę szatną tego typu wykształcono w XVIII-wiecznym Wersalu, gdzie szatna (fr. "dame d'atour") należała do grona najbliższych, najbardziej zaufanych towarzyszek królowej. 
Swoje własne służby szatnicze, z szatnikiem na czele, zdarzało się ustanawiać bogatszym rodom książęcym i magnackim, w Polsce m.in. Radziwiłłom. Podobnie jak na dworze królewskim, szatni magnaccy mieli za zadanie zakup garderoby, kontrolę nad jej wykonaniem i utrzymywanie jej w należytym porządku. Należeli do grona tzw. oficjalistów, czyli najważniejszych osób na magnackim dworze, obok m.in. koniuszych, podskarbich, łowczych czy podczaszych.

</doc>
<doc id="114126" url="https://pl.wikipedia.org/wiki?curid=114126" title="Mosze Dajan">
Mosze Dajan

Mosze Dajan (hebr. משה דיין; ur. 20 maja 1915 w kibucu Deganja Alef, zm. 16 października 1981 w Tel Awiwie) – izraelski wojskowy i polityk, generał porucznik ("raw alluf"), oficer dyplomowany Sił Obronnych Izraela, w latach 1953–1958 szef Sztabu Generalnego Sił Obronnych Izraela, w latach 1967–1974 minister obrony, w latach 1976–1979 minister spraw zagranicznych.
W opinii publicznej Izraela był postrzegany jako osoba, która przyczyniła się do wielkiego zwycięstwa w wojnie sześciodniowej i powstrzymała klęskę wojny Jom Kipur. Z tego powodu był on uznawany przez wielu za bohatera narodowego. Korzystając z kredytu zaufania społecznego, zaangażował się w działalność polityczną. Jako minister spraw zagranicznych przyczynił się do opracowania traktatu pokojowego z Egiptem. W życiu osobistym był człowiekiem o niezwykłej osobowości, dla wielu bardzo kontrowersyjnym. Miał wielki wpływ na państwo Izrael w pierwszych latach jego istnienia.
Życiorys.
Młodość.
Urodził się w kibucu Deganja Alef w Palestynie, będącej wtedy częścią Imperium Osmańskiego. Był drugim dzieckiem urodzonym w kibucu. Jego rodzicami byli żydowscy imigranci z rosyjskiej Ukrainy: Szemu’el Dajan (Kitajgorodski) i Debora Zatułowska. Dziecko otrzymało imię Mosze na pamiątkę Mosze Barskiego, pierwszego mieszkańca kibucu zamordowanego w dniu 22 listopada 1913 przez arabskich bandytów. Do zabójstwa doszło, gdy Barski jechał do wsi Menachemja po leki dla chorego Szmuela Dajana.
Gdy miał sześć lat, rodzina przeniosła się do moszawu Nahalal. Ukończył tam szkołę podstawową i kompleksową szkołę rolniczą. Od wieku czternastu lat brał udział w misjach związanych z utrzymywaniem bezpieczeństwa moszawu, podczas których nawiązał kontakt z członkami żydowskiej organizacji paramilitarnej Hagana. W 1934 w szkole rolniczej poznał Rutę Schwartz, z którą rok później się ożenił. Urodziło im się troje dzieci: Ja’el, Ehud i Asi.
Po ukończeniu szkoły dołączył do grupy robotników rolniczych, nazywanej „Grupą Samarii”.
Kariera wojskowa.
Wstąpił do Hagany około 1929/1930. Gdy w 1936 na terenach Mandatu Palestyny wybuchły rozruchy arabskie, brytyjskie władze mandatowe zezwoliły żydowskiej społeczności na utworzenie Policji Żydowskich Osiedli (ang. "Jewish Settlement Police", hebr. משטרת היישובים העבריים, "Mishteret HaYishuvim HaIvriyim"). W jej skład weszli członkowie Hagany, teraz nazywani „"Rangers"”. Dajan przeszedł w 1936 szkolenie wojskowe brytyjskiej armii i dołączył do żydowskiej policji. W grudniu 1937 był uczestnikiem kursu szkoleniowego, który prowadził Jicchak Sade, a jednym z uczestników był Jigal Allon. W 1938 i 1939 był członkiem elitarnych jednostek polowych Hagany – "Fosh" dowodzonych przez Sadeha, i "Specjalnych Jednostek Nocnych" (SNS) dowodzonych przez Orde Wingate’a. W okresie tym poznał podstawowe zasady taktyki ofensywnej wojny.
5 października 1939 został aresztowany wraz z 42 innymi żydowskimi policjantami za nielegalne posiadanie broni. Brytyjski sąd skazał go na dziesięć lat więzienia, które zaczął odsiadywać w więzieniu w Akce. Jednak wybuch II wojny światowej spowodował, że brytyjska armia zaczęła potrzebować poparcia społeczności żydowskiej w Palestynie. W tym celu nawiązano współpracę z żydowskim podziemiem i w lutym 1941 Dajan został zwolniony z więzienia. W nowych okolicznościach Hagana zaczęła tworzyć we współpracy z Brytyjczykami kompanie szturmowe Palmach. Dajan został dowódcą Kompanii B Palmach. W czerwcu 1941 dołączyła ona do 7 Australijskiej Dywizji Piechoty podczas operacji Exporter. Dajan wziął udział w inwazji na Wielki Liban – zapobiegł wysadzeniu mostów na rzece Litani, dzięki czemu brytyjskie siły mogły kontynuować natarcie na Bejrut. Podczas tej operacji francuski snajper trafił w lornetkę Dajana, powodując uszkodzenie lewego oka. Od tej pory nosił on charakterystyczną opaskę na oku. Za udział w tej operacji Dajan został odznaczony orderem Distinguished Service Order („Order za Wybitną Służbę”), jednym z najwyższych brytyjskich odznaczeń wojskowych.
Po wyleczeniu rany, powrócił do moszawu Nahalal, gdzie nadal działał dla Hagany. W 1945 przeprowadził się do Tel Awiwu, i w grudniu 1946 wyjechał jako delegat na XXII Kongresie Syjonistycznym w Bazylei. W lutym 1947 Ja’akow Dori powołał go do sztabu jako doradcę od spraw arabskich. Podczas wojny domowej w Mandacie Palestyny w kwietniu 1948 uczestniczył w tajnych rozmowach z druzyjskimi oficerami Arabskiej Armii Wyzwoleńczej, dzięki czemu udało się zapoczątkować współpracę żydowsko-druzyjską. Rozmowy te były wyjątkowo trudne dla Dajana, ponieważ zaledwie kilka dni wcześniej w potyczce z Druzami zginął jego młodszy brat Sorik. Pomimo to doprowadził on negocjacje do końca.
Gdy tylko rozpoczęła się wojna o niepodległość Dajan w stopniu majora ("Rav Seren") został wysłany do rodzinnego kibucu Deganja Alef. Wziął udział w bitwach o dolinę Kinnarot powstrzymując natarcie wojsk syryjskich. Pod koniec maja 1948 objął dowództwo 89 Batalionu Zmechanizowanego w 8 Dywizji Pancernej dowodzonej przez Jicchaka Sadego. W lipcu uczestniczył w operacji Danny. Podczas jej trwania poprowadził w dniu 11 lipca śmiały rajd kompanii jeepów zajmując arabskie miasto Lod. Następnie Dajan wziął udział w operacji Mawet la-polesz na froncie południowym. W dniu 1 sierpnia awansował na podpułkownika ("segan alluf") i objął dowództwo nad Brygadą Etzioni działającą w rejonie Jerozolimy. W nocy z 17 na 18 sierpnia zajął pozycje w strefie zdemilitaryzowanej, jednak o świcie Arabowie ostrzelali z artylerii jego pozycje, zmuszając brygadę do odwrotu. Starcie to jest uznawane za największą porażkę militarną w karierze Dajana. Później uczestniczył on w najważniejszych negocjacjach prowadzonych z królem Abdullahem I i Abdullahem at-Tallem w sprawie przyszłego statusu Jerozolimy. W marcu 1949 uczestniczył w negocjacjach z transjordańską delegacją, które odbyły się na wyspie Rodos.
Po wojnie utrzymywał bardzo dobre kontakty z premierem Dawidem Ben Gurionem, co pomogło mu w dalszej karierze wojskowej. W październiku 1949 został szefem Południowego Dowództwa, w randze allufa. W okresie tym przeszedł szkolenie wojskowe dowódców, a następnie odbył studia wojskowe w Wielkiej Brytanii. Po powrocie do kraju, w maju 1952 został szefem Północnego Dowództwa. W grudniu tego samego roku został powołany do Sztabu Generalnego Sił Obronnych Izraela na stanowisko szefa zarządzania operacyjnego.
Szef Sztabu Generalnego.
W dniu 6 grudnia 1953 został powołany na szefa Sztabu Generalnego Sił Obronnych Izraela.
W tamtym okresie terytorium państwa Izrael było nieustannie nękane przez napady arabskich fedainów. Dajan uważał, że problem ten należy rozwiązać przy pomocy rozwiniętych na szeroką skalę operacji wojskowych, które zniszczyłyby zaplecze fedainów, uniemożliwiając im atakowanie Izraela. Pod koniec lutego 1955 siły specjalne dowodzone przez Ariela Szarona rozpoczęły serię takich operacji na terytorium Strefy Gazy będącej pod okupacją Egiptu. W grudniu tego samego roku przeprowadzono podobną operację przeciwko Syrii. Latem 1956 doszło do eskalacji konfliktu na granicy jordańskiej.
W październiku 1956 osobiście dowodził ruchami izraelskich wojsk na półwyspie Synaj podczas kryzysu sueskiego. Po zwycięskiej wojnie, był przeciwnikiem wycofania wojsk z Synaju. Uważał, że Izrael nie otrzymał wystarczających gwarancji bezpieczeństwa, a Strefa Gazy będzie nadal wykorzystywana jako baza dla terrorystów. Po wycofaniu wojsk Dajan udał się na długie wakacje, a następnie w dniu 29 stycznia 1958 oficjalnie ustąpił ze stanowiska.
Kariera polityczna.
Po wycofaniu się ze służby wojskowej, rozpoczął studia politologiczne na Uniwersytecie Hebrajskim w Jerozolimie.
Wystartował w wyborach parlamentarnych w 1959 z listy partii politycznej Mapai, której liderem był Dawid Ben Gurion. Wszedł do IV Knesetu i został ministrem rolnictwa (1959–1964). Gdy w czerwcu 1963 Ben Gurion zrezygnował z urzędu premiera, Dajan także ogłosił swoją rezygnację. Poddał się jednak prośbom politycznych przyjaciół i pozostał w rządzie. Pomimo to spory pomiędzy nim a nowym premierem Lewim Eszkolem narastały i 4 listopada 1964 Dajan podał się do dymisji.
Gdy 22 lipca 1965 Ben Gurion założył nową partię polityczną Rafi, Dajan natychmiast do niej przystąpił. W VI Knesecie Rafi zajęła miejsce w opozycji i Dajan nie otrzymał żadnej propozycji ministerialnej. W okresie tym zaangażował się w promowanie izraelskiego przemysłu w świecie i zachęcał zagranicznych inwestorów do inwestowania w Izraelu. W 1966 został korespondentem wojennym na wojnie wietnamskiej. Obserwacje wojenne dały mu sposobność zrozumienia współczesnego pola walki, które z jednej strony opierało się na szybkich działaniach mobilnych jednostek przy wykorzystaniu helikopterów, z drugiej strony poznał zagadnienia wojny partyzanckiej.
Minister obrony.
Gdy w 1967 zaczęło narastać zagrożenie dla Izraela ze strony arabskich sąsiadów, premier Lewi Eszkol, pod naciskiem szefa Sztabu Generalnego Dawida Ben Guriona, powołał Dajana w dniu 2 czerwca na urząd ministra obrony. Dajan był już wtedy postrzegany jako bohater narodowy, a objęcie przez niego funkcji ministra obrony podniosło morale Izraelczyków, co było nie bez znaczenia w trudnym dla kraju momencie. Jednak decyzja o mianowaniu Dajana była równoznaczna z decyzją o rozpoczęciu wojny. 5 czerwca Dajan wydał rozkaz rozpoczęcia wojny sześciodniowej, która zakończyła się błyskawicznym sukcesem i wzrostem jego popularności. Równocześnie wzrosły jego wpływy polityczne.
Po wojnie wpływy Eszkola były znacznie osłabione i Dajan w rzeczywistości sprawował kontrolę nad państwem. Jedną z jego pierwszych decyzji było nakazanie usunięcia izraelskich flag ze Wzgórza Świątynnego i przekazanie nad nim zwierzchnictwa w ręce muzułmańskiego Wakfu. Decyzja ta pokazała, że Dajanowi zależało na pokojowym współistnieniu żydowskiej i arabskiej społeczności w państwie Izrael. Pomimo to nie wierzył w możliwość osiągnięcia trwałego pokoju z Arabami. Sprawując wojskową władzę administracyjną nad okupowanymi terenami Strefy Gazy, Zachodniego Brzegu i Wzgórzami Golan, przyjął metodę twardej polityki wobec wszelkich objawów nieposłuszeństwa Arabów. Jednak aby łagodzić nastroje niezadowolenia, podjął szerokie działania mające na celu podniesienie warunków życia, co w dalszej perspektywie miało zapobiec zamieszkom. Izraelskie przedsiębiorstwa angażowały się w rozbudowę terytoriów okupowanych, co dawało Arabom miejsca pracy, poprawiało infrastrukturę i polepszało standardy życia.
W latach 1967–1970 izraelska armia była zmuszona prowadzić działania wojenne podczas wojny na wyczerpanie, równocześnie borykając się z coraz większym zagrożeniem terrorystycznym. Podczas Letnich Igrzysk Olimpijskich 1972 w Monachium palestyńscy terroryści z organizacji Czarny Wrzesień zabili 11 izraelskich sportowców. W odpowiedzi Dajan nie wahał się rozpocząć walki z terrorystami, wykraczając daleko poza granice Izraela. W działaniach tych Dajana wspierała nowa premier Golda Meir, która dała mu wolną rękę w sprawach bezpieczeństwa.
Seria kolejnych zwycięstw uśpiła czujność izraelskich dowódców, którzy dali się w 1973 zaskoczyć wybuchem wojny Jom Kipur. Niepotwierdzone źródła mówią, że drugiego dnia wojny, Dajan był bliski wydania rozkazu użycia broni jądrowej. Po wojnie prowadził jeszcze negocjacje w sprawie ustalenia tymczasowych linii granicznych z Syrią i Egiptem. Jednak w dniu 6 marca 1974 podał się do dymisji. 1 kwietnia 1974 Komisja Arganot opublikowała raport w sprawie przyczyn, okoliczności i przebiegu wojny Jom Kipur. Komisja uznała, że Dajan nie ponosił osobistej odpowiedzialności za wybuch i przebieg wojny.
Minister spraw zagranicznych.
W 1976 Dajan rozpoczął pracę jako redaktor naczelny nowego dziennika „Today”. Rok później premier Menachem Begin z prawicowej partii Likud powołał go na stanowisko ministra spraw zagranicznych. Dajan był wtedy posłem z ramienia lewicowej Partii Pracy. Za swoją decyzję przyjęcia teki ministerialnej, został wydalony z partii i od tej pory zasiadał w Knesecie jako poseł niezrzeszony.
Przyczynił się do zawarcia przełomowych porozumień pokojowych z Camp David, między Izraelem i Egiptem. Porozumienia te zostały podpisane 17 września 1978. W dniu 23 października 1979 podał się do dymisji z powodu sporu z premierem Beginem, dotyczącego terytoriów okupowanych.
Późny okres życia.
W późniejszym okresie życia amatorsko zajmował się archeologią. Zgromadził sporą kolekcję artefaktów. Po jego śmierci zbiory te zostały odkupione przez państwo.
W 1981 utworzył nową partię polityczną Telem. Partia ta uzyskała dwa mandaty w wyborach parlamentarnych w 1981. Kilka miesięcy później, w dniu 16 października 1981 zmarł na zawał serca.

</doc>
<doc id="114130" url="https://pl.wikipedia.org/wiki?curid=114130" title="Komtur">
Komtur

Komtur, inaczej "komandor" – zwierzchnik domu zakonnego w niektórych zakonach rycerskich (np. krzyżacy, joannici, templariusze). Później w państwach tych zakonów – zarządca okręgu, prowincji (komturii), złożonej z 1 lub kilku zamków i przyległego terytorium. W zakonie krzyżackim podlegali mu prokuratorzy.
W krajach języka niemieckiego komtur jest także oznaczeniem II i III klasy orderowej.

</doc>
<doc id="114131" url="https://pl.wikipedia.org/wiki?curid=114131" title="Cesarstwo Łacińskie">
Cesarstwo Łacińskie

Cesarstwo Łacińskie, właściwie Imperium Romaniae (w historiografii określane także jako Łacińskie Cesarstwo Konstantynopola) – państwo utworzone przez krzyżowców podczas IV wyprawy krzyżowej, po zdobyciu Konstantynopola. Istniało w latach 1204–1261. Po upadku jego tereny wróciły do Cesarstwa Bizantyjskiego.
Powstanie.
Po zdobyciu przez łacinników miasta Zadar w Dalmacji, co miało być zapłatą za zapewnienie transportu do Ziemi Świętej, z prośbą o pomoc dla swojego ojca zwrócił się syn obalonego cesarza bizantyjskiego Izaaka II Angelosa. W zamian obiecał przyszłą pomoc wojskową dla krzyżowców, wynagrodzenie oraz zniesienie schizmy wschodniej. W roku 1203 krzyżowcy przystąpili do oblężenia Konstantynopola, który poddał się. Na tronie osadzono Izaaka II, jednak rok później nowy cesarz został obalony, a łacinnicy wobec niewywiązania się Bizantyjczyków ze złożonych obietnic zdobyli miasto i je złupili. W miejsce Cesarstwa Bizantyńskiego utworzone zostało Cesarstwo Łacińskie, którego pierwszym cesarzem został hrabia Flandrii Baldwin I, koronowany 16 maja 1204 roku.
Upadek.
Cesarstwo Łacińskie zgłaszało pretensje do wszystkich ziem będących pod kontrolą Cesarstwa Bizantyjskiego w momencie upadku Konstantynopola. Faktyczną władzę zwierzchnią sprawowało jednak tylko nad częścią tego obszaru, w tym państwami lennami (które przetrwały upadek Cesarstwa Łacińskiego): Księstwem Achai, Królestwem Tesaloniki, Księstwem Aten. Reszta pozostałości po Cesarstwie Bizantyjskim znalazła się pod kontrolą różnych, konkurujących ze sobą arystokratów bizantyjskich (Cesarstwo Nicejskie, Despotat Epiru, Cesarstwo Trapezuntu).
Do osłabienia Cesarstwa Łacińskiego przyczyniały się najazdy Bułgarów oraz opór ludności grecko-słowiańskiej. Liczne próby odbicia Konstantynopola podejmowało Cesarstwo Nicejskie, zakończone sukcesem 25 lipca 1261 roku, kiedy to Michał VIII Paleolog, dzięki akcji Aleksego Strategopulosa zdobył Konstantynopol i usunął z tronu Baldwina II, ostatniego cesarza łacińskiego (jakkolwiek Baldwin II i jego spadkobiercy używali tego tytułu jeszcze przez ponad sto lat).

</doc>
<doc id="114132" url="https://pl.wikipedia.org/wiki?curid=114132" title="Konsolowe RPG">
Konsolowe RPG



</doc>
<doc id="114137" url="https://pl.wikipedia.org/wiki?curid=114137" title="Droga ekspresowa S10 (Polska)">
Droga ekspresowa S10 (Polska)

Droga ekspresowa S10 – budowana polska droga ekspresowa Szczecin – Naruszewo. Połączy zespół portów morskich Szczecin-Świnoujście z aglomeracją warszawską. Będzie stanowić równoleżnikowy łącznik autostrady A6, dróg ekspresowych S11, S5 i autostrady A1 przebiegających południkowo i projektowanej tranzytowej obwodnicy Warszawy S50 w formie ringu.
Lokalnie utworzy ważną oś transportu drogowego pomiędzy stolicami województwa kujawsko-pomorskiego Bydgoszczą i Toruniem (alternatywę dla DK80), stanowi obwodnicę Stargardu, Wałcza, Bydgoszczy i Torunia; w przyszłości powstaną lub zostaną podwyższone do klasy drogi ekspresowej obejścia Piły, Nakła i Płocka.
W 2019 w Bydgoszczy powstało stowarzyszenie samorządów, znajdujących się na trasie planowanej drogi ekspresowej. Członkami założycielskimi stowarzyszenia jest dziewięć samorządów: Bydgoszcz, Piła, Płońsk, Załuski, Nakło nad Notecią, Nowa Wieś Wielka, Mrocza, Wysoka i województwo zachodniopomorskie.
Istniejące odcinki drogi ekspresowej.
Szczecin Zdunowo – Stargard.
Długość: 25,8 km. Po 28 listopada 2020 GDDKiA nadała oznaczenia drogi ekspresowej dwujezdniowemu odcinkowi od rogatek Szczecina do węzła "Stargard Wschód". W skład tej trasy wchodzą następujące pododcinki:
Obwodnica Wałcza.
Długość odcinka: 17,8 km. 18 listopada 2015 podpisano umowę na jej realizację. Droga ominęła Wałcz od północy. Inwestycja początkowo była realizowana przez firmę Energopol Szczecin S.A. Wartość podpisanego kontraktu opiewała na 430 488 192 złotych. Tego samego dnia również podpisano umowę na nadzór dla tej inwestycji z konsorcjum firm Eko Invest i Trakt o wartości 5 841 749,70 zł. Budowa miała potrwać 22 miesiące, z czasu realizacji zadania był wyłączone okresy zimowe od 15 grudnia do 15 marca, i zostać ukończona w lipcu 2018 roku. Z uwagi na niekorzystne warunki gruntowe, które nie zostały uwzględnione w dokumentacji projektowej (np. torfowiska o głębokości złoża torfu do 20 metrów), nastąpiło opóźnienie budowy i korekta terminu oddana drogi na 31 maja 2019 roku. Termin ten nie został dotrzymany, a na początku lipca 2019 Energopol złożył w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nie rozpoczętych kontraktów miała stać się przedmiotem pogłębionej analizy prawnej GDDKiA; sama zaś firma zadeklarowała chęć kontynuacji prac. 14 października 2019 umowa z Energopolem została rozwiązana. Do końca roku miał zostać ogłoszony przetarg na dokończenie obwodnicy, na której pozostało wówczas do wykonania jeszcze 15 proc. robót – głównie położenie mas bitumicznych o łącznej masie 100 tys. ton. Jeszcze w grudniu 2019 roku ruszyły przetargi na dokończenie inwestycji. Prace zostały podzielone na kilka zadań, dzięki czemu w realizacji wzięły też udział mniejsze firmy. Oddana do użytku 19 grudnia 2020 roku.
Obwodnica Bydgoszczy.
"Bydgoszcz Zachód" – "Bydgoszcz Błonie".
Długość: 7,2 km. Odcinek został oddany do użytku 31 grudnia 2020 w ramach budowy drogi ekspresowej S5; odcinek między niniejszymi węzłami ma wspólny przebieg z tą trasą.
"Bydgoszcz Błonie" – "Bydgoszcz Południe".
Fragment południowej obwodnicy Bydgoszczy o długości 12 km został otwarty 18 grudnia 2009 roku.
Obwodnica Torunia.
Jednojezdniowe odcinki stanowiące południową obwodnicę Torunia. W skład obwodnicy Torunia wchodzi odcinek "Nieszawka" – "Toruń Płd." d. "Czerniewice". Nazywana jest „trasą poligonową” i ma długość 11,3 km. Budowana była od kwietnia 2004, a oddana do użytku 15 listopada 2005 roku.
Odcinki planowane.
"Szczecin Kijewo" – "Szczecin Zdunowo".
Długość: 6 km. Przewidziane lata realizacji: 2022-2026. 13 marca 2018 podpisano umowę na wykonanie „Studium techniczno-ekonomiczno-środowiskowego o wyższym stopniu szczegółowości wraz z materiałami do decyzji o środowiskowych uwarunkowaniach”. Wykonawcą studium została firma Transprojekt Gdański.
"Stargard Wschód" (bez węzła) – "Recz".
Długość: 31,5 km. 29 lutego 2018 podpisano umowę na wykonanie Studium techniczno-ekonomiczno-środowiskowego. Wykonawcą studium została firma Europrojekt Gdańsk.
"Recz" (bez węzła) – "Łowicz Wałecki".
Długość: 34,5 km. 29 lutego 2018 podpisano umowę na wykonanie Studium techniczno-ekonomiczno-środowiskowego. Wykonawcą studium została firma Europrojekt Gdańsk.
"Łowicz Wałecki" (bez węzła) – Mirosławiec.
Długość: 6,7 km. 29 lutego 2018 podpisano umowę na wykonanie Studium techniczno-ekonomiczno-środowiskowego. Wykonawcą studium została firma Europrojekt Gdańsk.
Mirosławiec – "Wałcz".
Długość: ok. 23 km.
Wałcz – Piła.
Długość: 13,5 km.
Piła – Wyrzysk.
Długość: ok. 28 km. Przewidywane lata realizacji: 2025 – 2027. 7 września 2018 r. podpisano trzy umowy: na przeprowadzenie studium korytarzowego, studium techniczno-ekonomiczno-środowiskowego oraz koncepcji programowej. Za wszystkie w/w zadania odpowiedzialna jest AECOM Polska Sp. z o.o.
Wyrzysk – Bydgoszcz.
Długość: 40,8 km. Przewidywane lata realizacji: 2026 – 2028. 26 czerwca 2018 podpisano umowę na wykonanie „Studium techniczno-ekonomiczno-środowiskowe o wyższym stopniu szczegółowości wraz z materiałami do decyzji o środowiskowych uwarunkowaniach”. 30 czerwca 2021 r. złożono wniosek o wydanie decyzji środowiskowej.
Historia budowy.
Województwo zachodniopomorskie.
W latach 2002–2004 zrealizowano modernizację wylotowego odcinka trasy DK10 ze Szczecina w kierunku Stargardu o długości 6 km do parametrów dwujezdniowej drogi ekspresowej.
Od końca lipca 2005 trwała budowa kolejnego etapu drogi biegnącej na północ od jeziora Miedwie: pierwszej (południowej) jezdni obwodnicy Kobylanki, Morzyczyna i Zieleniewa o długości 8, km (z tego ok. 5, km drogi jednojezdniowej) – współfinansowanej z funduszy Unii Europejskiej (SPOT i Europejski Fundusz Rozwoju Regionalnego). Planowany początkowo termin zakończenia inwestycji (koniec kwietnia 2007) nie został dotrzymany przez głównego wykonawcę – szwedzkie NCC AB i ostatecznie fragment ten otwarto 14 września 2007 r. 5 marca 2007 wojewoda zachodniopomorski wydał decyzję lokalizacyjną dla drugiej (północnej) jezdni tego odcinka.
Kontynuacją inwestycji jest dwujezdniowe południowe obejście Stargardu, na realizację którego GDDKiA w dniu 18 maja 2007 ogłosiła przetarg wygrany przez konsorcjum firm niemieckich Johann Bunte Bauunternehmung i Berger Bau. 13 maja 2008 został przekazany plac budowy, a prace ruszyły 26 maja. Na tym etapie drogi S10 o długości 13, km (początkowo miał powstać do 31 października, później termin zakończenia prac przesunięto na 30 listopada a ostatecznie został oddany do użytku 21 grudnia 2009) znalazły się trzy węzły "Stargard Zachód", "Stargard Południe" oraz "Stargard Wschód" (według pierwotnego nazewnictwa odpowiednio: "Lipnik", "Stargard Szczeciński Os. Pyrzyckie" i "Święte" przemianowane następnie na "Stargard Szczeciński Zachód", "Stargard Szczeciński Południe" oraz "Stargard Szczeciński Wschód"; ostatnia zmiana miała miejsce wskutek zmiany nazwy miasta od 1 stycznia 2016).
17 marca 2009 GDDKiA ogłosiła przetarg nieograniczony na wykonanie „Studium Techniczno-Ekonomiczno-Środowiskowego (STEŚ) budowy drogi ekspresowej S10 na odcinku koniec obwodnicy Stargardu – początek obwodnicy Piły (z węzłem "Piła Północ") z wyłączeniem obwodnicy miejscowości Wałcz” z terminem otwarcia ofert 28 kwietnia. W przetargu wyłoniony został wykonawca studium – hiszpańska firma Agua y Estructuras S.A., Sewilla, a termin realizacji STEŚ to 31 grudnia 2010. Docelowo droga o długości ok. 130 km ma posiadać dwie jezdnie po dwa pasy ruchu.
W 2014 rząd przyjął nowelizację Programu Budowy Dróg Krajowych 2011-2015, przewidujący m.in. realizację obwodnicy Wałcza. W sierpniu 2014 ogłoszono przetarg na budowę obwodnicy Wałcza.
Województwo wielkopolskie.
W 2004 wyremontowano północno-wschodnią obwodnicę Piły. Droga posiada jedną jezdnię i kolizyjne, jednopoziomowe skrzyżowania. Pokrywa się również z przebiegiem DK11 (przyszłej S11).
19 czerwca 2008 wielkopolski oddział GDDKiA podpisał umowę na budowę planowanej od 1996 roku północnej obwodnicy Wyrzyska w ciągu drogi S10. Budowę rozpoczęto 15 lipca z terminem ukończenia 19 stycznia 2010. Obejście to jednojezdniowa droga o długości ok. 7, km z dwoma jezdniami na węzłach drogowych "Łobżenica" i "Wyrzysk". Otwarcie obwodnicy nastąpiło 16 grudnia 2009 roku.
Województwo kujawsko-pomorskie.
18 grudnia 2009 otwarto dwujezdniowy fragment obwodnicy Bydgoszczy: "Bydgoszcz Błonie" (wówczas węzeł nosił nazwę "Białe Błota") – "Bydgoszcz Południe" (d. "Stryszek") o długości 10, km. Do przedłużenia północno-zachodniego fragmentu obwodnicy Bydgoszczy w kier. Gdańska, na tym odcinku wspólnie z drogą ekspresową S10 tymczasowo przebiegała prowadząca z Poznania droga ekspresowa S5, wówczas rozwidlająca się w kierunku Bydgoszczy w Stryszku.
Po otwarciu obwodnicy, od 31 grudnia 2020 roku drogi S10 i S5 prowadzą wspólnie na długości 7, km pomiędzy węzłami "Bydgoszcz Zachód" (d. "Pawłówek") – "Bydgoszcz Błonie".
Prace studialne i projektowe przy przebudowie obwodnicy Nakła nad Notecią do parametrów drogi ekspresowej miały zostać zlecone w 2010 r. Realizacja zadania w terenie planowana była po roku 2012.
28 listopada 2016 GDDKiA podpisała z firmą Mosty Katowice umowę na przygotowanie do kwietnia 2018 dokumentacji odcinka drogi S10 między Bydgoszczą a Toruniem o długości około 50 km. Mosty Katowice zobowiązały się do wykonania analizy przebiegu S10, studium techniczno-ekonomiczno-środowiskowego z elementami koncepcji programowej oraz dokumentacji do planowanego na październik 2017 wniosku o wydanie decyzji o uwarunkowaniach środowiskowych. Wartość umowy wyniosła 4 672 524 zł.
Projektowany odcinek ma posiadać dwa (docelowo trzy) pasy ruchu o szerokości 3,5 m w obu kierunkach. Założona prędkość projektowa dla tego odcinka to 120 km/h. Pomiędzy istniejącymi węzłami "Bydgoszcz Południe" ("Stryszek") i "Nieszawka" planowane jest powstanie węzłów "Bydgoszcz Park Przemysłowy" ("Emilianowo"), "Bydgoszcz Nowotoruńska" ("Makowiska") oraz "Solec Kujawski".
Do maja 2018 bydgoski oddział GDDKiA ma opracować program funkcjonalno-użytkowy. Przetarg na roboty planowano ogłosić w czerwcu 2018 roku, podpisanie umów z wykonawcami planowano na sierpień 2019 a opracowanie projektów budowlanych do maja 2020 roku. Według tego planu roboty miały zacząć się w listopadzie 2020 i zakończyć w październiku 2022.
Przetarg na zaprojektowanie i wybudowanie drogi ekspresowej na odcinku Bydgoszcz – Toruń planowano rozpisać w 2021 roku.
W 2018 GDDKiA rozstrzygnęła przetarg na wykonanie Studium Techniczno-Ekonomiczno-Środowiskowego dla odcinka S10 z Wyrzyska do Bydgoszczy, które ustala m.in. warianty przebiegu trasy oraz umożliwia uzyskanie decyzji środowiskowej i ostatecznej zgody na realizację przedsięwzięcia. Najkorzystniejszą ofertę złożyła firma Mosty Katowice (2,145 mln zł). 24 lutego 2020 roku Regionalny Dyrektor Ochrony Środowiska w Bydgoszczy wydał decyzję środowiskową dla trasy S10 między Bydgoszczą a Toruniem, w której zatwierdził wybór wariantu, wybranego przez GDDKiA w Studium Techniczno-Ekonomiczno-Środowiskowym. Decyzja ta wzbudziła kontrowersje z uwagi na przeprowadzenie drogi przez cenny przyrodniczo fragment Puszczy Bydgoskiej. W kwietniu 2022 Wojewódzki Sąd Administracyjny w Warszawie odrzucił związane z tym skargi środowisk ekologicznych.
W połowie czerwca 2021 GDDKiA ogłosiła przetarg na realizację odcinków Bydgoszcz Południe – Emilianowo (18 czerwca; 8,9 km), Emilianowo – Solec Kujawski (8,6 km), Solec Kujawski – Toruń Zachód (21,2 km) oraz – jako ostatniego – Toruń Zachód – Toruń Południe (12 km)(16 lipca 2021). Najtańsze oferty złożyły: na odcinek Bydgoszcz Południe – Emilianowo – Budimex (14 grudnia 2021 unieważniono dokonany wybór oferty); Solec Kuj. – Toruń Zach. – konsorcjum Kobylarnia i Mirbud z ceną blisko 426 mln zł, Toruń Zachód – Toruń Południe – Grupa NDI i SP Sine Midas Stroy, Emilianowo – Solec Kujawski – Budimex. W rezultacie 28 stycznia 2022 wyłoniono wykonawcę odcinka między węzłem Toruń Zachód a autostradą A1 (konsorcjum sopockiej Grupy NDI i kazachskiej spółki SP Sine Midas Stroy), 1 lutego 2022 wykonawcę odcinka od Solca Kujawskiego do Torunia Zachód (Kobylarnia razem z Mirbudem) (wartość kontraktu: 425 869 442,92 zł), a 8 lutego 2022 wykonawcę odcinka Bydgoszcz Południe-Emilianowo, którym dzięki ofercie o wartości niemal 411 mln zł został Intercor z Zawiercia. Wykonawca odcinka Emilianowo – Solec Kujawski z węzłem i obwodem utrzymania drogi w Makowiskach został wskazany dopiero 25 marca 2022 i stała się nim Polaqua.
6 maja 2022 GDDKIA podpisała umowy na zaprojektowanie i realizację odcinków Bydgoszcz Południe-Emilianowo i Solec Kujawski – Toruń Zachód. Wykonawca drugiego z nich ma 41 miesięcy na realizację kontraktu, z czego 15 miesięcy ma zająć projektowanie trasy i uzyskanie zezwolenia na realizację inwestycji (ZRID). Oznacza to, że prace drogowe rozpoczną najwcześniej w sierpniu 2023, a skończą najwcześniej w 2026. W tym samym miesiącu z podpisania umowy na odcinek Toruń Zachód – Toruń Południe zrezygnowała Grupa NDI.
Województwo mazowieckie.
W ramach realizacji wschodniej obwodnicy Płońska w ciągu S7, oddanej do użytku 3 czerwca 2009, powstał węzeł "Siedlin" ("Płońsk Wschód") mający być w przyszłości połączeniem S10 i S7. Jednak 12 listopada 2015 roku weszło w życie nowe rozporządzenie, które przesuwa ciąg drogi w województwie mazowieckim na południe, przybliżając S10 do Płocka i Nowego Dworu Mazowieckiego. Ponadto zaplanowano wydłużenie trasy do Wołomina, gdzie miało nastąpić połączenie z trasą S8. Natomiast na podstawie Rozporządzenia Rady Ministrów z dnia 24 września 2019 r. zmieniającego rozporządzenie w sprawie sieci autostrad i dróg ekspresowych, ponownie zmodyfikowano przebieg drogi S10, skracając jej przebieg do miejscowości Naruszewo, gdzie połączy się z nowo planowaną Obwodnicą Aglomeracji Warszawskiej (droga ekspresowa S50).

</doc>
<doc id="114138" url="https://pl.wikipedia.org/wiki?curid=114138" title="Lando (papież)">
Lando (papież)

Lando także Landon (ur. w Sabinie, zm. pod koniec marca 914 w Rzymie) – papież w okresie od sierpnia 913 do marca 914.
Życiorys.
Pochodził z Sabiny, był synem hrabiego Tainone z longobardzkiej rodziny. Został wybrany papieżem dzięki poparciu konsula Teofilakta i jego żony Teodory Starszej, pod których silnym wpływem pozostawał.
Jako jeden z ostatnich papieży po wstąpieniu na Stolicę Apostolską nie zmienił swojego właściwego imienia. O jego działalności wiadomo jedynie, że wydał przywilej protekcyjny dla kościoła San Salvatore w Fornowo, będącego kościołem katedralnym diecezji Sabina. Flodoard z Reims nazywa go "dobrym i wartościowym człowiekiem". Zmarł sześć miesięcy i jedenaście dni po objęciu Stolicy Piotrowej.

</doc>
<doc id="114139" url="https://pl.wikipedia.org/wiki?curid=114139" title="Kudak">
Kudak

Kudak (ukr. "Кодак") – polska twierdza zbudowana w latach 1635 -1637 w celu utrzymania w posłuszeństwie Kozaków zaporoskich. Zdobyta przez Kozaków w 1635 roku w czasie powstania Sulimy i w 1648 roku w czasie powstania Chmielnickiego (kapitulacja na honorowych warunkach).
Pierwsza twierdza (szaniec).
Wzniesiona została w ciągu 4 miesięcy w formie niewielkiego czworobocznego fortu, na prawym wysokim brzegu Dniepru, poniżej ujścia Samary, w miejscu, gdzie zaczynały się porohy – na wysokości Kudackiego (Kojdackiego) porohu, od którego wzięła nazwę. Pierwotnie twierdzę nazywano Kodak. Miejsce, w którym zbudowano fort, znajduje się 10 km poniżej obecnego miasta Dniepr (do 2016 – Dniepropetrowsk). Miała ona osłaniać południowe granice Polski, ograniczać kontakty chłopów ukraińskich z Kozakami zaporoskimi oraz zapobiegać wyprawom Kozaków na Krym, co powodowało częste konflikty dyplomatyczne z Turcją. Określana była jako „klucz do Zaporoża”. Była to reduta z dwoma półbastionami od wschodu (południowo-wschodni półbastion zachował się do dzisiaj), którą wzniesiono według projektu pułkownika królewskiego Jeana de Marion (Jan Marian). Załoga początkowo składała się z 200 najemnych dragonów. Na skutek zdrady kilku rusińskich żołnierzy z oddziału de Mariona, niedokończony szaniec opanowali w nocy z 3 na 4 sierpnia 1635 roku Kozacy pod dowództwem Iwana Sulimy, którzy powracali znad Morza Czarnego. Następnie Kozacy Sulimy wybili całą załogę, znęcając się nad de Marionem, a fort zniszczyli. Wkrótce jednak w 1637 roku sejm podjął uchwałę o sfinansowaniu odbudowy fortu, w związku z czym hetman Stanisław Koniecpolski obsadził ruiny 4000 żołnierzy i naprawił zniszczenia.
Druga twierdza.
W 1639 roku Polska zbudowała nową twierdzę w Kudaku, obok starego fortu, według planów Johanna Pleitnera i zrealizowano z pomocą Fryderyka Getkanta i Eliasza Arciszewskiego, jako założenie o rozmiarach około 207 × 210 metrów w szpicach bastionów. Twierdza zbudowana według założeń szkoły staroholenderskiej miała dwa pełne bastiony, dwa półbastiony i rodzaj dzieła kleszczowego od strony rzeki Dniepr. Twierdzę otaczały ziemne wały z przedpiersiami, kleszcze od strony Dniepru, z trzech stron suche fosy i dwa rzędy częstokołów. Wjazd z bramą znajdował się od strony zachodniej. Załoga zwiększyła się do 600 ludzi. W twierdzy założono jeden z arsenałów artylerii koronnej (obok np. Lwowa, Kamieńca, Baru). Twierdza w 1639 roku miała 11 dział, w tym kolubrynę bastardową, 4 działa regimentowe, 6 dział żelaznych, 200 granatów, 1050 kul 4-funtowych i 50 kul 12-funtowych. W 1648 roku liczba dział wzrosła. Na południowy zachód od twierdzy w odległości 2,8 km znajdowała się duża drewniana wieża obserwacyjna, w miejscu której powstała później wieś Niemieckoje, nazwana od narodowości żołnierzy jej strzegących. Pierwszym komendantem twierdzy był Jan Wojsław Żółtowski, który zmarł w twierdzy w 1640 roku i został pochowany w pobliskim kościółku zakonu Dominikanów. Jego następcą był pułkownik Krzysztof Grodzicki. W 1645 roku twierdzę odwiedził Jeremi Wiśniowiecki.
Oblężenie w 1648 roku.
Podczas powstania Chmielnickiego dowodzony przez Krzysztofa Grodzickiego Kudak odpierał kozackie oblężenie przez 5 miesięcy na tyle skutecznie, że Chmielnicki musiał zastąpić dowodzącego oblegającymi Szumiejkę nowym dowódcą Maksymem Nestorenką. Szturmy jednak były odpierane z ciężkimi stratami Kozaków sięgającymi aż 4 tys. żołnierzy. Grodzicki jednak na wieść o porażce wojsk koronnych pod Piławcami z uwagi na to, że nadchodziła zima i nie mógł się już spodziewać odsieczy, skapitulował 2 października 1648 roku. Załodze zagwarantowano opuszczenie twierdzy ze sztandarami i bronią. Kompanie dragonów Grodzickiego i Wejhera oraz „polską” odprowadzono w kierunku Czehrynia (gdzie część polskich i niemieckich żołnierzy oraz ich rodzin poniosła śmierć na skutek ataków Kozaków i czerni, zaś część została zatrzymana w niewoli: "Tam kiedyśmy się ruszyli, zaraz jednych na miejscu, niektórych na polu, a ostatek najbardziej u bramy, odbierając chorągwie, muszkiety, bębny, wozy z końmi i broń, i wszystko odzienie aż do naga; na najmniejszym sprzeciwieniem się bijąc, krwawiąc, nie tylko mężczyzn, ale białogłowy i dzieci i do siebie sposobem pogańskim za niewolników dzieci biorąc od rodziców i drugich, mianowicie Polaków do chrztu ruskiego przyniewalając"), kompanię dragonów Marcina Czarnieckiego do Woronikówki, a kompanię dragonów Stanisława Koniecpolskiego do Kryłowa nad Dnieprem.
W późniejszym okresie, po radzie w Perejasławiu w 1654 roku, Kudak był obsadzony przez Kozaków.
Twierdza została ostatecznie zburzona przez Rosję na skutek upokarzających dla niej ustaleń traktatu pruckiego między Rosją a Turcją z 1711 roku.
Stan obecny.
Eksploatowany w latach 1944–1994 w bezpośrednim sąsiedztwie kamieniołom (obecnie jezioro) doprowadził do zniszczenia większej części pozostałości twierdzy.
Do czasów obecnych zachowały się pozostałości dwóch bastionów, łączącego je wału ziemnego oraz fragmenty wału północno-zachodniego, a ponadto widoczne są ślady jednego z półbastionów pierwszej twierdzy. Znajduje się tam również, wzniesiony w 1910 roku na polecenie rosyjskich władz, pomnik upamiętniający powstanie Chmielnickiego z 1648 roku oraz „wieczny sojusz rosyjsko-ukraiński”. Napis głosi: "„W tym miejscu hetman Bohdan Chmielnicki wraz z wojskami zaporoskimi zdobył w walce polską twierdzę Kudak 24 kwietnia 1648 roku”"), ponadto współcześnie wzniesiono tam tablicę zawierającą krótką informację o twierdzy, a także przedstawiający jej rysunek oraz kamienie upamiętniające powstanie kozackie. Ruiny są obecnie zabytkiem.

</doc>
<doc id="114145" url="https://pl.wikipedia.org/wiki?curid=114145" title="Analit">
Analit

Analit – składnik próbki badanej metodami analizy chemicznej, który podlega wykryciu lub oznaczeniu. Analit może być składnikiem roztworu, mieszaniny gazów albo ciała stałego. Przykładem mogą być odpowiednio jony chlorkowe oznaczane w roztworze soli kuchennej, tlen w powietrzu, czy żelazo w stali.

</doc>
<doc id="114149" url="https://pl.wikipedia.org/wiki?curid=114149" title="Loreley">
Loreley

Loreley, także Lorelei – związana z wieloma legendami skała nad Renem niedaleko Sankt Goarshausen, wznosząca się około 120 metrów ponad poziom wody. Położona w najwęższym miejscu Renu między Szwajcarią a Morzem Północnym. 
Nazwa Loreley pochodzi od połączenia staro-germańskiego słowa „"lureln”" (szemrzący) z celtyckim określeniem skały „"ley"”, które w dosłownym tłumaczeniu oznaczają „szemrzącą skałę”. Związane jest to prawdopodobnie z odgłosem, jaki powstaje wskutek silnego nurtu rzeki oraz znajdującego się nieopodal małego wodospadu. 
Legenda.
Według jednej z legend pod Loreley zakopany jest skarb Nibelungów, według innej (która stała się motywem poematu Heinego), z wierzchołka góry rzuciła się w nurty Renu młoda dziewczyna o imieniu Lorelei, zdradzona przez kochanka. Zamieniona w syrenę zwodziła pływających po Renie rybaków, wciągając ich na skały.
Inspiracje.
Postać Lorelei była inspiracją utworów literackich i muzycznych, oprócz Heinego pisał o niej Clemens Brentano, a muzykę komponował Franciszek Liszt. Utwór pod tym tytułem na swej płycie Aégis zamieścił grający gothicmetalową muzykę zespół Theatre of Tragedy, jak również zespół Fading Colours na płycie "I'm scared". Także zespół Blackmore's Night stworzył utwór pod tytułem "Lorelei". W repertuarze zespołu Dschinghis Khan znajduje się utwór „Loreley”. Południowokoreańska grupa Ladies' Code również stworzyła utwór pod tytułem "Lorelei". 
Do postaci Lorelei nawiązał też w latach 80. XX w. Kapitan Nemo w piosence "Twoja Lorelei". Lorelei to także tytuł jednego z utworów na płycie "Treasure" szkockiego zespołu Cocteau Twins. Także w dorobku zespołu Wishbone Ash znajduje się utwór o takim tytule. 
Utwór "Lorelei" znajduje się również na wydanej w roku 2010 płycie pożegnalnej niemieckiej grupy Scorpions. Postaci Lorelei poświęcona jest piosenka Haliny Mlynkovej pod tym samym tytułem z płyty "Po drugiej stronie lustra" (jesień 2013). 
Koleje niemieckie Deutsche Bahn uruchamiały pociąg InterCity "Loreley", który w rozkładzie jazdy 2004/2005 łączył Dortmund z Konstancją.

</doc>
<doc id="114153" url="https://pl.wikipedia.org/wiki?curid=114153" title="Filetairos Pergameński">
Filetairos Pergameński



</doc>
<doc id="114154" url="https://pl.wikipedia.org/wiki?curid=114154" title="Republika federacyjna">
Republika federacyjna



</doc>
<doc id="114156" url="https://pl.wikipedia.org/wiki?curid=114156" title="Dziady">
Dziady



</doc>
<doc id="114157" url="https://pl.wikipedia.org/wiki?curid=114157" title="Kańczuga">
Kańczuga

 
Kańczuga – miasto w województwie podkarpackim, w powiecie przeworskim, siedziba gminy miejsko-wiejskiej Kańczuga, położone na Podgórzu Rzeszowskim. Leży nad rzeką Mleczką.
Leży w historycznej ziemi przemyskiej. Prywatne miasto szlacheckie lokowane w 1441 roku położone było w XVI wieku w województwie ruskim, w 1739 roku należało wraz z folwarkiem do klucza Kańczuga Lubomirskich.
W latach 1975–1998 miasto administracyjnie należało do województwa przemyskiego.
Historia.
Pierwsze dokumenty dotyczące osadnictwa na tym terenie pochodzą z 1340 r. Pierwszymi dzierżawcami królewskimi byli Pileccy, którzy za panowania księcia Władysława Opolczyka zamienili osadę Mrzygłód na Kańczugę i Tyczyn.
Prawa miejskie Kańczuga otrzymała w XIV wieku. Przyznawane były one w XV–XIX w., ponownie w 1934 r.
Założycielem miasta był Otton z Pilczy. Po nim Kańczugę odziedziczyła jego córka Elżbieta, która wyszła za mąż za Wincentego Granowskiego (ok. 1370–1410), starostę generalnego Wielkopolski, syna Wincentego z Granowa, a następnie poślubiła króla Władysława Jagiełłę.
W XV wieku nadal stanowiła własność Pileckich, jak wynika z dokumentu spadkowego zawartego w 1450 r., pomiędzy synem Elżbiety Gronowskiej Janem Pileckim, a Wacławem, księciem opolskim (siostrzeńcem Jana Pileckiego). W dokumencie tym wymienione są wsie z klucza łańcucko-kańczudzkiego. Właścicielami miasta były takie znaczące rody, jak: Pileccy, Odrowążowie, Kostkowie, Ostrogscy, Lubomirscy i Sanguszkowie.
Lata rozwoju Kańczugi przypadły na okres przed 1498 r. Kupcy budowali głębokie i długie piwnice, w których składowali towary. Jednak później miasto przeżyło wiele dramatycznych wydarzeń – najazd wołoski w 1498 r. oraz kilka najazdów tatarskich, co spowodowało upadek grodu.
W końcu XVI wieku jedyną właścicielką Kańczugi była Zofia ze Sprowy Odrowąż Kostkowa – córka Stanisława Odrowąża (prawnuczka Spytka III), wdowa po Janie Krzysztofie Tarnowskim. Jej drugi mąż, Jan Kostka po poślubieniu właściciel Kańczugi i Jarosławia prowadził poważną działalność budowlaną. Jan Kostka, wojewoda sandomierski, i Zofia ze Sprowy, małżonkowie, nadali 23 czerwca 1580 r. przywilej mistrzom rzemiosła szewskiego. Ich córka, księżna Anna Ostrogska z Kostków (1575–1635) herbu Dąbrowa, gdy w wieku 19 lat wyszła za mąż za Aleksandra Ostrogskiego, zamieszkała z mężem na zamku w Jarosławiu. W 1603 r. księżna Anna Ostrogska z domu Kostka przejęła od Jarosławskich klucz kańczudzki oraz Gać (którą w 1612 r. pozbawiła statutu parafii i uzależniła od parafii Kańczuga). Anna z Kostków Ostrogska była benefaktorką miasta.
W 1624 r. nastąpił kolejny najazd czambułów tatarskich, tym razem pod wodzą chana Kantymira. W powiecie Przeworsk nie było wsi, która nie ucierpiała od tego napadu i tylko nielicznym mieszkańcom udało się uniknąć jasyru.
24 maja 1636 r., po śmierci matki Anny Ostrogskiej, dobra Kańczugi i Jarosławskie, przypadły siostrze Katarzynie, siostrzeńcom Aleksandrowi Michałowi i Konstantemu Lubomirskim. W 1622 r. klucz kańczudzki przejmuje Stanisław Lubomirski – pan na Nowym Wiśniczu, poprzez ożenek z Zofią, córką Anny Ostrogskiej.
Po Zofii Ostrogskiej klucz kańczudzki przejmują kolejno jej dwaj synowie; Jerzy Sebastian i Aleksander Michał Lubomirski. Następnie syn Aleksandra, Józef Karol Lubomirski (1638–1702 r.), który poprzez ożenek z Teofilą Zasławską (1650–1709), stał się współwłaścicielem największego na terenie Rzeczypospolitej latyfundium, tzw. ordynacji Ostogsko-Zasławskiej. W jej skład wchodziło 51 miast, 973 wsie i 229 folwarków. Kolejny właściciel klucza kańczudzkiego to syn Józefa, Aleksander Dominik Lubomirski (1693–1720), po nim ordynację przejęła jego siostra Marianna Lubomirska (1693–1729), którą w 1710 r. poślubił Paweł Karol Sanguszko (1680–1750). W 1712 r. urodził się im jedyny syn Janusz Aleksander Sanguszko zm. 1775 r., który po śmierci matki, przejął klucz kańczudzki i ordynacje Ostrogsko-Zasławską. Janusz Sanguszko w 1756 r. rozwiązał ordynację, Ostrogsko-Zasławską.
W roku 1793 klucz kańczudzki kupił Karol Szydłowiecki, który poprzez sprzedaż kolejnych wsi tegoż klucza doprowadził do jego likwidacji. W latach 1882–1937 funkcjonowała w Kańczudze szkoła koronkarska.
Ksiądz Jan Kudła w 1889 r. odręcznie napisał „Historię Miasteczka Kańczuga”.
Długoletnim dyrektorem powszechnej szkoły męskiej i żeńskiej w mieście był Edward Sierpniewski, który w uznaniu swoich zasług w zakresie wychowania młodzieży (ponad 50 lat pracy w edukacji) otrzymał tytuł honorowego obywatela Kańczugi.
W Kańczudze urodził się Anatol Nowak przyszły biskup katolicki. W 1874 r. w Kańczudze urodził się też Abraham Brill, jeden z założycieli New York Psychoanalytic Society.
Dziedzic kańczudzki Roman Scipio del Campo był odkrywcą na terenie Kańczugi jedynych w Europie Wschodniej pokładów alabastru i budowniczym kopalni. Wydobywany tutaj alabaster wykorzystywany był m.in. do renowacji stiuków w katedry wawelskiej.
27 lipca 1944 r. Kańczuga została zdobyta przez wojska radzieckie 1 Frontu Ukraińskiego.
W okolicy trwa wydobycie gazu ziemnego. Według danych z 31 grudnia 2004 r. miasto miało 3231 mieszkańców.

</doc>
<doc id="114159" url="https://pl.wikipedia.org/wiki?curid=114159" title="Kańczug">
Kańczug

Kańczug (z tur. "kamcze" = bicz, ang. "Cat o'nine tails") – pleciony skórzany bicz z rękojeścią.
Został wynaleziony w Anglii. W carskiej Rosji wykorzystywany jako narzędzie chłosty. W podobnym celu był stosowany w pierwszych latach europejskiego osadnictwa w Australii, gdzie chłosta nim należała do najcięższych kar dyscyplinarnych dla zsyłanych tam skazańców, wielu zaś poddanych jej ludzi doznawało tak głębokich obrażeń, że wkrótce potem umierało w męczarniach.

</doc>
<doc id="114161" url="https://pl.wikipedia.org/wiki?curid=114161" title="Koszuty (powiat średzki)">
Koszuty (powiat średzki)

Koszuty – wieś w Polsce, położona w województwie wielkopolskim, w powiecie średzkim, w gminie Środa Wielkopolska, na Równinie Wrzesińskiej, przy trasie drogi krajowej nr 11. Wieś jest siedzibą sołectwa w którego skład wchodzą również: Brzeziny i Koszuty-Huby.
W latach 1954–1959 wieś należała i była siedzibą władz gromady Koszuty, po jej zniesieniu w gromadzie Środa. W latach 1975–1998 miejscowość należała administracyjnie do województwa poznańskiego.
Historia.
Ze wsi Koszuty wywodzi się rodzina Koszutskich herbu Leszczyc; do tej rodziny wieś należała od XIV do początku XVIII wieku. Później Koszuty przeszły w ręce Rekowskich, a w 1875 poprzez ślub Marii Rekowskiej z Witoldem Kosińskim herbu Rawicz, potomkiem generała napoleońskiego Amilkara Kosińskiego w posiadanie Kosińskich. Po bezpotomnej śmierci Marii i Witolda majątek powrócił w 1928 w ręce rodziny Rekowskich. W 1941 Rekowscy (Kazimierz i jego żona Gabriela z Małachowskich) zostali wysiedleni przez Niemców, a Koszuty przekazano pod zarząd niemieckiej rodziny Kottke.
W latach 1971–2005 Koszuty były uznane przez rząd za miejscowość posiadającą warunki do prowadzenia lecznictwa uzdrowiskowego, dzięki czemu mogły być prowadzone tu zakłady lecznictwa.
Zabytki.
Zabytkami we wsi są: 

</doc>
<doc id="114162" url="https://pl.wikipedia.org/wiki?curid=114162" title="28 Pułk Strzelców Kaniowskich">
28 Pułk Strzelców Kaniowskich

28 Pułk Strzelców Kaniowskich (28 pp) – oddział piechoty Wojska Polskiego II RP.
Sformowany w lipcu 1919 roku. Toczył walki na Wołyniu, a następnie nad Styrem w rejonie Rafałówki. Walczył z Czechami o Śląsk Cieszyński, potem nad Niemnem w rejonie Skidla i w rejonie Lwowa. Walczył też z wojskami ukraińskimi nad Seretem. Od 4 lipca 1920 rozpoczął odwrót w kierunku na Oszmianę i Lidę. W Bitwie Warszawskiej z Nieporętu atakował w kierunku na Wólkę Radzymińską i Mokre. W okresie międzywojennym pułk stacjonował w Łodzi i podporządkowany był dowódcy 10 Dywizji Piechoty.
Formowanie.
28 pułk Strzelców Kaniowskich powstał w lipcu 1919, we Wschodniej Małopolsce i na Wołyniu, w wyniku połączenia 13 pułku strzelców polskich z 28 pułkiem piechoty „Dzieci Łódzkich”. Nazwa pułku została mu przyznana rozkazem nr 88 Naczelnego Wodza z dnia 26 sierpnia 1919.
W grudniu 1919 batalion zapasowy pułku stacjonował w Łodzi.
Działania bojowe w latach 1919–1920.
Z Besarabii przez Bukowinę 13 pułk strzelców dotarł do Małopolski Wschodniej 12 czerwca 1919, a już następnego dnia przystąpił do działań bojowych w rejonie Stanisławowa i Jezupola. Działanie te prowadził do 2 lipca, po czym odjechał do wsi Pałahicze, gdzie połączył się z 28 pułkiem piechoty „Dzieci Łódzkich”.
28 pułk piechoty powstał jesienią 1918. Od stycznia 1919 prowadził działania bojowe. Drugi batalion toczył walki na Wołyniu, w rejonie Kowla i Łucka, a następnie nad Styrem w rejonie Rafałówki. Trzeci batalion toczył boje z Czechami na Śląsku Cieszyńskim, potem nad Niemnem w rejonie Skidla, a następnie został przerzucony w rejon Lwowa, gdzie brał udział w jego obronie, po czym w pogoni za wojskami ukraińskimi dotarł do Tarnopola i w rejon Trembowli. Tam stoczył 12 czerwca zwycięską bitwę pod Iwankowem. Pierwszy batalion w czerwcu 1919 stoczył przegrany bój pod Brzeżanami.
Już jako 28 pułk Strzelców Kaniowskich (przydomek "Kaniowskich" pochodzi od Bitwy pod Kaniowem, w której brał udział 13 pułk strzelców) walczył z wojskami ukraińskimi nad Seretem aż do linii rzeki Zbrucz, którą osiągnął 19 lipca 1919.
W końcu września pułk przerzucono pod Wilno, gdzie pełnił służbę patrolową na linii demarkacyjnej polsko-litewskiej. Tutaj spędził zimę 1919/1920. Po skoncentrowaniu się w połowie maja koło stacji Ignalino odmaszerował w kierunku Kozian, gdzie prowadził walki nad Dzisną w rejonie Mariampola, Kozian, Twerecza i Szarkowszczyzny.
Pod wpływem ogromnej przewagi wojsk sowieckich, od 4 lipca 1920 pułk rozpoczął odwrót w kierunku na Oszmianę i Lidę. W drugiej połowie lipca staczał boje pod Trokielami, Grodnem, Indurą i przez Białystok, Ostrów, Brańszczyk, Serock, Zegrze dotarł do Jabłonny.
W Bitwie Warszawskiej z miejscowości Nieporęt atakował w kierunku na Wólkę Radzymińską i Mokre, które zdobył w południe 16 sierpnia 1920. Po utracie Mokrego nieprzyjaciel nie stawiał już większego oporu na tym kierunku, a pułk odszedł do odwodu.
Pułk w okresie pokoju.
W okresie międzywojennym pułk stacjonował na terenie Okręgu Korpusu Nr IV w garnizonie Łódź i podporządkowany był dowódcy 10 Dywizji Piechoty. Stacjonował w koszarach im. Józefa Piłsudskiego w Łodzi przy zbiegu ul. Leszno i Żeligowskiego, praktycznie w samym centrum miasta. Okazały budynek koszar zachował się do dziś, obecnie jest własnością Uniwersytetu Medycznego w Łodzi. 
14 sierpnia 1929 o 6:40 w katastrofie kolejowej na linii Łódź Kaliska-Łódź Fabryczna zginęło siedmiu żołnierzy pułku: Zygmunt Wiśniewski, Albin Urbaniak, Jakub Doński, Jakub Giersz, Bazyli Łapkiewicz, Jefim Korniuk i Józef Dolny, a kolejnych 23 zostało ciężko rannych (plut. Władysław Ozdoba i szeregowcy: Józef Strach, Stanisław Kowalski, Jakub Hamerfeld, Stanisław Słomkiewicz, Józef Bednarek, Ilko Petryk, Lucjan Hołówko, Lucjan Kędzierski, Leonard Tomczak, Marian Psiuch, Leon Szpinder, Władysław Czerwiński, Władysław Kiełba, Ilko Szewek, Paweł Wojtowicz, Włodzimierz Kieba, Antoni Szulc, Michał Jarzyński, Dymitr Kocur, Bolesław Stankiewicz, Władysław Gzimiński, Zygmunt Bąk). Ponadto żywcem spłonęło dwóch kolejarzy: nadkonduktor Ignacy Grzebielak i Antoni Gorzeń. Kolejnych siedmiu zostało rannych, w tym dwóch bardzo ciężko. W wyniku złego nastawienia zwrotnicy pociąg mieszany nr 3371, którym jechali żołnierze, najechał na odchodzący pociąg towarowy nr 33 376.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 28 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Kampania wrześniowa.
24 sierpnia 1939, w czasie mobilizacji alarmowej, pułk został uzupełniony rezerwistami, mieszkańcami Łodzi oraz okolic, a następnie przetransportowany w rejon Błaszek.
Symbole pułkowe.
Sztandary.
25 maja 1919 roku przed odjazdem na front dowództwa pułku i I batalionu, Łódź, reprezentowana przez wszystkie zrzeszenia, cechy i organizacje społeczne uroczyście wręczyła swym „Dzieciom” chorągiew. W 1930 roku chorągiew została przekazana do Muzeum Wojska w Warszawie. 
Nowa chorągiew została wykonana zgodnie z wzorem chorągwi pułkowej w piechocie, określonym w Ustawie z dnia 1 sierpnia 1919 roku o godle i barwach Rzeczypospolitej Polskiej. „Prezydent Rzeczypospolitej zarządzeniem z dnia 25 lipca 1927 r. zatwierdził wzór lewej strony płachty chorągwi 28 Pułku Piechoty”.
W niedzielę 15 maja 1927 roku na placu Dąbrowskiego w Łodzi odbyła się ceremonia wręczenia chorągwi. Po mszy świętej ksiądz biskup Kazimierz Tomczak sufragan diecezji łódzkiej poświęcił chorągiew ufundowaną przez społeczeństwo Łodzi. Następnie prezes rady miejskiej doktor Bolesław Fichna wręczył poświęcony sztandar Prezydentowi RP Ignacemu Mościckiemu „prosząc aby go oddał pułkowi, w którego szeregach walczyła i ginęła młodzież łódzka. Prezydent przyjął sztandar z rąk prezesa rady miejskiej i oddał go klęczącemu dowódcy pułku płk. Oziewiczowi”.
Od 28 stycznia 1938 roku chorągiew pułkowa zaczęła być oficjalnie nazywana sztandarem. Po wojnie nie udało się odnaleźć sztandaru. Nadal jest uznawany za zaginiony.
Odznaka pamiątkowa.
Odznakę pierwotnie stanowił orzeł trzymający w szponach dwie skrzyżowane szable i tarczę. Na tarczy herb m. Łodzi i inicjały LA 28 L.P.P. Jednoczęściowa - bita z blachy srebrzonej. Wymiary: 39x27 mm. 
16 listopada 1926 roku Minister Spraw Wojskowych marszałek Polski Józef Piłsudski zatwierdził wzór odznaki 28 pułku piechoty, a 23 kwietnia 1929 roku jej regulamin. 
Odznaka o wymiarach 41x41 mm ma kształt krzyża kawalerskiego, którego ramiona pokryte są białą emalią ze srebrno oksydowanym obramowaniem. Na ramionach krzyża srebrne znaki: herb Łodzi, miniatura odznaki POW, odznaka Oddziału Werbunkowo-Agitacyjnego 4 Dywizji gen. L. Żeligowskiego, nazwy pól bitewnych: „BOREJKI”, „”AUTA”, „RADZYMIN” i „SOKAL”. Środek odznaki stanowi emaliowana w kolorze karminowym tarcza z numerem „28” otoczona wieńcem laurowym. Pola między ramionami krzyża wypełniają dwa skrzyżowane miecze zwrócone ostrzami ku górze. Odznaka oficerska - czteroczęściowa, wykonana w srebrze, elementy łączone nitami, emaliowana. Wykonawcą odznaki był Wiktor Gontarczyk z Warszawy.
Strzelcy kaniowscy.
Dowódca 13 Pułku Strzelców Polskich
Dowódcy 28 Pułku „Dzieci Łódzkich”
Dowódcy 28 Pułku Strzelców Kaniowskich
Żołnierze 28 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Pamięć o pułku.
W Łodzi jedną z ulic w dzielnicy Polesie, przebiegającą na obszarze tzw. Starego Polesia, nazwano imieniem Pułku. Od 2004 roku w Łodzi działa Stowarzyszenie Historyczne „Strzelcy Kaniowscy” kultywujące pamięć o 28 i 31 pSK; gromadzi pamiątki, a także organizuje i bierze udział w licznych przedsięwzięciach nawiązujących do historii obu pułków. Od 11 listopada 2016 roku w historycznym budynku koszar w Łodzi przy ulicy Żeligowskiego 7/9 działa „Izba Pamięci 28 pułku Strzelców Kaniowskich” prowadzona przez członków S.H. „Strzelcy Kaniowscy”. Izba gromadzi pamiątki, militaria i dokumenty historyczne związane z dziejami Strzelców Kaniowskich, a część zbiorów stowarzyszenia jest prezentowana w formie wystawy stałej, dostępnej dla zainteresowanych.

</doc>
<doc id="114164" url="https://pl.wikipedia.org/wiki?curid=114164" title="Kinezjologia edukacyjna">
Kinezjologia edukacyjna

Kinezjologia edukacyjna – pseudonaukowa metoda terapii różnych zaburzeń, takich jak zaburzenia ruchowe, zaburzenia uwagi, trudności w nauce czytania i pisania, opracowana przez dra Paula E. Dennisona. Określana jest ona mianem „gimnastyki mózgu” (ang. "Brain Gym"), według jej twórcy i zwolenników skutecznie uczy i pokazuje w praktyce możliwości wykorzystania naturalnego ruchu fizycznego, niezbędnego do organizowania pracy mózgu i ciała w celu rozszerzania własnych możliwości. Ma korzystnie wpływać na stan równowagi psychicznej, poczucie własnej wartości, lepszą organizację wewnętrzną i zewnętrzną, komunikację ze sobą i z innymi, i w konsekwencji dawać łatwość w porozumiewaniu się, umiejętność podejmowania właściwych decyzji we właściwym czasie, redukcję stresu i naukę szybkiego sposobu rozluźniania się.
Podstawy teoretyczne metody według twórcy są związane z funkcjami ludzkiego mózgu w trzech wymiarach: lateralności ("laterality"), skupienia ("focus") i ześrodkowania ("centering").
Kinezjologia edukacyjna jest stosowana w pracy z dziećmi:
Krytyka.
Zastrzeżenia w stosunku do kinezjologii edukacyjnej Denissona:
Brakuje przekonywających dowodów na skuteczność metody. Terapia nie jest zalecana przez środowisko naukowe; powiązuje się ją z innymi pseudonaukowymi metodami, jak metoda Domana.

</doc>
<doc id="114166" url="https://pl.wikipedia.org/wiki?curid=114166" title="Dysgrafia">
Dysgrafia

Dysgrafia, agrafia (gr. "α" – nie, "γραφο" – piszę) – częściowa lub całkowita utrata umiejętności pisania, spowodowana mikrouszkodzeniami ośrodkowego układu nerwowego lub zaburzeniami ośrodkowych funkcji wzrokowych i słuchowych. Występuje w przypadkach uszkodzenia tylnych części drugiego lub trzeciego zakrętu czołowego półkuli lewej lub zakrętu nadbrzeżnego.
Pismo dysgrafika jest nieestetyczne i nieczytelne.
Dysgrafia może być powiązana z innymi zaburzeniami, takimi jak dyspraksja i ADHD, a także z nieprawidłowościami mowy i afazją motoryczną, czyli utratą zdolności produkowania mowy zrozumiałej dla innych. Może występować jako tzw. dysgrafia głęboka, w której osoba dotknięta tym zaburzeniem ma kłopoty z zapisywaniem słów nieistniejących lub nieznanych, a także może popełniać błędy semantyczne. Specyficzną formą dysgrafii jest dysgrafia leksykalna. Osoba na nią cierpiąca potrafi zapisywać słowa, ale czyni to w sposób zbliżony do zapisu fonetycznego, np. wyraz "chleb" może zostać zapisany jako "hlep", co skutkuje popełnianiem wielu błędów ortograficznych. Ze względu na to, że niektóre języki, np. francuski, charakteryzują się dużą rozbieżnością pomiędzy konwencjami ortograficznymi a wymową, sytuacja osób z dysgrafią funkcjonujących w kręgach kulturowych, gdzie takie języki są powszechnie używane, jest zwykle dużo bardziej dokuczliwa.
Zgodnie z sugestiami zawartymi w klasyfikacji DSM-IV, przy rozpoznawaniu zaburzeń w pisaniu należy opierać się na następujących kryteriach:
A. Umiejętności w zakresie pisania, mierzone za pomocą standaryzowanych testów lub ich funkcjonalnej oceny, występują na poziomie istotnie niższym, niż wynika to z wieku życia danej osoby, jej ilorazu inteligencji ogólnej oraz poziomu wykształcenia
B. Zaburzenia określone w kryterium A w istotny sposób utrudniają osiąganie postępów w nauce lub wykonywanie czynności codziennych wymagających posługiwania się tekstami pisanymi (m.in. pisanie zdaniami poprawnymi pod względem gramatycznym oraz składni)
C. W przypadku deficytu o charakterze sensorycznym, trudności w pisaniu są znacznie większe, niż wynikałoby to z istoty samego deficytu.

</doc>
<doc id="114167" url="https://pl.wikipedia.org/wiki?curid=114167" title="Dysgrafik">
Dysgrafik



</doc>
<doc id="114168" url="https://pl.wikipedia.org/wiki?curid=114168" title="Żeński układ płciowy">
Żeński układ płciowy

Żeński układ płciowy służy do wytwarzania komórek płciowych żeńskich, a w przypadku zapłodnienia stwarza dogodne warunki do rozwoju i wzrastania płodu. Z uwagi na rozmieszczenie narządy płciowe żeńskie dzielimy na wewnętrzne i zewnętrzne.
Do wewnętrznych należą:
Do zewnętrznych narządów płciowych żeńskich, noszących nazwę sromu (łac. "pudendum") zalicza się:
Podczas porodu następujące struktury ulegają zniszczeniu i nie są od tego momentu wyróżniane jako struktury anatomiczne:
Do narządów rozrodczych kobiety zalicza się również gruczoły sutkowe.

</doc>
<doc id="114172" url="https://pl.wikipedia.org/wiki?curid=114172" title="Dysortografia">
Dysortografia

Dysortografia – specyficzne zaburzenie w nauce pisania, objawiające się popełnianiem błędów ortograficznych pomimo znajomości zasad pisowni i odpowiedniej motywacji do poprawnego pisania. Dysortografia może być korygowana, jednak całkowite ustąpienie objawów występuje bardzo rzadko.

</doc>
<doc id="114173" url="https://pl.wikipedia.org/wiki?curid=114173" title="Vaticanum II">
Vaticanum II



</doc>
<doc id="114177" url="https://pl.wikipedia.org/wiki?curid=114177" title="Droga ekspresowa S8 (Polska)">
Droga ekspresowa S8 (Polska)

Droga ekspresowa S8, Trasa im. Bohaterów Bitwy Warszawskiej 1920 – droga ekspresowa w Polsce o docelowej długości 642,3 km. Docelowo połączy Kłodzko z centralną Polską i Białymstokiem, jest zasadniczą częścią drogi krajowej nr 8. Łączy aglomeracje: wrocławską, łódzką, warszawską i białostocką. Trasa na odcinku Kłodzko – Ostrów Maz. stanowi polską część trasy E67, natomiast odcinek Warszawa – Ostrów Mazowiecka to polski odcinek trasy Via Baltica. Trasa S8 jest też częścią Ekspresowej Obwodnicy Warszawy (na odcinku w.Konotopa-w.Marki)
Droga jest w całości oddana do ruchu na odcinku Wrocław – Białystok. Ukończenie odcinka Kłodzko – Wrocław planowane jest nie wcześniej niż w 2026 roku. Według Generalnej Dyrekcji Dróg Krajowych i Autostrad docelowo przebieg drogi ma się zakończyć na granicy polsko-czeskiej w Boboszowie, choć nie ma to odzwierciedlenia w rozporządzeniu ustalającym sieć autostrad i dróg ekspresowych. Ponadto w związku z porozumieniem z rządem Czech dotyczącym przebiegu drogi ekspresowej S3 i autostrady D11 nie jest planowana budowa żadnej autostrady na terenie Czech w rejonie miejscowości Boboszów i Dolní Lipka, tzn. obecnych miejscowości granicznych przy biegnących tam drogach krajowych.
Patronat.
W lipcu 2020 roku minister obrony narodowej Mariusz Błaszczak zapowiedział nadanie patronatu drodze S8. Inicjatywę uczczenia stulecia Bitwy Warszawskiej zaproponowali samorządowcy z kilku gmin powiatu wołomińskiego, przez które przebiega S8 (Marki, Radzymin, Wołomin, Zielonka, Dąbrówka, Klembów, Kobyłka). W maju 2020 roku wójtowie i burmistrzowie tych gmin wystąpili do rad gminnych, do ministra obrony narodowej i do GDDKiA z wnioskiem o nadanie trasie nazwy „Aleja Bohaterów Bitwy Warszawskiej 1920”. Do inicjatywy dołączyła wkrótce większość gmin położonych przy trasie S8 od Warszawy w kierunku Białegostoku. 
Uroczyste nadanie nowego imienia trasie i odsłonięcie głazu miało miejsce w sobotę 15 sierpnia 2020 roku. Służby GDDKiA ustawiły 90 tablic informujących o patronacie na całym odcinku drogi.
Historia przebiegu.
Trasa pojawiła się po raz pierwszy w sieci autostrad i dróg ekspresowych na mocy rozporządzenia Rady Ministrów z 28 września 1993 roku – określono trasę jako:
W kolejnym rozporządzeniu, wydanym w 1996 roku, arteria jest wymieniona jako droga ekspresowa S8 Warszawa – Piotrków Trybunalski, S18 na odcinku Warszawa – Białystok oraz S61 na odcinku Augustów – Suwałki – Budzisko.
W rozporządzeniu Rady Ministrów z 29 września 2001 r. określono przebieg drogi ekspresowej S8 jako: Wrocław "wariant (Psie Pole)" – Kępno – Wieruszów – Sieradz – Łódź oraz Warszawa – Ostrów Mazowiecka – Białystok – Augustów – Budzisko – granica państwa (kierunek Kowno). W rozporządzeniu tym fragment drogi przebiegający przez Wrocław może być wariantowo wybudowany i oznaczony jako autostrada A8, wówczas S8 zaczynałaby się od węzła na Psim Polu. Droga ma także przerwę na odcinku Łódź – Warszawa.
W rozporządzeniu z 2004 roku autostrada A8 nie jest już wariantem, a jest określana jako "autostradowa obwodnica Wrocławia na odcinku A4 – Psie Pole". Określono także przebieg między Łodzią a Warszawą, gdzie S8 ma przerwę na odcinku Łódź – Piotrków Trybunalski, biegnąc na tym odcinku autostradą A1, dalej biegnie poprzednim śladem.
W 2009 roku zmieniając rozporządzenie z 2004 roku utworzono nową drogę ekspresową S61, która ma przejąć w Ostrowi Mazowieckiej ruch w kierunku Suwałk. Skrócono przebieg drogi S8 od strony północy do Choroszczy w pobliżu Białegostoku, gdzie ma łączyć się z S19.
W 2019 roku wydłużono docelowy przebieg drogi w jej południowym odcinku do Kłodzka.
Istniejące odcinki.
Status i oznaczenie drogi ekspresowej S8 mają wszystkie odcinki na trasie Wrocław – Białystok, o łącznej długości 564 km:
Kobierzyce – Łódź (Południe).
Odcinek o łącznej długości 208,3 km. W jego skład wchodzi fragment, oznaczony jako autostrada A8. Następujące fragmenty składają się na w/w odcinek:
Piotrków Trybunalski (Zachód) – Radziejowice.
Odcinek o łącznej długości 95,3 km.
Radziejowice – Przeszkoda.
Długość: 9,9 km. Projektowany odcinek położony jest w województwie mazowieckim, na terenie powiatów: żyrardowskiego i grodziskiego na obszarze gmin: Radziejowice i Żabia Wola oraz przebiega przez grunty miejscowości: Radziejowice, Krze Duże, Słubica, Oddział, Nowa Bukówka, Stara Bukówka, Huta Żabiowolska, Żabia Wola, Przeszkoda. Umowę o wartości 306,9 mln zł podpisano 8 lutego 2016 roku. Odcinek miał być oddany do użytku w lipcu 2019 roku. 10 października 2019 odcinek został oddany do użytku.
Przeszkoda – Paszków.
(dł. 11,6 km). Odcinek wybudowany w systemie „Projektuj i buduj” położony jest w województwie mazowieckim, na terenie powiatów: grodziskiego i pruszkowskiego na obszarze gmin: Żabia Wola, Nadarzyn oraz przebiega przez grunty miejscowości: Przeszkoda, Siestrzeń, Rozalin, Kostowiec, Urzut, Młochów, Stara Wieś, Rusiec, Nadarzyn, Kajetany, Paszków, Wolica. 30 listopada udostępniono do ruchu obie jezdnie trasy głównej na odcinku o łącznej długości 13,1 km. Odcinek oddano do użytku na zasadzie tymczasowej organizacji ruchu z ograniczeniem prędkości do 60 km/h, a odcinek ten nie był oznaczony jako droga ekspresowa. Udostępniono węzły Siestrzeń i Młochów, a na węźle Nadarzyn uruchomiona była jedynie relacja w kierunku Wólki Kosowskiej (w prawo na kierunku z Wrocławia). Udostępnienie trasy głównej nie oznaczało zakończenia inwestycji. Wykonawcy, zgodnie z zawartymi kontraktami realizowali roboty poza trasą główną, m.in. układanie nawierzchnię chodników i ścieżek rowerowych, budowa drogi lokalne i docelowe zjazdy do nieruchomości oraz prace przy humusowaniu i nasadzeniach zieleni. Z powodu odkrycia podczas prac cmentarza w Nadarzynie, na którego przebadanie archeolodzy potrzebowali blisko 7 miesięcy, wydłużono czas ukończenia inwestycji do sierpnia 2019 roku. 29 kwietnia 2019 roku oddano do użytku w całości węzeł Nadarzyn. 9 grudnia 2019 roku zniknęły ograniczenia prędkości do 60 km/h. Dzięki temu wprowadzono stałą organizację ruchu, a odcinek ten zyskał pełny standard drogi ekspresowej.
Paszków – Salomea (węzeł z Al. Jerozolimskimi).
Łączna długość: 15,5 km. Jest to fragment drogi S8 na odcinku Salomea – Wolica wraz z powiązaniem z drogą krajową nr 7. W skład wchodzą odcinki:
Warszawa węzeł "Konotopa" – Warszawa Modlińska*.
część Ekspresowej Obwodnicy Warszawy) o długości łącznej 22,1 km z następującymi fragmentami:
Marki – Wyszków.
Odcinek o łącznej długości 52,1 km z fragmentami:
Wyszków – Poręba.
Długość odcinka: 13 km. Przetarg na ten etap ogłoszono 21 października 2015, a umowę podpisano 28 stycznia 2016. Planowane ukończenie prac miało nastąpić w lipcu 2018 roku, ostatecznie jednak odcinek został oddany do ruchu 19 października 2018.
Poręba – Ostrów Maz. (południe).
Długość: 16,1 km. Wniosek o Zezwolenie na Realizację Inwestycji Drogowej złożony pod koniec grudnia 2014 roku, a przetarg na ten etap ogłoszono 31 grudnia 2014. Lata realizacji 2016-2018. Umowę podpisano 17 lutego 2016 roku. Czas na realizację wynosi 22 miesiące (z wyłączeniem okresów zimowych pomiędzy 15 grudnia a 15 marca), w związku z czym planowane oddanie do użytku nastąpi w połowie 2018 roku.
Otwarcie odcinka nastąpiło 17.09.2018.
Ostrów Mazowiecka – Białystok (węzeł Choroszcz, S19).
Odcinek o łącznej długości 97,1 km z fragmentami:
Odcinek Warszawa Opacz – Warszawa węzeł "Konotopa" jest fragmentem drogi ekspresowej S2, tym samym nie został wymieniony w powyższym wykazie, choć według obecnie obowiązującego rozporządzenia określającego przebieg dróg krajowych przebieg trasy został wyznaczony częściowo po śladzie Południowej Obwodnicy Warszawy, nie przerywając ciągłości S8.
Planowane odcinki.
Kłodzko – Wrocław.
W lutym 2018 r. podpisano umowę na opracowanie do 2020 r. koncepcji przebudowy drogi krajowej nr 8 od Wrocławia (Magnic) do Kłodzka na drogę ekspresową. Do czerwca 2019 roku opracowano studium techniczno – ekonomiczno – środowiskowe oraz przeprowadzono konsultacje społeczne proponowanych wariantów przebiegu drogi. 24 września 2019 odcinek został formalnie włączony do rozporządzenia w sprawie sieci autostrad i dróg ekspresowych. Po wskazaniu rekomendowanego przebiegu drogi dolnośląski oddział GDDKiA złożył do Regionalnego Dyrektora Ochrony Środowiska we Wrocławiu wniosek o wydanie decyzji środowiskowej dla całego odcinka. Realizację odcinka podzielono na trzy pododcinki: Kłodzko – Ząbkowice, Ząbkowice – Łagiewniki, Łagiewniki – Wrocław.
Historia budowy.
Oddział GDDKiA we Wrocławiu.
Wrocławski oddział GDDKiA zrealizował w latach 2009–2011 budowę następujących odcinków trasy S8:
Oddział GDDKiA w Poznaniu (realizowane przez GDDKiA w Opolu).
Poznański oddział GDDKiA zrealizował w latach 2009–2012 budowę następujących odcinków trasy S8:
Oddział GDDKiA w Łodzi.
Łódzki oddział GDDKiA na lata 2007–2015 zaplanował:
Oddział GDDKiA w Warszawie.
Warszawski oddział GDDKiA planował modernizację następujących odcinków drogi nr 8 do S8 lub budowę nowych fragmentów trasy:
Oddział GDDKiA w Białymstoku.
Białostocki oddział GDDKiA na lata 2007–2013 zaplanował modernizację następujących odcinków drogi nr 8 do parametrów drogi ekspresowej S8:
Inwestycje w latach 2007–2013 w ramach Programu Operacyjnego Infrastruktura i Środowisko.
"Źródło: Indykatywny wykaz kluczowych i dużych projektów dla Programu Operacyjnego Infrastruktura i Środowisko"
Protesty i konflikty.
Konflikt dotyczący przebiegu drogi ekspresowej S8 przez województwo łódzkie.
Droga ekspresowa S8 wywołuje lokalne kontrowersje. W pierwszym wariancie założono poprowadzenie trasy przez Łódź, Pabianice, Łask, Zduńską Wolę i Sieradz, a w drugim przez Piotrków Trybunalski, Bełchatów i Wieluń. We wrześniu 2006 roku pojawiła się trzecia koncepcja poprowadzenia trasy z pominięciem Zduńskiej Woli i Sieradza, bezpośrednio z Łasku do Złoczewa. Zamieszanie wywołał list wysłany przez Barbarę Kondrat, podsekretarza stanu w Ministerstwie Transportu. Z jego treści wynikało, iż przebieg trasy S8 nie został ostatecznie ustalony (są 3 warianty). Było to sprzeczne z rozporządzeniem Dz. U. z 2007 r. nr 35; poz. 220. 1 czerwca 2007 roku Generalna Dyrekcja Dróg Krajowych i Autostrad wydała opinię o przebiegu drogi ekspresowej S8 w wariancie południowym przez Piotrków Trybunalski, Bełchatów i Wieluń. Była to decyzja sprzeczna z rozporządzeniami kolejnych rządów, które wcześniej utrwalały plany przebiegu drogi S8 przez Łódź i Piotrków Trybunalski, z wykorzystaniem fragmentu autostrady A1. Ta decyzja postawiła pod znakiem zapytania plany budowy obwodnicy Łodzi i zaowocowała akcjami protestacyjnymi. 31 maja pierwsza z nich odbyła się w Zgierzu, gdzie na pół godziny zablokowano drogę krajową nr 1. 8 czerwca mieszkańcy Sieradza zablokowali drogę krajową nr 14. Kolejne blokady dróg między Łodzią a Wrocławiem zapowiadali mieszkańcy Pabianic, Łasku i Zduńskiej Woli. Domagali się od premiera Jarosława Kaczyńskiego dotrzymania obietnicy, że droga ekspresowa S8 połączy te miasta z Łodzią. Prezydent Łodzi Jerzy Kropiwnicki zagroził w oświadczeniu na stronach Urzędu Miasta Łodzi oraz w ogłoszeniach prasowych, że zgłosi do prokuratury niezgodną z logiką i nieuzasadnioną ekonomicznie decyzję GDDKiA. W komunikacie ogłoszonym przez GDDKiA wskazano jednak, że z uwagi na fakt, iż dobra droga jest istotnym elementem rozwoju każdego regionu, niezależnie od ustalonego przebiegu S8, podjęta została decyzja o przebudowie dróg nr 12 i 14, tak by stworzyć nowoczesne połączenie drogowe dla Pabianic, Łasku, Zduńskiej Woli i Sieradza, stanowiące wąskie gardła drogowe. Budując S8 w ustalonym wariancie, tak by ciężki ruch tranzytowy odbywał się po tej drodze, zaproponowano równoczesną budowę równoległej do dzisiejszych dróg 12 i 14 dwujezdniowej trasy o parametrach zbliżonych do drogi ekspresowej, z bezkolizyjnymi skrzyżowaniami, która zostałaby połączona zarówno z autostradą A1, jak i drogą S8.
Jako argumenty przemawiające za wyborem wariantu południowego przebiegu drogi S8 GDDKiA przedstawiła następujące fakty:
Po otrzymaniu całkowitej dokumentacji dotyczącej przebiegu drogi S8 (z uwzględnieniem okresu, gdy w planach była ona jeszcze autostradą A8) komisarz Unii Europejskiej do spraw polityki regionalnej, Danuta Hübner, oświadczyła, że z punktu widzenia Unii Europejskiej nie ma przeciwwskazań, by z funduszy infrastrukturalnych i spójności został dofinansowany wariant łódzki przebiegu drogi ekspresowej S8. Tym samym komisarz obaliła argument GDDKiA o niemożliwości finansowania tej inwestycji przez Unię. Zwróciła szczególną uwagę na fakt, że do wniosku o włączenie drogi S8 w rządowym wariancie przez Łódź do korytarza transeuropejskiego TEN-T dołączono błędną mapę lokalizacyjną z przebiegiem bełchatowskim. Pani komisarz obiecała umożliwienie przeprowadzenia korekty mapy, by była ona zgodna z wnioskowym stanowiskiem rządu.
W październiku 2007 roku w sporze o S8 niespodziewanie pojawiły się jednak nowe fakty przemawiające za przebiegiem drogi południowym wariantem, przez Piotrków Trybunalski, Bełchatów i Wieluń. Okazało się, że łódzki wariant trasy spowodowałby jej sąsiedztwo z planowaną złoczewską odkrywką bełchatowskiej kopalni węgla brunatnego. Pół miliarda ton węgla brunatnego w okolicy Złoczewa ma istotne znaczenie dla kopalni, która zasila największą polską elektrownię w Bełchatowie. W łódzkim wariancie droga S8 biegłaby 3 km od złoża, co mogłoby powodować jej zapadanie się.
Zwolennicy wariantu północnego odpowiedzieli na niektóre argumenty GDDKiA następującymi kontrargumentami:
Ponadto jako argumenty przemawiające na korzyść wariantu północnego przedstawiono:
W 2008 roku na stronie GDDKiA pojawiła się informacja o zmianach w przetargach na autostradę A1 Stryków – Pyrzowice i autostrady A2 Stryków – Konotopa. Zmiany te spowodowane zostały usankcjonowaniem przebiegu drogi ekspresowej S8 na terenie województwa łódzkiego w tzw. wariancie północnym.
Konflikt dotyczący obwodnicy Wieruszowa.
2 stycznia 2007 w Gazecie Wyborczej napisano, że zaprojektowany przebieg poszczególnych odcinków drogi nie był do końca spójny. W zatwierdzonym wcześniej projekcie dla województwa wielkopolskiego założono, że droga S8 utworzy południowe obejście Wieruszowa i przyjęto taki jej przebieg, by był on kontynuacją łódzkiego etapu drogi. Tymczasem w planach dla województwa łódzkiego, w którym Wieruszów leży, trasa ta miała biec na północ od miejscowości – w rezultacie okazało się, że na granicy województw oba planowane odcinki drogi zamiast się łączyć, mijały się o 5,5 km. Po kilku tygodniach ustalono jednak ostateczny przebieg tej trasy.
Dalszy rozwój.
W dalszej przyszłości planowane jest przedłużenie S8 do Kłodzka. Droga będzie miała 2 pasy ruchu na całej długości. 8 września 2018 r. podpisano umowę na opracowanie Studium Techniczno-Ekonomiczno-Środowiskowego dla budowy S8 do Kłodzka. Oddanie do ruchu planowane jest najwcześniej w 2026 roku.

</doc>
<doc id="114178" url="https://pl.wikipedia.org/wiki?curid=114178" title="Droga ekspresowa S14 (Polska)">
Droga ekspresowa S14 (Polska)

Droga ekspresowa S14 – polska droga ekspresowa; tzw. Zachodnia Obwodnica Łodzi oraz obwodnica Pabianic – w przyszłości połączy autostradę A2 (węzeł Emilia) z drogą ekspresową S8 (węzeł Róża) biegnąc południkowo po zachodniej stronie Łodzi, Zgierza i Pabianic. Łączna długość ok. 41 km. W całości przebiegać będzie w województwie łódzkim na obszarze gmin: Zgierz, Aleksandrów, Konstantynów i Pabianice oraz trzech dzielnic Łodzi: Górnej, Polesia i Bałut.
Przetarg.
2 października 2015 roku ogłoszono I etap przetargu na budowę trasy (II etap ogłoszono 01.12.2016 r.). Całość podzielona została na dwa zadania realizacyjne:
21 kwietnia 2017 r. przetarg został unieważniony. 18 maja 2017 skierowano do postępowania przetargowego zadanie optymalizacji projektu budowlanego i budowy drogi.
30 czerwca 2017 ogłoszony został drugi przetarg w systemie projektuj/optymalizuj i buduj.
Historia.
Trasa po raz pierwszy pojawiła się w sieci autostrad i dróg ekspresowych w 1996 roku, na mocy rozporządzenia Rady Ministrów. Już wtedy miała numer S14, a jej przebieg ustalono jako "Zachodnia Obwodnica Łodzi (A2 — A8)". Pomimo skrócenia autostrady A8 w 2001 roku do obwodnicy Wrocławia i włączeniu dalszego odcinka do trasy S8 nie zmieniono przebiegu S14. W kolejnych rozporządzeniach pozostawiono zarówno oznaczenie arterii jak i trasę.

</doc>
<doc id="114179" url="https://pl.wikipedia.org/wiki?curid=114179" title="Carl Humann">
Carl Humann

Carl Humann (ur. 4 stycznia 1839 w Steele, zm. 12 kwietnia 1896 w Izmirze) – niemiecki inżynier i archeolog-samouk.
Życiorys.
Urodził się w Steele na pograniczu Nadrenii i Westfalii (obecnie jest to część Essen). Uczęszczał do klasycznego gimnazjum w Essen. Inżynier budownictwa drogowego; absolwent Królewskiej Akademii Budowlanej w Berlinie. W czasie studiów słuchał wykładów Ernsta Curtiusa, późniejszego badacza starożytnej Olimpii. Po ukończeniu studiów wyjechał w 1861 do Lewantu na zaproszenie brata Franciszka, który pracował w administracji rządowej na wyspie Samos. Humann brał udział w budowie portu w Tirgani, a następnie pracował jako architekt i mierniczy w Izmirze, Konstantynopolu i na tureckich Bałkanach. Został protegowanym Wielkiego Wezyra Fuada-paszy. W 1864 trafił po raz pierwszy do miasta Bergama, w którego sąsiedztwie znajdowały się ruiny starożytnego Pergamonu. Zafascynowany starożytnością, powrócił w to miejsce w 1866, a korzystając z okazji, że zajmował się w pobliżu budową drogi, założył w Bergamie swoją kwaterę, i w wolnym czasie penetrował obszar antycznego miasta, próbując zainteresować znaleziskami niemieckich archeologów. Na ich sugestię podjął dokładne badania w Pergamonie, znaleziska wysyłał do berlińskich muzeów (od 1870). W 1872 na wniosek Curtiusa został mianowany członkiem Niemieckiego Instytutu Archeologicznego. Mimo iż przekazał do Berlina wiele eksponatów, nie zyskał wsparcia finansowego ze strony niemieckiej. Humann na kilka lat opuścił Bergamę. Dopiero Aleksander Conze, zainteresowany zalegającymi muzealne magazyny eksponatami, zachęcił Humanna do badań i zorganizował finansowe wsparcie. W 1878 Humann rozpoczął prace wykopaliskowe w Pergamonie. Efektem prac było odkrycie Wielkiego Ołtarza Zeusa (pergameński ołtarz; ponad 120 m długości), przedstawiającego sceny z gigantomachii i fryz Telefosa; płyty fryzu, pozyskiwane w kilku kampaniach, zostały przesłane do Berlina. Działalność Humanna nie ograniczała się wyłącznie do Pergamonu. W 1882 sporządził topograficzny plan i zdjął gipsowe formy z reliefów w hetyckim sanktuarium skalnym w Yazilikaya. W latach 1882-1883 wraz z Otto Puchsteinem badał tumulusy i hierotheseion Antiocha na górze Nemrut, leżącej na obszarze dawnego królestwa Kommagene. Następnie badał greckie miasto Magnezja. Od 1895 prowadził wykopaliska w Priene, które po jego śmierci kontynuował Theodor Weigand. Carl Humann zmarł w Izmirze, starożytnej Smyrnie.

</doc>
<doc id="114182" url="https://pl.wikipedia.org/wiki?curid=114182" title="Kinezjologia">
Kinezjologia

Kinezjologia (gr. "kinein" – poruszać się i "logos" – uczyć się) jest gałęzią nauki zajmującą się ruchem ciała człowieka.
Główne cele kinezjologii to:
Kinezjologia jest nauką interdyscyplinarną, korzysta z takich dziedzin jak: biologia, chemia, historia, fizyka, psychologia i socjologia.

</doc>
<doc id="114185" url="https://pl.wikipedia.org/wiki?curid=114185" title="Droga ekspresowa S51 (Polska)">
Droga ekspresowa S51 (Polska)

Droga ekspresowa S51 – polska droga ekspresowa, która łączy Olsztyn z drogą ekspresową S7 na węźle Olsztynek-Zachód. Jej długość wynosi ok. 34 km (częściowo pokrywa się z przebiegiem S16). W całości przebiega przez województwo warmińsko-mazurskie.
W 2005 droga ekspresowa S51 nie pojawiła się na publikowanej przez GDDKiA mapie przedstawiającej stan prac przygotowawczych na drogach ekspresowych w Polsce. Projekt budowy drogi ekspresowej S51 został ujawniony przez olsztyński oddział GDDKiA w lutym 2008. Zgodnie z planami projektowana trasa miała powstać po 2013 roku. Droga została wpisana do Programu Operacyjnego Infrastruktura i Środowisko. Została ukończona wraz z oddaniem ostatniego odcinka obwodnicy Olsztyna 1 lipca 2019.
Odcinki istniejące.
Odcinki istniejące o statusie drogi ekspresowej:

</doc>
<doc id="114190" url="https://pl.wikipedia.org/wiki?curid=114190" title="WFM M06">
WFM M06

WFM M06 – polski motocykl popularny produkowany przez Warszawską Fabrykę Motocykli w latach 1954-1966. Wyróżniał się prostą i tanią konstrukcją. Odporny na ciężkie warunki eksploatacji i łatwy do samodzielnej naprawy. Doskonale sprawdzał się w warunkach wiejskich na polnych drogach, często przeciążany. Ze względu na słaby silnik niezbyt nadawał się do dalekiej turystyki.
Konstrukcja motocykla oznaczona M06 opracowana została w 1952 roku przez Dział Motocykli BKPMot. jako następca produkowanych przez warszawską wytwórnię motocykli SHL M04 i M05. Pierwotną konstrukcję z pojedynczą ramą, nowym silnikiem S02, amortyzatorami z tłumieniem olejowym, progresywnymi sprężynami w widelcu teleskopowym oraz akumulatorem w instalacji elektrycznej uznano wówczas za zbyt drogą i skomplikowaną dla motocykla popularnego. W 1953 roku opracowano uproszczoną wersję M06 na podwójnej ramie spawanej z ceowników blaszanych, z dotychczasowym silnikiem S01 o nieco podwyższonej mocy. Wprowadzono amortyzowane zawieszenie tylnego koła na wahaczu oraz widelec teleskopowy, tyle że w również uproszczonej wersji bez tłumienia, konstrukcja widelca była oparta na stosowanym wcześniej w SHL M05. M.in. dzięki uproszczeniom możliwe okazało się szybkie uruchomienie produkcji i w grudniu 1954 wytwórnię opuściła seria informacyjna motocykli WFM M06. Konstruktorami modelu M06 byli między innymi inżynierowie: Jerzy Jankowski, Jan Ignatowicz, Krzysztof Brun.
W połowie 1955 roku produkcję tego samego modelu rozpoczęto w Wytwórni Sprzętu Komunikacyjnego w Świdniku pod znakiem WSK. W późniejszych latach model M06 obie wytwórnie modernizowały niezależnie od siebie. W roku 1963 wprowadzono nowy typ motocykla M06 - WFM M06-S34. Główna zmiana konstrukcyjna polegała na wymianie silnika S01 na nowocześniejszy silnik typu S34, który powstał poprzez zmianę pojemności skokowej w silniku S32 (z 173 cm³ na 123 cm³). Zmieniono również ramę motocykla wprowadzając trzecią belkę usztywniającą ramę. Po formalnym połączeniu WFM z PZO, w 1965 r., wprowadzono model M06 S01-Z1 w którym montowano silnik S01-Z z Zakładów Metalowych w Nowej Dębie. W 1966 r. zakończono produkcję motocykli.
Dane.
Wersje sportowe.
W dziale Postępu i Sportu WFM zaprojektowano kilka wersji sportowych motocykla opartych na seryjnej M06: 

</doc>
<doc id="114198" url="https://pl.wikipedia.org/wiki?curid=114198" title="Herbjørg Wassmo">
Herbjørg Wassmo

Herbjørg Wassmo (ur. 6 grudnia 1942 w Øksnes, Vesterålen) – norweska pisarka.
Opublikowała dwa zbiory wierszy: "Skrzydlaty zespół" (1976) i "Czas powodzi" (1977), trylogię: "Dom ze ślepą werandą" (1981), "Niemy pokój" (1983), "Otwarte niebo" (1986), za którą otrzymała literacką nagrodę Rady Nordyckiej.
Najbardziej znaną powieścią Wassmo jest "Księga Diny" (1989), która została zekranizowana 2002 roku pod tym samym tytułem.
Powieści

</doc>
<doc id="114200" url="https://pl.wikipedia.org/wiki?curid=114200" title="Księga Diny">
Księga Diny

Księga Diny (ang. "I Am Dina") – zrealizowany w koprodukcji francusko-niemiecko-szwedzko-duńsko-norweskiej dramat filmowy z 2002 roku w reżyserii Ole Bornedala. Ekranizacja powieści Herbjørg Wassmo o tym samym tytule.

</doc>
<doc id="114205" url="https://pl.wikipedia.org/wiki?curid=114205" title="Gwiazdnica pospolita">
Gwiazdnica pospolita

Gwiazdnica pospolita ("Stellaria media" (L.) Vill.) – gatunek rośliny z rodziny goździkowatych ("Caryophyllaceae").
Zasięg geograficzny.
Gatunek kosmopolityczny występujący na całym świecie. Na półkuli południowej sięga po wyspy wokół Antarktydy, na półkuli północnej po archipelag Svalbard (około 78° szerokości geograficznej. W Europie Środkowej występuje od niżu po położenia górskie, wyjątkowo nawet po piętro subalpejskie. W Polsce jest bardzo pospolity na całym obszarze. Częściej występuje na obszarach o klimacie wilgotnym i chłodniejszym, w górach sięga po piętro kosodrzewiny.
Zastosowanie.
Roślina jadalna.
Liście gwiazdnicy pospolitej są smaczne. Można je spożywać nawet na surowo, jednak lepiej po przegotowaniu, zawierają bowiem saponiny. Można je dodawać do zup. Można je zbierać również podczas bezśnieżnej zimy. W Japonii często na wiosnę z gwiazdnicy z ryżem robi się zupę ryżową zwaną "hakobe". Liście gwiazdnicy są jednym z siedmiu ziół ("haru no nanakusa") spożywanych w siódmym dniu Nowego Roku (dawniej w chińskim kalendarzu księżycowym był to siódmy dzień pierwszego miesiąca). Dawniej zbierano nawet jej nasiona i dodawano je do zup, jednak ze względu na drobne rozmiary jest to zajęcie tylko dla bardzo zdeterminowanych.
Szkodliwość i zwalczanie.
Jest niezbyt uciążliwym chwastem, ale w uprawach trzeba ją zwalczać. Większym roślinom nie jest w stanie zaszkodzić, największe szkody wyrządza młodym siewkom roślin uprawianych przez siew, rozwija się bowiem szybciej od nich i zagłusza je. W rozrośniętych już plantacjach 5-25 roślin gwiazdnicy na 1 m2 zmniejsza plon o około 5% (w zależności od rodzaju roślin uprawnych). Przy dużej ilości utrudnia zbiór plonów. Gwiazdnica pospolita jest gatunkiem bardzo inwazyjnym, gdyż jej nasiona kiełkują w niskich temperaturach, mają długą żywotność, a roślina może wytworzyć kilka pokoleń w ciągu roku.
Ogranicza się jej liczebność poprzez wiosenne bronowanie pól, podorywkę po zbiorze plonów, unikanie przeazotowania gleby, używanie materiału siewnego pozbawionego nasion chwastów, niszczenie chwastów na nieużytkach, rowach i terenach przylegających do pól uprawnych oraz oczyszczanie maszyn rolniczych z chwastów. Jeżeli do nawożenia pól wykorzystywany jest kompost lub obornik, powinien on być dobrze przefermentowany. Na niedużych powierzchniach wskazane jest ściółkowanie upraw.
Chemicznie zwalcza się ją tylko w razie ostatecznej konieczności. Istnieją liczne herbicydy zarejestrowane do zwalczania gwiazdnicy pospolitej. Wybiera się je w zależności od gatunku uprawianej rośliny i stosuje zgodnie z zaleceniami producenta. Herbicydy o działaniu totalnym stosuje się tylko na zagonach i przed uprawą roślin.

</doc>
<doc id="114215" url="https://pl.wikipedia.org/wiki?curid=114215" title="2. List Jana">
2. List Jana

Drugi List św. Jana [2 J lub 2 Jan] – księga Nowego Testamentu przypisywana apostołowi Janowi, autorowi Ewangelii Jana, autor podobnie jak w 3. Liście Jana nazywa siebie prezbiterem. List skierowany do „Wybranej Pani” – co zapewne oznacza nieznaną nam gminę chrześcijańską. Z 13 wersetów 7 znajduje się w 1. Liście Jana. List zaleca miłość braterską i przestrzega przed „zwodzicielami”, „którzy nie uznają, że Jezus Chrystus przyszedł w ciele ludzkim” (werset 7).
Autor nie podaje swego imienia, określa siebie mianem „prezbitera” (starszego).
Co do miejsca i czasu powstania Listu nie można nic pewnego powiedzieć. Przypuszcza się, że powstał w końcu I wieku w Efezie. Odbiorcami Listu jest bliżej nam nieznana wspólnota chrześcijan, prawdopodobnie z Azji Mniejszej.
Panią wybraną prawdopodobnie nie jest jakaś chrześcijanka goszcząca misjonarzy (tak chciał Klemens Aleksandryjski), przyjmuje się na ogół, że jest to symboliczne określenie Kościoła. Dziećmi „Pani” są członkowie wspólnoty.
Ze względu na krótkość Listu brak głosów w najwcześniejszej tradycji poświadczających jego kanoniczność. Dopiero w połowie III wieku uznany został powszechnie za kanoniczny. Wątpliwości co do kanoniczności ożyły ponownie w okresie reformacji. Marcin Luter przypisał mu niższą kanoniczność.

</doc>
<doc id="114217" url="https://pl.wikipedia.org/wiki?curid=114217" title="Droga ekspresowa S22 (Polska)">
Droga ekspresowa S22 (Polska)

Droga ekspresowa S22 – droga ekspresowa z Elbląga (węzeł Elbląg Wschód: droga ekspresowa S7) w kierunku Kaliningradu poprzez otwarte 3 grudnia 2010 roku przejście graniczne Grzechotki-Mamonowo (granica państwa z Rosją – obwód kaliningradzki), o łącznej długości 50,6 km. Leży w całości na obszarze województwa warmińsko-mazurskiego.
Na całej swojej długości jest drogą ekspresową jednojezdniową, jednak zachowana jest rezerwa terenowa na drugą jezdnię, którą także uwzględniono przy budowie wiaduktów nad drogą.
Droga Elbląg – Królewiec (wschodni fragment tzw. Berlinki) była budowana przez Niemców od grudnia 1933 i została otwarta 12 czerwca 1937 roku jako tymczasowo jednojezdniowa autostrada. Zniszczona podczas działań wojennych w 1945 i zaniedbana w latach późniejszych. Na przełomie XX i XXI w. na śladzie nieistniejącej jezdni zbudowano nowe mosty nad Omazą, Pasłęką, Młynówką.
Historia.
Trasa S22 po raz pierwszy pojawiła się w sieci autostrad i dróg ekspresowych w październiku 1993 roku jako droga ekspresowa bez numeru, o relacji "Elbląg – Grzechotki (KALININGRAD)".
21 lutego 1996 r., na mocy rozporządzenia Rady Ministrów, otrzymała oznaczenie S50, a jej przebieg wydłużono w kierunku Tczewa, do autostrady A1. W listopadzie 2001 roku zmieniono numer na S22 i skrócono trasę do Elbląga. Oznaczenie i przebieg obowiązują w tej postaci do dzisiejszego dnia.
Przebieg przebudowy.
30 sierpnia 2005 roku otwarto bezkolizyjny węzeł Elbląg Wschód na skrzyżowaniu dróg krajowych nr 7 (obecnie S7) i 22. W 2005 GDDKiA ogłosiła przetargi na przebudowę DK22 do standardu drogi ekspresowej:
24 kwietnia 2006 GDDKiA podpisała umowę z portugalsko-polskim konsorcjum budowlanym na wykonanie odcinka III drogi S22 – z Elbląga do Chruściela o długości 28,8 km z planowanym terminem ukończenia do maja 2008 roku.
9 sierpnia 2006 GDDKiA podpisała umowę z firmą SKANSKA na przebudowę odcinka II Maciejewo – Chruściel. Termin realizacji podpisanej umowy wynosił 13 miesięcy od daty rozpoczęcia robót.
7 listopada 2006 GDDKiA podpisała umowę z austriacko-portugalskim konsorcjum budowlanym na przebudowę odcinka I Maciejewo – Grzechotki. Termin realizacji 14 miesięcy.
31 lipca 2008 zakończono wszelkie prace budowlane a 24 września cała droga S22 została przekazana do użytku.
Odcinki planowane.
W Narodowym Planie Rozwoju z 2005 roku pojawiła się informacja o projektowaniu drogi ekspresowej S22 na trasie Elbląg – Gorzów Wielkopolski jako uzupełnienia istniejącej sieci dróg ekspresowych oraz zrównoważenia regionalnego tej sieci. Droga ta planowana była do realizacji po 2013 roku. W takim wypadku S22 byłaby około 320 km dłuższa.

</doc>
<doc id="114220" url="https://pl.wikipedia.org/wiki?curid=114220" title="Ln">
Ln



</doc>
<doc id="114221" url="https://pl.wikipedia.org/wiki?curid=114221" title="Cray-1">
Cray-1

Cray-1 był superkomputerem zaprojektowanym w Cray Research przez zespół, w skład którego wchodził Seymour Cray (twórca technologii rejestrów wektorowych). Pierwszy system Cray-1 został zainstalowany w Los Alamos National Laboratory w 1976 r.
Opis.
Komputer Cray-1A wraz z freonowym systemem chłodzenia ważył 5,5 tony. Jednym ze środków uzyskania wielkich szybkości było skracanie połączeń kablowych. Cel ten narzucił przestrzenną strukturę komputera: został zbudowany z sekcji połączonych w kształt podkowy; najdłuższy przewód w systemie miał 122 cm. Komputer wykorzystywał procesor wektorowy i zawierał 200 000 specjalizowanych układów ECL. CRAY-1A posiadał 12,5-nanosekundowy okres zegara (80 MHz), 8 rejestrów wektorowych zawierających po 64 słowa oraz 1 milion 64-bitowych słów szybkiej pamięci (8 MB RAM). Mógł wykonywać ponad 80 milionów operacji zmiennopozycyjnych na sekundę (80 MFLOPS). W późniejszym okresie ustanowił rekord szybkości na poziomie 133 MFLOPS. Skonfigurowany z 1 milionem słów RAM, maszyna i jej systemy zasilające pobierały około 115 kW mocy; systemy chłodzące oraz pamięć dyskowa podwajały tę liczbę.
W 1978 r. został wydany pierwszy standardowy pakiet oprogramowania dla Cray-1 zawierający trzy główne produkty:
Historia.
National Center for Atmospheric Research (NCAR) stał się pierwszym oficjalnym klientem Cray Research w lipcu 1977 r., system kosztował 8,86 miliona USD (7,9 miliona USD za komputer i 1 milion USD za system dyskowy). Komputer zakupiony przez NCAR został wycofany z eksploatacji w styczniu 1989 r. Na świecie zostało sprzedanych około 80 komputerów Cray-1, kosztujących od 5 do 8 milionów USD.
Cray-1 został zastąpiony w 1982 r. przez 500 MFLOPS-owy Cray X-MP, pierwszy wieloprocesorowy komputer firmy Cray. W 1985 roku zaawansowany technicznie Cray-2, o szczytowej wydajności 1,9 GFLOPS, zastąpił pierwsze dwa modele. Osiągnął on jednak ograniczony sukces komercyjny ze względu na problemy w utrzymaniu wysokiej wydajności w rzeczywistych aplikacjach. Z tego powodu został stworzony Cray Y-MP, bardziej konserwatywnie zaprojektowany, ewolucyjny następca modeli Cray-1 i Cray X-MP. Pierwszego Craya Y-MP uruchomiono w roku 1988.

</doc>
<doc id="114230" url="https://pl.wikipedia.org/wiki?curid=114230" title="Stopień polimeryzacji">
Stopień polimeryzacji

Stopień polimeryzacji to liczba określająca z ilu merów jest przeciętnie zbudowany łańcuch danego polimeru.
Np. we wzorze ogólnym polietylenu:
CH3 to grupy końcowe, [-CH2CH2-] - to pojedynczy mer, a n to stopień polimeryzacji. 
Ze względu na to, że wiele polimerów stanowi statystyczną mieszaninę łańcuchów merów o różnej ich liczbie, mówi się o średnim stopniu ich polimeryzacji. Stopień ten wyznacza się dzieląc ich średnią masę cząsteczkową pomniejszoną o masę grup końcowych przez masę cząsteczkową jednego meru. W przypadku polimerów o bardzo dużej średniej masie cząsteczkowej masę grup końcowych można zignorować, bo ma ona pomijalnie mały wpływ na końcowy wynik.
Jeśli za podstawę tych obliczeń przyjmie się średnią liczbowo masę cząsteczkową otrzymuje się średni liczbowo stopień polimeryzacji. Jeśli podstawą obliczania jest średnia wagowo masa cząsteczkowa, otrzymuje się średni wagowo stopień polimeryzacji.

</doc>
<doc id="114231" url="https://pl.wikipedia.org/wiki?curid=114231" title="Stefan Jarosz">
Stefan Jarosz

Stefan Jarosz (ur. 14 października 1903 w Rozwadowie nad Sanem, zm. 31 marca 1958 w Warszawie) – polski geograf i podróżnik, krajoznawca, taternik, działacz ochrony przyrody.
Życiorys.
Był synem Karola Jarosza (urzędnika sądowego) i Marii z domu Małeckiej. Ukończył I Gimnazjum w Nowym Sączu. Działał na rzecz ochrony przyrody. Po studiach leśnych i geograficznych uzyskał w 1932 doktorat na podstawie pracy "Badania geograficzno-leśne w Gorcach". Uczestniczył w trzech wyprawach do Ameryki Północnej (1927–1938). Inicjator utworzenia Związku Podhalan w Północnej Ameryce. W czasie II wojny światowej pracował w 1940-1942 przymusowo w kamieniołomie w Łącku, w 1942 był leśniczym na Podhalu w Ludźmierzu, a w 1943-1945 nadleśniczym w Tatrach Polskich, w Nadleśnictwie Zakopane 1 z siedzibą w Jaszczurówce. Uczestniczył wtedy w działalności konspiracyjnej przeciwko okupantowi niemieckiemu i był to zarazem okres jego najżywszej działalności taterniczej; ze Stanisławem Siedleckim przeszedł on w 1943 pd.-wsch. ścianę Zamarłej Turni, a w 1944 pd. ścianę Żabiego Konia, w zimie zaś (12 III 1944) pn.-zach. ścianę Świnicy. W latach 1947-1952 wykładał na Uniwersytecie Poznańskim, a następnie na Uniwersytecie Warszawskim zostając w 1955 docentem. Pochowany w Alei Zasłużonych Cmentarza na Powązkach.
Niektóre prace:
Był młodszym bratem Mieczysława (1886–1972) i Feliksa (ur. 1897), obu legionistów oficerów Wojska Polskiego, adwokatów i obrońców w procesach politycznych; żonaty z Krystyną (1923–2014), z którą miał córkę Grażynę (ur. 1954, doktor mikrobiologii), oraz był wujem Janusza Szubera.
Upamiętnienie.
Na jego cześć powstał „Rezerwat przyrody im. doc. dr. Stefana Jarosza” w obrębie Wolińskiego Parku Narodowego o powierzchni 9,68 ha.
Poeta Janusz Szuber opisał osobę Stefana Jarosza w utworze "69/17", wydanym w tomiku poezji pt. "Powiedzieć. Cokolwiek" z 2011.

</doc>
<doc id="114232" url="https://pl.wikipedia.org/wiki?curid=114232" title="Kultura dominująca">
Kultura dominująca

Kultura dominująca – kultura w ujęciu dystrybutywnym, reprezentowana przez większość społeczeństwa lub przez społeczeństwo wpływające poprzez dyfuzję na kultury lokalne mniejszych społeczności. 
Kultura dominująca z jednej strony wpływa na kultury lokalne powodując ich regres lub nawet zanik. Jednakże wobec kultury dominującej podejmowane są działania przeciwstawne w formie ruchów kontrkulturowych czy tworzenia kultur alternatywnych. Ruch kontrkulturowy, przeciwstawiając się kulturze dominującej, często sięga do elementów kultur lokalnych ulegających zanikowi lub wypartych w przeszłości przez obcą wobec nich kulturę. Przykładem może być sięganie przez twórców muzyki black metalowej do elementów kulturowych charakterystycznych dla pierwotnych kultur europejskich wypartych przez chrześcijaństwo.

</doc>
<doc id="114233" url="https://pl.wikipedia.org/wiki?curid=114233" title="Legitymizacja władzy">
Legitymizacja władzy

Legitymizacja władzy, również prawomocność władzy (dosł.: "upoważnienie do działania") – 1. uprawnienie rządzących do podejmowania wiążących decyzji, przy równoczesnej aprobacie rządzonych; 2. wysiłki podejmowane w celu wywołania i utrzymania opinii, że istniejące instytucje polityczne są najbardziej odpowiednie i właściwe dla społeczeństwa (Seymour Martin Lipset).
Udzielenie legitymizacji opiera się na kryterium dobrowolności, a więc wyklucza przemoc i strach jako źródło podporządkowania. W państwach demokratycznych najbardziej rozpowszechnioną formą legitymacji władzy są wolne wybory, co łączy się z przekonaniem, że źródłem władzy jest naród. W systemach niedemokratycznych czynnikiem legitymizującym władzę jest ideologia.
Istnienie legitymizacji zmniejsza szanse napięć i destabilizacji państwa. Przeciwieństwem legitymizacji jest delegitymizacja systemu politycznego.
Legitymizacja u Maxa Webera.
Pojęcie legitymizacji władzy zostało rozpowszechnione przez Maxa Webera, który wyróżnił 3 jej źródła (w politologii określa się je mianem typologii władzy i panowania):
Legitymizacja według Davida Eastona.
David Easton przedstawia bardziej empiryczne kryteria legitymizacji władzy:
Te trzy formy legitymizacji nie wykluczają się. Spójność tych elementów zapewnia stabilność systemu politycznego.
Legitymizacja według Davida Beethama.
David Beetham wyróżnia z pojęcia legitymizacji władzy trzy elementy:

</doc>
<doc id="114234" url="https://pl.wikipedia.org/wiki?curid=114234" title="Naznaczanie">
Naznaczanie



</doc>
<doc id="114235" url="https://pl.wikipedia.org/wiki?curid=114235" title="Makromonomer">
Makromonomer

Makromonomer to polimer lub oligomer zdolny do dalszej polimeryzacji.
Normalnie, polimery stanowiące gotowe produkty, np. tworzywa sztuczne są związkami chemicznymi, które w warunkach ich stosowania nie podlegają żadnym reakcjom chemicznym. Makromonomery natomiast posiadają zazwyczaj na obu końcach nieprzereagowane grupy funkcyjne, dzięki czemu mogą one z sobą dalej reagować tak samo jak wyjściowe monomery.
Większość makromonomerów otrzymuje się poprzez dodanie w trakcie reakcji polimeryzacji ściśle obliczonej ilości specjalnego związku chemicznego, który jest nazywany środkiem zakańczającym. Jeśli np. doda się środek zakańczający w takiej proporcji, że występują dwie jego cząsteczki na 100 cząsteczek monomeru, otrzyma się makromonomer, w którym jest 100 merów pierwotnych oraz dwa mery końcowe pochodzące od środka zakańczającego.
Makromonomery stosuje się w trzech przypadkach:

</doc>
<doc id="114236" url="https://pl.wikipedia.org/wiki?curid=114236" title="Antonio Mercero">
Antonio Mercero

Antonio Mercero (ur. 7 marca 1936 w Lasarte-Oria, zm. 12 maja 2018 w Madrycie) – hiszpański reżyser filmowy, autor scenariuszy filmowych.
Ukończył prawo na uniwersytecie w Valladolid, w kolejnych latach podjął pracę w telewizji. Początkowo tworzył filmy reklamowe, stopniowo przechodząc do większych produkcji telewizyjnych i kinowych. Laureat wielu nagród kulturalnych.
Był m.in. reżyserem serialu telewizyjnego "Verano azul", wielokrotnie wyświetlanego w Polsce pod tytułem "Niebieskie Lato". Do znanych filmów Mercero zalicza się także krótkometrażowy horror "La Cabina" (1972).

</doc>
<doc id="114237" url="https://pl.wikipedia.org/wiki?curid=114237" title="Shrek">
Shrek

Shrek – amerykański film animowany z 2001 w reżyserii Andrew Adamsona i Vicky Jenson, będący adaptacją ilustrowanej książki "Shrek!" autorstwa Williama Steiga.
Film został nagrodzony Nagrodą Akademii Filmowej w kategorii najlepszy film animowany pełnometrażowy na 74. ceremonii wręczenia Oscarów. Był to pierwszy Oscar w tej kategorii, gdyż nagrodę tę zaczęto przyznawać od 2002.
Piosenki w filmie śpiewają: Smash Mouth, Joan Jett, The Proclaimers, Jason Wade, The Baha Men i Rufus Wainwright.
W 2020 roku film został dodany Narodowego Rejestru Filmowego Stanów Zjednoczonych i wybrany do przechowywania w Bibliotece Kongresu jako „film znaczący kulturowo, historycznie lub estetycznie”.
Animacja doczekała się trzech pełnometrażowych kontynuacji: "Shrek 2" (2004), "Shrek Trzeci" (2007) i "Shrek Forever" (2010), a także spin-offów – "Kot w butach" (2011) oraz "" (2022).
Premiera filmu w Polsce odbyła się w kinach 13 lipca 2001 roku z dystrybutorem UIP.
Fabuła.
Ogr o imieniu Shrek wiedzie samotne życie do czasu, gdy w wyniku represji okrutnego Lorda Farquaada na jego bagno zostają zesłane różne bajkowe postacie, m.in. Pinokio, Wilk i siedmiu krasnoludków. Chcąc odzyskać spokój na terenie swojej posiadłości, Shrek decyduje się na wyprawę do siedziby Farquaada, miasta Duloc, by odebrać prawa do swoich ziem. W wyprawie towarzyszy mu niezdarny i gadatliwy Osioł. Shrek i Farquaad zawierają układ: w zamian za otrzymanie dokumentu ogr zobowiązuje się uwolnić ze smoczej wieży piękną królewnę Fionę, którą Lord wybrał za pośrednictwem magicznego lustra na swoją przyszłą małżonkę. Po dotarciu do smoczej wieży Shrek odbija Fionę i wychodzi cało z potyczki ze smoczycą, która chwilę później zakochała się w Ośle.
Podczas drogi powrotnej nawiązuje się uczucie pomiędzy Shrekiem a Fioną. Żadne z nich nie zdobywa się jednak na miłosne wyznanie. Królewna w międzyczasie ujawnia swoją tajemnicę – po zachodzie słońca w konsekwencji rzuconego na nią uroku przemienia się w ogrzycę. Fiona, mimo uczucia, jakim darzy Shreka, decyduje się na ślub z Lordem Farquaadem, bo wierzy, że pocałunek z Lordem przerwie urok rzucony na nią. Shrek na skutek mobilizacji ze strony Osła rusza do Duloc, by wyznać uczucie Fionie. W ostatniej chwili przerywa ceremonię zaślubin, po czym wyznaje miłość Fionie, która po pocałunku przemienia się na stałe w ogra. Farquaad zostaje zjedzony przez smoczycę, a Shrek i Fiona biorą ślub.
Odbiór.
Box office.
Budżet filmu wyniósł 60 milionów dolarów. W Stanach Zjednoczonych i Kanadzie film zarobił blisko 268 mln USD. W innych krajach przychody wyniosły blisko 217 mln, a łączny przychód z biletów 484,4 miliona dolarów.
Krytyka w mediach.
Film spotkał się z dobrą reakcją krytyków. W serwisie Rotten Tomatoes 88% z 203 recenzji jest pozytywne, a średnia ocen wyniosła 7,81/10. Na portalu Metacritic średnia ocen z 34 recenzji wyniosła 84 punkty na 100.
Nagrody i nominacje.
Film zdobył wiele nagród m.in.:
Był ponadto nominowany do Oscara w kategorii Najlepszy Scenariusz Adaptowany. Otrzymał również 4 nominacje do MTV Movie Awards w kategoriach Najlepszy Film, Najlepsza Rola Komediowa (zarówno Mike Myers, jak i Eddie Murphy) oraz Najlepszy Zespół (Cameron Diaz, Eddie Murphy i Mike Myers).

</doc>
<doc id="114240" url="https://pl.wikipedia.org/wiki?curid=114240" title="Atak dnia narodzin">
Atak dnia narodzin



</doc>
<doc id="114242" url="https://pl.wikipedia.org/wiki?curid=114242" title="Arno Babadżanian">
Arno Babadżanian

Arno Babadżanian (, ; ur. 22 stycznia 1921 w Erywaniu, zm. 11 listopada 1983 w Moskwie) – radziecki kompozytor i pianista ormiańskiego pochodzenia.
Komponował kantaty i pieśni oraz utwory instrumentalne. Łączył nowoczesne trendy muzyczne z tradycyjną muzyką ormiańską.
W Polsce znana jest jego piosenka "Serce na śniegu" w wykonaniu Muslima Magomajewa, a z polskimi słowami Zbigniewa Staweckiego będąca w repertuarze m.in. Reny Rolskiej i Marii Warzyńskiej, oraz piosenka "Zwodzony most", z polskimi słowami Andrzeja Bianusza, z repertuaru Ireny Santor. Laureat Nagrody Stalinowskiej, Ludowy Artysta ZSRR, odznaczony m.in. Orderem Lenina.

</doc>
<doc id="114243" url="https://pl.wikipedia.org/wiki?curid=114243" title="Alicia Markova">
Alicia Markova

Dame Alicia Markova, właśc. Lilian Alicia Marks (ur. 1 grudnia 1910 w Londynie, zm. 2 grudnia 2004 w Bath) – tancerka brytyjska.
Życiorys.
Od 11. roku życia brała lekcje baletu w Londynie u S. Astafjewej, Nikołaja Legata i Enrico Cecchettiego. W 1926 została członkiem zespołu Ballets Russes Siergieja Diagilewa i zgodnie z panującą wówczas opinią, że dobrymi tancerkami mogą być tylko Rosjanki, „zrusyfikowała” swoje nazwisko. Po śmierci Diagilewa (1929) pracowała w innych zespołach – Camargo Society (1931), Rambert Ballet i Vic-Wells Ballet (późniejsze Sadler’s Wells Ballet i Royal Ballet, 1931–1935), Markova-Dolin Ballet w Londynie (1935–1938, który zakładała wspólnie z Antonem Dolinem), Ballet Russe de Monte Carlo (1938–1941), American Ballet Theatre w Nowym Jorku (1941–1945). W 1945 wraz z Dolinem wznowiła działalność zespołu baletowego Markova-Dolin, gdzie była baleriną do 1952; w 1950 nazwę zespołu zmieniono na London’s Festival Ballet.
Miała także na koncie liczne występy gościnne, m.in. w Kanadzie i Danii. Zakończyła karierę w 1962 i zajęła się działalnością pedagogiczną. W 1963 została odznaczona Orderem Imperium Brytyjskiego (z tytułem "Dame").
Wśród jej najbardziej znanych ról wymienia się tytułowego "Słowika" (do muzyki Strawinskiego), tytułową "Giselle" (do muzyki Adama), Odette w "Jeziorze łabędzim" (do muzyki Czajkowskiego), Ptaka w "Ognistym ptaku" (do muzyki Strawinskiego). W okresie II wojny światowej występowała także w hollywoodzkich produkcjach filmowych.

</doc>
<doc id="114245" url="https://pl.wikipedia.org/wiki?curid=114245" title="Bitwa nad rzeką Metaurus">
Bitwa nad rzeką Metaurus



</doc>
<doc id="114247" url="https://pl.wikipedia.org/wiki?curid=114247" title="Johann Christian Bach">
Johann Christian Bach

Johann Christian Bach (ur. 5 września 1735 w Lipsku, zm. 1 stycznia 1782 w Londynie) – jeden z najbardziej wszechstronnych kompozytorów drugiej połowy XVIII wieku, syn Johanna Sebastiana Bacha. Styl jego muzyki, często określany jako galant, wywodzi się z orkiestrowej muzyki baroku oraz przede wszystkim opery. Miał olbrzymi wpływ na muzykę Wolfganga Amadeusa Mozarta. Cechy szczególne jego muzyki to wdzięczna melodyka, doskonałe wyczucie formy oraz pomysłowość w wykorzystaniu faktury i kolorystyki orkiestrowej. Jego działalność muzyczna z Karlem Friedrichem Ablem miała olbrzymi wpływ na ukształtowanie się publicznych koncertów w Londynie.
Życiorys.
Niemcy.
Był dziesiątym, najmłodszym synem Johanna Sebastiana Bacha i jego drugiej żony, Anny Magdaleny. Niewiele wiadomo o jego młodości. Naukę muzyki rozpoczął prawdopodobnie u kuzyna, Johanna Eliasa Bacha, który żył z rodziną w Lipsku w latach od 1738 do 1743. Najpewniej w ósmym lub dziewiątym roku życia edukacją syna zajął się sam Jan Sebastian. Johann Christian uczył się od ojca gry na instrumentach klawiszowych oraz teorii muzyki. Po śmierci ojca w 1750 roku opuścił rodzinne miasto i zamieszkał u brata, Carla Philippa Emanuela w Berlinie, gdzie kontynuował naukę. Już wtedy był podziwiany jako wyśmienity klawesynista i dobrze zapowiadający się kompozytor.
Włochy.
W wieku 19 lat wyjechał do Włoch. Tam prawdopodobnie studiował u Giovanniego Battisty Martiniego w Bolonii. Wkrótce pozyskał sympatię i mecenat hrabiego Agostino Litta z Mediolanu. Te dwie ważne postacie starały się, by młody kompozytor przede wszystkim poświęcił się muzyce kościelnej. Johann Christian w 1757 roku zmienił wyznanie na rzymskokatolickie. Trzy lata później otrzymał zaszczytne stanowisko organisty katedry mediolańskiej. Zainteresowania syna Jana Sebastiana zmierzały jednak w kierunku muzyki świeckiej. 26 grudnia 1760 roku w Teatro Regio w Turynie miała miejsce premiera jego pierwszej opery, "Artaserse". Wkrótce później zaledwie 25-letni kompozytor miał zaszczyt skomponować operę dla teatru w Neapolu, na uroczystości imieninowe króla Hiszpanii Karola III. "Catone in Utica" odniosła wielki, międzynarodowy sukces. Posypały się zamówienia na kolejne opery, z Neapolu, Wenecji, Londynu.
Londyn.
W 1762 roku Johann Christian wyjechał do Londynu. Dostał zlecenie napisania dwóch oper. Sezon operowy Teatru Królewskiego otwierało pasticcio złożone z fragmentów jego własnych utworów. Opera "Orione" miała premierę 19 lutego, natomiast "Zanaida" 7 maja 1763 roku. Oba dzieła odniosły sukces. W odróżnieniu od teatrów dworskich na kontynencie, muzyka w Anglii była nastawiona na zysk, na dochody z biletów. Kompozytorzy nie mogli liczyć na stałą pracę u bogatych mecenasów, musieli co rok walczyć o angaż w teatrze czy przy organizowaniu koncertów symfonicznych. 
Pod koniec 1763 roku zmienił się zarząd Teatru Królewskiego. Nowe władze nie były przychylne niemieckiemu kompozytorowi, ale Bach pozostał na Wyspach, mimo że propozycjami kusił teatr w Neapolu. Kompozytor nie ograniczał się tylko do opery. Już wtedy cieszył się sympatią urodzonej w Niemczech królowej Charlotty. Dedykował jej koncerty klawesynowe op. 1. Wkrótce został królewskim nauczycielem muzyki. Uczył samą królową, jak i później jej dzieci gry na klawesynie. Akompaniował królowi Jerzemu III, grającemu na flecie. Organizował królewskie wieczory muzyki kameralnej. 
Johann Christian przez pierwszych szereg lat pobytu w Londynie wynajmował mieszkania. Na początku dzielił apartament z zarządzającą Królewskim Teatrem Colombą Mattei. Po jej powrocie do Włoch przeniósł się do kwatery w Soho, którą dzielił ze swoim rodakiem, Carlem Friedrichem Ablem. Muzycy bardzo się zaprzyjaźnili, zorganizowali pierwsze wspólne koncerty w Spring Gardens w 1764 roku. W tym samym roku na roczny pobyt w Londynie przybył ośmioletni Wolfgang Amadeus Mozart. Szybko zaprzyjaźnił się z Johannem Christianem Bachem. Wiadomo, że obaj kompozytorzy przynajmniej raz wspólnie improwizowali. Mozart pisał w listach o niezwykłym uroku osobowości królewskiego mistrza muzyki, jego skromności i łatwości w nawiązywaniu kontaktów. Nie ulega jednak wątpliwości, że Mozart również był pod wrażeniem Bachowskich kompozycji. 
Po rocznej przerwie, ponownej zmianie zarządu Teatru Królewskiego, Bach wrócił do twórczości operowej. Napisał otwierające sezon pasticcio, a 26 stycznia 1765 roku premierę miała jego opera "Adriano in Siria". Była to pierwsza opera Bacha, która nie osiągnęła przychylności publiczności. Muzyka była oceniana wysoko, ale publiczność oczekiwała czegoś bardziej zaskakującego. Ledwie 30-letni kompozytor zaczął uchodzić za zbyt zachowawczego, coraz bardziej niemodnego. W tym roku zaczęły się regularne koncerty abonamentowe Bach-Abel. Początkowo organizowane przez Teresę Cornelys w Carlisle House, Soho Square. W każdym sezonie koncertowym do 1774 roku odbywało się od 10 do 15 koncertów. Również w 1765 roku Johann Christian podjął pierwszą próbę zaistnienia jako kompozytor opery żebraczej na deskach Covent Garden Theatre. Opera balladowa "The Maid of the Mill" spotkała się z sympatią Londyńczyków. Rok później kompozytor wyszedł ze swoją twórczością do jeszcze szerszych mas, komponując pieśni dla śpiewaczki Elizabeth Billington do wykonywania w ogrodach Vauxhall. Również później Bach nie stronił od komponowania muzyki uchodzącej za prostszą, czy nawet plebejską. Kolejna jego opera dla Teatru Królewskiego, Carattaco z 1767 roku wykazuje bardzo dojrzały styl. Nie odniosła jednak takiego sukcesu, jak jego wczesne dzieła teatralne. 
W 1768 roku Bach podczas jednego z koncertów grał „solo na piano forte”, używając instrumentu Johannesa Zumpego. Był to pierwszy przypadek solowego użycia fortepianu podczas koncertu w Londynie. Dwa lata wcześniej Bach opublikował Sonaty op. 5 „pour le clavecin au le piano forte”. 
Warto zauważyć, że Johann Christian był bardzo lubianą osobą w Londynie. Pomagał uzdolnionym muzykom zaistnieć przed publicznością. Z listów i pamiętników wiemy, że był niezwykle sympatyczny, o dobrym sercu, zawsze chętnym do pomocy. Był również w dziedzinie muzyki instrumentalnej otwarty na nowości, nowe barwy dźwiękowe, nowe sposoby kształtowania formy. Powszechnie uważa się dziś, że jego najbardziej wartościowe dzieła to muzyka symfoniczna, koncertowa oraz szczególnie kameralna (Kwintety op. 11 na flet, obój, skrzypce, altówkę i continuo). 
W 1770 roku Bach wraz z Pietro Alessandro Guglielmim zaangażował się w londyńską premierę "Orfeo ed Euridice" Glucka. Reformatorska opera Christopha Willibalda została jednak poddana aranżacji na gust angielski, przez co zdaniem krytyków zupełnie straciła nowatorskie cechy. Aranżacja przyniosła jednak spory sukces. W tym samym 1770 roku Johann Christian, podobnie jak przed laty Händel, odnosząc coraz mniejsze sukcesy na polu dzieł operowych, spróbował swoich sił w oratorium. W każdy czwartek wielkiego postu oraz w czwartek tygodnia wielkanocnego – konkurując z podobnymi środowymi i piątkowymi koncertami w Theatre Royal przy Drury Lane i w Covent Garden – organizował w King’s Theatre koncerty oratoryjne. Została zaprezentowana m.in. Pasja Jommelliego, "Stabat Mater" Pergolesiego oraz – oratorium Johanna Christiana Bacha "Gioas, re di Giuda". Przedsięwzięcie okazało się finansowym fiaskiem, a kompozytor doznał upokorzenia, kiedy królowa kazała mu między aktami dać koncert organowy, który w dodatku został wyszydzony jako zbyt daleko odbiegający od haendlowskiej tradycji.
Mannheim.
Johann Christian dostał propozycję napisania opery z okazji obchodów imienin księcia Karola Teodora w ważnym centrum muzyki klasycystycznej, Mannheimie. Premiera "Temistoklesa" odbyła się 4 lub 5 listopada 1772 roku przed dystyngowaną publicznością i z udziałem najlepszych dostępnych wykonawców. Opera odniosła sukces. Rok później Bach napisał jeszcze operę "Lucio Silla", która również została ciepło przyjęta. 
Pomiędzy wizytami w Mannheim, Johann Christian pracował nadal jako nadworny muzyk królowej, podróżował po zachodniej Anglii dając koncerty m.in. w Blandford czy podczas Salisbury Musical Festival, a także kontynuował cykl koncertów Bach-Abel w Londynie. W tym też czasie zawarł związek małżeński z wieloletnią partnerką, włoską śpiewaczką operową Cecilią Grassi. Najpewniej chciał się ustatkować, zamieszkać z żoną we własnym apartamencie. Również ciągłe zmiany miejsc abonamentowych koncertów symfonicznych z jednej kamienicy czynszowej do innej zaczęło męczyć muzyków. 
W 1774 roku, wespół z Ablem i Giovannim Andreą Gallinim nabył nieruchomość na rogu Hanover Street i Hanover Square. Miejsce to miało stać się później widownią wielu ważnych wydarzeń muzycznych. 11 marca 1791 roku na salonach przy Hanover Square miał miejsce pierwszy publiczny koncert Josepha Haydna w Wielkiej Brytanii. Koncertowali tam później m.in. Ferenc Liszt, Anton Rubinstein, Felix Mendelssohn-Bartholdy, Joseph Joachim. Należność za nieruchomość mieli spłacać Abel i Bach w ratach z dochodów uzyskiwanych z koncertów organizowanych od 1775 roku w nowym miejscu. Wpływy z biletów zaczęły jednak szybko spadać, do czego przyczyniła się prężnie rozwijająca się, dająca modne koncerty konkurencja m.in. w londyńskim Panteonie przy Oxford Street. Nabycie nieruchomości przerosło Bacha, zaczął szybko popadać w problemy finansowe. Przy Hanover Square kompozytor zaprezentował między innymi kantaty "Cefalo e Procri" (1776) czy "Rinaldo ed Armida" (1778). Wrócił też do opery, gdzie wznowiona została opera "Orione". 4 kwietnia 1778 premierę miała nowa opera "La clemenza di Scipione". Gwiazda sławy Bacha jednak wyraźnie bledła. 
Rok później na zaproszenie Academie Royale de Musique w Paryżu Johann Christian wystawił, w obecności m.in. Marii Antoniny, nową operę w języku francuskim, "Amadis de Gaule". Premiera przypadła na sam szczyt sporu gluckinistów z piccinistami, gdzie muzyka Bacha została uznana za nijaką, nie opowiadającą się po żadnej z dwóch stron. Innym stawianym zarzutem była nieudana rewizja libretta Quinaulta z 1684 roku. Bach uznał podróż do Francji za klęskę. 
Po powrocie do Londynu nigdy już nie komponował oper. Poświęcił się muzyce symfonicznej i kameralnej, chociaż wpływy z biletów były coraz mniejsze. Jego twórczość powoli uchodziła za niemodną, ale wciąż był znany jako doskonały kompozytor i szanowano jego zdanie. Wkrótce jego sytuacja finansowa drastycznie się pogorszyła, kiedy na skutek plotki, według której Bach miał sprzedawać dom w Richmond, kredytodawcy zażądali uregulowania długów. Okazało się dodatkowo, że tamtejszy gospodarz Bacha manipulował rachunkami i uciekł z niebagatelną kwotą 1000 funtów szterlingów. Johann Christian podupadł na zdrowiu. Zmarł 1 stycznia 1782 roku, pogrzeb odbył się 6 stycznia w St Pancras. Jego długi, sięgające 4000 funtów szterlingów, nigdy nie zostały w pełni spłacone. Ani bilety z koncertów symfonicznych przy Hanover Square, ani prowizja z wznowionych oper Bacha w Teatrze Królewskim nie pozwoliły Cecilii Bach uregulować długów. Dopiero pomoc królowej w spłaceniu najbardziej pilnych opłat umożliwiła jej wyjazd z kraju.
Twórczość.
Twórczość Johanna Christiana Bacha dzieli się na:
Portrety.
Znane są dwa wizerunki kompozytora, często mylnie uważane za jedno w lustrzanym odbiciu. Oba portrety sporządził przyjaciel kompozytora, Thomas Gainsborough. Pierwszy, na którym Johann Christian zwrócony jest w prawą stronę, został ukończony w maju 1776 roku. O portret poprosił Bacha mistrz i przyjaciel, Giovanni Battista Martini. Portret dotarł do Bolonii pod opieką kastrata Francesco Roncaglia dopiero w dwa lata później. Druga praca została wykonana prawdopodobnie krótko później na prośbę hrabiego Hillingdonu. Dziś wystawiona w National Portrait Gallery w Londynie.

</doc>
<doc id="114248" url="https://pl.wikipedia.org/wiki?curid=114248" title="Listopad 2003">
Listopad 2003



</doc>
<doc id="114249" url="https://pl.wikipedia.org/wiki?curid=114249" title="1,3,5-Trioksan">
1,3,5-Trioksan

1,3,5-Trioksan – organiczny związek chemiczny, będący trimerem formaldehydu. Istnieje także jego izomer strukturalny – 1,2,4-trioksan – który występuje naturalnie w żywicy klonów, jednak sam w sobie nie ma żadnego praktycznego zastosowania.
1,3,5-Trioksan tworzy białe, igłowe kryształy, które topią się w temperaturze 61–62 °C. Trioksan wrze w 115 °C. Jest dobrze rozpuszczalny w wodzie, alkoholach i acetonie i eterach. Po rozpuszczeniu w wodzie częściowo rozkłada się do formaldehydu.
1,3,5-Trioksan powstaje spontanicznie w wyniku trimeryzacji formaldehydu, katalizowanej dowolnym kwasem:
Stężony roztwór wodny formaldehydu, gdy pozostawi się go na długo w niedomkniętej butelce, ulega zazwyczaj częściowej spontanicznej przemianie do 1,3,5-trioksanu.
Zastosowanie.
1,3,5-Trioksan jest stosowany jako wygodna forma transportowania formaldehydu, jako substrat w wielu syntezach organicznych o przemysłowym znaczeniu i jako dodatek do kosmetyków antybakteryjnych, insektycyd, środek pochłaniający przykre zapachy. Po sprasowaniu w tabletki jest stosowany jako wygodne paliwo turystyczne (tzw. suchy spirytus), podobnie jak urotropina. Jest także monomerem przy produkcji polioksymetylenu (POM) – polimeru o bardzo dobrych własnościach mechanicznych.

</doc>
<doc id="114250" url="https://pl.wikipedia.org/wiki?curid=114250" title="Wacław Ciepłucha">
Wacław Ciepłucha

Wacław Ciepłucha (ur. 5 kwietnia 1915 w Stralsundzie, zm. 6 lipca 2004 w Dobrym Mieście) – kapral Wojska Polskiego II RP, obrońca Westerplatte, odznaczony Orderem Virtuti Militari.
Życiorys.
Był jednym z trojga dzieci Adama i Aleksandry z Bieńkowskich, osiadłych i pracujących w Niemczech. Nakłaniani do zmiany obywatelstwa, Ciepłuchowie w 1918 wrócili do Polski i zamieszkali na wsi w okolicach Iłży. Wacław pracował od wczesnego dzieciństwa, pasł krowy u zamożnego gospodarza, a po ukończeniu czterech klas zaczął terminować w warsztacie kowalskim.
Od 1938 pełnił służbę wojskową w 4 Pułku Piechoty Legionów w Kielcach. 31 marca 1939 został przeniesiony do Wojskowej Składnicy Tranzytowej na Westerplatte. Tuż przed wybuchem wojny awansowany do stopnia kaprala. W czasie obrony Westerplatte należał do załogi moździerzy. Został ranny w głowę oraz przygnieciony gruzem w koszarach. Po kapitulacji Westerplatte trafił do niemieckiej niewoli. Został osadzony w Stalagu I A.
W latach 1945–1950 służył w Milicji Obywatelskiej, z której odszedł wskutek utraty oka. Następnie – do 1969 – pracował jako kowal w Warmińskiej Fabryce Maszyn Rolniczych w Dobrym Mieście. Jego kolejnym miejscem zatrudnienia była Spółdzielnia Inwalidów „Gwarancja” w Olsztynie. W 1975 przeszedł na emeryturę.
W 1989 został awansowany do stopnia podporucznika. Rok później przyznano mu także rentę inwalidy wojennego.
Zmarł 6 lipca 2004 w Dobrym Mieście. Został pochowany z honorami wojskowymi na miejscowym cmentarzu komunalnym.

</doc>
<doc id="114252" url="https://pl.wikipedia.org/wiki?curid=114252" title="Droga ekspresowa S7 (Polska)">
Droga ekspresowa S7 (Polska)

Droga ekspresowa S7 – budowana w Polsce droga ekspresowa między Gdańskiem a Rabką-Zdrojem, leżąca w ciągu tras europejskich E28 (na odcinku Gdańsk-Lipce – Elbląg-Wschód) i E77. Łączy aglomeracje trójmiejską, warszawską, kielecką i krakowską. Obwodnica Trójmiasta na odcinku Gdynia Wielki Kack-Gdynia Chylonia również jest oznaczona jak droga ekspresowa S7. Trasa S7 na odcinku Kraków Opatkowice – Rabka-Zdrój stanowi fragment zakopianki. Docelowo zaplanowano ją w przekroju 2×2 (dwie jezdnie po dwa pasy ruchu) z krótkimi fragmentami o układzie 2×3. Projektowana długość trasy wynosi 706 km, co czyni ją najdłuższą drogą szybkiego ruchu w Polsce.
Istniejące odcinki.
Istniejącymi fragmentami o statusie drogi ekspresowej lub wyższym są odcinki:
Gdańsk (węzeł Gdańsk-Południe) – Wschodnia obwodnica Płońska.
W jego skład wchodzą następujące odcinki o łącznej długości 278,9 km:
Warszawa Powązki (al. Prymasa Tysiąclecia) – Wisłostrada.
Odcinek oznaczony jako droga ekspresowa S7, poza docelowym przebiegiem S7:
Warszawa Powązki (al. Prymasa Tysiąclecia) – Lesznowola.
W jego skład wchodzą następujące odcinki o łącznej długość: 27,5 km, trzy z nich nie są oznaczone jako droga ekspresowa S7:
Tarczyn – granica województwa świętokrzyskiego i małopolskiego.
Łączna długość: 197 km. W jego skład wchodzą następujące odcinki:
Węzeł Szczepanowice – węzeł Widoma.
Odcinek długości ok. 14 km. Na budowę tego odcinka ofertę złożyło pięć firm. Najniższą cenę zaproponowała firma Mota-Engil Central Europe S.A. – ponad 508,1 mln zł, a najwyższą Berger Bau – prawie 723,4 mln zł. Pozostałe oferty pochodzą z firm Budimex S.A. (519,7 mln zł), konsorcjum firm Trakcja PRKiI S.A. Comsa S.A. Kauno tiltai, Przedsiębiorstwo Eksploatacji Ulic i Mostów Sp. z o.o. (581,2 mln zł) oraz konsorcjum firm Strabag Infrastruktura Południe Sp. z o.o. oraz Strabag Sp. z o.o. (613,8 mln zł). Wszystkie firmy zaproponowały termin realizacji 34 miesięcy, z gwarancją jakości na 10 lat. Na wykonawcę odcinka została wybrana firma Mota Engil Central Europe S.A. Umowę podpisano 8.01.2018 r. 28 sierpnia 2019 roku Wojewoda Małopolski wydał decyzję o zezwoleniu na realizację inwestycji drogowej (ZRID) na ten odcinek, a prace rozpoczęto 11 września 2019. Odcinek ten oddano do ruchu 4 października 2021 roku.
Kraków Nowa Huta (d. węzeł Igołomska) – Kraków Bieżanów (A4).
Fragment Wschodniej Obwodnicy Krakowa o łącznej długości 7,2 km. Składa się z dwóch odcinków:
Myślenice – Rabka-Zdrój (Chabówka).
Fragment zakopianki o łącznej długości 34,2 km. W jego skład wchodzą następujące odcinki:
Odcinki w budowie.
Płońsk Południe (w. Siedlin) – Czosnów Południe.
Odcinek ten podzielono na trzy mniejsze odcinki realizacyjne:
Droga na tym odcinku ma posiadać dwie jezdnie po trzy pasy ruchu. Pomiędzy miejscowościami Zakroczym (Ostrzykowizna) i Czosnów (14,6 km), zmodernizowany oraz poszerzony do przekroju dwóch jezdni po trzy pasy ruchu zostanie istniejący fragment drogi ekspresowej o nawierzchni wymagającej modernizacji. W oryginalnym przekroju dwóch jezdni po dwa pasy ruchu została ona oddana do użytku 16 czerwca 1990 (w 2017 roku wymieniono nawierzchnię jezdni północnej wraz z odcinkiem od Ostrzykowizny do Kroczewa).
Warszawa Lotnisko – Grójec.
Cały odcinek – 29,3 km. Na odcinku od węzła Warszawa Lotnisko do węzła Lesznowola zaplanowano dwie jezdnie, po trzy pasy ruchu. Dalej trasa – aż do obwodnicy Grójca – będzie miała dwie jezdnie, po dwa pasy ruchu. Przetarg ogłoszono 18 września 2015 w trybie „zaprojektuj i zbuduj”. 17 sierpnia 2017 podpisano umowy na budowę drogi ekspresowej S7 od węzła Lotnisko do obwodnicy Grójca. Według projektu umowy, termin oddania inwestycji do użytku przypada na kwiecień 2021 r.
Inwestycję podzielono na trzy fragmenty:
Granica woj. świętokrzyskiego (Moczydło) – węzeł Miechów.
Odcinek o długości 18,7 km. Przetarg wstępnie ogłoszono we wrześniu 2015 roku dla trasy Moczydło – Szczepanowice, jednak umowa nie została podpisana w wyniku unieważnienia decyzji środowiskowej na skutek protestów mieszkańców wsi Poradów dotyczących planowanego przebiegu drogi. Ponowny przetarg na projekt i budowę drogi na odcinku Moczydło – Miechów ogłoszono 9 września 2019 r. Termin składania ofert został wyznaczony na 29 października 2019 r. Umowa została podpisana 16 kwietnia 2020. Budowa rozpoczęła się w sierpniu 2020 r.
Miechów (bez węzła) – Szczepanowice (bez węzła).
Odcinek o długości 5,3 km. Przetarg wstępnie ogłoszono we wrześniu 2015 roku, jednak umowa nie została podpisana w wyniku unieważnienia decyzji środowiskowej na skutek protestów mieszkańców wsi Poradów dotyczących planowanego przebiegu drogi. Zgodnie ze stanem na dzień 16 kwietnia 2020 r., procedura odwoławcza nie została zakończona. 29 kwietnia 2020 roku ogłoszono ponowny przetarg na budowę tego odcinka. Umowę podpisano 8 lutego 2021 r.
Widoma (bez węzła) – Kraków (Węzeł Igołomska).
Długość ok. 18,3 km. Przetarg ogłoszono 18 września 2015 roku w trybie „zaprojektuj i zbuduj”. Na projekt i budowę odcinka III węzeł Widoma (bez węzła) – Kraków (z włączeniem do węzła Igołomska) złożyło oferty 11 firm, wszystkie zaproponowały 10 lat gwarancji i realizację zamówienia w 34 miesiące. Najniższą cenę, ponad 1,022 mld zł, wystawiła włoska firma Impresa Pizzarotti &amp; C. S.p.A., a najwyższą, ponad 1,483 mld zł, konsorcjum firm Gulermak Agir Sanayi Insaat ve Taahhut A.S. z Turcji i Przedsiębiorstwo Robót Mostowych Mosty-Łódź S.A. Oferta złożona przez firmę Impresa Pizzarotti została odrzucona, jednak firma odwołała się od tej decyzji i w kwietniu 2018 zdecydowano o ponownym rozpatrzeniu ofert na budowę tego odcinka. 26 września 2018 podpisano umowę na budowę odcinka z firmą Salini, która złożyła drugą w kolejności ofertę. Na wykonane zadania wyznaczono 34 miesiące od daty zawarcia umowy. Zgodnie z przewidywaniami na przełomie czerwca i lipca 2020 roku wojewoda małopolski powinien wydać zezwolenie na realizację inwestycji drogowej dla budowy niniejszego odcinka. 22 lipca 2020 roku wojewoda Małopolski wydał decyzję o zezwoleniu na realizację inwestycji drogowej tego odcinka. 7 grudnia 2020 GDDKiA odstąpiło od umowy z włoską firmą Webuild (d. Salini) z powodu „braku należytego wykonywania robót i braku pozytywnej reakcji na wezwania do poprawy oraz powstałą zwłokę w realizacji prac”. Umowę na kontynuację budowy odcinka podpisano 15 lipca 2021 r. z konsorcjum firm Gülermak i Mosty Łódź/
Odcinki planowane.
Czosnów – Warszawa.
Odcinek o długości około 23 km: w przygotowaniu, była planowana realizacja w systemie "zaprojektuj i zbuduj" w latach 2018–2022. Decyzję środowiskową dla części trasy GDDKiA uzyskała w 2018.
Kraków – Myślenice.
Odcinek o długości 24 do 29 km, w zależności od wariantu. W październiku 2020 r. GDDKiA ogłosiła prace koncepcyjne dla tego odcinka. Studium korytarzowe obejmowało powierzchnię blisko 3 tys. km kwadratowych na ternie siedmiu powiatów i 34 gmin. Jego wyniki zostały zaprezentowane 27 stycznia 2022 roku. Odrzucono możliwość przebudowy istniejącej drogi krajowej nr 7 do parametrów drogi ekspresowej i zaproponowano pięć korytarzy prowadzących całkowicie nowym śladem oraz jeden korytarz prowadzący w większości nowym śladem, z częściowym wykorzystaniem korytarza istniejącej drogi w gminie Myślenice.
Rabka Zabornia (koniec obecnego przebiegu drogi S7) – Chyżne (granica państwa).
W październiku 2019 roku Minister Infrastruktury zatwierdził do realizacji program inwestycji dla zadania „Budowa drogi dwujezdniowej klasy GP (na parametrach klasy S) w ciągu drogi krajowej nr 7 na odc. Rabka – Chyżne, proces przygotowawczy”.
Jak poinformował, rusza proces przygotowawczy dla tej inwestycji, w ramach którego powstanie opracowanie dokumentacji projektowej w zakresie studium korytarzowego z określeniem klasy technicznej planowanej drogi, zlecenie studium techniczno-ekonomiczno-środowiskowego z elementami koncepcji programowej wraz z materiałami do decyzji środowiskowej, uzyskanie decyzji środowiskowej.
Zakłada się budowę drogi klasy GP o długości ok. 35 km, budowę węzłów drogowych wraz z siecią dróg dojazdowych, obiektów inżynierskich, zabezpieczeń akustycznych, urządzeń ochrony środowiska i systemu odwodnienia. Kwestia klasy i przekroju tej drogi wynikać będzie z przeprowadzonych analiz w ramach studium korytarzowego oraz prognozy ruchu. Droga będzie dostosowana do nośności nawierzchni wynoszącej 115 kN/oś.
Istniejący już węzeł drogowy Rabka Zabornia jest przygotowany do dalszej rozbudowy trasy S7 w stronę granicy ze Słowacją w Chyżnem, w trakcie jego budowy przewidziano miejsce na budowę dodatkowych łącznic, oraz wykonano ich krótkie, początkowe fragmenty.
Na terenie Słowacji kontynuacją drogi S7 będzie projektowana, a częściowo, w krótkich fragmentach, już istniejąca, droga ekspresowa R3, która na Słowacji ma przebiegać od granicy z Polską w Chyżnem, przez Twardoszyn, Dolny Kubin, Martin, Zwoleń, do granicy z Węgrami w miejscowości Šahy, gdzie docelowo ma połączyć się z węgierską drogą szybkiego ruchu M2 wiodącą w stronę Budapesztu.
Inwestycje w ramach Programu Operacyjnego Infrastruktura i Środowisko.
"Źródło: Indykatywny wykaz kluczowych i dużych projektów dla Programu Operacyjnego Infrastruktura i Środowisko"

</doc>
<doc id="114263" url="https://pl.wikipedia.org/wiki?curid=114263" title="Terra Sancta College">
Terra Sancta College

Terra Sancta College – jeden z franciszkańskich konwentów w nowej części Jerozolimy w Izraelu.
Historia.
Kompleks Terra Sancta College został wybudowany w 1926 r. na szczycie wzgórza pośród pierwszych zabudowań dzielnicy żydowskiej Rehavia, jak również pośród pierwszych domów arabskiej dzielnicy Talbieh. Główny budynek kompleksu, dzieło włoskiego architekta Antonio Barluzziego, to czteropiętrowa budowla neoklasycystyczna w stylu z końca XIX w. Przylega do niego kaplica, jak również rezydencja wybudowana w 1933 r. Ogrom budynku i jego położenie na rogu jednego z głównych skrzyżowań miasta, nadają mu imponujący wygląd. Bryłę wieńczy wieżyczka, na której znajduje się kopia rzeźby Madonny z iglicy "Duomo" w Mediolanie.
Sam kompleks, zrealizowany przez włoskie Stowarzyszenie Świętego Pawła z Mediolanu, znany był przed II wojną światową, jako "dzieło kardynała Ferrari" i funkcjonował jako szkoła. Po zaledwie dwóch i pół roku swojej działalności, została ona jednak zamknięta ze względów finansowych. W listopadzie 1929 zadania instytucji przejęła Franciszkańska Kustodia Ziemi Świętej, która zorganizowała w budynku szkołę podstawową i średnią, nadając kompleksowi przy Keren Hayesod Street jej obecną nazwę, czyli Jerozolimski Terra Santa College. Szkoła działająca osiemnaście lat (1929-1947) była otwarta dla wszystkich uczniów "dobrego usposobienia (...) każdego wyznania i narodowości", o czym świadczy fakt, że w 1942 r. szkoła liczyła 475 uczniów różnego wyznania i narodowości. Uczęszczali do niej Arabowie zarówno chrześcijanie jak i muzułmanie, ale także Ormianie i Żydzi.
Organizacja szkoły, program nauczania, jak i wszelkiego rodzaju działalność pozalekcyjna opierały się na angielskim systemie szkół publicznych. Program szkolny był wzbogacony licznymi formami działalności sportowej, kulturalnej, społecznej i rekreacyjnej, które miały na celu ulepszenie formacji fizycznej i duchowej wychowanków. Od 1931 r. szkoła wydawała periodyk "The Review of the Terra Santa College", którego publikacja została zawieszona w 1942 r. z powodu braku papieru drukarskiego w czasie II wojny światowej. Ze względu na panującą wówczas międzynarodową sytuację polityczną dotychczasowa włosko brzmiąca nazwa szkoły "Terra Santa College", została zamieniona na łacińską – "Terra Sancta College". Na początku 1947 kompleks Terra Sancta College został włączony w brytyjską strefę bezpieczeństwa. Oznaczało to brak możliwości łatwego i wolnego dostępu do szkoły, zarówno dla studentów jak i profesorów, a co za tym idzie, zawieszenie jej działalności. W chwili wygasania mandatu brytyjskiego budynek został przejęty 15 maja 1948 przez Haganah – izraelską organizację wojskową, a pół roku później wynajęty przez Kustodię Ziemi Świętej Uniwersytetowi Hebrajskiemu. Od tego momentu Terra Sancta College służył jako centrum akademickie i administracyjne uniwersytetu, podczas gdy Kustodia, która nadal utrzymywała wewnątrz budynku symboliczną własność części jednego skrzydła, kontynuowała używanie przyległej do niego kaplicy.
Rozmowy pomiędzy Uniwersytetem Hebrajskim i Kustodią Ziemi Świętej doprowadziły do podpisania w 1998 r. porozumienia, na mocy którego katolicy odzyskali cały kompleks zabudowań w celu prowadzenia w nim własnej działalności. Od 2004 r. Terra Sancta College zamieszkuje na stałe wspólnota franciszkańska. Budynek jest siedzibą Centrum Kulturalnego Kustodii Ziemi Świętej, a także filią łacińskiej parafii w Jerozolimie. Na terenie obiektu mieszkają studenci uczęszczający na wykłady do Franciszkańskiego Studium Biblijnego, stypendyści Kustodii, jak również wolontariusze, którzy współpracują z Kustodią w licznych prowadzonych na terenie Jerozolimy badaniach naukowych, pracach duszpasterskich, przedsięwzięciach kulturalnych i społecznych.
Z franciszkańską wspólnotą w Terra Sancta College współpracują siostry ze zgromadzenia Franciszkanek Maryi Niepokalanej.

</doc>
<doc id="114280" url="https://pl.wikipedia.org/wiki?curid=114280" title="Cray-2">
Cray-2

Cray-2 – superkomputer z procesorami wektorowymi, zaprojektowany i oferowany przez Cray Research od początku 1985 roku. Zastąpił Cray X-MP, który do tego czasu był najszybszym komputerem na świecie. Cray-2 został pokonany pod względem wydajności dopiero przez ETA-10G w 1990 roku.
Budowa.
Cray-2 był systemem wieloprocesorowym z pamięcią współdzieloną wykonanym w technologii ECL i układami z arsenku galu (GaAs). Składał się z prostego procesora pierwszoplanowego, który wykonywał zadania systemowe, obsługiwał zadania I/O oraz synchronizował pracę pozostałych elementów systemu, i od 1 do 4 wektorowych procesorów drugoplanowych. Ponadto posiadał bardzo szybką pamięć współdzieloną, która była de facto podstawowym wąskim gardłem systemu, ponieważ podłączono ją z procesorami za pomocą pojedynczego portu dostępowego. Procesory drugoplanowe wykonywały właściwe obliczenia, a okres ich zegara wynosił 4,1 nanosekundy (244 MHz).
Historia.
Cray-2 był w przeważającej części produkowany dla Amerykańskich Departamentów Obrony oraz Energii, które były głównymi klientami. Superkomputery te wykorzystywane były głównie do badań nad bronią nuklearną lub w badaniach oceanograficznych (za pomocą sonaru). Cray-2 pracował także dla agencji cywilnych, takich jak np. NASA Ames Research Center, uniwersytetów oraz światowych korporacji.
Cray-2 mógł być zastąpiony przez Cray-3, lecz ze względu na problemy techniczne, nigdy nie zostało to urzeczywistnione. Następcą komputera Cray-2 został Cray X1, oferowany przez Cray Inc.

</doc>
<doc id="114286" url="https://pl.wikipedia.org/wiki?curid=114286" title="Ustawa o gospodarstwach rolnych">
Ustawa o gospodarstwach rolnych

Ustawa o gospodarstwach rolnych () – uchwalona przez Kongres Stanów Zjednoczonych ustawa z 1862 roku przyznająca każdemu obywatelowi, lub każdej innej osobie zamierzającej przyjąć amerykańskie obywatelstwo, 160 akrów (około 65 hektarów) niezamieszkanych ziem należących do państwa (a odebranych Indianom na mocy traktatów lub w drodze faktów dokonanych) i następnie możliwości ich kupna po nominalnej wartości po 5 latach ich zamieszkiwania. Ustawa jest jak do tej pory jedyną tak korzystną ustawą o osadnictwie ("land act") w historii USA – już nigdy później warunki nie były tak korzystne: duża powierzchnia ziemi, preferencyjne ceny rozłożone na bardzo korzystne raty. Jednak korzystający z niej osadnicy mieli obowiązek służenia w armii Północy podczas wojny secesyjnej, co było głównym celem wydania aktu. Celem ubocznym ustawy miało być zasiedlenie zachodniej części kraju (Dziki Zachód), ekspansja terytorialna USA, asymilacja tubylczych plemion, rozwój farmerstwa, była to także odpowiedź na działalność freesoilerów.
Do 1900 roku na podstawie tej ustawy rozdano 80 milionów akrów ziemi, podzielonych na około 600 tysięcy działek.

</doc>
<doc id="114288" url="https://pl.wikipedia.org/wiki?curid=114288" title="Leland H. Hartwell">
Leland H. Hartwell

Leland Harrison Hartwell (ur. 30 października 1939 w Los Angeles), biochemik amerykański, laureat Nagrody Nobla w dziedzinie medycyny w 2001 roku.
Studia ukończył na California Institute of Technology w 1961 roku, a tytuł doktora zdobył w roku 1964 na Massachusetts Institute of Technology. W latach 1965-1968 odbywał staż na Uniwersytecie Kalifornijskim w Irvine, po czym przeniósł się do University of Washington w Seattle.
Obecnie jest dyrektorem Centrum Badań nad Rakiem im. Freda Hutchinsona w Seattle.
W 1998 roku otrzymał amerykańską Nagrodę Laskera, razem z Brytyjczykiem Paulem Nurse i Japończykiem Yoshio Masui. W 2001 roku razem z Nurse i Timothy Huntem został laureatem Nagrody Nobla w dziedzinie fizjologii i medycyny za odkrycia dotyczące kontroli cyklu komórkowego, pozwalające stworzyć nowe możliwości w terapii chorób nowotworowych.

</doc>
<doc id="114291" url="https://pl.wikipedia.org/wiki?curid=114291" title="Cray X-MP">
Cray X-MP

Cray X-MP – superkomputer zaprojektowany, produkowany i sprzedawany przez Cray Research. Był pierwszą maszyną wieloprocesorową zbudowaną w tej firmie i trzymał miano najszybszego komputera na świecie w latach 1983–1985.
Konstrukcja.
Cray X-MP odziedziczył obudowę w kształcie podkowy po swoim poprzedniku Cray-1, co było możliwe dzięki zastosowaniu bardziej upakowanych układów (8-krotnie w porównaniu do jego poprzednika). Okres zegara wynosił tylko 8,5 nanosekundy (w porównaniu do 12,5 ns dla Cray-1A), dostarczając wydajność około 55 MFLOPS na procesor i 235 MFLOPS dla całej maszyny. Procesory posiadały wsparcie dla łańcuchowania potoków, równoległe potoki arytmetyczne i dostęp do pamięci współdzielonej poprzez kilka portów na procesor.
Cray X-MP był sprzedawany z 1 do 4 procesorów i z 1 do 16 megasłów (8–128 MB) głównej pamięci RAM. Ze względu na to, że początkowo rozmiar pamięci był ograniczony, poprzez wielkość 24-bitowych rejestrów adresowych, do 16 megasłów, zaprojektowano upgrade architektury adresacji pamięci, który powiększał zakres dostępnej pamięci do teoretycznych 2 GB.
Historia.
Głównym projektantem komputera był Steve Chen. W 1982 Cray X-MP/48 kosztował około 15 milionów USD plus dodatkowe koszty dysków. System początkowo pracował pod kontrolą systemu operacyjnego Cray Operating System (COS) wraz z UNICOS (odmianą UNIX System V) uruchomionym jako system operacyjny gościa. UNICOS stał się podstawowym systemem operacyjnym od 1984 roku. W 1986 Cray X-MP/48 osiągnął moc obliczeniową 713 MFLOPS w standardowym teście LINPACK.
Następcą serii X-MP został Cray Y-MP, a jego sprzedaż rozpoczęła się w 1988 roku; zaprojektowany bez rewolucyjnych zmian, jako ewolucyjne rozszerzenie serii X-MP z nowymi procesorami, których liczba mogła wzrosnąć do 16.

</doc>
<doc id="114294" url="https://pl.wikipedia.org/wiki?curid=114294" title="Walia (król wizygocki)">
Walia (król wizygocki)

Walia (? - 418/419) – król Wizygotów z rodu Baltów w latach 415-418/419.
Losy Walii przed jego wyniesieniem na tron wizygocki w 415 r. nie są znane. Niewiele wiadomo również o okolicznościach zabójstwa jego poprzednika, Sigeryka, oraz o motywach wyboru Walii na króla. Orozjusz wskazuje na jego antyrzymskie poglądy jako na jeden z powodów, dla których został wybrany przez Wizygotów na swojego władcę. 
W wyniku konfliktu z Cesarstwem, w celu uniezależnienia się od rzymskich dostaw żywności, Walia podjął próbę zajęcia ziem północno-zachodniej Afryki, która jednak zakończyła się klęską - burza morska zaskoczyła flotę Wizygotów w okolicach Gades i zmusiła Walię do rezygnacji z planów inwazji. 
Po niepowodzeniu prób zajęcia Afryki Walia podjął w 416 r. rokowania z Cesarstwem, zakończone szybko układem pomiędzy królem a cesarzem Honoriuszem. Od tego momentu w polityce Walii nastąpiła zmiana: z przeciwnika Cesarstwa stał się on najważniejszym jego sojusznikiem na półwyspie Iberyjskim. Pod rządami Walii Wizygoci przeprowadzili wiele kampanii w służbie cesarza Honoriusza. Pokonali zjednoczone siły Wandalów, Swebów i Alanów i pomogli w usunięciu uzurpatora Maksymusa (Maksyma).
W nagrodę za usługi oddane Cesarstwu Walia otrzymał od Honoriusza pozwolenie na zasiedlenie terenów Akwitanii przez Wizygotów. W trakcie zajmowania prowincji król umarł, a proces zasiedlania Akwitanii dokończył jego następca Teodoryk.

</doc>
<doc id="114298" url="https://pl.wikipedia.org/wiki?curid=114298" title="Paul Nurse">
Paul Nurse

Paul Maxime Nurse (ur. 25 stycznia 1949 w Londynie) – brytyjski genetyk i biochemik, uhonorowany Nagrodą Nobla 2001 za badania nad regulacją cyklu komórkowego. Dyrektor londyńskiego centrum nauk biomedycznych Francis Crick Institute
W latach 1976–1980 badając mutanty wzrostowe drożdży "Schizosaccharomyces pombe" odkrył białko cdc2, kinazę białkową zależną od cyklin, które ma centralną funkcję w regulacji cyklu komórkowego.
Życiorys.
W 1970 ukończył studia na Uniwersytecie w Birmingham, w roku 1973 obronił doktorat na Uniwersytecie Anglii Wschodniej. W latach 1996–2002 był dyrektorem generalnym Fundacji Imperium Brytyjskiego Badań nad Rakiem. Od roku 2003 jest prezydentem Uniwersytetu Rockefellera w Nowym Jorku. W 1989 został członkiem Royal Society, w 1998 uhonorowano go prestiżową amerykańską nagrodą naukową Laskera, razem z Lelandem Hartwellem i Yoshio Masui. W 2001 Uniwersytet Karola w Pradze przyznał mu tytuł doktora honoris causa. Paul Nurse znany jest z szerokich zainteresowań, wesołego usposobienia i upodobania do szybkich motocyklów. Właśnie bezpośredniość i miły charakter sprawiły, że prasa brytyjska nazywa go Davidem Beckhamem nauki.

</doc>
<doc id="114300" url="https://pl.wikipedia.org/wiki?curid=114300" title="Marta Fox">
Marta Fox

Marta Fox (ur. 1 stycznia 1952 w Siemianowicach Śląskich) – polska poetka, powieściopisarka i eseistka.
Działalność zawodowa i kulturalna.
Ukończyła filologię polską na Uniwersytecie Śląskim w Katowicach w 1974, w 1982 dodatkowo Studium Podyplomowe również z filologii polskiej przy tej samej uczelni. W latach 1974–1995 pracowała jako nauczycielka języka polskiego i bibliotekarka w V Liceum Ogólnokształcącym im. Broniewskiego w Katowicach.
Od 1983 zajmuje się także działalnością dziennikarską, redagując m.in. warszawską „Młodą Sztukę” (1987–1989). W latach 1993–1994 była zastępcą redaktora naczelnego „Górnośląskiego Diariusza Kulturalnego”. W latach 1995–1999 pełniła funkcję specjalistki ds. programu artystycznego w Miejskiej Galerii Sztuki „Extravagance” w Sosnowcu. Organizowała i prowadziła tam liczne spotkania z artystami, pisała reportaże o ich życiu, wstępy do katalogów wystaw Galerii, a także organizowała konkurs poetycki „Inspiracje”. W latach 1996–1997 redagowała dział poezji w kwartalniku humanistycznym „Wyrazy”. Od 2002 r. jest w zespole redakcyjnym literackiego pisma „Migotania”. Publikowała teksty na łamach m.in. „Gońca Teatralnego”, „Teatru”, „Opcji”, „Poezji”, „Autografu” (Gdańsk), „Magazynu Literackiego”, „Wiadomości Kulturalnych”, „Twojego Stylu”, „Śląska”, „Stron” i „Zwierciadła”.
Jest autorką opracowań kulturalnych, poświęconych m.in. konkursom literackim – Ogólnopolskiemu Konkursowi „Inspiracje” w Sosnowcu i Turniejowi Jednego Wiersza w Katowicach. Była także kierownikiem literackim Teatru Dzieci Zagłębia w Będzinie. Należy do Towarzystwa Kultury Teatralnej (w latach 1994–1998 prezes Oddziału Wojewódzkiego w Katowicach), Górnośląskiego Towarzystwa Literackiego oraz Stowarzyszenia Pisarzy Polskich.
Twórczość.
Marta Fox zadebiutowała w 1989 opublikowanym w piśmie „TAK i NIE” opowiadaniem "Gra", za które otrzymała Grand Prix w Konkursie Literatury Miłosnej w Lubinie. Jej wiersze tłumaczono na niemiecki, angielski i hiszpański. Na III Górnośląskim Festiwalu Kameralistyki prezentowała spektakl poetycki "Zapłakać czerwonym deszczem" do muzyki Bogdana Mizerskiego.
Tematem twórczości prozatorskiej Marty Fox są problemy dzieci i młodzieży, związane głównie z dojrzewaniem emocjonalnym. Autorka odmalowuje postacie bohaterów i środowisk w jakim się obracają (między innymi rodzinnym i szkolnym) z dużym znawstwem współczesnych realiów. Dotyczy to zwłaszcza języka, ale także zwyczajów, np. używania komputera (elektroniczny dziennik czy korespondencja przez pocztę elektroniczną). W książkach Marty Fox wyraźnie naszkicowana jest tematyka erotyki i seksu, traktowanych jako istotna część ludzkiego doświadczenia. Jej twórczość poetycka to w dużej części erotyki.
W książce „Coraz mniej milczenia”, napisanej na podstawie autentycznych relacji, zajmuje się zaburzonymi związkami między dorosłymi opiekunami i ich dziećmi bądź wychowankami, oraz wpływem takiej więzi na dojrzałe życie tych ostatnich (podobne wątki można znaleźć także we wcześniejszych książkach, np. „Magda.doc”). „Coraz mniej milczenia” ma nietypową formę literacką – składa się głównie z fabularyzowanych wspomnień oraz rozmów przeprowadzonych z ich bohaterami.
„Magda.doc” znajduje się na liście nadobowiązkowych lektur szkolnych, a w podręcznikach do języka polskiego (kl. IV i VI) przytaczane są cytaty z serii o Agatonie.
Życie prywatne.
Matka Magdy i Agaty. Agata Fręś (ur. 1979, po mężu Agata Kupicha) jest byłą żoną wokalisty zespołu Feel, Piotra Kupichy. Magdalena Fręś (ur. 1974, po mężu Magdalena Organ, pseudonim literacki Magda Fres) jest psychologiem, autorką artykułów i powieści.

</doc>
<doc id="114305" url="https://pl.wikipedia.org/wiki?curid=114305" title="Moment magnetyczny">
Moment magnetyczny



</doc>
<doc id="114306" url="https://pl.wikipedia.org/wiki?curid=114306" title="Tworzymir">
Tworzymir

Tworzymir – staropolskie imię męskie. Składa się z członu "Tworzy-" ("tworzyć") "-mir" ("pokój"). Oznacza prawdopodobnie "ten, który stwarza (kreuje) pokój".
Tworzymir imieniny obchodzi 26 marca.

</doc>
<doc id="114307" url="https://pl.wikipedia.org/wiki?curid=114307" title="Tworzysław">
Tworzysław

Tworzysław – staropolskie imię męskie. Składa się z członu "Tworzy-" ("tworzyć") "-sław" ("sława"). Oznacza prawdopodobnie "tego, który stwarza (kreuje) sławę". 
Żeńska forma: Tworzysława
Tworzysław imieniny obchodzi 31 grudnia

</doc>
<doc id="114309" url="https://pl.wikipedia.org/wiki?curid=114309" title="Mikroskopia porównawcza">
Mikroskopia porównawcza

Mikroskopia porównawcza – jedna z technik badań mikroskopowych wykonywana za pomocą mikroskopu porównawczego, stosowana m.in. w mechanoskopii.
Po raz pierwszy wykorzystana praktycznie w mechanoskopii przez rusznikarza Roberta Churchilla w 1928 roku do zbadania broni, z której zastrzelono londyńskiego konstabla.

</doc>
<doc id="114312" url="https://pl.wikipedia.org/wiki?curid=114312" title="Twardomir">
Twardomir

Twardomir – staropolskie imię męskie. Składa się z członu "Twardo-" ("twardy") "-mir" ("pokój, bezpieczeństwo, przyjaźń"). Może zatem oznaczać "trwały, stabilny pokój". Notowane w Polsce od 1237 roku. Forma pochodna: "Twardy".
Twardomir imieniny obchodzi 24 września i 24 listopada.

</doc>
<doc id="114313" url="https://pl.wikipedia.org/wiki?curid=114313" title="Twardosław">
Twardosław

Twardosław — staropolskie imię męskie. Składa się z członu "Twardo-" ("twardy") "-sław" ("sława"). Mogło zatem oznaczać "tego, który cieszy się niepodważalną sławą". Możliwe staropolskie zdrobnienia: Twardy, Twardosz, Twardawa (masc.), Twardziuk. Notowane w dawnych dokumentach od 1255 roku. 
Twardosław imieniny obchodzi 21 listopada.

</doc>
<doc id="114315" url="https://pl.wikipedia.org/wiki?curid=114315" title="Twardostoj">
Twardostoj

Twardostoj – staropolskie imię męskie. Składa się z członu "Twardo-" ("twardy") "-stoj" ("stać"). Może zatem oznaczać "krzepki, silny" albo "twardo walczący, dzielny".
Twardostoj imieniny obchodzi 10 października.

</doc>
<doc id="114317" url="https://pl.wikipedia.org/wiki?curid=114317" title="Mikroskop porównawczy">
Mikroskop porównawczy

Mikroskop porównawczy – jeden z rodzajów mikroskopów, wynaleziony przez chemika Philipa O. Gravelle’a w 1925. Idea działania urządzenia sprowadza się do zasady – dwa obrazy w jednym, czyli dwa obiektywy mikroskopowe i jeden okular. Pozwala to na obserwowanie dwóch próbek jednocześnie.
Ten rodzaju mikroskopu stosuje się m.in. w mechanoskopii. Często wykorzystywany jest w technice kryminalistycznej, w szczególności w balistyce do porównywania unikatowych śladów, jakie każda broń pozostawia na wystrzelonym z niej pocisku.
Pierwszym głośnym procesem, w którym wykorzystano mikroskop porównawczy, był proces Sacco i Vanzettiego. W 1927 biegły Calvin Goddard stwierdził z całą pewnością, że kula znaleziona w ciele ofiary została wystrzelona z pistoletu Sacca. Jego badania zostały potwierdzone ponownie w 1961 roku.

</doc>
<doc id="114319" url="https://pl.wikipedia.org/wiki?curid=114319" title="Rezonans (ujednoznacznienie)">
Rezonans (ujednoznacznienie)



</doc>
<doc id="114324" url="https://pl.wikipedia.org/wiki?curid=114324" title="Trzebiebor">
Trzebiebor

Trzebiebor – staropolskie imię męskie. Składa się z członów: "Trzebie-" ("czyszczenie, trzebienie, ofiara") i "-bor" ("walka"). Mogło oznaczać "tego, kto trzebi szeregi wroga".

</doc>
<doc id="114330" url="https://pl.wikipedia.org/wiki?curid=114330" title="Trzebiemir">
Trzebiemir

Trzebiemir, Trzebiemiar, Trzebiemier — staropolskie imię męskie, złożone z członów: "Trzebie-" (od prasł. "*terba" — "czyszczenie, trzebienie, ofiara", "*terbiti" — "karczować, trzebić, czyścić") i "-mir" ("pokój"). Mogło oznaczać "tego, który oczyszczając od wroga zapewnia pokój".
Notowane w Polsce od ok. 1265 roku. Niektóre możliwe staropolskie zdrobnienia: Trzeba (masc.), Trzebała (masc.), Trzebek, Trzebinka (masc.), Trzebisz, Trzebko, Trzebna (masc.), Trzebo, Trzeboł, Trzebost, Trzebosz, Trzeboszka (masc.), Trzechow, Trzeszek, Trzyszka (masc.). 
Trzebiemir imieniny obchodzi 15 sierpnia.

</doc>
<doc id="114331" url="https://pl.wikipedia.org/wiki?curid=114331" title="Trzebiemier">
Trzebiemier



</doc>
<doc id="114332" url="https://pl.wikipedia.org/wiki?curid=114332" title="Trzebiemiar">
Trzebiemiar



</doc>
<doc id="114337" url="https://pl.wikipedia.org/wiki?curid=114337" title="Benedykt XIV">
Benedykt XIV

Benedykt XIV (łac. "Benedictus XIV", właśc. Prospero Lorenzo Lambertini; ur. 31 marca 1675 w Bolonii, zm. 3 maja 1758 w Rzymie) – włoski duchowny katolicki, 247. papież w okresie od 17 sierpnia 1740 do 3 maja 1758.
Życiorys.
Wczesne życie.
Urodził się w rodzinie szlacheckiej; był synem senatora Marcello Lambertiniego i Lucrezii Bulgarini. Studiował teologię w Collegium Clementinum w Rzymie, a następnie w Sapienzy, gdzie uzyskał tytuł doktora utroque iure. Pracował m.in. w inkwizycji rzymskiej, był kanonikiem bazyliki laterańskiej i prałatem Jego Świątobliwości. W 1713 przyjął święcenia subdiakonatu. Po błyskotliwej karierze w Kurii Rzymskiej w 1724 został biskupem tytularnym Teodozji, a w 1727 biskupem Ankony. Benedykt XIII wyniósł go do godności kardynalskiej 9 grudnia 1726, jednak nominację tę ogłosił publicznie dopiero 30 kwietnia 1728. W 1731 Klemens XII nadał mu arcybiskupstwo w Bolonii. Miał znaczny wpływ na rozwój prawa kanonicznego, zaś jego dzieło "De synodo dioecesana" przez długi czas wywierało wpływ na sposób przeprowadzania synodów diecezjalnych. Jego drugie dzieło było podstawą do przeprowadzania późniejszych procesów beatyfikacyjnych i kanonizacyjnych.
Kardynał Lambertini był członkiem pięciu kongregacji kurialnych: Świętego Oficjum, Kongregacji ds. Biskupów i Zakonników, Kongregacji ds. Obrzędów, Kongregacji ds. Soboru Trydenckiego i Kongregacji ds. Dyscypliny Zakonnej.
Wybór na papieża.
Po śmierci Klemensa XII konklawe należało do najdłuższych w ostatnich stuleciach i trwało ponad pół roku. Wybory utrudniał brak jednomyślności w bloku Burbonów, ostatecznie głosami wszystkich kardynałów (poza własnym) 17 sierpnia 1740 wybrany został na papieża i przyjął imię Benedykt XIV.
Pontyfikat.
Główną linią jego pontyfikatu było zrezygnowanie ze sztywnej postawy oraz uznanie sytuacji jaka powstała w wyniku XVI-wiecznej reformacji. W polityce odznaczał się tolerancją i ustępliwością w zakresie tradycji i spraw prestiżowych kierując się jedynie interesami Kościoła i religii nawet za cenę ofiar, które dotąd uznawane były za niemożliwe. Ta ugodowa postawa wobec żądań władców zarówno katolickich, jak i protestanckich przyczyniła się do poprawy sytuacji Kościoła.
Dzięki pojednawczej naturze i częściowej rezygnacji z uprawnień Stolicy Apostolskiej doprowadził w 1741 do rozwiązania sporu z Sardynią i Królestwem Neapolu. W 1753 udało mu się zawrzeć konkordat z Hiszpanią, a cztery lata później z Austrią. Porozumienia z państwami z półwyspu iberyjskiego, były daleko idące i dawały ich władcom duże uprawnienia w kwestii nominacji kościelnych. W uzgodnieniach z Portugalią, papież przyznał królowi Janowi V tytuł „najwierniejszego”. Uznanie przez papieża Królestwa Prus znacznie poprawiło sytuację katolików pruskich zwłaszcza na obszarze Śląska zaanektowanego przez Prusy. Benedykt XIV uznał także tytuł króla Fryderyka II, dzięki czemu zapobiegł utworzeniu niezależnego Kościoła pruskiego. Zdecydowanie gorzej poszło papieżowi w czasie walki o sukcesję austriacką, po śmierci cesarza Karola VI – najpierw papież zbyt późno poparł kandydaturę Marii Teresy (córki cesarza), a następnie uznał elekcję Karola VII. Po jego śmierci, zachował neutralność w czasie elekcji Franciszka I.
Papież Benedykt XIV występował przeciw tajnym stowarzyszeniom, był przeciwny wolnomularstwu, które potępił w 1751, katolikom zakazał przynależności do masonerii pod karą ekskomuniki. Zwalczał także jansenizm. Papież Benedykt XIV zatwierdził regułę redemptorystów i redemptorystek – Zgromadzenia Najświętszego Odkupiciela. W odpowiedzi na wnioski wielu książąt i rządów, dążących do zracjonalizowania procesu pracy, zmniejszył liczbę obowiązujących świąt kościelnych, które w ciągu wieków w niektórych państwach stale narastały. W 1742 rozstrzygnął spór o ryty – zabronił używania rytu chińskiego i malabarskiego, co utrudniło pracę misyjną. Doprowadziło to do sporu z jezuitami, na tyle poważnego, że w owych czasach pojawiały się prośby o jego rozwiązanie. Krótko przed swoją śmiercią wystąpił przeciw zakonowi w Portugalii, nakazując kardynałowi Saldanha da Gamie dogłębne zbadanie działalności jezuitów, zwłaszcza w kontekście oskarżeń o nieprzestrzeganie reguł i zajmowanie się handlem.
W Państwie Kościelnym zredukował podatki, wprowadził oszczędności w utrzymaniu dworu papieskiego, zmniejszył wydatki na wojsko. Popierał rozwój handlu i rolnictwa. Ustanowił kongregację do oceny prac biskupów oraz kongregację odpowiadającą na pytania biskupów. Zobowiązał także biskupów do szkolenia księży, wizytowania parafii i propagowania misji, a także wydał konstytucję nakazującą biskupom zamieszkać w swoim diecezjach. Konstytucją "Dei miseratione" ustanowił 3 listopada 1741 urząd obrońcy węzła małżeńskiego w procesach o nieważność małżeństwa. Bullą "Matrimonia" wydaną 4 listopada 1741, znaną jako "Declaratio Benedictina", która częściowo nadal obowiązuje, uregulował sprawy małżeństw mieszanych. Zapoczątkował reformę brewiarza, w 1748 wydał nowe martyrologium, 1752 ceremoniał i pontyfikał biskupi.
W konstytucji "Vix perventi" z 1 listopada 1745 zajął stanowisko w sporze o lichwę. Wyraził negatywne stanowisko Kościoła w sprawie oprocentowanych pożyczek pieniężnych, jednakże uznał za godziwe dochody z innych kontraktów nie posiadających formy umowy pożyczkowej. Kongregacji Indeksu ksiąg zakazanych przekazał w 1753 nowe dyrektywy, które wskazują jak szanował swobodę wyrażania poglądów. Jego starania doprowadziły do uchylenia wielu zakazów – z indeksu wykreślone zostały między innymi dzieła Galileusza.
Benedykt XIV był mecenasem sztuki i nauki, jego działalność uzyskała uznanie i szacunek nie tylko wśród katolików, ale także protestantów. Monteskiusz nazwał Benedykta XIV "papieżem uczonych", a wielu uczonych dedykowało papieżowi swoje prace. W 1740 filozof francuski Wolter dedykował mu swą tragedię "Mahomet". Wzbogacił Bibliotekę Watykańską, nabył posągi do muzeum na Kapitolu i stworzył galerię obrazów. W Pałacu Watykańskim utworzył Muzeum Chrześcijańskiej Sztuki Antycznej. Odrestaurował również wiele kościołów. Założył 4 akademie papieskie: historii Kościoła, historii prawa kanonicznego, badań nad starożytnością chrześcijańską i rzymską oraz liturgiki. Przeprowadził reformę Accademii dei Lincei w Rzymie, zlecił jej badania przyrodnicze. W uniwersytecie Sapienza ufundował katedry chemii oraz matematyki. Za jego pontyfikatu Rzym stał się jednym z ośrodków oświecenia chrześcijańskiego. W czasie jego pontyfikatu ozdobiona została portretami wszystkich papieży rzymska bazylika św. Pawła za Murami. Od tego czasu mozaikowe portrety papieży są systematycznie uzupełniane. Z jego polecenia architekt Ferdinando Fuga wzniósł nową bazylikę św. Apolinarego.
Kreował 64 kardynałów na siedmiu konsystorzach. Papież Benedykt XIV został pochowany w bazylice św. Piotra.

</doc>
<doc id="114339" url="https://pl.wikipedia.org/wiki?curid=114339" title="Fenomen Józefa Tkaczuka">
Fenomen Józefa Tkaczuka

Fenomen Józefa Tkaczuka (fenomen JT) – etnograficzny i socjologiczny fenomen w postaci inskrypcji na murach warszawskiej Saskiej Kępy i Grochowa (a następnie w całej Polsce i w wielu miejscach świata, do których docierali Polacy), który pojawił się na przełomie lat 80. i 90. XX wieku, będący swoistym ewenementem wśród młodzieżowego graffiti.
Napisy z tą nazwą własną pojawiały się najczęściej sezonowo w okresie np. kampanii wyborczych przy wyborach parlamentarnych czy prezydenckich: "Tkaczuk na prezydenta", "Tkaczuk naszym kandydatem", "Tkaczuk dobrym Prezydentem, Demokratą i Turkiem". W okresie wyborów parlamentarnych w roku 1993 fenomen ten przekształcił się w happening – Józef Tkaczuk posiadał własne plakaty jako osoba startująca z fikcyjnej listy nr 68 wraz z programem wyborczym. Tego typu napisy "pasożytowały" także na plakatach wyborczych innych kandydatów czy partii politycznych.
Popularnym hasłem było "Tu byłem. Józef Tkaczuk" (ew. w formie "Józef Tkaczuk. Tu byłem" stosowane też bez imienia, tylko z samym nazwiskiem) umieszczane zarówno w Polsce, jak i za granicą (np. na Słowacji, Węgrzech, Wielkiej Brytanii, Francji, Hiszpanii, Egipcie).
W październiku 1994 r. hasło „Gdzie jest Józef Tkaczuk?” zostało wykorzystane w kampanii reklamowej papierosów Winns, a w 2014 w reklamie jednej z firm telekomunikacyjnych pojawiło się popiersie Józefa Tkaczuka.
Geneza zjawiska.
Józef Tkaczuk był woźnym pracującym w Szkole Podstawowej nr 15 przy ulicy Angorskiej na Saskiej Kępie, który od uczniów otrzymał przydomek Turek, co później uwidaczniało się w wielu napisach w przestrzeni miejskiej Warszawy. Roch Sulima analizując fenomen JT w "Antropologii codzienności" przywołuje wywiady z osobami, które związane były z tym woźnym, m.in. z uczniami, którzy byli kreatorami fenomenu, jak i dyrektor szkoły, a także samym Józefem Tkaczukiem. Początkowo hasła "Turek" czy "Józef Tkaczuk. Turek. Przednia straż" miały charakter uczniowskich inwektyw, a w późniejszym okresie dorabiana do nich była "ideologia", głównie przez dwóch kreatorów zjawiska – Marka Koraszewskiego i Piotra Nodzykowskiego. 
Analiza fenomenu.
Według Sulimy akty w postaci umieszczania haseł z użyciem imienia Józefa Tkaczuka miały funkcję przemianowywania szaty informacyjnej miasta, zderzania własnych znaczeń z tymi, które się w niej znajdowały, co jest także istotne przy innych napisach na obiektach przestrzeni publicznej. Umieszczenie z kolei czyjegoś imienia według tego autora oznacza rytuał zbliżony do spalenia kukły w kulturach pierwotnych, użycie czyjegoś imienia oznacza zawładnięcie nim.
Później napisy zaczęły pojawiać się w różnych miejscach w Polsce i na świecie w różnych kontekstach, tworząc z postaci miejską legendę. Obecnie w dobie rozwoju Internetu ponownie imię to stało się sławne. Przy umieszczaniu tego imienia wraz z funkcją prezydenta kraju oznaczać mogło w warstwie semantycznej degradację samej tej funkcji, a więc miało nie tylko odnosić się do samej osoby Tkaczuka, lecz także do krytyki struktury społecznej czy systemu społecznego, przy czym najwyraźniejsza ich funkcja to parodia samego rytuału wyborów.
Początek lat 90. był okresem transformacji ustrojowej, co przyczyniło się do kreowania nowej przestrzeni nazw, np. przemianowywania nazw ulic czy pojęć do tej pory używanych. Tego typu okresy przemian sprzyjają według niektórych antropologów kulturowych podatności na tworzenie kontrastruktury. Według Sulimy nakładanie na nazwy w przestrzeni miasta haseł typu "Ulica Walecznych Tkaczuków" było jednym z przejawów tworzenia się kontrastruktury oraz przejawem liminalności.
Zapożyczone imię przyczyniło się do powstania komiksów z Tkaczukiem jako głównym bohaterem: "Sex Tkaczuk", "Towarzysz Tkaczuk", a także reportaży, audycji i opowiadań.
W socjologii fenomen Józefa Tkaczuka podawany jest jako przykład wirusa umysłu.

</doc>
<doc id="114342" url="https://pl.wikipedia.org/wiki?curid=114342" title="Rezonans chemiczny">
Rezonans chemiczny

Rezonans chemiczny (mezomeria) – sposób przedstawiania struktury związków chemicznych i innych indywiduów chemicznych za pomocą tzw. struktur granicznych. Faktyczna struktura cząsteczki jest opisywana przez kombinację liniową tych struktur.
Termin "rezonans chemiczny" oznacza także samo zjawisko stabilizującego efektu delokalizacji wiązań chemicznych. Rezonans, w świetle mechaniki kwantowej, jest uśrednieniem funkcji falowych opisujących kształt orbitali molekularnych struktur granicznych. Efektem rezonansu jest dodatkowa stabilizacja struktury cząsteczek, która jest ilościowo opisywana przez wielkość zwaną energią rezonansową. Rezonansu nie należy interpretować jako szybkiego cyklicznego przeskoku sąsiadujących wiązań chemicznych. Teoria rezonansu nie dopuszcza możliwości rozdzielenia danej substancji na składniki odpowiadające określonym wzorom.
Rezonans chemiczny jest odpowiedzialny za istnienie zjawiska aromatyczności niektórych organicznych związków chemicznych. Występuje on jednak także w wielu związkach niearomatycznych, np. w niektórych dienach. Związki chemiczne, w których występuje zjawisko rezonansu chemicznego, można zapisać w formie tzw. granicznych struktur rezonansowych. W rzeczywistości żadna z tych struktur nie istnieje jako osobne indywiduum, lecz stanowi tylko rodzaj formalnego zapisu, który dopiero łącznie z innymi jest właściwym opisem faktycznej struktury związku. Dla odróżnienia zapisu granicznych struktur rezonansowych od dwóch rzeczywistych związków chemicznych pozostających z sobą w stanie równowagi, stosuje się pojedynczą strzałkę zakończoną z obu stron grotami (↔). Alternatywnie, związki posiadające struktury rezonansowe opisuje się jednym wzorem, w którym występują przerywane linie oznaczające "rozmyte" przez rezonans wiązania o ułamkowej krotności. Dla struktur cyklicznych rysuje się także okręgi lub ich fragmenty oznaczające cały układ wiązań rezonansowych tworzących strukturę aromatyczną:
Z punktu widzenia chemii kwantowej rezonans w cząsteczce benzenu polega na wzajemnym nakładaniu się 6 orbitali p, w wyniku czego powstaje zdelokalizowany orbital molekularny, którego nie da się przedstawić za pomocą tradycyjnych wzorów kreskowych:
Ściśle biorąc, teoria rezonansu w chemii kwantowej pojawia się w teorii wiązań walencyjnych (VB), w której funkcję falową przedstawia się jako kombinację funkcji falowych struktur kanonicznych (rezonansowych), w których wiązania są zlokalizowane.

</doc>
<doc id="114346" url="https://pl.wikipedia.org/wiki?curid=114346" title="Spółka partnerska">
Spółka partnerska

Spółka partnerska – typ spółki osobowej wprowadzony do polskiego systemu prawa z dniem 1 stycznia 2001 r. przez ustawę Kodeks spółek handlowych z dnia 15 września 2000.
Spółkę partnerską tworzą wspólnicy (partnerzy) w celu wykonywania wolnego zawodu w spółce prowadzącej przedsiębiorstwo pod własną firmą. Wobec czego niedopuszczalne jest tworzenie spółek partnerskich w innym celu niż wykonywanie wolnego zawodu, a także w celu wykonywania jakiejś działalności gospodarczej, np. produkcyjnej czy handlowej, obok wykonywania wolnego zawodu. Do założenia spółki partnerskiej potrzebny jest wpis do Krajowego Rejestru Sądowego.
Unikatową, jak na spółkę osobową, cechą spółki partnerskiej jest możliwość ustanowienia zarządu identycznego jak w spółce z o.o. Nie jest on jednak organem tej spółki, gdyż tylko osoby prawne działają przez swoje organy. W skład zarządu wchodzi przynajmniej jeden partner.
W Polsce zarejestrowanych jest ok. 2,4 tys. spółek partnerskich (dane na koniec 2019 r.).
Geneza.
Pierwowzór spółki partnerskiej powstał w prawie amerykańskim pod postacią "Limited Liability Partnership" (LLP). Spółka ta pojawiała się w prawie stanowym Teksasu w 1991 r. Następnie ten rodzaj spółki został inkorporowany także do prawa państw europejskich.
Wspólnicy.
Wspólnikami w spółce partnerskiej – zwanymi partnerami – mogą być tylko osoby fizyczne. Utworzyć takiej spółki nie mogą zatem osoby prawne, spółki cywilne czy inne handlowe spółki osobowe, choćby tworzyli je reprezentanci wolnych zawodów. Co więcej, spółkę partnerską mogą zawiązać tylko te osoby, które wykonują jeden z następujących rodzajów wolnych zawodów:
Odpowiedzialność wspólników.
Wszyscy partnerzy solidarnie odpowiadają ze spółką za zaciągnięte przez spółkę zobowiązania, które wiążą się z jej zwykłym funkcjonowaniem (np. spłata kredytów, zobowiązania podatkowe). 
Odrębnie kształtuje się odpowiedzialność partnerów za obowiązania spółki powstałe w związku z wykonywaniem przez pozostałych partnerów wolnego zawodu w spółce. Jak stanowi art. 95 Kodeksu spółek handlowych:
Przyjmuje się, że przy wspólnych projektach za szkodę odpowiada ten partner, który popełnił błąd.
Powyższe szczególne zasady odpowiedzialności partnerów mają uzasadnienie ekonomiczne, gdyż:
Podkreśla się, że „ograniczona podmiotowo możliwość zastosowania konstrukcji spółki partnerskiej wywołuje wątpliwości z punktu widzenia konstytucyjnej normy równości wobec prawa".

</doc>
<doc id="114347" url="https://pl.wikipedia.org/wiki?curid=114347" title="Spółka komandytowa">
Spółka komandytowa

Spółka komandytowa (od wł. "società in accomandita") – spółka osobowa mająca na celu prowadzenie przedsiębiorstwa pod własną firmą, w której za zobowiązania spółki wobec wierzycieli odpowiada w sposób nieograniczony co najmniej jeden wspólnik (komplementariusz), a odpowiedzialność co najmniej jednego wspólnika jest ograniczona (komandytariusz).
Historia spółki komandytowej.
Początki spółki komandytowej sięgają XI wieku. Wówczas w średniowiecznych Włoszech powstała umowa o nazwie "accomanditaria", która dała początek współczesnej spółce komandytowej. Na podstawie tej umowy wspólnik posiadający określone towary lub środki pieniężne ("commendator") powierzał je kupcowi morskiemu, który w trakcie swoich podróży obracał otrzymanym kapitałem, a następnie rozliczał się z osobami, od których uzyskał środki ("tractator", "commendarius"). Z czasem umowa ta zaczęła być wykorzystywana również w handlu lądowym. Istota umowy "accomanditaria" polegała na tym, że "commendator" wnosił swój majątek, lecz pozostawał bierny ryzykując jedynie utratę zainwestowanych środków, a "commendarius" wnosił przede wszystkim swoją aktywność, zaradność oraz umiejętności handlowe, lecz odpowiadał za zobowiązania wobec osób trzecich. Wraz z rozwojem przedstawionej formy działalności, zobowiązująca umowa określająca współpracę między jej stronami przekształciła się w samodzielną strukturę organizacyjną.
Pierwotnie jedynie prawo zwyczajowe regulowało umowę spółki komandytowej. Z czasem jednak dokonywano stopniowej kodyfikacji przepisów o tej spółce. Jedną z pierwszych takich kodyfikacji, która miała szczególne znaczenie dla rozwoju instytucji spółki komandytowej był statut boloński z 1583 r.
Kolejnym istotnym etapem w rozwoju spółki komandytowej było skodyfikowanie regulujących ją przepisów w dziewiętnastowiecznych kodeksach prawa handlowego. W pierwszej kolejności uregulowano spółkę komandytową we francuskim Kodeksie handlowym z 1807 roku.
W II Rzeczypospolitej Polskiej instytucję spółki komandytowej regulowały akty prawne byłych państw zaborczych. Dopiero 27 czerwca 1934 roku wydane zostało rozporządzenie Prezydenta Rzeczypospolitej – Kodeks handlowy, zawierające kompleksową regulację spółki komandytowej. Po drugiej wojnie światowej i zmianie systemu w Polsce instytucja spółki komandytowej, choć formalnie nadal istniała w Kodeksie handlowym, nie była wykorzystywana, a w 1965 roku oficjalnie uchylono przepisy ją regulujące.
W 1991 roku przywrócono regulację dotyczącą spółki komandytowej w praktycznie niezmienionym kształcie. 15 września 2000 roku uchwalony został obecnie obowiązujący Kodeks spółek handlowych, który wszedł w życie 1 stycznia 2001 roku. Kodeks ten uchylił Kodeks handlowy z 1934 roku.
Charakter spółki komandytowej.
Spółka komandytowa jest odrębnym typem spółki prawa handlowego. Zaliczana jest do kategorii spółek osobowych, do której należą również spółka jawna, spółka partnerska oraz spółka komandytowo-akcyjna. O jej osobowym charakterze przesądzają takie cechy jak względnie trwały skład osobowy, duże znaczenie osobistych cech poszczególnych wspólników oraz brak wyodrębnionych organów prowadzących sprawy spółki.
Spółka komandytowa jest jednostką organizacyjną nieposiadającą osobowości prawnej, której Kodeks spółek handlowych przyznał podmiotowość prawną. Spółka może zatem nabywać we własnym imieniu prawa, w tym własność nieruchomości i inne prawa rzeczowe, zaciągać zobowiązania, pozywać oraz być pozywana.
Spółka komandytowa prowadzi przedsiębiorstwo pod własną firmą. Celem spółki komandytowej musi być wykonywanie działalności gospodarczej.
Firma spółki powinna zawierać nazwisko bądź firmę (nazwę) jednego lub kilku komplementariuszy oraz dodatkowe oznaczenie „spółka komandytowa” (dopuszczalne jest używanie w obrocie skrótu „sp.k.”). Nazwisko komandytariusza nie może być zamieszczone w firmie spółki. Jeżeli tak się stanie komandytariusz odpowiada wobec osób trzecich za zobowiązania spółki bez ograniczeń.
Wspólnicy spółki komandytowej.
W spółce komandytowej funkcjonują dwie kategorie wspólników – komplementariusze i komandytariusze. Przyczyną wyodrębnienia przez ustawodawcę dwóch rodzajów wspólników jest odmienne ukształtowanie ich pozycji prawnej w spółce komandytowej.
Komplementariusz jest wspólnikiem aktywnym, który co do zasady prowadzi sprawy spółki i reprezentuje ją na zewnątrz. Czynne uczestniczenie w kierowaniu spółką przez tego wspólnika ustawodawca połączył jednak z przypisaniem mu nieograniczonej odpowiedzialności za zobowiązania spółki. Komplementariusz odpowiada bowiem za zobowiązania spółki całym swoim majątkiem. Odpowiedzialność komplementariusza jest jednak subsydiarna, co oznacza, że wierzyciel może prowadzić egzekucję z jego majątku, dopiero gdy egzekucja z majątku spółki okaże się bezskuteczna.
Komandytariusz jest wspólnikiem pasywnym, który w zasadzie nie prowadzi spraw spółki i nie reprezentuje jej. Pasywny udział komandytariusza w kierowaniu działalnością spółki przesądził o przyznaniu mu przez ustawodawcę ograniczonej odpowiedzialności za jej zobowiązania. Wspólnik ten odpowiada bowiem za zobowiązania tylko do określonej w umowie spółki kwoty tzw. sumy komandytowej. Jeżeli natomiast komandytariusz wniesie do spółki wkład o wartości co najmniej równej sumie komandytowej wówczas wolny jest od osobistej odpowiedzialności.
Wspólnikami w spółce komandytowej mogą być zarówno osoby fizyczne, osoby prawne jak i jednostki organizacyjne nieposiadające osobowości prawnej, którym ustawa przyznała zdolność prawną. Ten sam wspólnik nie może być jednocześnie komplementariuszem i komandytariuszem.
Powstanie spółki komandytowej.
Spółka komandytowa powstaje z momentem wpisu jej do rejestru, co poprzedzone jest zawarciem umowy spółki w formie aktu notarialnego. Wpis spółki komandytowej do rejestru jest wpisem o charakterze konstytutywnym, co oznacza, że spółka powstaje wskutek zarejestrowania oraz z jego chwilą. Spółka komandytowa podlega wpisaniu do rejestru przedsiębiorców stanowiącego część Krajowego Rejestru Sądowego. Wpisanie spółki komandytowej do rejestru przedsiębiorców jest obowiązkowe. Prawo i obowiązek zgłoszenia spółki do rejestru ma każdy jej wspólnik, również komandytariusz. O rejestracji spółki sąd rejestrowy ogłasza w Monitorze Sądowym i Gospodarczym.
Ustanie spółki komandytowej.
Ustanie bytu prawnego spółki komandytowej następuje z chwilą wykreślenia jej z rejestru przedsiębiorców Krajowego Rejestru Sądowego. Ustanie spółki komandytowej poprzedza ostatni etap jej istnienia, tj. likwidacja. Faza ta rozpoczyna się z chwilą rozwiązania umowy spółki komandytowej. Wspólnicy mogą w umowie spółki przewidzieć, że zajście określonych okoliczności spowoduje rozwiązanie spółki. Rozwiązanie spółki następuje również w wyniku podjęcia przez wszystkich wspólników jednomyślnej uchwały w tym zakresie. Przyczyną rozwiązania spółki komandytowej może być także wypowiedzenie umowy spółki przez jej wspólnika. Ponadto w Kodeksie spółek handlowych przewidziano trzy przypadki rozwiązania spółki komandytowej z mocy ustawy, tj.: z powodu ogłoszenia upadłości spółki, śmierci komplementariusza i ogłoszenia upadłości wspólnika.
Opodatkowanie spółki komandytowej.
W ustawie z dnia 28 listopada 2020 r. o zmianie ustawy o podatku dochodowym od osób fizycznych, ustawy o podatku dochodowym od osób prawnych, ustawy o zryczałtowanym podatku dochodowym od niektórych przychodów osiąganych przez osoby fizyczne oraz niektórych innych ustaw ustawodawca wprowadził objęcie spółek komandytowych podatkiem CIT. Spółki komandytowe zostały dodane do ustawy o CIT jako podmioty mające status „podatnika podatku dochodowego” i tym samym muszą rozliczać i płacić podatek dochodowy od osób prawnych od 1 stycznia 2021 r. (lub 1 maja 2021r. - termin objęcia spółki CIT może z tych dwóch terminów wybrać sam podatnik). Podstawowa stawka podatku dochodowego od osób prawnych dla spółek komandytowych wynosi 19 proc. podstawy opodatkowania, a preferencyjna 9 proc. (dla małych podatników i firm rozpoczynających działalność). Kryterium małego podatnika spełnia spółka, której przychody ze sprzedaży (wraz z kwotą należnego podatku od towarów i usług) w poprzednim roku podatkowym i w bieżącym roku podatkowym nie przekroczyła w roku równowartości 1,2 miliona euro. Z preferencyjnej stawki podatku CIT mogą korzystać również spółki utworzone na skutek przekształcenia się jednej spółki w drugą oraz takich, na rzecz których wniesiono wkład pieniężny na poczet kapitału (również do innych firm), a także podatników, wobec których wydano zlecenie podwykonawstwa.
Wypłata zysku przez spółkę komandytową na rzecz wspólników również podlega opodatkowaniu podatkiem w wysokości 19%, nie licząc dwóch wyjątków:
Spółki komandytowe są również podatnikami podatku od towarów i usług (VAT) oraz podatku akcyzowego. Spółki komandytowe posiadają swój własny numer NIP i REGON.
Połączenie spółki komandytowej i spółki z o.o..
W gospodarce wykształciło się połączenie dwóch spółek – spółki komandytowej i spółki z ograniczoną odpowiedzialnością. Spółka z o.o. komandytowa to mieszana forma prowadzenia działalności gospodarczej. 
Cechy takiej formy: 
Odwołania w kulturze.
Historię pewnej spółki komandytowej, zawartej w XVIII-wiecznej Hiszpanii między Don Gasarem Suarezem a Seniorem Livardesem, opisuje Jan Nepomucen Potocki w "Rękopisie znalezionym w Saragossie". Historia ta jest opowiedziana również w ekranizacji tej powieści wyreżyserowanej przez Wojciecha Jerzego Hassa.

</doc>
<doc id="114348" url="https://pl.wikipedia.org/wiki?curid=114348" title="Dacjusz">
Dacjusz

Dacjusz – imię pochodzenia łacińskiego pochodzące od słowa "datio" - dawania. Wśród patronów tego imienia - św. Dacjusz, biskup Mediolanu (zm. w 552 roku).
Dacjusz imieniny obchodzi 14 stycznia, 27 stycznia i 21 października.

</doc>
<doc id="114350" url="https://pl.wikipedia.org/wiki?curid=114350" title="Ustawa Morrilla">
Ustawa Morrilla

Ustawa Morrilla, The Morrill Act, Original Morrill Act, First Morrill Act – ustawa uchwalona przez Kongres Stanów Zjednoczonych w 1862, mająca na celu wsparcie zachodnich stanów USA i ich rozwoju edukacyjnego. Podstawą amerykańskiej myśli demokratycznej jest bowiem równomierna potrzeba dostępu do przynajmniej podstawowej edukacji. Po 1860 roku dostęp do wyższej edukacji stał się bardziej przystępny i wielu polityków i pedagogów zapragnęło dać możliwość kolejnym młodym Amerykanom nabycia wyższego wykształcenia.
Zainicjowana przez kongresmena z Vermont Justina Morrilla, który ubiegał się o nią od 1857, ustawa dała każdemu stanowi, który pozostał w Unii, grant w wysokości 30 000 akrów z ziem państwowych przypadających na każdego przedstawiciela stanu w Kongresie. Zgodnie z Konstytucją na każdy stan przypadało przynajmniej 2 senatorów i 1 przedstawiciel w Izbie Reprezentantów, stąd też nawet najmniejszy stan otrzymywał 90 000 akrów. Ziemia ta była sprzedawana, a za zyskane w ten sposób pieniądze miały powstawać szkoły ("colleges") o profilach inżynieryjnym, rolniczym i wojskowym. W ten sposób zainicjowano działanie ponad 70 nowych szkół, a niektóre z nich z czasem przekształciły się w funkcjonujące po dziś dzień uniwersytety.
W roku 1890 wydana została tzw. "Druga ustawa Morrilla" (ang. "Second Morrill Act").

</doc>
<doc id="114351" url="https://pl.wikipedia.org/wiki?curid=114351" title="Trzebomysł">
Trzebomysł



</doc>
<doc id="114352" url="https://pl.wikipedia.org/wiki?curid=114352" title="Trzebiemysł">
Trzebiemysł

Trzebiemysł, Trzebomysł — staropolskie imię męskie, złożone z członów "Trzebie-" ("czyszczenie, trzebienie, ofiara") i "-mysł" ("myśleć");według innej interpretacji, odnoszącej człon "Trzebie-" do scs. "trěba" ("sprawa, ofiara") i "po-trěba" ("potrzeba") mogło ono oznaczać "tego, którego potrzebą jest myślenie", "myślącego, mądrego".
Trzebiemysł imieniny obchodzi 16 maja.

</doc>
<doc id="114356" url="https://pl.wikipedia.org/wiki?curid=114356" title="Trzebisław">
Trzebisław



</doc>
<doc id="114358" url="https://pl.wikipedia.org/wiki?curid=114358" title="Trzebosława">
Trzebosława



</doc>
<doc id="114359" url="https://pl.wikipedia.org/wiki?curid=114359" title="Hiperurbanizacja">
Hiperurbanizacja

Hiperurbanizacja to gwałtowny wzrost liczby ludności miast w krajach słabo rozwiniętych, obserwowany w II połowie XX wieku, stan nierównowagi pomiędzy wzrostem liczby ludności miejskiej a wolnym tempem rozwoju gospodarczego. 
Za rosnącą liczbą ludności w miastach nie nadąża przyrost nowych miejsc pracy, mieszkań, a także infrastruktury technicznej, usługowej. Oznacza to pogorszenie warunków życia w mieście.
W rezultacie powstają ogromne peryferia jak w Meksyku czy w Kalkucie w Indiach. Trudno tam się doliczyć liczby mieszkańców, a także warunki życia potrzebują natychmiastowej i gruntownej przemiany. Co więcej liczba ludności tych miast wzrasta o wiele szybciej niż na całym świecie.

</doc>
<doc id="114362" url="https://pl.wikipedia.org/wiki?curid=114362" title="Tomiła">
Tomiła

Tomiła – staropolskie imię żeńskie, złożone z członów "To-" i "-miła". Męski odpowiednik: Tomił.
Tomiła imieniny obchodzi 10 października.

</doc>
<doc id="114366" url="https://pl.wikipedia.org/wiki?curid=114366" title="Morril Act">
Morril Act



</doc>
<doc id="114369" url="https://pl.wikipedia.org/wiki?curid=114369" title="Strzępka">
Strzępka

Strzępki (łac. "hyphae") – nitkowate elementy, z których zbudowana jest grzybnia (plecha), czyli ciało grzybów. Strzępki mają postać nitkowatych, prostych lub pogiętych rurek wypełnionych cytoplazmą, w której znajdują się struktury komórkowe. Mogą składać się z komórek jednojądrowych lub wielojądrowych zwanych komórczakami.
Strzępki rosną na wierzchołku. Rosnąca część strzępki ma długość około 30 μm i nazywana bywa czasami strefą wydłużania. Długość całej strzępki natomiast jest nieokreślona, cechuje ją bowiem nieograniczony wzrost. Grubość strzępek wynosi od 1 do 30 μm, najczęściej 5–10 μm.
O strzępkach podzielonych przegrodami mówi się, że są septowane, strzępki bez przegród to strzępki nieseptowane.
Pod względem grubości wyróżnia się:
Strzępki wykazują zdolność kierunkowego wzrostu. Zawsze rosną w kierunku wyznaczonym przez położenia ciałka spitzenkörper znajdującego się na ich końcu. Szybkość wzrostu strzępek może dochodzić nawet do kilku centymetrów na dobę, ale czasami wynosi tylko kilka mm na rok.

</doc>
<doc id="114372" url="https://pl.wikipedia.org/wiki?curid=114372" title="Dover (Delaware)">
Dover (Delaware)

Dover – miasto w Stanach Zjednoczonych, stolica stanu Delaware i ośrodek administracyjny hrabstwa Kent.
Miasto powstało w 1717 według założeń architekta Williama Penna (z 1683). Prawa miejskie uzyskało w 1829.
Ośrodek handlowy. Budowle z XVII i XIX w.
Sport.
W mieście znajduje się tor Dover International Speedway, na którym odbywają się zawody NASCAR.

</doc>
<doc id="114375" url="https://pl.wikipedia.org/wiki?curid=114375" title="George Patton">
George Patton

George Smith Patton Junior (ur. 11 listopada 1885 w San Gabriel, zm. 21 grudnia 1945 w Heidelbergu w Niemczech) – amerykański generał okresu II wojny światowej.
Życiorys.
Dzieciństwo i młodość.
Urodził się na ranczu Lake Vineyard, w pobliżu miasta San Gabriel w Kalifornii. Jego ojcem był George Smith Patton senior, matką: Ruth (Wilson) Patton. Pochodził z rodziny z silnymi tradycjami wojskowymi, jego przodkowie walczyli w wielu wojnach, m.in. w czasie rewolucji amerykańskiej, a także w czasie wojny secesyjnej po stronie Konfederatów. W dzieciństwie marzył, by zostać bohaterem wojennym i generałem. Czytał książki i opracowania historyczne oraz wojskowe, cierpiał jednak na dysleksję, co spowodowało późniejsze trudności z nauką.
Karierę wojskową rozpoczął w Virginia Military Institute, z którego przeniósł się rok później do West Point. Ukończył tę szkołę po pięciu latach (zamiast zwyczajowych czterech – głównie z powodu dysleksji), w 1909. Uplasował się na 46. pozycji rankingu absolwentów tego rocznika. Żonaty od 26 maja 1910 z Beatrice „Beą” (Ayer) Patton.
Na Igrzyskach Olimpijskich w Sztokholmie w 1912 reprezentował USA w pięcioboju nowoczesnym i w kontrowersyjnych okolicznościach zajął 5. miejsce. W trakcie zawodów w strzelaniu z pistoletu nie znaleziono śladu po jednej z kul wystrzelonych przez Pattona – uznano, że chybił on całkowicie, choć bardziej prawdopodobne było, że brakująca kula przeszła otworem zrobionym już wcześniej przez inny strzał.
Patton zaprojektował szablę kawaleryjską wz. 1913 dla amerykańskiej armii.
Patton służył jako adiutant przy gen. Johnie Pershingu w wyprawie do Meksyku, mającej na celu pojmanie rewolucjonisty Francisca „Pancho” Villi. Przebywał tam do lutego 1917. Wsławił się zabiciem dowódcy gwardii przybocznej Pancho Villi, „generała” Julio Cardenasa w czasie rutynowego patrolu z oddziałem żołnierzy z 6 Dywizji Piechoty.
I wojna światowa.
Po przystąpieniu Stanów Zjednoczonych do I wojny światowej został awansowany do stopnia kapitana i udał się do Francji jako adiutant Pershinga, który polecił mu zorganizowanie amerykańskiego korpusu czołgów – U.S. Tank Corps. Jego zdolności organizacyjne zostały szybko zauważone i docenione, dwukrotnie go w tym czasie awansowano – osiągnął stopień podpułkownika, zanim jego oddziały wzięły udział w walce.
W czasie bitwy pod St. Mihiel jako pierwszy amerykański oficer w historii dowodził atakiem czołgów, jednak został ciężko ranny w udo. Stało się to, kiedy osobiście udał się na pierwszą linię frontu, aby dozorować posuwające się natarcie. Otrzymał za to Purpurowe Serce, a później Krzyż za Wybitną Służbę oraz został awansowany na podpułkownika. W momencie podpisywania zawieszenia broni przebywał w szpitalu.
Okres międzywojenny.
W 1919, po powrocie do Ameryki, zaprzyjaźnił się z Dwightem Eisenhowerem. Przyjaźń ta miała później ogromny wpływ na kariery ich obu. W tym czasie Patton starał się wielokrotnie o dodatkowe fundusze na rozwój broni pancernej i zajął się opracowaniem nowej taktyki i teorii związanej z tym rodzajem broni. Jego wysiłki spełzły na niczym, a po jednym z artykułów Pattona w „Infantry Journal”, w którym kwestionował przyszłą rolę piechoty i przekonywał o potrzebie rozwoju wojsk pancernych, zagrożono mu nawet sądem wojskowym, gdyż głoszone przez niego poglądy znacznie różniły się od przyjętej wtedy amerykańskiej doktryny wojennej.
W tym okresie poznał amerykańskiego konstruktora Waltera Christiego i według niektórych źródeł finansował jego badania nad napędem i zawieszeniem dla następnej generacji czołgów. Zniechęcony niepowodzeniami przeniósł się z powrotem do kawalerii z nadzieją na rozwój własnej kariery. W styczniu 1923 został skierowany do Wyższej Szkoły Kawalerii (Advanced Cavalery School) w Ford Riley, którą ukończył w czerwcu. We wrześniu zaczął uczęszczać na kurs w Szkole Dowództwa i Sztabu Generalnego w Leavenworth, który ukończył w czerwcu 1924 z wyróżnieniem. Po ukończeniu edukacji trafił do I Korpusu w Bostonie.
W marcu 1925 został przeniesiony na Hawaje, gdzie poznał Omara N. Bradleya, ale też gdzie rosła jego frustracja z powodu braku poparcia dla jego koncepcji rozwoju broni pancernej. W trakcie tej służby napisał do Departamentu Stanu o zagrożeniu, jakie może stanowić Japonia, ostrzegając, że Pearl Harbor jest narażone na nagły atak bez wypowiedzenia wojny, który może być przeprowadzony przez samoloty startujące z lotniskowców.
W 1934 roku, z inicjatywy nowego szefa sztabu amerykańskiej armii, George'a Marshalla, zostaje awansowany na podpułkownika i ponownie wraca do kawalerii. W lipcu 1938 został przeniesiony do 5 Pułku Kawalerii w Forcie Clark w Teksasie i awansował do stopnia pułkownika. W grudniu 1938 r. kolejny raz trafił do 3 Pułku Kawalerii w Forcie Myer, tym razem już jako jego dowódca.
Po ataku Niemiec na Polskę przekonał Kongres o potrzebie stworzenia nowoczesnych oddziałów pancernych. Otrzymał promocję na generała i został dowódcą brygady zmechanizowanej, która wkrótce powiększyła się do rozmiarów dywizji i otrzymała nazwę 2 Amerykańskiej Dywizji Pancernej. Patton zdołał podnieść znacząco poziom wyszkolenia i morale amerykańskich wojsk pancernych. W czasie amerykańskich przygotowań do II wojny światowej wziął udział w manewrach w Luizjanie we wrześniu 1941 r., a dowodzone przez niego oddziały pancerne odniosły zdecydowane zwycięstwo dzięki pokonaniu w szybkim tempie 650 km i przeprowadzeniu manewru oskrzydlającego. Dzięki temu sukcesowi gen. Marshall wydaje mu zgodę na przygotowanie sił pancernych do walk na froncie. Patton zorganizował wówczas Desert Training Center w Kalifornii.
II wojna światowa.
Operacja „Husky”.
Po zakończeniu kampanii północnoafrykańskiej Pattonowi powierzono dowództwo 7. Armii podczas przygotowań do inwazji na Sycylię (operacja Husky). Z powodów politycznych pierwotne plany opanowania wyspy, opracowane przez Pattona, zostały odrzucone. Nowe plany Montgomery’ego zakładały zajęcie wyspy głównie przez wojska brytyjskie z 7 Armią pełniącą funkcję pomocniczą, polegającą na ochronie zachodniego skrzydła Brytyjczyków.
Po udanym lądowaniu na Sycylii wojskom brytyjskim, wbrew planom, nie udało się szybko dotrzeć wzdłuż wschodniego wybrzeża do Mesyny. Patton wykorzystał tę sytuację. Po szybkim zajęciu Palermo zmienił kierunek ataku na wschodni i posuwając się wzdłuż północnego wybrzeża Sycylii, dotarł do Mesyny przed Montgomerym.
Jego niewątpliwe sukcesy wojskowe w czasie operacji „Husky” przyćmiło kilka kontrowersyjnych wypadków. Zdaniem jego przeciwników, pierwsze z incydentów wydarzyły się pod wpływem „ognistych” przemówień Pattona, bez jego udziału:
Z politycznego punktu widzenia znacznie poważniejszym zdarzeniem był tzw. incydent ze spoliczkowaniem. 3 sierpnia Patton w czasie wizytacji szpitala spoliczkował i zwyzwał żołnierza, który przebywał tam bez żadnych oczywistych ran fizycznych, cierpiąc na silną nerwicę okopową. Podobny przypadek zdarzył się ponownie 10 sierpnia w innym szpitalu. Po ujawnieniu sprawy w mediach, Eisenhower odebrał Pattonowi dowództwo 7 Armii.
W czasie inwazji na Włochy Patton, choć formalnie nie był dowódcą żadnej jednostki, miał duży wpływ na jej przebieg. Po sukcesach w Afryce i na Sycylii Niemcy uważali go za najlepszego generała alianckiego. Uznali oni, że publiczne pozbawienie Pattona dowodzenia to jedynie część planu aliantów, mającego na celu wprowadzenie ich w błąd. Przedłużający się jego pobyt na Sycylii zinterpretowano jako przygotowania do inwazji na południową Francję, a jego wizytę w Kairze uznano za część przygotowania inwazji na Bałkanach. Strach przed nim pomógł unieruchomić wiele niemieckich jednostek, co zostało później świadomie wykorzystane przez aliancki kontrwywiad.
FUSAG.
Przed inwazją na Normandię w ramach operacji „Fortitude” Patton został dowódcą fikcyjnej 1 Grupy Armii ("First US Army Group", FUSAG), która pozorowała przygotowania do przeprowadzenia inwazji na Francję w okolicach Pas-de-Calais.
W tym czasie miało miejsce jeszcze jedno wydarzenie, które negatywnie wpłynęło na karierę Pattona. W czasie nieoficjalnego przemówienia w miejscowości Knutsford powiedział on, że po wojnie świat będzie zapewne rządzony przez Amerykę, Anglię i Rosję. Z nieznanych powodów relacje prasowe jego przemówienia w amerykańskich gazetach nie wspomniały o Rosjanach, co wywołało burzę medialną, w ramach której oskarżano Pattona o obrazę sojuszniczych sił radzieckich.
Normandia.
Podczas początkowej fazy operacji „Overlord” Patton przebywał w Anglii. Dopiero 1 sierpnia 1944 w wyniku reorganizacji jednostek alianckich w Normandii został dowódcą nowo utworzonej amerykańskiej 3 Armii, która weszła w skład 12 Grupy Armii i zajęła prawe (zachodnie) skrzydło frontu.
Po przybyciu na kontynent wziął udział w końcowej fazie operacji „Cobra”, która przełamała impas wojny pozycyjnej, z której nie mogły się wyrwać wojska alianckie. W czasie szybkiego marszu przez Francję z powodzeniem użył zmodyfikowanej przez siebie taktyki blitzkriegu, pokonując ponad 900 km w ciągu zaledwie dwóch tygodni. Wojska Pattona wyzwoliły większość północnej Francji, ale tuż przed wejściem do Paryża zostały w kontrowersyjny sposób zatrzymane przez Eisenhowera, aby pozwolić na zajęcie tego miasta przez francuską 2 Dywizję Pancerną pod dowództwem generała Philippe’a Marie Leclerca.
Lotaryngia.
Szybka ofensywa Pattona została nagle zatrzymana w Lotaryngii na początku września 1944 tuż przed Metzem, kiedy szybko posuwających się wojsk nie można było zaopatrzyć w paliwo i amunicję, gdyż kwatermistrzostwo nie przewidziało szybkości, z jaką będzie przesuwał się front, zwłaszcza że niedostępne były bliżej położone porty morskie. Krótka przerwa w natarciu pozwoliła Niemcom na silniejsze ufortyfikowanie Metzu. Przez następne dwa miesiące 3 Armia uwikłała się w ciężkie walki pozycyjne, zadając wiele strat Niemcom, tracąc przy tym dużo własnych żołnierzy i nie zdobywając wiele terenu.
Ofensywa w Ardenach.
Pod koniec 1944 niemiecka armia przeprowadziła ostatnią wielką ofensywę na froncie zachodnim. 16 grudnia 29 niemieckich dywizji (łącznie ok. 250 tys. żołnierzy) rozpoczęło operację „Wacht am Rhein” (Straż nad Renem), której celem było rozdzielenie wojsk aliantów oraz dotarcie do portów Holandii, pozbawiając w ten sposób zaopatrzenia znajdujące się we Francji wojska koalicji antyhitlerowskiej.
Patton jako jedyny z wyższych dowódców alianckich przewidział możliwość takiej ofensywy i dzięki temu jego armia była na to dobrze przygotowana. Niemcy wcześniej dwukrotnie przeprowadzali podobne ataki w tym rejonie w podobnych okolicznościach: w czasie wojny prusko-francuskiej i I wojny światowej. W przeciągu zaledwie dwóch dni Patton zmienił oś ataku dwóch korpusów 3 Armii o 90 stopni i uderzył w lewe skrzydło armii niemieckiej, docierając do okrążonych w Bastogne oddziałów 101 Dywizji Powietrznodesantowej.
Pod koniec lutego wojska niemieckie przeszły do obrony i Patton wkrótce, przełamując „Linię Zygfryda”, wkroczył do Zagłębia Saary. W szybkim marszu opanował południowe Niemcy, oswobodził również dużą część Czechosłowacji. Planował wyzwolenie Pragi i dotarł kilkanaście kilometrów od jej przedmieść, otrzymał jednak od Eisenhowera kategoryczny zakaz dalszego pościgu za wojskami niemieckimi i cofnięcia się na wysokość Pilzna, gdyż do Pragi wchodzili już Rosjanie.
Okres powojenny.
Po kapitulacji Niemiec Patton miał nadzieję, że zostanie przeniesiony na front działań na Pacyfiku, pozostawiono go jednak w Europie, gdzie został gubernatorem wojskowym Bawarii. Jego zadaniem było odbudowanie tego regionu.
Jako gubernator Bawarii Patton bardzo szybko znalazł się w konflikcie politycznym ze swoimi przełożonymi. Zdaniem Pattona oficjalna polityka denazyfikacji była błędem i automatyczne wykluczenie z życia publicznego wszystkich osób, które były członkami partii nazistowskiej było zbyt restrykcyjne. Porównał on to do sytuacji panującej w Stanach Zjednoczonych, w której obywatele czasami zostają członkami partii demokratycznej czy republikańskiej tylko po to, aby ułatwić sobie dalszą karierę zawodową, a nie ze względów ideologicznych. Jego słowa zostały zniekształcone przez niektóre media, które doniosły, że Patton porównuje demokratów i republikanów do nazistów. Po wybuchu powszechnego oburzenia opinii publicznej Eisenhower przeniósł Pattona do 15 Armii (w rzeczywistości była to grupa kilkunastu wojskowych, zajmująca się pisaniem oficjalnej historii II wojny światowej).
Patton zmarł 21 grudnia 1945 w szpitalu w Heidelbergu w wyniku obrażeń odniesionych w wypadku samochodowym, do którego doszło 9 grudnia 1945 w Mannheim-Käfertal (na rogu Mannheimer- i Neustädter Strasse), w czasie podróży do Spiry, w ostatnim dniu pobytu na terenie okupowanych Niemiec przed powrotem do kraju.
Patton – legenda, oceny, kontrowersje.
Istnieją publikacje dowodzące, że został on zabity przez agentów NKWD na rozkaz Stalina we współpracy z agentami OSS i za zgodą niektórych wyższych polityków rządu Stanów Zjednoczonych. Patton również dość głośno wyrażał swoje poglądy antysowieckie (m.in. krążyła plotka, iż chciał doprowadzić do konfliktu z Armią Czerwoną, aby w ten sposób wywołać z ZSRR wojnę. W tym celu miał podobno utrzymywać w gotowości całe oddziały jeńców niemieckich). Dodatkowo swoją wiedzą na temat nieudolności swoich przełożonych (Dwight Eisenhower) i współpracowników (Bernard Law Montgomery), mógł zaszkodzić w budowaniu ich późniejszych karier zawodowych i politycznych.
Na potwierdzenie swoich teorii, ich twórcy wysuwają szereg faktów (m.in. zaginięcie dokumentów ze śledztwa, brak jakichkolwiek ran czy nawet zadrapań u kierowcy i drugiego pasażera, zeznania Douglasa Bazata – agenta OSS, brak sekcji zwłok, podmieniony samochód Pattona w muzeum mu poświęconym).
Patton w kulturze.
George Patton był tytułowym bohaterem powstałego w 1970 filmu "Patton" (odtwórca głównej roli George C. Scott otrzymał Oscara za najlepszą rolę męską). Film ten stał się bardzo popularny. Przedstawiona w nim sylwetka generała, a zwłaszcza słynne przemówienie z jego początku (oparte na prawdziwym przemówieniu Pattona do jego żołnierzy przed inwazją na Normandię) wykreowała postać Pattona jako agresywnego, żądnego krwi bojownika. Historycy wojskowości krytykują ten film za fałszywy obraz generała. Zdaniem krytyków, jest to efektem wpływu, jaki na film wywarł Omar Bradley jako doradca do spraw wojskowych i współautor scenariusza. Współpraca Pattona i Bradleya w czasie wojny była niekiedy bardzo burzliwa. Sam Bradley miał bardzo niskie zdanie o samym Pattonie, jak i o jego metodach, a film pokazuje Bradleya w sposób wybitnie hagiograficzny, często przekręcając fakty i czyniąc z Pattona bohatera negatywnego.
Amerykański reżyser Oliver Stone uważa, że film "Patton" miał bezpośredni wpływ na historię wojny wietnamskiej. Według niego, ówczesny prezydent Stanów Zjednoczonych Richard Nixon po obejrzeniu tego filmu wydał rozkaz eskalacji wojny w Wietnamie poprzez bombardowanie Kambodży. Stone pragnął nawet umieścić fragment "Pattona" w jego filmie biograficznym o Nixonie, ale nie otrzymał na to pozwolenia George’a Scotta.
W 1986 powstała druga część filmu o Pattonie "Ostatnie dni Pattona". Film opowiada o wydarzeniach bezpośrednio poprzedzających śmiertelny wypadek samochodowy, w którym zginął generał, sam wypadek i hospitalizację Pattona. W filmie w postać Pattona ponownie wcielił się George C. Scott.
Odznaczenia.
Patton był także nagradzany licznymi pamiątkowymi medalami i odznakami, które nie były zakładane do munduru paradnego czy polowego, gdyż nie były uważane za oficjalne odznaczenia wojskowe.

</doc>
<doc id="114381" url="https://pl.wikipedia.org/wiki?curid=114381" title="Latyfundia">
Latyfundia



</doc>
<doc id="114386" url="https://pl.wikipedia.org/wiki?curid=114386" title="Medal 30-lecia Polski Ludowej">
Medal 30-lecia Polski Ludowej

Medal 30-lecia Polski Ludowej – polskie jubileuszowe, cywilne odznaczenie państwowe okresu PRL.
Medal 30-lecia Polski Ludowej został ustanowiony dekretem Rady Państwa z dnia 7 lutego 1974 roku dla uczczenia trzydziestej rocznicy powstania Polski Ludowej, „"dając wyraz uznaniu dla wkładu ludzi pracy w budownictwo socjalistyczne i rozwój społeczno-gospodarczy kraju"”. Opis odznaki i zasady nadawania ustalono uchwałą Rady Państwa z tego samego dnia. Dekret ustanawiający medal został uchylony dnia 23 grudnia 1992 roku.
Zasady nadawania.
Medal nadawany był za co najmniej 15-letnią ofiarną, wyróżniającą się pracę zawodową w okresie 30-lecia Polski Ludowej i odznaczające się zaangażowaną działalnością społeczno-polityczną.
Medal nadawany był jednorazowo w 1974 roku, począwszy od dnia 22 lipca przez Radę Państwa.
Opis odznaki.
Odznaką Medalu 30-lecia Polski Ludowej jest krążek srebrzony, oksydowany o średnicy 32 mm. Na awersie pośrodku medalu znajduje się wgłębiony kwadrat o zaokrąglonych rogach, na którym znajduje się wypukły wizerunek orła państwowego. Po obu stronach tarczy znajdują się wypukłe daty: 1944 i 1974. Nad tarczą jest umieszczona rzymska cyfra XXX, a pod nią napis PRL. Na rewersie medalu pośrodku jest napis w trzech wierszach WALKA / PRACA / SOCJALIZM w otoku wieńca z liści dębowych.
Wstążka medalu ma szerokość 32 mm i jest koloru czerwonego z odcieniami czerwieni rozjaśniającymi się w kierunku brzegów wstążki. Baretka jest w kolorach wstążki, umieszczona jest na niej metalowa lub wyhaftowana nakładka koloru srebrnego z poziomej listewki o szerokości 2 mm i liczby „XXX” o wysokości 6 mm.
Medal noszono na lewej stronie piersi w kolejności po medalu „Zasłużonym na Polu Chwały”.
Projektantem medalu był Edward Gorol.
Odznaczeni.
Łącznie przyznano 229 049 Medali 30-lecia PRL.

</doc>
<doc id="114392" url="https://pl.wikipedia.org/wiki?curid=114392" title="Cray-3">
Cray-3

Cray-3 – projektowany w Cray Research jako następca superkomputera Cray-2. Był pierwszym poważnym zastosowaniem arsenku galu (GaAs) w systemach obliczeniowych.
System Cray-3 był rozwinięciem architektury znanej z Cray-2. W systemie mogło pracować do 16 wektorowych procesorów obliczeniowych (drugoplanowych) i procesor sterujący pierwszoplanowy. Okres zegara wynosił 2 nanosekundy (500 MHz).
Historia.
Ze względu na ograniczenia w równoległym finansowaniu projektów Cray-C90 (początkowo był to projekt MP) i Cray-3, Cray Research postanowiła powołać oddzielną firmę Cray Computer Corporation; wraz z projektem do nowej firmy przeszedł Seymour Cray. Trudności techniczne podczas projektowana systemu, a w szczególności problemy z procesem technologicznym układów z arsenku galu, spowodowały znaczny wzrost kosztów realizacji projektu, który doprowadził do upadku firmy w 1989 roku. Następcą systemu Cray-3 jest Cray X1.

</doc>
<doc id="114394" url="https://pl.wikipedia.org/wiki?curid=114394" title="Szlamiec krótkodzioby">
Szlamiec krótkodzioby

Szlamiec krótkodzioby ("Limnodromus griseus") – gatunek średniej wielkości ptaka wędrownego z rodziny bekasowatych (Scolopacidae). Gniazduje w północnej części Ameryki Północnej, zimuje na wybrzeżach Ameryki Północnej i Południowej. Nie jest zagrożony.
Systematyka i zasięg występowania.
Takson ten jest blisko spokrewniony ze szlamcem długodziobym ("L. scolopaceus"), który bywał czasami uznawany za jego podgatunek.
Zamieszkuje w zależności od podgatunku:
Bardzo rzadko zalatuje do Europy. Nie odnotowano żadnych potwierdzonych stwierdzeń na terenie Polski.
Morfologia.
W okresie godowym ptaki brązowe z ciemnymi cętkami na grzbiecie, wierzch głowy ciemnobrązowy, spód jaśniejszy, również z cętkami. Na piersi wyraźnie zaznaczony rdzawy nalot, dziób samicy dłuższy niż samca. W zimie upierzenie szare z ciemnymi cętkami, dziób ciemny, nogi żółte.
Biotop.
Mokradła tajgi i tundry, zimuje na morskich wybrzeżach.
Pożywienie.
Bezkręgowce, zwłaszcza robaki morskie, mięczaki, skorupiaki i równonogi. Niewielką część diety stanowi materia roślinna, np. nasiona.
Status.
Międzynarodowa Unia Ochrony Przyrody (IUCN) uznaje szlamca krótkodziobego za gatunek najmniejszej troski (LC, "Least Concern") nieprzerwanie od 1988 roku. W 2017 roku organizacja Partners in Flight szacowała liczebność światowej populacji lęgowej na około 150 tysięcy osobników; trend liczebności populacji w latach 1970–2015 uznała za spadkowy.

</doc>
<doc id="114396" url="https://pl.wikipedia.org/wiki?curid=114396" title="Cause celebre">
Cause celebre



</doc>
<doc id="114397" url="https://pl.wikipedia.org/wiki?curid=114397" title="Konarzewo (powiat poznański)">
Konarzewo (powiat poznański)

Konarzewo – wieś w Polsce należąca do województwa wielkopolskiego, w powiecie poznańskim, w gminie Dopiewo, Położona 15 km na południowy zachód od Poznania, przy drodze ekspresowej S5 łączącej Poznań z Wrocławiem, w bezpośrednim sąsiedztwie węzła Konarzewo. Liczba mieszkańców na dzień 31 sierpnia 2020 zameldowanych na stałe wynosi 2022.
Położenie.
Wieś położona w otulinie Wielkopolskiego Parku Narodowego, 5 km na południowy zachód znajduje się obszar ochrony ścisłej Trzcielińskie Bagno. Na północnym krańcu miejscowości przebiega autostrada A2 Berlin - Poznań - Warszawa. Dla jadących autostradą A2 w kierunku Poznania w pobliżu miejscowości znajduje się Miejsce Obsługi Podróżnych Konarzewo.
Historia.
Prawdopodobnie pierwszy drewniany kościół wybudowano w miejscu obecnego jeszcze w XII w. Dokładniejsze informacje pojawiają się w dokumentach z 1370 r. z których dowiadujemy się, że był on pod wezwaniem św. Marcina i św. Piotra w Okowach. Jego fundatorami byli najprawdopodobniej Drogosławowie, którzy wówczas dziedziczyli Konarzewko. Miejsce drewnianego kościoła zastąpił na przełomie XVI/XVII wieku murowany kościół wzniesiony przez rodzinę Ostaszewskich. Został on poświęcony św. Marcinowi w roku 1636. 
Wieś szlachecka położona była w 1580 w powiecie poznańskim województwa poznańskiego. Do końca XVI w. właścicielami Konarzewa był ród Konarzewskich. Ostatnim dziedzicem był ksiądz Andrzej Konarzewski, od którego dobra te kupił Jan Wilczyński, by następnie sprzedać je w 1612 za 10,000 złp. Pawłowi Ostaszewskiemu herbu Ostoja, synowi Mikołaja z Ostaszewa Wielkiego. Paweł Ostaszewski żeniąc się w roku 1613 z Barbarą Piegłowską, córką Mikołaja, cześnika królewskiego, przed ślubem oprawił jej na połowie Konarzewa 2500 zł posagu. Nie żył już w roku 1645, a jego synowie sprzedali wieś rodzinie Radomickich. 
Jak wynika z dekretu z dnia 25 października 1786 władza duchowna połączyła parafię Konarzewo z parafią w Dopiewie - postanowiono wówczas, że kościołem parafialnym będzie świątynia konarzewska. Dlatego też w 1803 roku rozebrano kościół dopiewski. w 1938 kardynał August Hlond ponownie z parafii konarzewskiej wydzielił nową parafię dopiewską. 
W dniu wybuchu II wojny światowej proboszczem parafii był ks. Jan Laskowski, który przybył do Konarzewa z Wrześni, po Strajku Dzieci Wrzesińskich, którego był duchowym przywódcą. Niemcy weszli do wsi 1 września i rozbili swój posterunek na placu przy kościele. Parafianie przez dwa miesiące mogli swobodnie uczestniczyć we wszystkich nabożeństwach odprawianych w kościele. Okupanci znając przeszłość ks. Laskowskiego często zjawiali się u niego i kontrolowali jego poczynania. W piwnicy plebanii przechowywany był przywieziony potajemnie z Buku łaskami słynący obraz Matki Boskiej Literackiej, przy którym każdego dnia modlił się samotnie ks. Jan Laskowski. 17 października na plebanii zjawiło się gestapo, aby przesłuchać proboszcza. Po tej wizycie, o godzinie 14.20 ks. Jan zmarł na atak serca. Został pochowany na cmentarzu parafialnym, a jego pogrzeb ze względów bezpieczeństwa należał do skromnych, choć uczestniczyło w nim wielu parafian.
Opieką duszpasterską nad parafianami zajął się po śmierci proboszcza ksiądz Czesław Sibliski z Dopiewa. Jego posługa nie trwała długo. Hitlerowcy aresztowali go 21 stycznia 1940 i więzili najpierw w Forcie VII, później w Chludowie i Lublinie. Życie zakończył w obozie Dachau, w którym zmarł 2 grudnia 1942 roku.
Po aresztowaniu ks. Sibliskiego ówczesna dziedziczka Konarzewa Teresa Czartoryska poprosiła ks. Józefa Molskiego ze Skórzewa, aby co 2 tygodnie przyjeżdżał do Konarzewa i odprawiał Msze święte. 25 września 1940 roku z polecenia bpa Walentego Dymka przybył do Konarzewa nowy kapłan ks. Stanisław Waraczewski, który gorliwie troszczył się o ducha swoich parafian. Podczas próby śpiewów kościelnych 9 grudnia 1940 został wraz z młodzieżą aresztowany. Parafian po kilku dniach zwolniono, natomiast ks. Stanisław nie powrócił już do Konarzewa, którego osadzono najpierw w Forcie VII, a później wywieziono do Oświęcimia, gdzie zmarł 10 września 1941. Po tym wydarzeniu duszpasterzował ponownie ks. Józef Molski ze Skórzewa. Podzielił on los wielu wielkopolskich kapłanów. Aresztowano go 6 października 1941 i osadzono w Forcie VII, a następnie przewieziono do Dachau, w którym zginął 1 sierpnia 1942.
W latach 1954–1961 wieś należała i była siedzibą władz gromady Konarzewo, po jej zniesieniu w gromadzie Dopiewo. W latach 1975–1998 miejscowość należała administracyjnie do województwa poznańskiego.
Urodził się tu Stanisław Wolnowski (ur. 5 listopada 1893, zm. w kwietniu 1940 w Charkowie) – kapitan piechoty Wojska Polskiego, kawaler Orderu Virtuti Militari, ofiara zbrodni katyńskiej.
W majątku, w Konarzewie w 1934 roku, urodziła się Urszula Czartoryska krytyczka, kuratorka wystaw, w tym światowych, nazywana Wielką Damą Polskiej Fotografii.
Sport.
W miejscowości funkcjonuje klub sportowy Orkan Konarzewo, założony w 1949 roku.

</doc>
<doc id="114398" url="https://pl.wikipedia.org/wiki?curid=114398" title="Tęgomir">
Tęgomir

Tęgomir – staropolskie imię męskie. Składa się z członu "Tęgo-" ("mocny") "-mir" ("pokój, spokój, dobro"). Może zatem oznaczać "trwały, stabilny pokój".
Tęgomir imieniny obchodzi 25 listopada. Imię to nosił książę Stodoran, Tęgomir.

</doc>
<doc id="114399" url="https://pl.wikipedia.org/wiki?curid=114399" title="Nietęg">
Nietęg

Nietęg – staropolskie imię męskie. Składa się z członu "Nie-" (przeczenie) i "-tęg" ("mocny"). Może zatem oznaczać "słaby".

</doc>
<doc id="114400" url="https://pl.wikipedia.org/wiki?curid=114400" title="Richard Byrd (lotnik)">
Richard Byrd (lotnik)

Richard Evelyn Byrd Jr. (ur. 25 października 1888 w Winchester, zm. 11 marca 1957 w Bostonie) – amerykański lotnik, pionier wypraw polarnych, kontradmirał United States Navy.
Życiorys.
Urodził się 25 października 1888 w Winchester w stanie Wirginia. Latać samolotem nauczył się w czasie I wojny światowej podczas służby w US Navy. Był autorem wielu technik nawigacji nad otwartym morzem. Posiadał stopień admirała.
W 1924 Richard Byrd dowodził małym oddziałem polarnym w wyprawie arktycznej komandora D. B. MacMillana na Grenlandię.
9 maja 1926 Richard Byrd i Floyd Bennett dokonali próby przelotu nad biegunem północnym samolotem Fokker F.VII/3m o nazwie "Josephine Ford". Start nastąpił w Ny-Ålesund na wyspie Spitsbergen. Piloci oświadczyli, że ich wyczyn zakończył się sukcesem, jednak analiza dzienników pokładowych oraz mechaniczna analiza ich samolotu dostarczyła sporych wątpliwości co do tego faktu. Niemniej jednak, dokonali przelotu w pobliżu bieguna. Mimo tych wątpliwości Richard Byrd zdobył dość duży rozgłos, co pomogło mu w zbieraniu środków na kolejną próbę, najpierw przelot przez Atlantyk do Europy, następnie nad biegunem, ale tym razem nad południowym.
W 1927 roku Richard Byrd był jednym z kilku pilotów, którzy zamierzali zdobyć „Orteig Prize”, nagrodę (25 tys. USD) ustanowioną przez milionera Raymonda Orteiga za przelot bez lądowania ze Stanów Zjednoczonych do Francji. Wyprawa Byrda sponsorowana była przez właściciela sklepów wielobranżowych Rodmana Wanamakera, wizjonera lotów komercyjnych przez Atlantyk. Do lotu został użyty Fokker C-2 (wersja cywilna) o nazwie "America" (nr rejstr. NX-206) zbudowany w USA przez Atlantic Aircraft Corp., była to ulepszona wersja samolotu Fokker F-VIIA. 16 kwietnia podczas startu do lotu testowego samolot rozbił się raniąc poważnie załogę w wyniku czego lot przez Atlantyk został opóźniony. W czasie naprawy samolotu okazało się, że lotnik Charles Lindbergh 20 maja 1927 wystartował z Garden City w stanie New York i po 33,5 godzinach wylądował w Paryżu, zdobywając tym samym nagrodę Orteiga. Fakt ten nie zniechęcił Byrda i przygotowania do lotu trwały dalej. Samolot został bogato wyekwipowany, co sprawiło, że wyprawa miała charakter raczej ekspedycji naukowej niż sportowej. Jednym z najważniejszych zaplanowanych zadań było zbadanie warunków, w jakich tworzy się szron na skrzydłach samolotu. W skład załogi oprócz komandora Richarda E. Byrda wchodzili: pilot por. Bernt Balchen (Norweg), pilot Bert Acosta oraz inż. Georg Otto Noville – radiotelegrafista. Samolot zabrał ze sobą 5400 litrów paliwa i 160 litrów smarów, dwie tratwy ratunkowe zaopatrzone w żywność na co najmniej trzy tygodnie i urządzenie do destylacji wody. Płatowiec posiadał również radiostację o zasięgu około 800 km. Do samolotu załadowano także worek z pocztą. W dniu 29 czerwca 1927 roku o godzinie 5.25 samolot "America" wystartował z lotniska Roosevelt Field East Garden City celem przelotu przez Atlantyk i wylądowania w Paryżu. O godz. 15.50 sygnalizowano jego przelot nad południowo-wschodnią częścią wyspy Nowa Fundlandia, nad Oceanem Atlantyckim. Pogoda była fatalna, silny wiatr i gęstniejąca w miarę posuwania się samolotu nad oceanem mgła towarzyszyły załodze przez cały czas lotu. Następnego dnia 30 czerwca rano francuski parowiec transatlantycki „Paris” nie widząc samolotu sygnalizował jego obecność w odległości około 600 km od brzegów Irlandii. O godz. 20.30 meldowano jego przelot nad miastem Brest około 22 nad Rennes. Na nieszczęście już w locie nad ziemią busola w samolocie uległa uszkodzeniu. Zapadł zmrok i zaczął padać silny deszcz tak, że załoga absolutnie nic przed sobą nie widziała.
Poszukiwanie lotniska Le Bourget nie przyniosło pozytywnego rezultatu. Przez pięć godzin załoga krążyła nad północno-zachodnią Francją, nie wiedząc gdzie się znajduje. W końcu obrano przypuszczalny kierunek na ocean aby lądować na wodzie, gdyż kończyła się benzyna. Po godzinie 2 w nocy 1 lipca załoga zobaczyła błysk latarni morskiej i skierowała się w jej stronę, lądując po chwili 200 metrów od brzegu i łamiąc podwozie. Załoga dopłynęła na tratwie pneumatycznej do małej miejscowości Ver-sur-Mer między Cherbourg a Le Havre, na północnym wybrzeżu Francji, gdzie została otoczona troskliwą opieką przez tamtejszych mieszkańców. Po odpoczynku trwającym 16 godz. Byrd i trzej jego towarzysze zostali powitani przez przybyłe do miasteczka władze i wśród wiwatów odwiezieni do Paryża. Lot samolotu Richarda Byrda do Francji trwał 46 godz., był on pierwszym który przeleciał Atlantyk na samolocie wielosilnikowym z czteroosobową załogą i pierwszym który przewiózł oficjalną pocztę do Europy drogą powietrzną. Po powrocie do Ameryki komandor Richard E. Byrd został rekomendowany do nadania mu krzyża lotniczego Distinguished Flying Cross.
W 1928 rozpoczął wyprawę nad Antarktydę, w której brały udział dwa statki i trzy samoloty. Na Lodowcu Szelfowym Rossa została wybudowana baza Little America, z której wyruszały wyprawy prowadzące badania geologiczne oraz wykonujące zdjęcia lotnicze. 29 listopada 1929 odbył się słynny lot nad biegunem południowym. Richard Byrd, drugi pilot Bernt Balchen, łącznościowiec Harold June i fotograf Ashley McKinley dolecieli samolotem "Floyd Bennet" nad biegun i z powrotem w 18 godzin i 41 minut. Pomimo problemów w czasie lotu osiągnęli sukces. Dalsze badania w bazie trwały aż do 18 czerwca 1930, kiedy to cała ekspedycja powróciła do Stanów Zjednoczonych. O wydarzeniach tych opowiada film "With Byrd at the South Pole", który w 1931 roku zdobył Oscara za najlepsze zdjęcia.
Byrd przedsięwziął następnie cztery dalsze wyprawy na biegun południowy: w latach 1933–1935, 1939–1941 i 1946–1947 (operacja "Highjump"), 1955–1956 (operacja Deep Freeze).
Za swoje zasługi, a także osobistą odwagę podczas ekspedycji, przejawiającą się w ratowaniu życia innych, Byrd został uhonorowany wieloma odznaczeniami.
Zmarł 11 marca 1957 w Bostonie w stanie Massachusetts. Został pochowany na Narodowym Cmentarzu w Arlington w stanie Wirginia. Na jego cześć nazwano otwartą w 1957 roku stację antarktyczną.
Zobacz też.
Jan Nagórski

</doc>
<doc id="114404" url="https://pl.wikipedia.org/wiki?curid=114404" title="Tatomir">
Tatomir

Tatomir, Tatomier, Tatumir – staropolskie imię męskie. Składa się z członu "Tatu-" („tata”) "-mir" („pokój, spokój, dobro”). Może zatem oznaczać „przynoszący pokój swojemu ojcu”.
Tatomir imieniny obchodzi 12 lipca.

</doc>
<doc id="114405" url="https://pl.wikipedia.org/wiki?curid=114405" title="Tatomier">
Tatomier



</doc>
<doc id="114406" url="https://pl.wikipedia.org/wiki?curid=114406" title="Tatumir">
Tatumir



</doc>
<doc id="114407" url="https://pl.wikipedia.org/wiki?curid=114407" title="1. List Jana">
1. List Jana

Pierwszy List św. Jana [1 J lub 1 Jan] – księga Nowego Testamentu. Już od II wieku Tradycja przypisuje autorstwo listu Janowi Apostołowi, synowi Zebedeusza, a autorowi jednej z Ewangelii. Opinia współczesnych biblistów w tej sprawie jest niejednolita. Jakkolwiek dokładne datowanie Listu nie jest możliwe, przyjmuje się zwykle, że powstał w końcu I wieku. Prawdopodobnie został zaadresowany do Kościołów w Azji Mniejszej.
Struktura i treść.
Większość listów Nowego Testamentu posiada wyrazistą strukturę. 1. List Jana tym się wyróżnia na ich tle, że nie ma wyrazistej struktury. Jeżeli nawet autor miał nawet jakiś konkretny plan odnośnie do struktury Listu, to został on zatarty i zagubiony podczas jego pisania.
Robert Law zaproponował podział listu na następujące części:
Każda z tych części ma trzy wspólne tematy: sprawiedliwość, miłość, wiara.
Data powstania.
Dokładne datowanie Listu nie jest możliwe. Przyjmuje się na ogół, że List został napisany w końcu I wieku. Datowanie to bazuje na założeniu, że List powstał w mniej więcej tym samym czasie, co Ewangelia Jana, a herezja, z którą walczy, to Kerinthos. Nie ma jednak absolutnej pewności co do tego, czy List rzeczywiście walczy z Kerinthosem, nieznane są też dokładne lata działalności Kerinthosa. John Arthur Thomas Robinson, anglikański biskup i biblista, wskazał, że tego typu datowanie oparte jest tylko na przypuszczeniach. Jego zdaniem nie ma żadnych przesłanek, by datować List po roku 70.
Uważa się, że powstał prawdopodobnie później od Ewangelii, później od Drugiego i Trzeciego Listu. Nie brak jednak egzegetów zakładających, że List został napisany przed Ewangelią (np. R. Schnackenburg). Problem kolejności pism Janowych jest trudny do rozwiązania.
List nie ma charakteru typowo starożytnego (brakuje adresu i zakończenia; adresy pojawiają się w 2. i 3. Liście, a także w Apokalipsie). Mimo to dzieło posiada wiele elementów charakterystycznych dla listów, takich jak odwołanie do warunków lokalnych, błędów, osobistych akcentów.
Tradycja.
Wśród Listów powszechnych najlepiej poświadczonymi przez tradycję są 1. List Jana i 1. List Piotra. W literaturze wczesnochrześcijańskiej aluzje do tego listu czynią: "Didache", Klemens Rzymski, "Pasterz Hermasa", "List Barnaby" i "List do Diogneta". Najstarszy cytat z tej księgi znajduje się w "Liście do Filipian" Polikarpa. Ireneusz, Klemens Aleksandryjski, Tertulian, Orygenes, Dionizy Aleksandryjski, Cyprian, Atanazy, Epifaniusz, Hieronim i inni Ojcowie Kościoła uznawali 1. List Jana jako autentyczny. 
Wszyscy autorzy wczesnochrześcijańscy opowiadają się za autorstwem Janowym i kanonicznością Listu. Pierwsze stwierdzenie o natchnionym charakterze księgi znajduje się u Ireneusza. Jedynie Teodor z Mopsuestii odrzucił 1. List Jana, a czynił to ze względów dogmatycznych.
Adresaci.
Trudno jest umiejscowić adresatów listu. List był przeznaczony prawdopodobnie do grupy Kościołów, znajdujących się być może w Azji Mniejszej i chociaż Jan nie był ich założycielem, to interesował się ich działalnością. Ich adresatami byli chrześcijanie, nawróceni z judaizmu, mówiący po grecku. Autor chce ich zapewnić, że znajdują się na drodze zbawienia, rozbudzić wiarę oraz przestrzec przed fałszywymi prorokami, którzy głosili gnostycyzm. Treść Listu jest bowiem skierowana przeciwko tezom gnostyków, którzy głosili, iż ten, kto posiada wiedzę (gnoza), otrzymuje zbawienie. Ich zdaniem poznanie jest ważniejsze niż miłość. Autor podkreśla, że miłość jest ważniejsza od poznania. Autor kwestionuje również doketyzm. Autor jako kryterium rozpoznawcze przed tego typu herezjami podaje uznawanie faktu, że Chrystus przyszedł w ciele.
W. Nauck próbował dowodzić, że adresaci Listu mieszkali w Syrii. Argumentacja Naucka bazowała na jego interpretacji tekstu 1. J 5,6-7 w oparciu o niektóre stosunkowo późne łacińskie rękopisy. Nie spotkała się ona z uznaniem ze strony innych biblistów.
Autorstwo.
Autor nie podaje swego imienia, lecz prawdopodobnie jest nim autor Ewangelii Jana. Autor twierdzi, że osobiście znał Jezusa (1,1-4).
"Fragment Muratoriego" identyfikuje autora Listu z autorem czwartej Ewangelii i nazywa go uczniem (nie apostołem). Orygenes cytował List jako pochodzący od św. Jana. Dionizy Aleksandryjski, który zastanawiał się nad autentycznością Apokalipsy argumentował, że czwarta Ewangelia oraz 1. List Jana wyszły spod ręki Jana apostoła, natomiast Apokalipsa ze względu na wielkie różnice stylistyczne nie może być jego autorstwa.
Większość współczesnych biblistów jest zgodna, że wszystkie trzy Listy Jana mogły wyjść spod ręki tego samego autora, ale traktuje się to jedynie jako prawdopodobną hipotezę. Pewne wątpliwości, co do wspólnego pochodzenia tych Listów były zgłaszane we wczesnym Kościele. Euzebiusz, Hieronim i Ambroży dopuszczali możliwość, że 2. i 3. List mogły wyjść spod ręki innego autora o tym samym imieniu. Przy czym dla Euzebiusza było rzeczą oczywistą, że autorem 1. Listu Jana jest Jan Ewangelista. Zgoda na wspólne autorstwo czwartej Ewangelii oraz 1. Listu Jana jest już wśród biblistów znacznie mniejsza. Przy porównywaniu stylu oraz przekazu teologicznego Ewangelii Jana z Listami Jana, drugi i trzeci List nawet nie są brane pod uwagę, ze względu na ich krótkość uniemożliwiającą takie porównania.
Język i styl.
Formą i treścią przypomina niektóre partie Ewangelii Jana. Zachodzi szereg podobieństw między Listem a Ewangelią, tak pod względem gramatycznym, stylistycznym (np. zastosowanie antytez) czy łączenie zdań za pomocą inkluzji (czyli zamknięcia pewnego fragmentu między dwoma takimi samymi słowami), rytmika. Zarówno Ewangelia, jak i List posiadają te same semityzmy (np. „czynić prawdę”) czy wyrazy (np. „Słowo” na określenie Jezusa). Zachodzi również podobieństwo tematów:
Język jest poprawny, jakkolwiek zauważalny jest brak wprawy, słownictwo jest proste i ubogie, występują zaledwie cztery terminy nie użyte w pozostałych księgach Nowego Testamentu. Styl zdradza semickie pochodzenie autora. Autor często stosuje paralelizmy syntetyczne, jak i antytetyczne.
Cel Listu i jego teologiczny przekaz.
Przesłaniem Listu poza wyżej wspomnianymi jest to, że „Bóg jest światłością” (1 J 1,5; 2,8-10), tzn. jest miłością (która objawiła się w wydaniu Syna, który umarł na krzyżu na przebłaganie za nasze grzechy), świętością, najwyższym dobrem, człowiek poprzez wiarę współpracuje z Jego dziełem zbawienia i staje się z Nim jednością, a miłość bliźniego jest nierozerwalnie związana z miłością Boga.
„Na to objawił się Syn Boży, aby wniwecz obrócić dzieła diabła” (1 J 3,8).
Przyjmuje się powszechnie, że podstawa nowotestamentowej teologii bazuje na studiach Starego Testamentu. Zasada ta nie znajduje jednak zastosowania w przypadku Listów Jana. Bezpośrednich nawiązań do Starego Testamentu jest bardzo niewiele, brak jakichkolwiek cytatów starotestamentowych. Jedyne bezpośrednie nawiązania znajdują się w 1 J 3,8 ("diabeł od początku grzeszy") i 1 J 3,12 (Kain zabił brata). Ze Starego Testamentu pochodzi koncepcja, iż grzech prowadzi do śmierci. Niewykluczone, że stwierdzenia zapisane w 1 J 2,12-14 bazują na nowym przymierzu przepowiedzianym przez Jeremiasza.
Teologiczny oraz etyczny przekaz Listu bazuje na myśli judaizmu obecnej także i w innych księgach Nowego Testamentu. Czyniono wiele wysiłków dla rozpoznania jaką dokładnie formę judaizmu reprezentuje List. Wiele prób podjęto po odkryciu pism qumrańskich. Jednak próby wykazania ścisłej zależności pomiędzy wspólnotą qumrańską a Listami Janowymi zawiodły.
Ważniejsze rękopisy i przekłady Listu.
1 List Jana został zachowany w kilku starożytnych i kilkuset średniowiecznych rękopisach Nowego Testamentu. Spośród greckich wielkich kodeksów, kodeks Synajski, Aleksandryjski, oraz Watykański zawierają pełny tekst 1. Listu Jana, podczas gdy Kodeks Efrema zawiera jedynie 1 Jana 1,1-4. Kodeks Bezy utracił karty z tekstem Listu. W 26 wydaniu Novum Testamentum Graece Nestle-Alanda wykorzystano ponadto papirus 9, papirus 74, kodeks 025, 044, 048, 0245. NA27 wykorzystuje w aparacie krytycznym 0296 oraz minuskuły 33 i 1739, NA28 wprowadziło minuskuły 5, 81, 307, 436, 442, 642, 1175, 1243, 1448, 1611, 1735, 1852, 2344, 2492. Ze starożytnych przekładów 1 List Jana zawiera Wulgata, Peszitta, przekład koptyjski w dialekcie saidzkim i bohairskim, przekład ormiański, Syro-Filoxena, oraz etiopski przekład.

</doc>
<doc id="114408" url="https://pl.wikipedia.org/wiki?curid=114408" title="Światowe Stowarzyszenie Przewodniczek i Skautek">
Światowe Stowarzyszenie Przewodniczek i Skautek

Światowe Stowarzyszenie Przewodniczek i Skautek (WAGGGS, ang. "World Association of Girl Guides and Girl Scouts") – Światowe stowarzyszenie, skupiające żeńskie organizacje skautowe. Zostało założone w 1928 w miejscowości Parád, na Węgrzech, a jego siedziba znajduje się obecnie w Londynie, w Anglii. Jako odpowiednik WOSM, WAGGGS działa w pięciu regionach i operuje pięć międzynarodowych centrów skautingu żeńskiego. Obecnie liczy ponad 10 milionów członkiń w ponad 144 krajach. Obejmuje pełną listę swoich członków w European Youth Forum (YFJ), działa na obszarach Rady Europy i Unii Europejskiej, współpracując z tymi organami. 
W Polsce członkiem WAGGGS jest Związek Harcerstwa Polskiego (członek założyciel WAGGGS w latach 1928–1950 i ponownie od 1996). 
Misja.
Misją WAGGGS jest stwarzanie dziewczętom i młodym kobietom warunków do pełnego rozwijania swoich możliwości i umiejętności jako odpowiedzialnych obywatelek świata.
WAGGGS zapewnia nieformalny program edukacyjny, wspierający rozwój umiejętności życiowych, zdolności przywódczych oraz umiejętności podejmowania decyzji. Namawia do uczestnictwa i zarządzania WAGGGS. Oferuje również projekty i programy na poziomie międzynarodowym, który umożliwia Przewodniczkom i Skautkom stanie się odpowiedzialnymi obywatelkami świata, poprzez akcje i aktywności w społeczeństwie. 
Skauting żeński jest otwarty dla wszystkich dziewcząt i młodych kobiet, bez względu na różnice w wyznawanych poglądach, rasie, narodowości czy jakichkolwiek innych aspektach. WAGGGS wierzy w edukację zarówno chłopców, jak i dziewcząt. Młodzi mężczyźni i kobiety są uczeni rozpoznawania wzajemnych różnic i podobieństw oraz szacunku do siebie nawzajem. 
Jest organizacją wolontariacką, liczącą 100 tys. wolontariuszy na całym świecie, którzy wprowadzają w życie programy dla Przewodniczek i Skautek oraz wspierają je w rozwoju osobistym. 
Metody Edukacyjne.
Skauting żeński opiera się na podstawowym zestawie wartości zawartych w Prawie i Przyrzeczeniu. Każda Przewodniczka i Skautka w trakcie swojego Przyrzeczenia ślubuje, by dać z siebie wszystko w imię swojej wiary oraz pomocy bliźnim. Robiąc to, realizuje swój pełny potencjał jako odpowiedzialna obywatelka swojego kraju i świata. 
Skauting żeński korzysta z nieformalnych metod edukacyjnych, wdrażanych poza szkolnym programem nauczania. 
Kluczowe elementy, na których opiera się ta edukacja: 
Każdy przewodniczka / skautka określa własne postępy i rozwój zgodnie ze swoimi potrzebami i aspiracjami w ramach przewidzianego programu ramowego. Kontrastuje to z wieloma systemami edukacji formalnej, w których młodzi ludzie muszą wpasować się w sztywną strukturę z niewielkim rozpoznaniem indywidualnych potrzeb i różnic. Metoda Przewodniczek i Skautek to szczególny sposób, w jaki kierownictwo współpracuje z dziewczętami i młodymi kobietami, aby osiągnąć misję WAGGGS. Jest to zintegrowane podejście z pewnymi kluczowymi elementami: metoda ta może być stosowana równie skutecznie z dziewczynami w każdym wieku, o różnych umiejętnościach i pochodzeniu. W swojej książce „Girl Guiding” Lord Baden-Powell (1918) napisał:
„Nasza metoda szkolenia polega na edukacji od wewnątrz, a nie na instruktażu z zewnątrz; oferowaniu gier i zajęć, które, choć są atrakcyjne dla dziewczyny, poważnie ją kształcą moralnie, psychicznie i fizycznie”.
Wiele przewodniczek i skautek staje się wiodącymi politykami, pisarzami, i liderkami. Senator Hillary Clinton (Senat Stanów Zjednoczonych), Rt. Hon Dr. Marjorie MowlamMP (polityk w Wielkiej Brytanii), dr Roberta Bondar, MD (pierwsza kanadyjska astronautka) i Betty Okwir (wiodąca polityk w Ugandzie) to tylko kilka byłych i obecnych Skautek oraz Przewodniczek.
W 1965 roku Leslie Whateley, z ówczesnego Światowego Biura Przewodniczek, otrzymała Brązowego Wilka, jedyne wyróżnienie Światowej Organizacji Ruchu Harcerskiego, przyznane przez Światowy Komitet Harcerstwa za wyjątkowe zasługi dla światowego skautingu. 
Wśród swoich globalnych inicjatyw, Free Being Me, współpraca WAGGS i Unilever's Dove Self Esteem Project rozpoczęła się w październiku 2013 r. W celu zwiększenia „poczucia własnej wartości i pewności ciała” u dziewcząt.
WAGGGS jest członkiem Global Youth Mobilisation oraz wspiera SDGs. 
Historia.
Przewodniczki zostały utworzone w 1910 roku przez Roberta Baden-Powella, z pomocą jego siostry Agnes Baden-Powell. Po ślubie w 1912 roku jego żona Olave Baden-Powell odegrała wiodącą rolę w rozwoju Przewodniczek i Skautek. W miarę rozprzestrzeniania się ruchu powstawały niezależne krajowe stowarzyszenia przewodników; odczuwano jednak potrzebę współpracy międzynarodowej. Lady Baden-Powell założyła nieformalną Radę Międzynarodową w Londynie w lutym 1918 r. Podczas czwartej Światowej Konferencji w Camp Edith Macy w 1926 r. Przedstawiciele kilku krajów zasugerowali utworzenie Światowego Stowarzyszenia, które zastąpi nieformalną Radę Międzynarodową. Po Międzynarodowej Konferencji w 1926 r. Zwrócono się do Baden-Powell z prośbą o utworzenie formalnego stowarzyszenia, a w 1928 r. Podczas 5. Międzynarodowej Konferencji w Parád na Węgrzech założono Światowe Stowarzyszenie Przewodniczek i Harcerek. Rose Kerr była wiceprzewodniczącą, a następnie komisarzem ds. Krajów z tendencją do wzrostu stóp. W latach 1930–1939 WAGGGS zajmował pokój w siedzibie British Girl Guide Association, dopóki nie przeniósł się na 9 Palace Street, obok Our Arka. W 1920 r. dwóch przywódców z każdego znanego kraju przewodnictwa zostało zaproszonych na Konferencję Komisarzy Hrabstwa Brytyjskiego w Saint Hugh's College w Oksfordzie. Stało się to znane jako Pierwsza Międzynarodowa Konferencja. 13. Światowa Konferencja odbyła się w tym samym kolegium w 1950 r. Organizacje członkowskie nadal spotykają się co trzy lata (początkowo co dwa lata) podczas Światowych Konferencji.
Konferencja Światowa.
Konferencja Światowa.
Najwyższą władzą WAGGGS jest Konferencja Światowa, która odbywa się co 3 lata. 
W 1932 Polska była gospodarzem 7 Światowej Konferencji Skautek (WAGGGS), która odbyła się na Buczu pod przewodnictwem Olgi Drahonowskiej-Małkowskiej, w obecności Naczelnej Skautki Świata Olave Baden-Powell, z udziałem 63 delegatek z 23 krajów. Dotychczasowe konferencje:
Komitet Światowy.
Pomiędzy Konferencjami władzę sprawuje Komitet Światowy. Aktualnie złożony jest z 17 członkiń. Pięć z nich to przewodniczące regionów, które są wybierana przez Konferencje Regionalne, pozostałe są wybierane demokratycznie przez Konferencję Światową. Kadencja trwa trzy lata. Przewodniczącą w kadencji 2017–2020 jest Ana María Mideros. 
Biuro Światowe.
Biuro Światowe to sekretariat WAGGGS, mieści się w Londynie w Wielkiej Brytanii. Składa się z około 50 specjalistów. Zajmuje się między innymi kontaktami z organizacjami członkowskimi i kandydującymi, organizowaniem Konferencji Światowej i spotkań Komitetu Światowego, wprowadza w życie decyzje podjęte przez Konferencję i Komitet.
Struktura.
WAGGGS dzieli się na 5 regionów:
Symbolika.
Symbol WAGGGS został zaprojektowany przez Pannę Kari Aas. Zaprojektowała ona emblemat światowej koniczyny, który został przyjęty na światowej konferencji w 1930 r.: Złotą koniczynę na niebieskim tle. Trzy liście reprezentują trzy obowiązki i trzy części Przyrzeczenia: służbę Bogu i Ojczyźnie, pomoc bliźnim oraz przestrzeganie prawa skautowego. Dwie pięcioramienne gwiazdki wskazują na przyrzeczenie i prawo, a nerw pośrodku przedstawia igłę kompasu wskazującą właściwą drogę. Podstawa koniczyny oznacza płomień miłości ludzkości, a kolory niebieski i złoty reprezentują słońce świecące nad wszystkimi dziećmi na świecie.
Odznaka światowa, zawierająca koniczynę, została po raz pierwszy przyjęta na 11. światowej konferencji w Evian we Francji w 1946 r. Odznaka Stowarzyszenia Światowego, podobna do projektu World Badge, została po raz pierwszy przyjęta na 7. Światowej Konferencji w Buczach koło Górek Wielkich w Polsce w 1932 r.

</doc>
<doc id="114409" url="https://pl.wikipedia.org/wiki?curid=114409" title="Eufemizmy">
Eufemizmy



</doc>
<doc id="114411" url="https://pl.wikipedia.org/wiki?curid=114411" title="Dzirżyterg">
Dzirżyterg

Dzirżyterg – staropolskie imię męskie, pojedynczo poświadczone na Śląsku, złożone z członów "Dzirży-" („trzymać”) i "-terg" o nieznanym pochodzeniu (może przekształcenie członu "-tęg" – „mocny” albo "-targ").
Dzirżyterg imieniny obchodzi 16 marca.

</doc>
<doc id="114413" url="https://pl.wikipedia.org/wiki?curid=114413" title="Stopień dysocjacji">
Stopień dysocjacji

Stopień dysocjacji – stosunek liczby moli cząsteczek danego związku chemicznego, które uległy rozpadowi na jony ("C") do łącznej liczby moli cząsteczek tego związku, znajdującego się w roztworze, fazie gazowej lub stopie, w którym zaszło zjawisko dysocjacji elektrolitycznej ("C0"):
Zależy on od:
Dla słabych elektrolitów binarnych znając stężenie i stopień dysocjacji można obliczyć przybliżoną wartość stałej dysocjacji korzystając z prawa rozcieńczeń Ostwalda:
gdzie:
Dla bardzo słabych elektrolitów (α « 1) wzór można uprościć do postaci:

</doc>
<doc id="114417" url="https://pl.wikipedia.org/wiki?curid=114417" title="Odczyn Biernackiego">
Odczyn Biernackiego

Odczyn Biernackiego (skrótowiec OB), opad Biernackiego, szybkość opadania erytrocytów (, ESR) – badanie laboratoryjne polegające na pomiarze drogi opadania krwinek czerwonych w niekrzepnącej krwi w ciągu 1 godziny. W diagnostyce medycznej służy ono jako wskaźnik procesów zapalnych, reumatycznych i nowotworowych.
Historia.
Zjawisko opadania erytrocytów zostało odkryte przez polskiego patologa Edmunda Biernackiego, który w 1897 ogłosił wyniki badań nad szybkością opadania krwinek w zależności od rodzaju schorzenia. W 1918 szwedzki hematolog Robin Fåhræus opublikował rozprawę poświęconą opadaniu krwinek, w której powołał się na pracę Biernackiego. W 1921 wspólnie ze szwedzkim patologiem Alfem Westergrenem opisali oni pierwszą praktyczną metodę oznaczania OB, stąd w niektórych krajach odczyn Biernackiego nazywany jest testem Fåhræusa-Westergrena lub testem Westergrena.
Mechanizm sedymentacji erytrocytów.
Sedymentacja krwinek czerwonych we własnym niekrzepnącym osoczu, której miarą jest odczyn Biernackiego, jest zjawiskiem fizycznym zależnym od wielu różnych czynników; nie jest jednak pomiarem zawartości jakiejkolwiek substancji we krwi. OB określa zjawisko zachodzące poza organizmem, ponieważ "in vivo" (wewnątrznaczyniowo) nie dochodzi do opadania erytrocytów. Przed sedymentacją erytrocytów w organizmie chroni "układ hamujący" aktywny w temperaturze fizjologicznej, stąd oznaczenia OB dokonuje się w stałej temperaturze z zakresu 18–25 °C.
Mechanizm opadania erytrocytów nie jest w pełni jasny. Sedymentacja inicjowana jest po pobraniu krwi w związku z jej ochłodzeniem, a opadanie krwinek czerwonych zachodzi w trzech etapach:
Za aglomerację erytrocytów odpowiada proces przyłączania się do ich powierzchni białek – aglomeryn. Należą do nich między innymi fibrynogen, haptoglobina, ceruloplazmina oraz niektóre globuliny. Stężenie większości tych białek (białek ostrej fazy) wzrasta w niektórych stanach chorobowych, m.in. w zakażeniach, chorobie nowotworowej, przy urazie czy zawale, co tłumaczy przyspieszone OB towarzyszące tym patologiom. Na wartość OB wpływają również ilościowe zmiany erytrocytów (niedokrwistość lub nadkrwistość) oraz zmiany jakościowe (np. nieprawidłowy kształt).
OB w medycznej diagnostyce laboratoryjnej.
Nieprawidłowe OB towarzyszy wielu chorobom i przez to jest badaniem niecharakterystycznym dla jakiejkolwiek patologii. Przyspieszone OB w zasadzie zawsze dowodzi istnienia choroby organicznej (poza ciążą, połogiem i po wykluczeniu wpływu leków), natomiast prawidłowe OB nie wyklucza istnienia nawet bardzo poważnych chorób. OB służy również do monitorowania przebiegu choroby i leczenia.
Na wynik OB wpływa również sposób pomiaru oraz warunki panujące w laboratorium takie jak temperatura, wibracje podłoża czy ruch powietrza (przeciąg).
Jednostka i wartości referencyjne.
Odczyn Biernackiego zgodnie z zaleceniami Międzynarodowego Komitetu ds. Standaryzacji w Hematologii (ICSH) wyraża się w milimetrach (mm). W polskojęzycznych publikacjach często wyniki OB podaje się w mm/h (mm/godz.).
Wartości referencyjne zależą od płci, wieku i stosowanej metody. Dokładne wartości referencyjne ustala laboratorium.
Metody pomiaru OB.
Materiałem do badania jest krew pełna pobrana na antykoagulant: 3,8% cytrynian sodu (4 części krwi + 1 część antykoagulantu) lub wersenian potasu (EDTA). Wybór antykoagulantu zależy od stosowanej metody pomiaru OB. Jeśli próbki przechowuje się w temperaturze pokojowej, badanie należy wykonać w przeciągu 2-3 godzin, w przeciwnym wypadku próbki można przechowywać w lodówce do 4-6 (a nawet 24) godzin, ale przed wykonaniem badania próbki należy doprowadzić do temperatury pokojowej.
Metodą referencyjną pomiaru OB według ICSH jest technika Westergrena. Obecnie jest rzadko stosowana w rutynowych badaniach laboratoryjnych i została zastąpiona metodami ograniczającymi kontakt personelu z krwią.
Metody manualne badania OB, takie jak techniki Westergrena, Wintrobe’a i ich modyfikacje, opierają się na odczycie OB w standaryzowanej rurce wypełnionej badaną krwią. W tym celu stosuje się cechowane rurki, które napełnia się krwią do cechy „0”, ustawia w statywie w pozycji pionowej po czym uruchamia stoper. OB określa się odczytując dokładnie po ustalonym czasie wartość cechy przy górnym poziomie (menisku) erytrocytów. W metodach Westergrena i Wintrobe’a odczytu dokonuje się po 1 godzinie. Oznaczenie może fałszować wpływ temperatury pomieszczenia, wibracji i nasłonecznienia, jeśli w laboratorium nie zachowano standaryzowanych warunków badania.
Zasada określania OB w metodach automatycznych polega najczęściej na optycznym pomiarze opadu erytrocytów przez analizator. Analizatory te najczęściej współpracują z systemami informatycznymi laboratorium (identyfikacja pacjentów po kodach kreskowych na probówkach, automatyczne przesyłanie wyników badania do systemu informatycznego itd.) oraz pozwalają skrócić czas badania.
OB a inne badania laboratoryjne.
Do diagnostyki i monitorowania stanu zapalnego poza OB wykorzystuje się również oznaczenia stężenia białka C-reaktywnego (CRP). Często OB i CRP zlecane są jednocześnie; zasadność takiej praktyki nie jest w pełni potwierdzona.
W niektórych przypadkach (u 1 na 8 dorosłych pacjentów), między wynikami OB a CRP nie ma korelacji, tzn. OB jest przyspieszone przy prawidłowym CRP lub odwrotnie. Wynika to z faktu, że OB w przeciwieństwie do CRP zależy nie tylko od towarzyszącego stanu zapalnego i występuje m.in. przy ciąży czy niedokrwistości. Ponadto OB narasta wolniej niż CRP, ale też zdecydowanie później ulega normalizacji.

</doc>
<doc id="114419" url="https://pl.wikipedia.org/wiki?curid=114419" title="OB">
OB



</doc>
<doc id="114420" url="https://pl.wikipedia.org/wiki?curid=114420" title="54 pułk piechoty Strzelców Kresowych">
54 pułk piechoty Strzelców Kresowych



</doc>
<doc id="114423" url="https://pl.wikipedia.org/wiki?curid=114423" title="Luminofor">
Luminofor

Luminofor – związek chemiczny wykazujący luminescencję lub fosforescencję.
W zależności od rodzaju aktywatora, dodawanego w niewielkiej ilości (nawet rzędu 0,0001%), można otrzymać luminofory o różnych barwach i czasach poświaty. Niektóre luminofory są bardzo wrażliwe na obecność zanieczyszczeń; nawet zbyt duży dodatek aktywatora może spowodować zanik świecenia luminoforu.
Każdy luminofor można scharakteryzować wydajnością świetlną, wydajnością energetyczną, czasem poświaty, temperaturą barwową lub barwą za pomocą koordynat X-Y. Wydajność świetlna wyraża stosunek luminancji luminoforu badanego do wzorcowego i często jest wyrażana w procentach. Wydajność energetyczna jest stosunkiem luminancji luminoforu do mocy dostarczonej luminoforowi i jest wyrażana w kandelach na wat (cd/W)
Czas poświaty określa, po jakim czasie od zaniku czynnika pobudzającego luminofor, jego luminancja spadnie do 1% wartości początkowej. Czas poświaty jest mierzony w ułamkach milisekundy, minutach, a nawet godzinach.
Podział luminoforów.
W zależności od czynnika wywołującego świecenie, wyróżnia się następujące luminofory:
Luminoforami mogą być związki organiczne i nieorganiczne. Do luminoforów organicznych zalicza się niektóre polimery, fluoresceinę, eozynę i wiele innych.
Nieorganiczne luminofory to między innymi:

</doc>
<doc id="114424" url="https://pl.wikipedia.org/wiki?curid=114424" title="Andriej A. Markow (starszy)">
Andriej A. Markow (starszy)



</doc>
<doc id="114425" url="https://pl.wikipedia.org/wiki?curid=114425" title="Andriej A. Markow (młodszy)">
Andriej A. Markow (młodszy)



</doc>
<doc id="114427" url="https://pl.wikipedia.org/wiki?curid=114427" title="Cyfry znaczące">
Cyfry znaczące

Cyfry znaczące, cyfry wartościowe – cyfry rozwinięcia dziesiętnego mierzonej wielkości fizycznej, począwszy od pierwszej cyfry niezerowej aż do ostatniej cyfry, której wartość nie zmienia się wewnątrz przyjętego przedziału ufności.
Przykład: 
W wyniku pomiaru określono wartość napięcia na
przy czym dokładność pomiaru wynosi ±0,000 003 V.
Wiemy zatem, że mierzone napięcie zawiera się w przedziale ufności
Mamy zatem trzy cyfry znaczące:

</doc>
<doc id="114429" url="https://pl.wikipedia.org/wiki?curid=114429" title="Cyfry istotne">
Cyfry istotne



</doc>
<doc id="114430" url="https://pl.wikipedia.org/wiki?curid=114430" title="Burlington (Vermont)">
Burlington (Vermont)

Burlington – największe miasto stanu Vermont, położone w hrabstwie Chittenden, na wschodnim brzegu jeziora Champlain.
Gospodarka.
W mieście rozwinął się przemysł elektroniczny, maszynowy oraz meblarski.

</doc>
<doc id="114431" url="https://pl.wikipedia.org/wiki?curid=114431" title="Strzelce Opolskie (gmina)">
Strzelce Opolskie (gmina)

Strzelce Opolskie – gmina miejsko-wiejska w województwie opolskim, w powiecie strzeleckim. W latach 1975–1998 gmina położona była w województwie opolskim.
Siedziba gminy to Strzelce Opolskie.
Według danych z 30 czerwca 2010 gminę zamieszkiwało 32 958 osób.
Struktura powierzchni.
Według danych z roku 2002 gmina Strzelce Opolskie ma obszar 202,35 km², w tym:
Gmina stanowi 27,19% powierzchni powiatu.
Demografia.
Dane z 30 czerwca 2010:
Sołectwa.
Adamowice, Błotnica Strzelecka, Brzezina, Dziewkowice, Farska Kolonia, Grodzisko, Jędrynie, Kadłub, Kadłubski Piec, Kalinowice, Kalinów, Ligota Dolna, Ligota Górna, Mokre Łany, Niwki, Nowa Wieś, Osiek, Płużnica Wielka, Rozmierka, Rozmierz, Rożniątów, Sucha, Suche Łany, Szczepanek, Szymiszów, Szymiszów-Osiedle, Warmątowice.
Pozostałe miejscowości.
Banatki Duże, Banatki Małe, Breguła, Dołki, Doryszów, Kaczorownia, Kasztal, Koszyce, Lipieniec, Pakoszyn, Poręba, Stara Poczta.
Sąsiednie gminy.
Gogolin, Izbicko, Jemielnica, Kolonowskie, Leśnica, Ozimek, Toszek, Ujazd, Wielowieś, Zdzieszowice

</doc>
<doc id="114434" url="https://pl.wikipedia.org/wiki?curid=114434" title="Tajemniczy ogród">
Tajemniczy ogród

Tajemniczy ogród (ang. "The Secret Garden") – powieść dla dzieci autorstwa Frances Hodgson Burnett, po raz pierwszy opublikowana w 1911 roku. Przed wydaniem publikowana w odcinkach w "The American Magazine."
Sielankowa opowieść o samouzdrowieniu jest współcześnie uważana za najlepszą powieść tej autorki i zaliczana do klasyki literatury dziecięcej.
Prócz warstwy obyczajowej, książka daje też wyraz przekonaniu o uzdrowicielskiej, wręcz mistycznej sile natury. Ludzie pozostający w silnym z nią związku są zdrowi i mocni (także moralnie), czego przykładem jest Dickon Sowerby, owo „dziecko natury". Ozdrowieńczego jej oddziaływania doświadczają także inni jej bohaterowie: Mary Lennox, oderwana od angielskich korzeni, jest brzydka – zmienia się to po powrocie do ojczyzny i poddaniu się mocy przyrody. W tej tezie widoczne są wpływy Stowarzyszenia Chrześcijańskiej Nauki, z którym Frances Hodgson Burnett była związana. 
Tytuł.
Tajemniczy ogród to zapomniany, zamknięty od 10 lat i otoczony murem zakątek wielkiego parku otaczającego posiadłość wujka Mary, Archibalda Cravena. Mimo zaniedbania i braku opieki, wciąż rosną w nim róże i inne wrażliwe, wymagające pielęgnacji kwiaty. Natura pokazuje swoją siłę, wystarczy odrobina starań, by rozkwitła pełnym blaskiem. Widoczne jest tu porównanie do sytuacji Mary – dziecka zaniedbanego pod względem rozwoju psychicznego i społecznego, które jednak, przy odrobinie poświęconej mu uwagi, potrafi zmienić się w osobę pełną radości życia.
Treść.
Główną bohaterką powieści jest Mary Lennox, która przyszła na świat w Indiach. Jej ojciec był wysokim urzędnikiem administracji kolonialnej, matka zajmowała się głównie życiem towarzyskim: balami i spotkaniami. Wychowywanie córeczki pozostawiali hinduskiej niańce ("Ayah"). Pozbawiona rodzicielskiej opieki Mary terroryzowała służbę, była dzieckiem chorowitym, niegrzecznym i niemiłym. Gdy miała dziesięć lat, jej rodzice zmarli podczas epidemii cholery. Opiekę nad nią przejął wuj Archibald Craven. Dziewczynka pojechała do Anglii, do hrabstwa Yorkshire do położonej na wrzosowiskach posiadłości wuja. Jednak i tu wydaje się być pozostawiona sama sobie – wuj w domu nie mieszka, a gospodyni od razu oznajmia, że nie ma obowiązku zajmowania się nią, poza zaspokajaniem podstawowych potrzeb.
Niepotrafiąca nawiązać właściwych kontaktów z otoczeniem Mary początkowo w dalszym ciągu jest niemiła w stosunku do służby wuja, lekceważąc ich i usiłując wymóc takie traktowanie siebie, do jakiego przywykła w Indiach. Jej stosunek zaczyna się zmieniać pod wpływem prostodusznej, sympatycznej i współczującej Mary, młodej służącej Marty, która, sama mając liczne rodzeństwo, potrafi zrozumieć potrzeby dziecka. Dużą rolę odgrywa też budzenie się zainteresowania przyrodą i ruch na świeżym powietrzu w wielkim ogrodzie otaczającym pałac Cravena. Mary spotyka tam ogrodnika Bena Weatherstaffa, ponurego milczka, w którym czuje pokrewną duszę.
Pałacowe tereny kryją tajemnicę – otoczony wysokim murem, zamknięty ogród. Mary przypadkowo odnajduje do niego klucz, obserwując małego ptaszka z czerwonym brzuszkiem (w oryginale "robin" – rudzik, w przekładzie Jadwigi Włodarkiewiczowej i niektórych innych polskich opracowaniach, w tym w tłumaczeniu filmu "Tajemniczy ogród" Agnieszki Holland – gil). Ten skryty przed ludźmi zakątek zaczyna uważać za swoje królestwo. Ale tajemnicę kryje też wielki dom – dziewczynka słyszy w nocy czyjś płacz, a domownicy zbywają jej dociekania.
Mary poznaje Dicka Sowerby'ego, młodszego brata Marty – prostolinijnego, sympatycznego chłopca, opiekującego się porzuconymi i zranionymi dzikimi zwierzętami. Spokojny Dick, także zainteresowany przyrodą i mający dar oswajania zwierząt, staje się dla Mary wzorem do naśladowania. Prowadzi go do tajemniczego ogrodu i pokazuje, jak starała się pomóc budzącym się właśnie do życia roślinom.
Pewnej nocy Mary znów słyszy czyjś płacz. Tym razem nie daje za wygraną i odszukuje miejsce, z którego on dochodzi. Odnajduje rozhisteryzowanego chłopca i daremnie starających się go uspokoić służących. Colin Craven, syn jej wuja, jest nieruszającym się z łóżka, wydelikaconym hipochondrykiem, przez całe otoczenie utwierdzanym w przekonaniu o swojej słabości i chorobie. Dzieci zaprzyjaźniają się, Mary często odwiedza Colina. Pewnego dnia odnajduje go w stanie histerii. Rozzłoszczona i ona daje popis swoich możliwości. Jej reakcja – burzliwa kłótnia z chłopcem – daje efekt lepszy niż delikatność dorosłych. Colin jest przekonany, że rośnie mu garb. Stanowcze zapewnienie Mary, że nic takiego nie widzi, uspokaja go.
Mary, pomna własnych doświadczeń, przekonuje Colina, by i on skorzystał z dobroczynnej mocy natury. Dzieci we trójkę odprawiają w tajemniczym ogrodzie wymyślone przez siebie rytuały, mające pomóc wyzdrowieć niepotrafiącemu chodzić Colinowi. Podczas jednego z takich seansów przyłapuje ich ogrodnik Ben, przedostający się przez mur po drabinie. Rozmowa z młodym paniczem powoduje, że i on przyłącza się do „spisku". Okazuje się też, że tajemniczy ogród był ulubionym miejscem matki Colina i został zamknięty przez rozpaczającego po jej śmierci męża, a Ben mimo decyzji swego chlebodawcy stara się dbać o porastające go różane krzewy.
Podróżujący po Europie pan Craven doznaje anormalnego złudzenia z występującym głosem swojej zmarłej żony. Nieco później dostaje list od Susan Sowerby z prośbą o powrót do domu. Ulega mu i trafia akurat na moment, w którym jego chory, słaby syn, dziecko, do którego nie chciał się przywiązywać, by nie przeżyć jego przewidywanej utraty tak, jak śmierci żony, staje na nogi i idzie ku niemu. Dzięki mocy natury udaje się uzdrowić bohaterów książki i przywrócić rodzinne więzi.
Analiza i interpretacja.
Opowieść o przemianie jest wywyższeniem natury i jej wpływu na ludzkiego ducha.
Fizyczne i duchowe uzdrowienie, którego doświadczają w ogrodzie dzieci, znajduje odzwierciedlenie w porach roku: zimą Mary odkrywa ogród; wiosną dzieci rozpoczynają pracę, a latem w pełni zdrowieją; Archibald Craven powraca, aby jesienią odnaleźć swojego syna i ogród. Zainteresowanie Burnett teoriami chrześcijańskiej nauki i teozofii znajduje odzwierciedlenie w sposobie, w jaki dzieci są uzdrawiane: poprzez pozytywne myślenie.
Przekłady.
Przekład na język polski.
Książka doczekała się szeregu przekładów na język polski, z których większość powstała w XX wieku. Pierwszą tłumaczką była Jadwiga Włodarczykowa. Jej przekład powstał natychmiast po oryginale (1914) i był wielokrotnie wznawiany zarówno przed II wojną światową, jak i później. Po upadku PRL książkę tłumaczyli również Zofia Siewak-Sojka (1995), Anna Staniewska (1995), Zbigniew Batko (1998), Paweł Beręsewicz (2009) oraz Saskia Milaneau de Longchamp (2011).
Ekranizacje.
Książka doczekała się wielu adaptacji na potrzeby kina i telewizji, pierwsza powstała w roku 1919, film uważa się za zagubiony. Wybrane ekranizacje:
Historia została także wykorzystana w musicalu na Broadwayu (w latach 1991-93).

</doc>
<doc id="114437" url="https://pl.wikipedia.org/wiki?curid=114437" title="Charles Wright Mills">
Charles Wright Mills

Charles Wright Mills (ur. 28 sierpnia 1916 w Waco w Teksasie, zm. 20 marca 1962 w Nyack w Nowym Jorku) – socjolog amerykański.
Kariera akademicka.
W 1939 ukończył studia na uniwersytecie stanowym Teksasu, dwa lata później obronił doktorat na uniwersytecie stanowym Wisconsin. Od 1946 był wykładowcą Columbia University. Charles Wright Mills utrzymywał kontakty z socjologami w Polsce, którą trzykrotnie odwiedził w latach 1957–1961.
Koncepcje i publikacje.
Był twórcą terminu wyobraźnia socjologiczna, który rozwinął w książce z 1959 r. pod tym samym tytułem, uznawanej za jedną z najbardziej wpływowych publikacji w socjologii XX wieku. Za pomocą tego pojęcia chciał poszerzyć spojrzenie jednostek na rzeczywistość, zazwyczaj ograniczone do najbliższego kręgu społecznego. Twierdził, że socjologia powinna skoncentrować się na analizie związków ludzkich biografii z historią społeczeństw w celu zrozumienia istoty oddziałujących na jednostki struktur społecznych w danym miejscu i czasie. Wyobraźnia socjologiczna to perspektywa poznawcza umożliwiająca przekroczenie ograniczonego, indywidualnego doświadczenia biograficznego („osobiste troski”) i ujęcie go w kategoriach procesów społeczno-historycznych o ponadindywidualnym charakterze („publiczne problemy”).
Pierwszą poważną pracą C.W. Millsa była redakcja pism Maxa Webera w przekładzie na język angielski (wspólnie z Hansem H. Gerthem, 1946). Jego szczególnie ważne dzieła, stanowiące swoistą trylogię analizy klasowej społeczeństwa amerykańskiego, to: "Nowi ludzie władzy. Przywódcy ruchu robotniczego w Ameryce" ("The New Men of Power: America's Labor Leaders", 1948), "Białe kołnierzyki. Amerykańskie klasy średnie" (1951) oraz "Elita władzy" (1956). Inne ważne prace Millsa to "Przyczyny trzeciej wojny światowej" (1958), "Słuchajcie Jankesi. Rewolucja kubańska" (1960) oraz napisana wspólnie z Hansem H, Gerthem "Charakter i struktura społeczna. Psychologia Instytucji społecznych" ("Character and Social Structure. The Psychology of Social Institutions" 1953).
Mills zajmował się głównie tematyką struktury społecznej oraz refleksją nad intelektualną, moralną i polityczną rolą nauk społecznych (sam preferował określenie „badania społeczne”) we współczesnym świecie. Podejmował również problematykę stosunków politycznych, otwarcie krytykując zarówno amerykański model liberalno-kapitalistyczny, jak i radziecki socjalizm państwowy. W obu konsekwentnie poddawał krytyce etos biurokratyczny. Nie stronił od ujawniania wartości inspirujących jego pracę intelektualną, wśród których były postulaty takie, jak poszukiwanie możliwości zmiany w kierunku bardziej sprawiedliwego systemu społeczno-gospodarczego czy konieczność zażegnania groźby nowego światowego konfliktu zbrojnego między dwoma blokami geopolitycznymi okresu zimnej wojny. Mills wyrażał poparcie dla sił politycznych i ruchów społecznych gotowych podjąć te wyzwania. Z 1960 roku pochodzi jego słynny "List do Nowej Lewicy" opublikowany w brytyjskim czasopiśmie "New Left Review".

</doc>
<doc id="114443" url="https://pl.wikipedia.org/wiki?curid=114443" title="Rząd Bolesława Bieruta i Józefa Cyrankiewicza">
Rząd Bolesława Bieruta i Józefa Cyrankiewicza

Rząd Bolesława Bieruta i Józefa Cyrankiewicza – rząd pod kierownictwem premiera Bolesława Bieruta (dotychczasowego Prezydenta RP i przewodniczącego KC PZPR), desygnowanego na Prezesa Rady Ministrów 20 listopada 1952 przez Sejm PRL I kadencji, po ustąpieniu dotychczasowego rządu Józefa Cyrankiewicza.
21 listopada 1952 Sejm powołał rząd w składzie zaproponowanym przez Bolesława Bieruta. W skład Rady Ministrów weszło 39 członków: premier, 8 wicepremierów i 30 ministrów. Cztery ministerstwa pozostały nieobsadzone. W 1954 Bolesław Bierut został odwołany ze stanowiska prezesa Rady Ministrów, a zastąpił go dotychczasowy wicepremier Józef Cyrankiewicz. 20 lutego 1957 rząd złożył on dymisję gabinetu Sejmowi II kadencji. Przestał funkcjonować tydzień później, gdy powołano drugi rząd Józefa Cyrankiewicza.
W składzie Rady Ministrów następowały duże zmiany: spowodowane odwołaniem Bolesława Bieruta w 1954 oraz wydarzeniami z października 1956.

</doc>
<doc id="114444" url="https://pl.wikipedia.org/wiki?curid=114444" title="Czas efemeryd">
Czas efemeryd

Czas efemeryd (ET) jest wyznaczony przez obserwację położeń Księżyca, planet i mechanikę nieba. 
Jedną z odmian czasu efemeryd jest tak zwany czas ziemski (TT), mierzony na powierzchni wirującej geoidy. Wskutek zmniejszania się prędkości wirowania Ziemi, różnica między czasem efemeryd a czasem uniwersalnym rośnie od zera do 2 sekund na rok i służby czasu mogą dodawać co pół roku do czasu uniwersalnego sekundę przestępną. Inną odmianą jest tak zwany barycentryczny czas dynamiczny (TDB) odniesiony do środka masy Układu Słonecznego. Czas efemeryd nie zależy od położenia obserwatora i jest taki sam jak czas uniwersalny.

</doc>
<doc id="114446" url="https://pl.wikipedia.org/wiki?curid=114446" title="Czas efemerydalny">
Czas efemerydalny



</doc>
<doc id="114447" url="https://pl.wikipedia.org/wiki?curid=114447" title="Sznyt">
Sznyt



</doc>
<doc id="114450" url="https://pl.wikipedia.org/wiki?curid=114450" title="Lpi">
Lpi



</doc>
<doc id="114454" url="https://pl.wikipedia.org/wiki?curid=114454" title="Michał Płoński">
Michał Płoński

Michał Płoński (ur. 1778 w Warszawie, zm. 2 czerwca 1812 tamże) – polski rysownik, grafik i malarz. 
Uczył się rysunku w pracowni („Malarni”) Francuza Jana Piotra Norblina. Mając 18 lat wyjechał do Włoch, gdzie zapoznał się z malarstwem europejskim. Po powrocie do kraju tworzył głównie szkice i rysunki – pejzaże, scenki rodzajowe, portrety postaci charakterystycznych. Ponownie wyjechał w 1800, kształcił się w sztuce rytowniczej w Kopenhadze, Amsterdamie i Paryżu – w stolicy Francji pracował w Cesarskim Gabinecie Rycin. Jego twórczość z tego okresu obejmuje przede wszystkim akwaforty, będące kopiami dawnych mistrzów oraz miniaturowe portrety. W Amsterdamie wydał "Album", gdzie prezentował między innymi reprodukcje obrazów Rembrandta. 
Michał Płoński przez ostatnie lata cierpiał na chorobę psychiczną. Powrócił do Warszawy, zmarł w szpitalu dla obłąkanych u bonifratrów.

</doc>
