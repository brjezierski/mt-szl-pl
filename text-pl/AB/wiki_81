<doc id="114455" url="https://pl.wikipedia.org/wiki?curid=114455" title="Szamotuły">
Szamotuły

Szamotuły () – miasto w województwie wielkopolskim, w powiecie szamotulskim, siedziba gminy miejsko-wiejskiej Szamotuły. Położone nad rzeką Samą, na Pojezierzu Wielkopolskim, ok. 35 km na północny zachód od centrum Poznania.
Według danych GUS z 30 czerwca 2021, miasto liczyło mieszkańców.
Prywatne miasto szlacheckie lokowane w 1383 roku położone było w XVI wieku w województwie poznańskim.
Położenie.
Szamotuły położone są nad rzeką Samą na około 35 kilometrów na północny zachód od Poznania. Powierzchnia miasta wynosi około 10 km².
Toponimia.
W najstarszej znanej wzmiance o miejscowości, z 1231 r., podana jest nazwa "de Samotul", zaś w późniejszych pojawiają się formy "Schamothule" (1248), "Samotuli" (1298), "Schamotuli" (1303), "Schamothuli" (1349). Pierwotną formą nazwy była "Samotuły", czyli nazwa rodowa od przezwiska złożonego Samotuł (człon drugi pochodzi od staropolskiego "tuł", czyli sajdak, lub "tulić", czyli chować). Zmiana początkowego "S" na "Sz" podyktowana była ucieczką przed rzekomą wymową gwarową.
Historia.
Najstarsze ślady szamotulskiej osady sięgają XI wieku. W odległości 2,5 kilometra od dzisiejszego rynku na północ znajdowała się osada Szamotulskich herbu Nałęcz. Z kolei najstarsza wzmianka o miejscowości pochodzi z 1231 roku, a przed 1257 rokiem Przemysł I – książę wielkopolski nadał osadzie prawo do odbywania targów. Prawo to potwierdził w 1284 roku Przemysł II, książę wielkopolski, a później król Polski. W tamtej osadzie w XII bądź XIII wieku wybudowano kościół pod wezwaniem św. Marcina (pierwsza wzmianka o kościele pochodzi z 1298 roku). W niektórych źródłach mowa jest również o wcześniejszym kościele św. Trójcy powstałym w XI bądź XII wieku.
Na południe od osady Szamotulskich powstała nowa osada, która w 1284 roku od Przemysła II uzyskała prawo odbywania targów. Prawdopodobnie 1292 roku w osadzie tej wzniesiono drewniany kościół pod wezwaniem św. Stanisława (pierwsza wzmianka o kościele pochodzi z 1306 roku).
Po powstaniu nowej osady, starą zaczęto nazywać Starymi Szamotułami. Prawdopodobnie ta osada, w 1383 roku uległa zniszczeniu w wojnie domowej pomiędzy Nałęczami i Grzymalitami. Starej osadzie nie przywrócono dawnej świetności, a na początku XIX wieku ostatecznie zniknęła z map. Skupisko żydowskie pojawiło się w Szamotułach w 1403 roku. Kościół św. Marcina do 1486 roku był kościołem parafialnym, następnie został wcielony do parafii św. Stanisława. Kościół św. Marcina istniał jeszcze w 1787 roku, przestał funkcjonować przed 1797 rokiem.
Na południe od obecnego rynku, na prawym brzegu Samy znajdowała się osada. Obszar ten nosił nazwę Świdlin-Ostrówek, a to z uwagi na rosnące tam gęste drzewa i krzewy derenia-świdwy. Z nasion świdwy uzyskiwano olej wykorzystywany do oświetlania. Nasiona świdwy stały się podstawą przemysłu olejarskiego w Szamotułach w XIV wieku. Oprócz nazwy obszaru również ród Nałęczów szamotulskich zaczerpnął swą nazwę od tego krzewu. Osada leżała na terenie, przez który przebiegał stary szlak handlowy prowadzący z Wielenia przez Wronki do Poznania. Osada w 1352 roku należała do Dzierżykraja (zwanego Świdwą), a następnie do jego wnuka Sędziwoja Świdwy, wojewody poznańskiego. Prawdopodobnie to za jego sprawą w drugiej połowie XIV wieku wybudowano murowany zamek (pierwsza wzmianka o zamku pochodzi z 1381 roku, zamek prawdopodobnie powstał w miejscu dawnego drewnianego zamku).
Czwartą istotną osadą była Osówka. Położona w odległości około 1 kilometra na zachód od Szamotuł, przy dzisiejszej drodze do Gałowa.Grodzisko typu stożkowatego powstało w XI wieku. Najstarsze dzieje Szamotuł związane są właśnie tą osadą. Od XII wieku pod Osówką rozbudowywały się dwa podgrodzia, a w XIV wieku grodzisko zostało umocnione dwoma murami obronnymi. W trakcie wojny Nałęczów z Grzymalitami, przebywał wojewoda poznański Sędziwój Świdwa.
W źródłach nie zachował się przywilej nadania Szamotułom praw miejskich. Być może prawa miejskie zostały nadane przez któregoś z książąt wielkopolski (w latach 1364–1368) lub też za czasów Ludwika Węgierskiego (w latach 1373–1382). Pierwsza wzmianka o mieście Szamotuły pochodzi jednak z 1383 roku, choć już nadaniem targów w 1284 roku należy uważać za namiastkę przyznania praw miejskich. W 1420 roku król Władysław Jagieło ponowił prawa miejskie Szamotuł, a król Kazimierz Jagiellończyk potwierdził je w 1450 roku i 1455 roku. Prawdopodobnie wtedy również nastąpiła zmiana herbu Szamotuł. Dotychczasowy herb – głowa św. Jana Chrzciciela w złotej misie na czerwonym tle została zastąpiona głową mężczyzny z brodą, w złotej koronie, pod którą znajdują się dwa klejnoty. Zmieniono również tło herbu na niebieski.
Miasto zostało rozlokowane na suchych kępach otoczonych wodami i moczarami. Wpłynęło to na współczesny – wrzecionowaty – układ centralnej części miasta. W źródłach historycznych brak informacji o murach obronnych w mieście, jednakże prawdopodobnie miasto otoczone było w średniowieczu murami. Dostęp do trzech głównych ulic prowadzących na rynek – to jest Poznańskiej, Wronieckiej i Klasztornej (obecnie Dworcowej) prowadził przez groble. Prawdopodobnie w tych trzech miejscach znajdowały się również bramy wjazdowe. Na rynku znajdował się ratusz, a mieście oprócz kościoła kolegiackiego funkcjonowały jeszcze trzy: św. Ducha (przy dzisiejszej ulicy Poznańskiej), św. Barbary (przy dzisiejszej ulicy Sukienniczej) oraz św. Marcina (przy dzisiejszej ulicy Wronieckiej).
Położenie miasta na ważnej trasie handlowej ze Szczecina do Poznania wpływało na systematyczny rozwój miasta, które stało się istotnym ośrodkiem handlowym i rzemieślniczym. W mieście istniało wiele warsztatów rzemieślniczych.
W latach 1423–1431 w miejscu dawnego kościoła z 1292 roku pod wezwaniem św. Stanisława wybudowano nową murowaną świątynię w stylu gotyckim (obecnie – Bazylika kolegiacka Matki Bożej Pocieszenia i św. Stanisława Biskupa).
Z 1429 roku pochodzi najstarszy zachowany w Polsce list miłosny nadany w Szamotułach przez Marcina z Międzyrzecza, sekretarz biskupa poznańskiego Stanisława Ciołka. Oryginał listu znajduje się w zbiorach Biblioteki Jagiellońskiej w Krakowie. List został napisany pismem gotyckim w staropolskim języku.
W 1445 roku kasztelan poznański Dobrogost Świdwa założył szkołę parafialną. Wielu absolwentów tej szkoły kontynuowały naukę na Akademii Krakowskiej (w XV i XVI wieku – 110 szamotulan). Wśród wybitnych szamotulan – absolwentów tej akademii znajdują się między innymi: rektor Akademii Krakowskiej i Akademii Lubrańskiego w Poznaniu, profesor prawa – Grzegorz Snopek, autor trzech kazań o Matce Bożej Jan Paterka oraz wykładowca filozofii i lekarz króla Aleksandra i królowej Elżbiety – Wojciech Krypa. W 1458 roku Szamotuły na wyprawę malborską wysłały 12 żołnierzy.
Początek XV wieku to podział szamotulskich dóbr i miasta na dwie części – pomiędzy synów wojewody poznańskiego Sędziwoja Świdwy. Wincent Świdwa Szamotulski, kasztelan międzyrzecki otrzymał południową część miasta z zamkiem. Natomiast Dobrogost kasztelan poznański północną część miasta, gdzie w 2 połowie XV wieku powstał drugi w mieście niewielki zamek. W 1511 roku po śmierci Andrzeja Szamotulskiego północna część miasta weszła w posiadanie jego zięcia (męża Katarzyny Szamotulskiej) – wojewody poznańskiego – Łukasza II Górki. W latach 1518–1521 dokonał znacznej rozbudowy zamku w stylu neogotyckim. Stworzył imponującą rezydencję, otoczoną murem wraz z czterema basztami i fosą. Do dziś zachował się zamek oraz jedna baszta.
W 1 połowie XVI wieku do Szamotuł zaczęli napływać luteranie, kalwini oraz bracia czescy. Do Polski przyjeżdżali głównie z uwagi na prześladowania religijne. Właścicielem miasta był Andrzej Górka (zm. 1551). Właściciele Szamotuł – Łukasz II Górka i Jan Świdwa popierali reformatorów, dzięki czemu w XVI wieku Szamotuły były ważnym ośrodkiem reformacji w Polsce. Prawdopodobnie w 1551 roku w oficynie szamotulskiego zamku powstała pierwsza w Wielkopolsce drukarnia. Drukarnią w latach 1558–1561 kierował Aleksander Aujezdecki – czeski drukarz. Za jego kadencji w szamotulskiej drukarni wydano osiem książek w językach polskim, czeskim i łacińskim o łącznej objętości ponad 260 stron. Drukarnia została zlikwidowana w 1575 roku.
W pierwszej połowie XVI wieku w Szamotułach wybudowano dwa nowe kościoły. Drewniany kościół pod wezwaniem św. Mikołaja od strony ulicy Wronieckiej (rozebrany ze względu na zły stan techniczny na początku XVII wieku) oraz kościół pod wezwaniem Ducha Świętego od strony ulicy Poznańskiej, w latach 1594–1620 użytkowany przez braci czeskich, w 1769 roku poświęcono nowy kościół na jego miejscu, a rozebrano go w XIX wieku.
Po 1520 roku w Szamotułach urodził się Wacław z Szamotuł, nadworny muzyk króla Zygmunta Augusta. Jeden z najwybitniejszych polskich muzyków epoki renesansu. Autor między innymi siedmiu lamentacji czterogłosowych. Często porównywany do włoskich i niderlandzkich kompozytorów.
W 1542 roku kościół św. Stanisława został wyniesiony do godności kolegiaty.
W 1580 roku umarł ostatni męski potomek Świdów rządzących południową częścią miasta – Jan Świdwa Szamotulski. Południowa część Szamotuł najpierw stała się własnością Rokossowskich, potem Kostków, Łąckich, następnie Kąsinowskich, Mycielskich, a w XIX wieku niemieckiego rodu książęcego z Saksonii-Coburga-Gothy.
Na przełomie XVI i XVII wieku Szamotuły osiągnęły szczyt gospodarczego rozwoju, chociaż sam intensywny rozwój rozpoczął się już w XIV i XV wieku (w 1450 roku liczba jarmarków wzrosła z 2 do 12). W ciągu 7 lat liczba ludności wzrosła prawie 3 krotnie (do 4 tys. w 1620 roku). W mieście funkcjonowało 14 cechów rzemieślniczych i handlowych. W XVII wieku miasto było znane głównie z produkcji sukna. W miejscu dzisiejszej ulicy Sukienniczej istniały 3 manufaktury i mieszkało tam około 300 sukienników. Z Szamotuł do Rosji, Niemiec i Szkocji sukna eksportowały szkockie domy handlowe – Johnstonów, Forbesów i Gordonów. Szamotulskie sukna były barwne i wysokiej jakości, stąd były tak popularne w innych krajach. Miasto ponadto było ważnym ośrodkiem produkcyjnym przemysłu olejarskiego, garncarskiego oraz powroźniczego. W 1603 roku w Szamotułach urodził się potomek szkockich osadników Jan Jonston, pedagog, lekarz i przyrodnik, mówiący w 12 językach obcych, autor dzieła Zarys historii powszechnej.
Rozwój gospodarczy Szamotuł wyhamował w drugiej połowie XVII wieku i okres ten trwał do końca wieku XVIII. W 2 połowie XVII wieku właściciel Szamotuł, Jan Korzbok Łącki, kasztelan kaliski, sprowadził do miasta ojców franciszkanów-reformatów, którzy w latach 1675–1682 na murach dawnego zamku Świdwów wznieśli kościół i klasztor.
Rozbiory Polski.
Od drugiego rozbioru Polski w 1793 roku do 1818 roku, kiedy utworzono powiat szamotulski, Szamotuły znajdowały się administracyjnie w obrębie powiatu obornickiego. W 1793 roku miasto liczyło 149 domów, z czego dwa murowane, a pozostałe drewniane ze słomianymi dachami, ulice natomiast były brukowane. Miasto zamieszkiwało 1120 mieszkańców trudniących się głównie rzemiosłem (w tym produkcją wódki i piwa). W pobliżu miasta znajdowały się trzy wiatraki oraz młyn wodny. Od 1807 roku miasto należało do Księstwa Warszawskiego, a od 1815 do Wielkiego Księstwa Poznańskiego. W 1808 roku w mieście powstała szkoła ludowa według zasad Komisji Edukacji Narodowej. W okresie zaborów prowadzone działania miały na celu zachowanie polskości. W 1835 roku powstało Koło Towarzyskie dla Szlachty Folwarcznej i Dzierżawców Miasta i Okolic Szamotuł. W 1838 roku powołano Kasyno Obywatelskie, które pełniło funkcję edukacyjnego, kulturalnego i gospodarczego centrum polskości. Na potrzeby tej organizacji wybudowano budynek Ogniska (obecnie budynek biblioteki miejskiej) – reprezentacyjny empirowy budynek w szamotulskim rynku. Z kolei w 1840 roku członkowie Szamotulskiego Kasyna (m.in. Jędrzej Moraczewski i Emil Kierski) założyli Towarzystwo Zbieraczów Starożytności Krajowych – pierwsze polskie towarzystwo archeologiczne, którego głównym zadaniem było zbieranie pamiątek narodowych dla przyszłych muzeów. Organizacja przetrwała do 1848 roku, kiedy w obawie przed wybuchem powstania pruskie władze zlikwidowały Kasyno Obywatelskie oraz wszystkie organizacje w nim działające. Zbiory szamotulskiego towarzystwa trafiły najpierw do szamotulskiej kolegiaty, a następnie w 1857 roku zostały przeniesione do Poznańskiego Towarzystwa Przyjaciół Nauki. Szamotulanie walczyli również w powstaniach. Edmund Callier – szamotulski historyk i publicysta, w trakcie powstania styczniowego był dowódcą oddziałów na Mazowszu.
W pierwszej połowie XIX wieku na placu Sienkiewicza wzniesiono ewangelicki kościół według projektu Fryderyka Augusta Stullera (kościół został zburzony w 1958, oficjalnie z powodu złego stanu technicznego – wieża była przekrzywiona). W pobliżu kościoła wzniesiono również pastorówkę oraz szpital. Za szpitalem i pastorówką znajdował się natomiast cmentarz ewangelicki zlikwidowany w 2 połowie XX wieku.
W 1848 roku oddano do użytku linię kolejową Poznań – Szczecin przez Krzyż, Wronki i Szamotuły.
Przełom XIX i XX wieku to okres uprzemysłowienia miasta. W 1892 roku zawiązano spółkę „Cukrownia Szamotulska – Zuckerfabrik Samter G.m.b.H.”, którą kierował hrabia Twardowski z Kobylnik. W 1894 roku spółka kupiła 50 mórg magdeburskich pod budowę fabryki, która została ukończona w 1895 roku. Wykonawcą robót była firma Halleska Fabryka Maszyn. Dyrektorem cukrowni do 1899 roku był największy udziałowiec – Nord, a następnie jego zięć. W 1897 roku bracia Koerpel założyli przy ulicy Dworcowej meblarnię, która do wybuchu II wojny światowej pozostawała pod nazwą „Meblarnia braci Koerpel” (budynki meblarni częściowo rozebrane, na ich miejscu w XXI wieku wybudowano supermarket, pozostała część meblarni sprzedana). W 1905 roku Gorzelańczyk zbudował młyn żytni przy ulicy Młyńskiej (w 2014 roku budynek dawnego młyna zaadaptowano na mieszkania). W 1910 roku przy ulicy Dworcowej powstała olejarnia (rozebrana w XXI wieku i przeniesiona na ulicę Bolesława Chrobrego). W 1927 roku bracia Koerpel zbudowali młyn parowy przy ulicy Bolesława Chrobrego. Młyn składał się z dwóch części – ośmio- (niektóre źródła podają dziewięcio-) i sześciokondygnacyjnej (obecnie funkcjonuje tylko elewator zbożowy). W 1905 roku wybuchł strajk cieśli, w 1907 strajkowali pracownicy cukrowni, w 1908 – pracownicy fabryki mebli i młynów, a w 1911 roku robotnicy budowlani
W 1906 roku wybuch strajk dzieci w szkołach. Z kolei w 1908 roku dzieci gromadziły się na tajnych zebraniach w związku z ustawą kagańcową zabraniającą używać języka polskiego na zebraniach. Z kolei w 1913 roku w szkole agronomicznej powstała drużyna harcerska, a w 1917 Towarzystwo imienia Tomasza Zana.
Dwudziestolecie międzywojenne.
Szamotulanie aktywnie uczestniczyli w powstaniu wielkopolskim. 28 grudnia 1918 roku miasto mieszkańcy sami odbili miasto z niemieckich rąk. Ponadto szamotulanie uczestniczyli w odbiciu poligonu w Biedrusku, jak również wyzwoleniu Sierakowa, Czarnkowa oraz Wronek.
Dwudziestolecie międzywojenne to okres kulturalnego rozkwitu Szamotuł. Systematycznie rosła również liczba ludności. W 1921 roku wynosiła ona 6772 osoby, a w 1938 roku już 9197 (wobec 1355 osób w 1817 roku i 3075 w 1860 roku).
W 1922 roku zaczęto wydawać „Gazetę Szamotulską” w Drukarni nakładowej Józefa Kawalera, a w 1924 roku powstało Akademickie Koło Szamotulan.
II wojna światowa.
7 września 1939 roku wojska niemieckie zajęły miasto. Od 13 września w mieście funkcjonował posterunek niemieckiej grupy operacyjnej Einsatzgruppe VI prowadzącej akcje eliminacyjne w ramach Intelligenzaktion oraz operacji Tannenberg. W latach 1939–1941 polska ludność została niemal całkowicie wysiedlona z miejscowości w ramach czystek etnicznych w czasie tworzenia przez Niemców Kraju Warty. W zamian osiedlano Niemców w ramach akcji Heim ins Reich. Okupacja trwała do 27 stycznia 1945. Przy ul. Powstańców Wielkopolskich w okresie powojennym ustawiono obelisk ku czci żołnierzy radzieckich poległych podczas wyzwalania ziemi szamotulskiej (w tym miejscu były groby 66 żołnierzy radzieckich), .
Okres powojenny.
W 1946 roku liczba ludności wynosiła 8800, a w 1961 roku 12 046 mieszkańców. Do 1975 roku, do czasu reformy administracyjnej, Szamotuły stanowiły siedzibę powiatu szamotulskiego. Ponowna reforma w 1999 roku przywróciła powiaty i Szamotuły z powrotem stały się siedzibą powiatu.
W 1989 roku przywrócono niezależny miejsko-gminny samorząd.
III RP.
W latach 2001–2006 upadły szamotulskie zakłady przemysłowe – meblarnia, cukrownia oraz młyny.
13 marca 2007 roku po wielu latach poszukiwań archeolodzy odnaleźli tzw. Stare Szamotuły, w odległości około dwóch kilometrów od obecnego miasta w pobliżu Piotrkówka, Szczuczyna i Mutowa. Przy poszukiwaniu Starych Szamotuł wykorzystano najnowsze technologie poszukiwawcze. Na podstawie dokonanych zdjęć lotniczych wiadomo, że osada zlokalizowana była wokoło rynku na planie czworoboku o długości około 76–80 m na około 68–73 m. Z każdej z czterech stron znajdowało się około 7-9 parcel o wymiarach około 10 metrów szerokości na 22 metry długości, a na każdej parceli był budynek mieszkalny (o rozmiarach od 7,5 do 11,5 m długości oraz od 6 do 8 m szerokości) i gospodarczy. Podstawą rozplanowania osady oprócz rynku była również jedna główna ulica przylegająca od wschodu do rynku i przebiegająca w układzie północ – południe. Układ ulic na rynku był identyczny jak w obecnych Szamotułach. Na miejscu znajduje się dużo popiołu, co może potwierdzać tezę, że Stare Szamotuły uległy spaleniu. Jest to jedyne takie stanowisko archeologiczne w Europie.
Zabytki i ochrona przyrody.
Do wojewódzkiego rejestru zabytków nieruchomych wpisane są następujące obiekty w Szamotułach:
Z kolei do Centralnego rejestru form ochrony przyrody wpisane są następują pomnik przyrody:
Pozostałe obiekty:
Gospodarka.
Pierwszy poważny rozwój gospodarczy Szamotuł rozpoczął się na przełomie XIV i XV wieku i trwał do drugiej połowy XVII wieku. W tym czasie Szamotuły wyspecjalizowały się w produkcji sukna, które eksportowano do wielu krajów. Szamotuły znane były również z przemysłu olejarskiego (olej wytwarzano z nasion derenia-świdwy), garncarskiego i powroźniczego.
Przełom XIX i XX wieku to okres uprzemysłowienia miasta. W tym czasie powstało wiele zakładów przemysłowych – dwa młyny, olejarnia, cukrownia i meblarnia.
„Cukrownia Szamotulska – Zuckerfabrik Samter G.m.b.H.” została wybudowana pod zaborem Pruskim w 1895 roku. Zakład został upaństwowiony po II wojnie światowej. Pod koniec lat 80. zatrudniał około 350 osób i obsługiwał 15 gmin województwa poznańskiego i pilskiego. W latach 90. cukrownia została wykupiona przez Nordzucker AG, a następnie w 2003 r. zlikwidowana, tereny po niej zostały sprzedane w 2004 roku.
„Meblarnia braci Koerpel” została założona w 1897 roku. Po drugiej wojnie światowej zakład został upaństwowiony, działał najpierw jako Szamotulska Fabryka Mebli, a następnie jako spółka-córka Wielkopolskich Fabryk Mebli z siedzibą w Obornikach. Fabryka mebli pod koniec lat 80. zatrudniała około 450 osób, a ponad 80% produkcji stanowił eksport, głównie do Republiki Federalnej Niemiec i Szwecji. Spółka WFM od 1998 roku notowała straty, została wdrożona restrukturyzacja, której elementem była likwidacja szamotulskiej meblarni w wyniku czego pracę straciło około 120 osób. Po zamknięciu fabryki część terenów sprzedano, a w miejscu fabrycznych budynków powstał supermarket Tesco.
Młyn żytni przy ulicy Młyńskiej (zbudowany 1905) oraz Młyn parowy bracie Koerpel (zbudowany 1927), upaństwowione po 1945 roku. Młyn parowy przy ulicy Chrobrego rozbudowany w latach 60 i 70 o silosy o pojemności 50 tysięcy ton oraz magazyn wyrobów gotowych. Pod koniec lat 80 zatrudniały około 200 osób i wchodziły w skład Zespołu Spichrzy i Młynów w Szamotułach jako młyn numer 9 i 10 oraz elewator nr 31. W szamotulskich młynach produkowano mąkę w charakterystycznych torebkach z wizerunkiem pary w tradycyjnym szamotulskim stroju. Produkcji zaprzestano na początku XXI wieku. Budynek młyna żytniego zaadaptowano na osiedle o tej samej nazwie, z kolei w miejscu młyna parowego funkcjonuje elewator zbożowy.
Meblarnia, cukrownia i młyn na początku XXI wieku zostały zlikwidowane. Jedynym zakładem z tamtego okresu, który ocalał jest olejarnia. Zbudowano ją w 1910 roku, przy ulicy Dworcowej. W 1952 roku rozbudowano o silosy. Pod koniec lat 80 zatrudniała około 330 osób, produkowano w nim oleje roślinne. Na początku XXI wieku olejarnia przy ulicy Dworcowej została zamknięta, a zakład funkcjonuje przy ulicy Bolesława Chrobrego jako ADM Wielkopolskie Zakłady Tłuszczowe. Na miejscu dawnej olejarni powstał market Lidl, osiedle mieszkaniowe, a dawny biurowiec prywatny inwestor wyremontował i przeznaczył na wynajem. Obecny zakład należy do amerykańskiej grupy ADM, która zatrudnia w polskich zakładach w Szamotułach i Czerminie około 480 osób. ADM obecny jest w 43 krajach na świecie. Zakład w Szamotułach zajmuje się tłoczeniem nasion oleistych i rafinowaniem oleju.
Obok Wielkopolskich Zakładów Tłuszczowych jeszcze do niedawna funkcjonowała margarynowania Royal Brinkers Polska wybudowana w 2004 roku. W hali o powierzchni prawie 3 tysięcy metrów kwadratowych pracowało kilkadziesiąt osób, a linia technologiczna pozwalała na produkcję do 3 ton margaryny na godzinę. Obecnie budynek margarynowni wystawiony jest na sprzedaż.
Drugim głównym zakładem przemysłowym obok zakładów tłuszczowych jest wytwórnia pasz treściwych. Wybudowana również przy ulicy Bolesława Chrobrego w 1962 roku. Pod koniec lat 80 należała do Rejonowego Przedsiębiorstwa Przetwórczego Przemysłu Paszowego Bacutil w Poznaniu i zatrudniała około 120 osób. Następnie przejęta przez holenderskie Cehave, a od 2010 roku Agrifirm (wskutek fuzji Cehave Landbouwbelang i Agrifirm).
W 2008 roku przy ulicy Nowowiejskiego swój zakład produkcyjny otworzył jeden z głównych producentów foteli autobusowych, tramwajowych „Ster Sp. z o.o.”. Firma w swoich zakładach w Poznaniu, Swadzimiu i Szamotułach zatrudnia około 300 osób.
Pozostałe zakłady przemysłowe zlokalizowane są poza miastem. W 2008 roku w Mutowie otwarto najnowocześniejszą pralnie ekologiczną w Polsce, która wykorzystuje najczystszą technologię cleanroom (prania w strefie bezpyłowej). W pierwszym roku działalności pralnia zatrudniała około 40 osób. Zakład należy do grupy Berendsen Textile Service. Z kolei w Jastrowie swoją siedzibę ma duża meblarnia, zatrudniająca ponad 500 osób – Collection AB oraz zakład Hercules produkujący sprężyny (zatrudnienie około 100 osób).
Z kolei w sektorze usług w Szamotułach działają między innymi:
W Krajowym Rejestrze Sądowym zarejestrowanych jest 190 podmiotów z siedzibą w Szamotułach. Natomiast w rejestrze Centralnej Ewidencji i Informacji o Działalności Gospodarczej zarejestrowanych jest 1647 osób prowadzących działalność z siedzibą w Szamotułach.
Szamotuły cechuje niska stopa bezrobocia. Na koniec sierpnia 2016 r. w tutejszym urzędzie pracy zarejestrowanych było 458 szamotulan. Dla całego powiatu szamotulskiego stopa bezrobocia wynosi około 5%.
Transport.
Przez Szamotuły przebiegają trzy drogi wojewódzkie:
oraz drogi powiatowe, tworzące połączenie z sąsiednimi gminami.
Przez miasto przebiega również jeden z najważniejszych i najstarszych (od 1848 roku) szlaków kolejowych w Polsce: linia kolejowa Poznań Główny – Szczecin Główny. Szamotuły posiadają bezpośrednie połączenia kolejowe z wieloma miastami w Polsce między innymi z: Warszawą, Poznaniem, Szczecinem, Lublinem, Łodzią, Gorzowem Wielkopolskim, Katowicami, Krakowem, Wrocławiem, Lesznem, Zakopanem, Przemyślem, Koninem, Wrześnią, Zabrzem.
Z Szamotuł do 1995 roku kursowały również pociągi na linii Szamotuły – Międzychód.
W Szamotułach od poniedziałku do soboty funkcjonuje miejska komunikacja autobusowa (20 kursów w dni robocze i 16 w soboty).
W 2014 przy ul. Zamkowej oddano do użytku śmigłowcowe lądowisko Szamotuły-Szpital. Około 11 km na północ od miasta funkcjonuje lądowisko Jaryszewo.
Planowana jest także budowa obwodnicy miasta o długości 10,2 km. Nowa droga ma rozpoczynać się w Gałowie, krzyżować się z drogą wojewódzką w kierunku Poznania, przekroczyć linię kolejową z Poznania do Szczecina poprzez wiadukt w okolicach miejscowości Kępa i zakończyć swój bieg na styku z drogą wojewódzką do Obornik. Koszt budowy arterii szacowany jest na blisko 100 milionów złotych; rozpoczęcie prac budowlanych zakładane jest na 2024 rok, a oddanie do użytku na 2026.
Administracja.
W Szamotułach działają wszystkie urzędy szczebla gminnego i powiatowego:
Kultura.
Szamotuły posiadają duże tradycje kulturalno-oświatowe i folklorystyczne.
W ramach Szamotulskiego Ośrodka Kultury działa 30 sekcji – muzycznych, tanecznych, sportowych czy fotograficznych. Ośrodek organizuje ponadto liczne koncerty, festyny, a także co roku (od 2011) roku wielki plener rzeźbiarski, który jest kontynuuje tradycje szamotulskich plenerów rzeźbiarskich z lat 70. Co roku impreza ma inny motyw przewodni, a rzeźby z niej ustawiane są w innej części miasta. W 2016 roku motywem przewodnim były bajki, a rzeźby zostały ustawione na skwerze Maksymiliana Ciężkiego. Z kolei w 2015 roku rzeźbiarze tworzyli figury do szopki bożonarodzeniowej, która stanęła na szamotulskim rynku. Szamotulski Ośrodek Kultury jest właścicielem Kina Halszka, bardzo popularnego w latach 60, 70 i 80. Lata 90 to okres powolnego zamierania kina, które z uwagi na brak odpowiednich finansów i popularność multipleksów nie wytrzymywało konkurencji. XXI wiek to czas powrotu widzów do kin studyjnych, w 2012 roku przeprowadzono duży remont w szamotulskim kinie, wręcz rewolucję. W kinie zamontowano projektor 3D, zyskało ono także cyfrowy dźwięk i obraz. W 2013 roku wyremontowano klatkę schodową i górny hol oraz zainstalowano klimatyzację w sali kinowej, a dwa lata wcześniej salę kinową i hol wejściowy. Dzięki tym wszystkim zmiano „Halszka” znów tętni życiem. W 2012 roku od maja do grudnia kino odwiedziło 23 tysiące widzów. Podczas gdy w całym 2011 roku było to zaledwie 6,3 tys. osób. Z kolei od stycznia do maja 2013 roku było to 10 tys. widzów.
12 lutego 1945 został założony Zespół Folklorystyczny „Szamotuły”, którego celem było zachowanie kultury stroju, muzyki i tańca szamotulskiego. Przez wiele lat choreografem i kierownikiem zespołu była zasłużona szamotulska działaczka, współzałożycielka zespołu – Janina Foltyn. Pierwszy koncert szamotulskiego zespołu odbył się 16 maja 1945 roku. Było to widowisko zatytułowane „Wesele Szamotulskie” autorstwa Władysława Frąckowiaka, do muzyki Stanisława Zgaińskiego. Zespół koncertował nie tylko w Polsce, ale również w krajach europejskich i poza Europą (m.in. w Brazylii i Indiach). Wystąpił również w filmie Tadeusza Chmielewskiego z 1971 roku pod tytułem „Nie lubię poniedziałku”. Obecnie zespół liczy około 100 członków. Do najważniejszych nagród zdobytych przez zespół należą: Grand Prix XXXI Ogólnopolskiego Konkursu Tradycyjnego Tańca Ludowego w Rzeszowie (w 2015 roku), wygrana w X Festiwalu „Polonez” w Słonimiu (w 2014 roku). Zespół został również uhonorowany Nagrodą Główną Wielkopolskiego Towarzystwa Kulturalnego (w 2009 roku), statuetką „Złotego Hipolita” wraz z prawem do używania znaku „Dobre bo polskie” (w 2005 roku), Nagrodą imienia Oskara Kolberga (w 1985 roku), Nagrodą Ministra Kultury i Sztuki (dwukrotnie w 1974 i 1985 roku), Nagrodą Wielkopolskiego Towarzystwa Kulturalnego (dwukrotnie w 1970 i 1980 roku), Odznaką honorową za zasługi dla województwa poznańskiego i wielkopolskiego (w 1970 i 2005 roku). Repertuar zespołu to szamotulskie tańce, pieśni i obrzędy (na przykład „Wesele szamotulskie” i dożynki). Ponadto zespół wykonuje pieśni i przyśpiewki regionu Kurpi, Rzeszowskiego i Lubuskiego oraz tańce narodowe takie jak oberek, kujawiak oraz polonez. Z kolei grupa dziecięca w swoim repertuarze ma tańce, zabawy, przyśpiewki z regionu szamotulskiego, ale również z Górnego Śląska (w tym topienie marzanny) i ziemi lubuskiej.
Tradycje biblioteczne w Szamotułach sięgają XV wieku, kiedy powstały biblioteka kościelna i dworska. W XVII wieku powstała biblioteka klasztorna. Z kolei pod koniec XIX wieku tworzono biblioteki publiczne, które działały przy parafiach w całym szamotulskim regionie. W dwudziestoleciu międzywojennym duży księgozbiór posiadała biblioteka przy szamotulskiej kolegiacie. Niestety wiele z tych zbiorów zostało zrabowane przez hitlerowców. W 1945 rozpoczęto zbiórkę książek z przedwojennych bibliotek i od osób prywatnych w celu utworzenia biblioteki publicznej. Udało się zebrać 622 pozycje, co dało skromny początek bibliotece powiatowe. W 1946 roku zakupiono nowe książki, a w 1947 otwarto 10 punktów bibliotecznych w gminach wiejskich. W 1948 roku powstała Miejska Biblioteka Publiczna w Szamotułach, dla której zakupiono niewielki księgozbiór. W tym samym roku liczba punktów biblioteki powiatowej powiększyła się o 4 kolejne placówki. Rok później wszystkie punkty biblioteki powiatowej zostały przejęte przez gminy. W 1954 roku biblioteka miejska i powiatowa zostały połączone w jedną bibliotekę, która od 1 stycznia 1955 roku nosiła nazwę Powiatowa i Miejska Biblioteka Publiczna. W 1962 roku utworzono w niej oddział dziecięcy, a w kolejnym roku biblioteka zyskała patrona – Edmunda Calliera. W 1975 po reformie administracyjnej i likwidacji powiatów szamotulska biblioteka zmieniła nazwę (Biblioteka Publiczna Miasta i Gminy Szamotuły im. Edmunda Calliera) i zasięg działania. Poza biblioteką miejską funkcjonowały trzy wiejskie filie (w Otorowie, Piaskowie i Pamiątkowie). Od 1961 roku biblioteka ma swoją siedzibę w budynku dawnego Ogniska na szamotulskim rynku. W tym samym roku budynek ozdobiono podobiznami Edmunda Calliera i Wacława z Szamotuł. Obecnie biblioteka ma dwie filie wiejskie w Pamiątkowie i Otorowie oraz jedną filię miejską, przy ulicy Łąkowej. Zbiory szamotulskiej biblioteki wynoszą około 100 tysięcy wolumenów.
Poza biblioteką miejsko-gminną w Szamotułach działa również Biblioteka Pedagogiczna (od 1953 roku) oraz Biblioteka Powiatowa (od 2000 roku).
W 1957 roku powstało w Szamotułach Muzeum Ziemi Szamotulskiej. Do 1989 roku muzeum miało swoją siedzibę w Baszcie Halszki, natomiast w 1989 roku zostało przeniesione do wyremontowanego Zamku Górków (remont trwał w latach 1976–1989). W wyniku remontu powstało założenie zamkowe składające się z zamku, baszty i trzech oficyn. W 1990 roku zmieniono nazwę na Muzeum – Zamek Górków w Szamotułach. Swą nazwę muzeum zaczerpnęło od znamienitego szesnastowiecznego rodu Górków, którzy zamieszkiwali Szamotuły, ale także Poznań, Sieraków i Koźmin. W tym samym roku muzeum uzyskało statut placówki państwowej. W latach 90 pozyskano ponad 6000 tysięcy nowych zbiorów do muzeum, z czego ponad 1000 to obiekty związane ze sztuką cerkiewną. Pozyskano je z Urzędów Celnych. Od 1999 roku muzeum jest placówką powiatową. Zbiory muzeum to około 11 tysięcy obiektów. Do najcenniejszych należy jedna z największych kolekcji ikon (około 1500 sztuk, XVII, XVIII, XIX i początku XX wieku). W 2005 roku w szamotulskim muzeum zaczęto tworzyć również galerię malarstwa współczesnego, w której gromadzone są prace wyłącznie polskich artystów, namalowane nie wcześniej niż w 1945 roku. Dotychczas udało się zgromadzić prace między innymi Jerzego Nowosielskiego, Tadeusza Brzozowskiego, Janiny Kraupe – Świderskiej, Zbigniewa Makowskiego, Józefa Robakowskiego, Leona Tarasewicza, Edwarda Dwurnika, Andrzeja Szewczyka, Erny Rosenstein, Jana Berdyszaka czy Jarosława Modzelewskiego. 17 października 2008 na Zamku Górków miała miejsce prapremiera barokowej opery komicznej "Heca albo polowanie na zająca" na zamku Górków – uznawanej za najstarszą polską zachowaną operę.
Oświata.
W Szamotułach działa wiele placówek oświatowych – żłobki, przedszkola, szkoły podstawowe, gimnazja, szkoły ponadgimnazjalne oraz szkoła muzyczna.
Sport.
Szamotuły dysponują dużą i nowoczesną bazą sportową. Przy ulicy Sportowej znajduje się kompleks w ramach którego funkcjonuje stadion piłkarski, basen, hala i hotel.
Stadion piłkarski został zbudowany w 1923 roku, a następnie w 1986 rozbudowany z okazji dożynek z udziałem władz centralnych (na dożynkach gościł między innymi Wojciech Jaruzelski). Stadion został zmodernizowany na początku XXI wieku. W 2006 roku rozegrane na nim zostały dwa mecze fazy grupowej Mistrzostw Europy U-19 w piłce nożnej (Szkocja-Portugalia i Turcja – Portugalia). Stadion z trzech stron otoczony jest trybunami, jedna z nich przy budynku klubowym jest zadaszona. Stadion mieści około 3 tys. osób, z czego blisko 2400 miejsc to miejsca siedzące. Płyta stadionu ma wymiary 105×68 m, wokół murawy znajduje się żużlowa bieżnia lekkoatletyczna. W 2012 roku z okazji obchodów 90 lecia istnienia klubu Sparta Szamotuły, stadion został nazwany imieniem wieloletniego trenera i działacza tego klubu – Stanisława Kurowskiego. Przy stadionie znajdują się dwie płyty treningowe ze sztucznym oświetleniem, każda z nich o wymiarach 94,4×62,2m. 31 sierpnia podpisano umowę na modernizację boisk treningowych, w tym budowa jednej płyty ze sztuczną nawierzchnią oraz montaż nowego oświetlenia. Wartość projektu wynosi około 2 mln złotych.
Przy stadionie znajduje się Hotel Maraton zbudowany w 1977 roku, pierwotnie posiadał 24 pokoje, znajdowały się w nim również szatnie i biura klubu sportowego (przeniesione następnie do budynku przy stadionie). W 2014 roku zakończono rozbudowę hotelu o wartości 7 mln złotych, w wyniku której powstało 50 pokoi (cztery 1-osobowe, czterdzieści trzy 2-osobowe, dwa 3-osobowe oraz jeden dla osoby niepełnosprawnej). Ponadto powstała nowa kuchnia, jadalnia, sala bankietowa i sala konferencyjna. Hotel uzyskał status trzygwiazdkowego. W wyniku rozbudowy powstał również łącznik z Halą Wacław.
Obok Hotelu Maraton znajduje się Hala Widowiskowo-Sportowa Wacław (od imienia muzyka Wacława z Szamotuł). Akt erekcyjny pod budowę hali wmurowano w 1984 roku. Rok później, w grudniu 1985 roku, dokonano podniesienia zmontowanego na ziemi dachu, był to pierwszy w Polsce duży dach wykonany tym sposobem. Płyta hali wykonana z nawierzchni pulastic ma powierzchnię 1000 metrów kwadratowych i mieście pełnowymiarowe boiska do koszykówki, siatkówki, piłki halowej czy tenisa ziemnego. Hala posiada stałe trybuny o pojemności 680 miejsc podzielone na trzy sektory. Ponadto w budynku hali znajdują się również: cztery szatnie wraz z łazienkami, sala konferencyjna, sala fitness, siłownia oraz grota solna. Po przebudowie Hotelu Maraton, we froncie hali od 2014 roku znajduje się recepcja hotelu. Hala Wacław połączona jest również łącznikiem z basenem. Pod koniec 2016 roku rozpocznie się przebudowa hali. Wartość projektu to około 5 mln złotych. W wyniku przebudowy zostanie zlikwidowana cześć stałych trybun, w to miejsce powstaną trybuny rozsuwane, dzięki temu powiększona zostanie płyta hali.
Basen powstał jako ostatni obiekt przy ulicy Sportowej. W obiekcie znajduje się 25-metrowy, 6 torowy basen sportowy z niewielką trybuną, basen rekreacyjny, sztuczna rzeka, jacuzzi, sauna i 86 metrowa zjeżdżalnia.
Z kolei przy ulicy Targowej na tak zwanych „Pioszczychach” znajduje się ośrodek sportowo-rekreacyjny. W 1975 roku wybudowano w tym miejscu 50 metrowy basen letni, brodzik, szatnie, budynek sezonowej kawiarni oraz 6 kortów tenisowych (z czasem powstały dwa kolejne). Korty tenisowe znajdują się w dobry stanie, natomiast sam basen, jego otoczenie i budynki wymagają remontu.
Niedaleko, przy ulicy Wojska Polskiego, w pobliżu szamotulskiej wieży ciśnień znajdują się również korty tenisowe TKKF „Wacław”.
W 2006 roku, przy ulicy Adama Mickiewicza, na terenie Zespołu Szkół numer 3 oddano do użytku nową halę sportową „Nałęcz”. Obiekt o wymiarach 46,16m x 28,52m x 8m posiada nowoczesną nawierzchnię powierzchniowo – elastyczną na drewnianym ruszcie krzyżowym. Duża płyta pozwala grać w koszykówkę, siatkówkę oraz piłkę ręczną jednocześnie na trzech boiskach, lub w tenisa ziemnego na dwóch kortach. Obiekt posiada wysuwane trybuny z około 300 miejscami siedzącymi, 9 szatni z zapleczem, pokoje dla trenerów, saunę, siłownię, gabinet odnowy biologicznej oraz salę fitness.
Niedaleko hali Nałęcz, również na terenie Zespołu Szkół numer 3, przy ulicy Jana Pawła II, w 2011 roku oddano do użytku powiatowe centrum lekkoatletyczne. Na stadionie powstała 300 metrowa tartanowa bieżnia, skocznie i rzutnie, boisko do piłki nożnej i siatkówki, niewielka trybuna, natomiast w budynkach dawnych warsztatów powstały szatnie i pokoje dla trenerów. Obiekt kosztował około 2 mln złotych.
Po drugiej stronie ulicy Jana Pawła II znajdują się boiska i bieżnie Zespołu Szkół nr 1 zmodernizowane w latach 2015–2016. W 2016 roku powinna rozpocząć się również budowa nowej hali sportowej. Obecna sala gimnastyczna jest niewystarczająca, posiada tylko jedno boisko.
W 2009 roku przy Szkole Podstawowej nr 3 powstały boiska typu Orlik. W 2013 roku przy Szkole podstawowej nr 1 powstało nowe wielofunkcyjne boisko ze sztuczną nawierzchnią. Natomiast przy Szkole podstawowej nr 2, nowe boisko zostało oddane do użytku w 2016 roku.
15 grudnia 1649 roku aktem króla Jan Kazimierza zostało powołane Kurkowe Bractwo Strzeleckie w Szamotułach. W 1995 roku bractwo zostało reaktywowane, a w 1996 zostało przyjęte w skład Zjednoczenia Kurkowych Bractw Strzeleckich RP.
W 1887 roku w Szamotułach powstało Towarzystwo Gimnastyczne Sokół.
W Szamotułach działa kilka klubów sportowych między innymi: UKS Szamotulanin (siatkówka), Sparta Szamotuły (od 1922 roku, piłka nożna), Międzyszkolny Klub Sportowy „Baszta” (lekkoatletyka), Szamotulski Klub Tenisowy (tenis ziemny), Młodzieżowy Klub Tenisowy w Szamotułach (tenis ziemny) czy Klub brydżowy „Kleks” W szamotulskiej szkółce piłkarskiej wychowano kilku cenionych zawodników takich jak: Łukasz Fabiański, Jakub Wawrzyniak, Łukasz Załuska, Radosław Cierzniak, Jarosław Fojut, Grzegorz Rasiak, Maciej Rybus czy Maciej Gostomski. Obok piłki nożnej chyba drugim najpopularniejszym sportem w Szamotułach jest siatkówka, a to za sprawą powstałego w 1995 roku klubu UKS Szamotulanin, który kultywuje szamotulskie tradycje siatkówki kobiecej z lat 60 i 70. Aktualnie w ramach klubu działa drużyna kadetek i dwie drużyny młodziczek, tym samym trenuje w nim około 60 dziewcząt. Przy klubie w 2013 roku powstała również Akademia Siatkówki UKS Szamotulanin, której celem jest szkolenie dziewcząt z szamotulskich szkół podstawowych. W latach 2005–2014 w Szamotułach rozgrywano turniej siatkarski o Superpuchar Polski kobiet w siatkówce, w którym brały udział cztery najlepsze drużyny z Ligi Siatkówki Kobiet. Od 2015 roku rozgrywki zostały przeniesione do Zawiercia, a Szamotułach rozgrywany jest międzynarodowy turniej Szamotuły Cup z udziałem dwóch drużyn z polskiej ligi (w 2016 roku Impel Wrocław – brązowy medalista oraz Budowlani Łódź – 3 miejsce w Pucharze Polski) oraz dwóch drużyn z zagranicy – Mistrza Niemiec i Mistrza Czech.
Od 2011 r. w Szamotułach rokrocznie odbywa się Szamotuły Samsung Półmaraton.
Miasta partnerskie.
Szamotuły w 1989 roku aktywnie rozpoczęły współpracę międzynarodową. W tym roku podpisały umowę o współpracy z niemiecki miastem Groß-Gerau. Tym samym weszły do grupy miast zaprzyjaźnionych z którymi nawiązały współpracę. Oprócz Groß-Gerau, były to także francuskie Brignoles, belgijskie Tielt oraz włoskie Brunico. Miasta te prowadziły ze sobą współpracę partnerską od 1959 roku. Formalnie Szamotuły podpisały umowy z kolejnymi miasta w 1996 (Brignoles) 1997 (Brunico) i 1998 roku (Tielt). Współpraca z tymi miastami układa się bardzo dobrze i została doceniona nagrodami Komisji Europejskiej (Złota Gwiazda Partnerstwa) oraz Rady Europy (Dyplom Europy). W umowach partnerskich miasta jako obszary współpracy wskazały między innymi: sport, kulturę, wymianę młodzieży, turystykę, rolnictwo i leśnictwo, ochronę przyrody i ochronę zdrowia oraz administrację samorządową. Ponadto w ramach współpracy, co roku w innym mieście organizowane są Dni Europy. W trakcie których mieszkańcy mają okazję zobaczyć twórczą artystyczną przedstawicieli miast partnerskich. Na każde Dni Europy przyjeżdżają kilkudziesięcioosobowe delegacje z miast zaprzyjaźnionych. Ostatnie Dni Europy w Szamotułach odbyły w dniach od 12 do 14 czerwca 2015 roku. Ponadto w ramach współpracy, co roku w innym mieście organizowane są również obozy młodzieżowe. Stałym elementem partnerstwa miast są również coroczne Targi Wiosenne w Brignoles, na których rzemieślnicy z miast partnerski prezentują swoje wyroby. Co roku organizowane są również konferencje burmistrzów, na których podsumowuje się współpracę w bieżącym roku i planuje działania na kolejny rok. Oprócz imprez cyklicznych, w ramach współpracy partnerskiej organizowana jest wymiana pracowników samorządowych, młodzieży, sportowców i mieszkańców.
Poza powyższymi miastami Szamotuły w 1991 roku nawiązały również partnerstwo z holenderskim Halderberge (dawniej Oud en Nieuw Gastel) i szwedzkim Kinna. W pierwszych latach współpraca z tymi miastami była bardzo intensywna. Następnie osłabła, szczególnie w przypadku holenderskiego Oud en Nieuw Gastel, które zostało wcielone do nowej gminy Halderberge. W 2001 roku podczas Dni Szamotuł uroczyście odnowiono umowę partnerską z Halderberge. W 2011 roku z uwagi na konieczność zerwania wszystkich umów partnerskich przez Halderberge umowa została zamieniona na partnerstwo honorowe.
Współpraca z miastami partnerskimi zaowocowała również znaczącą pomocą dla Szamotuł i całej gminy, szczególnie w pierwszych latach transformacji gospodarczej miasta partnerskie w miarę swoich możliwości oferowały pomoc finansową i rzeczową (m.in. dwa używane wozy strażackie, czy używany autobus szkolny).

</doc>
<doc id="114458" url="https://pl.wikipedia.org/wiki?curid=114458" title="KFC">
KFC

KFC, dawniej Kentucky Fried Chicken, – amerykańska sieć barów szybkiej obsługi z siedzibą w Louisville w stanie Kentucky, założona 20 marca 1930 roku przez Harlanda Sandersa, który opracował także zestaw przypraw wykorzystywany do pieczonych kurczaków serwowanych w KFC. Przedsiębiorstwo wchodzi w skład koncernu PepsiCo. W logotypie firmy znajduje się portret Sandersa.
KFC w Polsce.
W Polsce pierwszy bar sieci został otwarty w Szczecinie, w listopadzie 1995 roku. Obecnie funkcjonuje 210 barów Kentucky Fried Chicken (KFC), będących samodzielnymi jednostkami; funkcjonują także lokale „2 w 1”, zazwyczaj w połączeniu z Pizza Hut. W Polsce powstały również bary typu "drive-through", w których klienci mogą zamawiać i odbierać dania bez wysiadania z samochodu. Wyłącznym franczyzobiorcą Kentucky Fried Chicken (KFC) w Polsce jest europejska spółka AmRest Holdings z siedzibą w Madrycie.
Krytyka.
W 2003 r. organizacja broniąca praw zwierząt People for the Ethical Treatment of Animals (PETA) wezwała do bojkotu Kentucky Fried Chicken, oskarżając przedsiębiorstwo o "niehumanitarny chów" oraz uśmiercanie zwierząt będących źródłem mięsa.
Akcję "Kentucky Fried Cruelty", namawiającą ludzi do bojkotu przedsiębiorstwa i niekorzystania z usług tej sieci, wsparli znani wegetarianie, m.in. Paul McCartney, Pamela Anderson, Phil Collins, Tenzin Gjaco oraz Bryan Adams.
Już od początków XXI wieku fast food był krytykowany za podejście do dobrostanu zwierząt, wpływ na otyłość i wpływ na klimat. Problemy te znalazły wyraz w książce Erica Schlossera „Fast Food Nation” i filmie „Super Size Me” Morgana Spurlocka. Od 2003 roku organizacja People for the Ethical Treatment of Animals (PETA) protestowała przeciwko wybieranym przez KFC dostawcom drobiu na całym świecie. Wyjątkiem jest kanadyjskie KFC, które podpisało ugodę zobowiązującą je do korzystania wyłącznie z „przyjaznych dla zwierząt” dostarczycieli.
W 2006 roku Greenpeace oskarżyło europejskie KFC o pozyskiwanie soi na paszę dla kurcząt z Cargill, koncernu posądzonego o wycinanie dużych połaci amazońskiej dżungli w celu uprawy tej rośliny.
W grudniu 2012 roku sieć została skrytykowana w Chinach, gdy odkryto, że wielu dostawców KFC stosowało w hodowli drobiu hormony wzrostu i nadmierną ilość antybiotyków w sposób sprzeczny z chińskim prawem. W lutym 2013 roku dyrektor generalny Yum! David Novak, przyznał, że skandal „trwał dłużej i miał większe znaczenie, niż moglibyśmy sobie pomyśleć”. Yum! niemal połowę swoich zysków czerpie właśnie z Chin, głównie poprzez markę KFC.

</doc>
<doc id="114460" url="https://pl.wikipedia.org/wiki?curid=114460" title="Leland Hartwell">
Leland Hartwell



</doc>
<doc id="114463" url="https://pl.wikipedia.org/wiki?curid=114463" title="Święty Andrzej Bobola">
Święty Andrzej Bobola



</doc>
<doc id="114465" url="https://pl.wikipedia.org/wiki?curid=114465" title="Dezyderiusz (imię)">
Dezyderiusz (imię)

Dezyderiusz – oboczna forma imienia Dezydery.
Dezyderiusz imieniny obchodzi: 11 lutego, 25 marca, 23 maja i 19 września.

</doc>
<doc id="114466" url="https://pl.wikipedia.org/wiki?curid=114466" title="Paul M. Nurse">
Paul M. Nurse



</doc>
<doc id="114469" url="https://pl.wikipedia.org/wiki?curid=114469" title="Domisława">
Domisława



</doc>
<doc id="114470" url="https://pl.wikipedia.org/wiki?curid=114470" title="Wielka msza h-moll">
Wielka msza h-moll

Wielka msza h-moll BWV 232 uważana jest przez krytyków za najdoskonalsze dzieło muzyki religijnej Johanna Sebastiana Bacha.
Msza h-moll w historii literatury muzycznej jest utworem nietypowym, powstała bowiem ponad podziałami między Kościołem katolickim i protestanckim w dwuwyznaniowych Niemczech.
Katolicka msza napisana przez protestanckiego kantora była zjawiskiem wyjątkowym. Jej historia powstania wiąże się ze staraniami Bacha o posadę nadwornego kompozytora na katolickim dworze elektora Saksonii i króla Polski Augusta III w Dreźnie, któremu przesłał dwie pierwsze części mszy: "Kyrie" i "Gloria" w 1733 roku. W opinii muzykologów dzieło to nie jest do końca jednoznaczne – jest w swoim klimacie zarówno katolickie jak i protestanckie, gdyż z tych dwóch tradycji czerpał kompozytor. Z tego też powodu, nie mając praktycznego zastosowania, msza h-moll nie była wykonana nigdy za życia Bacha. Monumentalna, wykraczająca poza ramy kompozycji obrzędowej, jest uważana za przejaw tego, co w człowieku odwołuje się wprost do Stwórcy, do religijności, nie analizującej przynależności do Kościoła jako wspólnoty.
W 1945 roku rękopis partytury, wraz ze zbiorami Pruskiej Biblioteki Państwowej (tzw. „Berlinki”), trafił do Biblioteki Jagiellońskiej, gdzie znajdował się aż do roku 1977, kiedy to I sekretarz KC PZPR Edward Gierek wręczył go wraz z manuskryptami partytur m.in. „Czarodziejskiego fletu” Mozarta i IX symfonii Beethovena przewodniczącemu Socjalistycznej Partii Jedności Niemiec Erichowi Honeckerowi. W roku 2015 rękopis mszy został wpisany na listę UNESCO "Pamięć Świata".
Budowa utworu.
Msza składająca się z 27 wokalno-instrumentalnych ogniw (18 chórów, 3 duety i 6 arii) obejmuje sześć stałych części mszy: "Kyrie", "Gloria", "Credo", "Sanctus", "Benedictus" i "Agnus Dei". Dwie pierwsze były utworami nowymi, następne oparł Bach – co było częstą praktyką w owych czasach – na wcześniejszych kantatach, wykorzystanych jednak w nowatorski sposób. Dzięki charakterystycznej dla Bacha konsekwencji w budowaniu formy kompozycja tworzy jednolitą całość.
Dzieło wspiera się na rozbudowanych partiach polifonicznych chóru. Partie chóralne, z jednej strony rozpisane na typową dla twórczości Bacha formę kantaty, z drugiej nawiązują do stylu szkoły rzymskiej Palestriny, a nawet jeszcze wcześniejszych; "Credo" czerpie z motywów chorału gregoriańskiego.
W utworze Bach zastosował symbolikę liczb. Np. w "Credo" dużą rolę odgrywa liczba 7, która symbolizuje Stworzyciela i akt twórczy. Wyraz "credo" pojawia się 49 razy (7x7).
Razem więc liczy cała Msza 27 ogniw. W dwu największych częściach, "Gloria" i "Credo "możemy doszukać się akcentów trynitarnych: liczą one po 9 ogniw, a więc 3x3 elementów. Obydwie te części posiadają symetralną strukturę, zwłaszcza "Gloria", której centrum, tak strukturalnym, jak i (możemy się domyślać) teologicznym, jest "Domine Deus", a w przypadku "Credo" – motyw ukrzyżowania.
Msza podzielona jest na następujące sekcje:

</doc>
<doc id="114472" url="https://pl.wikipedia.org/wiki?curid=114472" title="Krzysztof Skubiszewski">
Krzysztof Skubiszewski

Krzysztof Jan Skubiszewski (ur. 8 października 1926 w Poznaniu, zm. 8 lutego 2010 w Warszawie) – polski naukowiec i polityk, profesor nauk prawnych, specjalista w zakresie prawa międzynarodowego, minister spraw zagranicznych w latach 1989–1993. Kawaler Orderu Orła Białego.
Życiorys.
W 1939 został wraz z rodziną przez Niemców wypędzony do Generalnego Gubernatorstwa. Od 1940 do 1944 mieszkał w Warszawie, gdzie uczęszczał w ramach tajnych kompletów do szkoły średniej. Po powstaniu warszawskim znalazł się wraz z rodziną na Podlasiu. W 1945 uzyskał maturę w Białej Podlaskiej. W 1949 ukończył studia na Wydziale Prawno-Ekonomicznym Uniwersytetu Poznańskiego. W 1950 uzyskał stopień doktora na podstawie pracy pt. "Warunki uzyskania członkostwa Organizacji Narodów Zjednoczonych". Promotorem jego doktoratu był Antoni Peretiatkowicz. Habilitował się w 1960 na podstawie rozprawy pt. "Pieniądz na terytorium okupowanym. Studium prawnomiędzynarodowe ze szczególnym uwzględnieniem praktyki niemieckiej".
Był pracownikiem naukowym Uniwersytetu Poznańskiego w latach 1948–1973. Uzyskał tytuły profesorskie, w tym w 1973 tytuł profesora zwyczajnego. Specjalizował się w zakresie prawa międzynarodowego. Wykładał we Francji, Szwajcarii, Stanach Zjednoczonych i Wielkiej Brytanii. Publikował prace naukowe i opracowania, był współautorem podręcznika do prawa międzynarodowego "Prawo międzynarodowe publiczne. Zarys wykładu". Był członkiem korespondentem Polskiej Akademii Nauk oraz Polskiej Akademii Umiejętności i pracownikiem naukowym Instytutu Nauk Prawnych PAN.
Pozostał bezpartyjny, po 1980 działał w Niezależnym Samorządnym Związku Zawodowym „Solidarność” oraz w Wielkopolskim Klubie Politycznym „Ład i Wolność”. W latach 1981–1984 wchodził w skład Prymasowskiej Rady Społecznej, a w okresie 1986–1989 był członkiem Rady Konsultacyjnej przy Przewodniczącym Rady Państwa, Wojciechu Jaruzelskim.
12 września 1989 został powołany na stanowisko ministra spraw zagranicznych w gabinecie Tadeusza Mazowieckiego. Utrzymał tę funkcję w kolejnych gabinetach – Jana K. Bieleckiego, Jana Olszewskiego i Hanny Suchockiej (ministrem był do 26 października 1993). 14 listopada 1990 wraz z Hansem-Dietrichem Genscherem podpisał układ graniczny między Polską a Niemcami, gwarantujący uznanie przez RFN granicy na Odrze i Nysie. W okresie jego urzędowania zapoczątkowane zostały rokowania dotyczące członkostwa Polski w Organizacji Traktatu Północnoatlantyckiego (NATO). Negocjował także zawarty 17 czerwca 1991 polsko-niemiecki traktat o dobrym sąsiedztwie. W 1992 jego nazwisko pojawiło się na tzw. liście Macierewicza.
Po odejściu z rządu został przewodniczącym Trybunału Rozjemczego USA-Iran oraz sędzią "ad hoc" Międzynarodowego Trybunału Sprawiedliwości w Hadze.
Zmarł 8 lutego 2010 po krótkiej chorobie związanej z kontuzją stawu biodrowego. Został pochowany 18 lutego tego samego roku w Panteonie Wielkich Polaków w Świątyni Opatrzności Bożej.
Życie prywatne.
Był synem Ludwika i bratem Piotra.
Odznaczenia, wyróżnienia i upamiętnienie.
Krzysztof Skubiszewski był odznaczony:
Otrzymał tytuł doktora "honoris causa" m.in. Uniwersytetu Kardynała Stefana Wyszyńskiego. Wspólnie z Hansem-Dietrichem Genscherem został laureatem ustanowionej w 1993 nagrody ministrów spraw zagranicznych Polski i Niemiec. W 1993 otrzymał Nagrodę im. Księdza Idziego Radziszewskiego Towarzystwa Naukowego Katolickiego Uniwersytetu Lubelskiego Jana Pawła II. W 2005 został uhonorowany polsko-niemiecką nagrodą Pomerania Nostra, przyznawaną ludziom szczególnie zasłużonym dla Pomorza Zachodniego i Przedniego w sztuce, nauce lub polityce.
W 2014 w Instytucie Zachodnim im. Zygmunta Wojciechowskiego w Poznaniu otwarto Gabinet Ministra Krzysztofa Skubiszewskiego. Również w tym samym okresie jego imieniem nazwano jedno z nowych rond w Poznaniu (dzielnica Junikowo). W 2017 na budynku przy ul. Lewickiej 13/15 na warszawskim Mokotowie, w którym mieszkał, odsłonięto tablicę pamiątkową. W 2020 jego imieniem nazwano aleję w stołecznym parku Tadeusza Mazowieckiego.

</doc>
<doc id="114473" url="https://pl.wikipedia.org/wiki?curid=114473" title="Domisław">
Domisław



</doc>
<doc id="114474" url="https://pl.wikipedia.org/wiki?curid=114474" title="Medal „Za udział w walkach w obronie władzy ludowej”">
Medal „Za udział w walkach w obronie władzy ludowej”

Medal „Za udział w walkach w obronie władzy ludowej” pot. medal utrwalaczy – polskie odznaczenie państwowe okresu PRL, nadawany żołnierzom, milicjantom, pracownikom UB i cywilom biorącym czynny udział w walkach. Ze względu na datę ustanowienia powszechnie uważany był za medal przeznaczony jako nagroda dla tych, którzy wydatnie pomagali władzy podczas pacyfikowania społeczeństwa stanu wojennego i burzliwych wydarzeń z początku lat osiemdziesiątych.
Historia.
Medal „Za udział w walkach w obronie władzy ludowej” został ustanowiony ustawą z dnia 22 listopada 1983 roku „"w uznaniu zasług żołnierzy Ludowego Wojska Polskiego, funkcjonariuszy organów bezpieczeństwa publicznego i Milicji Obywatelskiej, członków Ochotniczej Rezerwy Milicji Obywatelskiej oraz osób cywilnych, którzy w pierwszych latach po wyzwoleniu brali czynny udział w walkach z reakcyjnym podziemiem skierowanym przeciwko władzy ludowej"”.
Medal noszono na lewej stronie piersi po Medalu „Za udział w wojnie obronnej 1939”.
Z dniem 23 grudnia 1992 ustawa o ustanowieniu Medalu „Za udział w walkach w obronie władzy ludowej” utraciła moc i medal ten usunięto z polskiego systemu odznaczeń.
Zasady nadawania.
Medal nadawany był wszystkim uczestnikom walk z podziemiem skierowanym przeciwko władzy ludowej, a w szczególności:
Medal był nadawany obywatelom polskim, także pośmiertnie. W szczególnych przypadkach mógł być nadawany obywatelom innych państw, którzy brali czynny udział w walkach lub wnieśli istotny wkład w obronę władzy ludowej. Medal nadawany był z okazji Święta Odrodzenia Polski.
Medal nadawała Rada Państwa na wniosek:
Opis odznaki.
Odznaką medalu "Za udział w walkach w obronie władzy ludowej" był krążek srebrzony, oksydowany o średnicy 38 mm. Na awersie medalu w środku znajdował się orzeł fałszywie zwany piastowskim "vel" kościuszkowskim (znalazł się on także na Wielkopolskim Krzyżu Powstańczym i Krzyżu Bitwy pod Lenino) na tle obusiecznego miecza skierowanego ostrzem ku dołowi, skrzyżowanego z rozwiniętą flagą państwową PRL, dwiema gałązkami oliwnymi i napisem „MANIFEST PKWN 1944”. Na środku rewersu znajdowała się tarcza, a wewnątrz niej kontury granic Polski i napis „PRL”. Wokół medalu w otoku umieszczono napis „UCZESTNIKOM WALK W OBRONIE WŁADZY LUDOWEJ”. Tarcza i miecz były w sowieckiej nomenklaturze symbolami służb bezpieczeństwa, ale mieczem odwzorowanym na medalu był piastowski Szczerbiec.
Wstążka medalu ma szerokość 38 mm i szyta była z materiału w kolorze czerwonym, z zielonymi paskami wzdłuż i biało-czerwonych krawędzi.
Medal zaprojektował Edward Gorol.
Odznaczeni.
Według Stefana Oberleitnera do końca 1989 odznaczono medalem 137 304 osoby, a według danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano łącznie 117 824 medale

</doc>
<doc id="114475" url="https://pl.wikipedia.org/wiki?curid=114475" title="Grupa eksperymentalna">
Grupa eksperymentalna

Grupa eksperymentalna - w metodologii nauki grupa obiektów, na której odbywa się manipulacja eksperymentalna.
Wyniki uzyskane w grupie eksperymentalnej z reguły są porównywane z wynikami uzyskanymi w innych grupach eksperymentalnych lub w grupie kontrolnej, w której nie zastosowano manipulacji eksperymentalnej. Do porównywań wykorzystuje się różne techniki analizy statystycznej.

</doc>
<doc id="114479" url="https://pl.wikipedia.org/wiki?curid=114479" title="Freesoiler">
Freesoiler



</doc>
<doc id="114481" url="https://pl.wikipedia.org/wiki?curid=114481" title="Domicjan (imię)">
Domicjan (imię)

Domicjan – imię męskie pochodzenia łacińskiego, genetycznie cognomen od łac. "Domitianus", oznaczające "należący do Domicjusza, adoptowany przez Domicjusza, wyzwoleniec Domicjusza". Podstawę zaś nazwy rodowej Domicjusz stanowi wyraz pospolity, który oznacza "oswojenie, poskromienie" (łac. "dŏmĭtŭs"). Istnieje około dziesięciu świętych katolickich o tym imieniu, m.in. biskup Châlons z IV oraz biskup Tongeren-Maastricht z VI wieku. 
Żeńskim odpowiednikiem jest Domicjana.
Domicjan imieniny obchodzi 7 maja, 12 maja, 1 lipca i 9 sierpnia.
Znane osoby noszące imię Domicjan:

</doc>
<doc id="114483" url="https://pl.wikipedia.org/wiki?curid=114483" title="Dziersława">
Dziersława



</doc>
<doc id="114485" url="https://pl.wikipedia.org/wiki?curid=114485" title="Dziersław">
Dziersław



</doc>
<doc id="114486" url="https://pl.wikipedia.org/wiki?curid=114486" title="Tadeusz Olechowski">
Tadeusz Olechowski

Tadeusz Olechowski (ur. 10 stycznia 1926 w Wilnie, zm. 4 stycznia 2001) – polski polityk okresu PRL, minister handlu zagranicznego w 1972, minister spraw zagranicznych w latach 1988–1989.
Życiorys.
Syn Aleksandra i Janiny. W 1948 ukończył studia na Wydziale Prawa Uniwersytetu Jagiellońskiego oraz Akademię Handlową w Krakowie. W latach 1948–1955 był pracownikiem Centrali Handlu Zagranicznego „Metalexport”. Członek Polskiej Zjednoczonej Partii Robotniczej od 1955. W 1955 był szefem Polskiej Misji Handlowej, a następnie attaché handlowym Ambasady PRL w Rangunie w Mjanmie (wówczas Birma). Po powrocie do Polski w 1957 został wicedyrektorem Centrali Handlu Zagranicznego „Metalexport”. W 1958 rozpoczął pracę jako wicedyrektor departamentu w Ministerstwie Handlu Zagranicznego. Od 1961 radca handlowy Ambasady PRL w Rzymie. W latach 1965–1969 był wiceministrem spraw zagranicznych, następnie ambasadorem we Francji (1969–1972 i 1976–1980). W 1972 objął stanowisko ministra handlu zagranicznego w rządzie Piotra Jaroszewicza. Lata 1974–1976 spędził w Egipcie jako ambasador. W latach 1983–1986 był ambasadorem w Niemczech Zachodnich, zaś od 25 stycznia 1990 do 21 lipca 1992 w Belgii.
Ponownie zajmował stanowisko wiceministra spraw zagranicznych w latach 1980–1983 i 1986–1988. W czerwcu 1988 zastąpił Mariana Orzechowskiego na stanowisku ministra spraw zagranicznych w rządzie Zbigniewa Messnera. Utrzymał stanowisko w gabinecie Mieczysława Rakowskiego (do sierpnia 1989).
Został odznaczony m. in. Krzyżem Kawalerskim i Komandorskim Orderu Odrodzenia Polski oraz Orderem Sztandaru Pracy II klasy oraz Złotym Medalem "Za zasługi dla obronności kraju" (1973).
Pochowany na cmentarzu Powązkowskim (kwatera 239-4-23).

</doc>
<doc id="114489" url="https://pl.wikipedia.org/wiki?curid=114489" title="Peter Molyneux">
Peter Molyneux

Peter Douglas Molyneux (ur. 5 maja 1959 w Guildford, Surrey) – brytyjski projektant i programista gier komputerowych, odpowiedzialny za znane "god games": "Dungeon Keeper", "Populous", czy "Black and White", a także m.in. za gry ekonomiczne, takie jak "Theme Park" czy "The Movies".
Życiorys.
We wrześniu 1997 Molyneux opuścił studio Bullfrog Productions, aby założyć nowy zespół developerski, Lionhead Studios. Nazwisko Molyneux zostało w 2004 r. umieszczone w AIAS Hall of Fame. W 2005 r. został odznaczony Orderem Imperium Brytyjskiego IV klasy (OBE). W marcu 2007 francuski rząd nadał mu tytuł Kawalera Orderu Sztuki i Literatury. W lipcu 2007 został nagrodzony tytułem doctor honoris causa nauk ścisłych przez University of Southampton.
Chwalony jako jeden z najlepszych i najbardziej pomysłowych developerów gier na świecie, Molyneux jest znany również ze zbyt optymistycznych opisów swoich gier, będących w danej chwili w fazie produkcji, a które po wydaniu okazywały się być nieco mniej ambitne. Najbardziej znanym przykładem jest gra "Fable", wydana w 2004 z pominięciem wielu aspektów, o których Molyneux wspominał w wywiadach. Po premierze Molyneux publicznie przeprosił za przereklamowanie gry. Jego rola zmieniała się od projektanta i developera do publicysty i producenta wykonawczego. Chociaż użycza swojego nazwiska do promowania kilku ostatnich projektów, Molyneux nie był w rzeczywistości głównym projektantem "Fable", "The Movies", czy "Black &amp; White 2".
6 kwietnia 2006 r. Lionhead Studios zostało kupione przez Microsoft i obecnie jest częścią Microsoft Game Studios. Na E3 2006 Peter Molyneux udzielił kilku wywiadów dla prasy, w których stwierdził, że „teraz kiedy jego Lionhead Studios jest częścią Microsoftu, jest bardziej niezależne, niż kiedy było niezależnym studiem”.
W marcu 2009 r. Peter Molyneux został dyrektorem kreatywnym Microsoftu w Europie i pomagał przy pracach nad Kinectem – kontrolerem dla konsoli Xbox 360. 7 marca 2012 r., po ukończeniu , Molyneux zrezygnował ze stanowisk w Lionhead Studios i Microsofcie. Wraz z Timem Rancem założył studio 22Cans.
Gry.
Tytuły współtworzone przez Molyneux to:

</doc>
<doc id="114490" url="https://pl.wikipedia.org/wiki?curid=114490" title="Partia Wolnej Ziemi">
Partia Wolnej Ziemi

Partia Wolnej Ziemi, freesoilerzy () – partia polityczna, działająca na terenie Stanów Zjednoczonych w latach 1848–1854.
Historia.
Ruch Wolnej Ziemi ukształtował się w Stanach Zjednoczonych w latach 40. XIX wieku. Wywodził się z abolicjonistycznych frakcji dwóch głównych partii (Partii Demokratycznej i Partii Wigów). Ich drugim postulatem była kwestia niewolnictwa na terytoriach nowo zasiedlanych na zachód od Missisipi oraz terenach anektowanych. Politycy z Północy sprzeciwiali się wprowadzaniu niewolnictwa w nowych stanach, natomiast Południowcy żądali jego rozprzestrzenienia. Niektórzy z kongresmanów chcieli także zachowania równowagi pomiędzy stanami niewolniczymi i abolicjonistycznymi. Gdy prezydent John Tyler chciał dokonać aneksji Teksasu, frakcje Free Soil zebrały się na konwencji w Bostonie w styczniu 1845 roku. Dziesięć miesięcy później odbyło się kolejne spotkanie, na którym Charles Sumner zaproponował utworzenie partii. Równocześnie doszło do rozłamu wśród wigów (z których wystąpili John G. Palfrey i Joshua Reed Giddings) i demokratów (z których wystąpił William Proviso). W 1846 roku kongresman David Wilmot zaproponował klauzulę zakazującą niewolnictwa w terenach południowo-zachodnich, dołączonych w wyniku wojny z Meksykiem. Pomiędzy kongresmanami zawiązał się sojusz, który 22 czerwca 1848 roku, na konwencji w Utice, wysunął kandydaturę Martina Van Burena w wyborach prezydenckich. Miesiąc wcześniej odbyła się w Columbus także konwencja Partii Wolności, gdzie przewodniczący Salmon Chase postanowił o dołączeniu do freesoilerów. Partia Wolnej Ziemi została oficjalnie powołana 9 sierpnia 1848 podczas konwencji założycielskiej w Buffalo, a jej liderem został Chase.
Działalność.
Na konwencji potwierdzono nominację Van Burena, a także ogłoszono program, który zawierał się w haśle: „wolna ziemia, wolność mowy, wolna praca i wolni ludzie”. Działacze postulowali zniesienie niewolnictwa, możliwość uzyskania darmowej ziemi na nowych terytoriach, miejsca pracy dla wszystkich, przydział ziem z zachodnich dla białych osadników i prawa wyborcze dla robotników. W wyborach prezydenckich Van Buren i startujący z nim Charles Francis Adams uzyskali około 290 tysięcy głosów powszechnych (10%) otrzymując poparcie głównie z Massachusetts, Vermontu i Nowego Jorku. Ich elektorat opierał się na poparciu wigów i wolnych demokratów, jednak od czasu opracowania kompromisu z 1850 roku poparcie dla freesoilerów zaczęło maleć. W wyborach prezydenckich w 1852 roku poparcie dla kandydata Partii Wolnej Ziemi, Johna Hale’a spadło do około 5%, jednakże partia nadal posiadała reprezentację w Kongresie, utrzymującą równowagę sił. Ponadto ugrupowanie zdobywało mandaty w kilku legislaturach stanowych. Z powodu braku charyzmatycznego przywódcy i zorganizowanych, ogólnokrajowych struktur partyjnych, w 1854 roku działacze zdecydowali się o dołączeniu do Partii Republikańskiej.

</doc>
<doc id="114491" url="https://pl.wikipedia.org/wiki?curid=114491" title="Ranasinghe Premadasa">
Ranasinghe Premadasa

Ranasinghe Premadasa (, ; ur. 23 czerwca 1924 w Kolombo, zm. 1 maja 1993 tamże) – polityk Sri Lanki, w latach 1978–1989 premier, następnie prezydent państwa.
Kształcił się na uczelni katolickiej, ale pozostał buddystą. W młodym wieku rozpoczął aktywność polityczną w szeregach ruchu społeczno-religijnego „Suczarita” (Wstrzemięźliwość). W latach 50. XX wieku był członkiem rady miejskiej i zastępcą burmistrza Kolombo, a od 1956 rok deputowanym do parlamentu z ramienia Zjednoczonej Partii Narodowej.
W latach 1968–1970 i w 1977 r. pełnił funkcję ministra ds. samorządu lokalnego. W 1978 roku objął stanowisko premiera z nominacji prezydenta Jayewardene. 19 grudnia 1988 został wybrany w wyborach powszechnych na następcę Jayewardene i objął urząd 2 stycznia 1989.
27 kwietnia 1990 roku uroczyście zainaugurował działalność biblioteki narodowej.
Zginął w zamachu bombowym, zorganizowanym przez organizację Tamilskie Tygrysy.

</doc>
<doc id="114492" url="https://pl.wikipedia.org/wiki?curid=114492" title="Dobiemiest">
Dobiemiest

Dobiemiest — staropolskie imię męskie, złożone z członów "Dobie-" ("stosowny, zdatny" albo "waleczny, dzielny") i "-miest" ("mścić", jak w imieniu Mścisław, lub być może "miotać" jak w imieniu Miecisław). Imię to mogło oznaczać "ten, kto dzielnie się mści", "ten, kto celnie miota" lub in. Możliwe staropolskie zdrobnienia: Doba (masc.), Dobak, Dobal, Dobczyk, Dobek, Dobiec, Dobiesza (masc.), Dobieszek, Dobieszka (masc.), Dobieszko, Dobinka (masc.), Dobisz, Dobk, Dobka, Dob, Dobusz, Doch, Dochel (?), Dosz, Doszek, Doszko.
Dobiemiest imieniny obchodzi 26 listopada.

</doc>
<doc id="114494" url="https://pl.wikipedia.org/wiki?curid=114494" title="Apertura">
Apertura

Apertura – otwór ograniczający przestrzeń, przez którą przechodzą fale elektromagnetyczne. W przypadku instrumentu optycznego jest to efektywna średnica otworu (np. teleskopu, lunety), przez który wpada światło, soczewki lub lustra zapoczątkowującego dany układ optyczny, mierzona jako rozwartość układu, czyli kąt pomiędzy promieniami świetlnymi wpadającymi do układu z najbardziej odmiennych kierunków (kąt formula_1 na rysunku obok). Apertura wzrasta ze średnicą układu, a maleje z jego długością. Im większa apertura układu, tym czulszy instrument.
W przypadku anten, zarówno odbiorczych, jak i nadawczych, jest to odpowiednio pole powierzchni odbierającej lub promieniującej energię.
Optyka.
W przypadku instrumentów optycznych apertura występuje w dwóch znaczeniach:
Kąt formula_2 pod którym widać źrenicę wejściową układu optycznego, patrząc z punktu przecięcia się głównej osi optycznej przyrządu z płaszczyzną, w której znajduje się przedmiot, to kąt apertury.
Apertura numeryczna formula_3 jest wielkością opisywaną wzorem:
gdzie formula_5 jest współczynnikiem załamania ośrodka, w którym znajduje się przedmiot.
Wielkość ta jest istotna dla układów optycznych: zdolność rozdzielcza jest proporcjonalna do apertury liniowej, natomiast jasność obrazu jest proporcjonalna do jej kwadratu. Zwiększenie apertury jest możliwe poprzez zastosowanie imersji.

</doc>
<doc id="114495" url="https://pl.wikipedia.org/wiki?curid=114495" title="Sunnityzm">
Sunnityzm



</doc>
<doc id="114498" url="https://pl.wikipedia.org/wiki?curid=114498" title="Poniat">
Poniat

Poniat – staropolskie imię o przedsłowiańskiem rodowodzie.
Poniat - V liceum ogólnokształcące imienia Bartłomieja Miecznika w Śródmieściu(Warszawa)

</doc>
<doc id="114499" url="https://pl.wikipedia.org/wiki?curid=114499" title="Radociech">
Radociech

Radociech – słowiańskie/staropolskie imię męskie, złożone z członu "Rado-" (motywowany przez "rad" – "być zadowolonym, chętnym, cieszyć się" lub "radzić" – "troszczyć się, dbać o coś") oraz członu "-ciech" ("cieszyć"). Może ono oznaczać "tego, który chętnie się cieszy".
Radociech imieniny obchodzi 17 kwietnia i 25 kwietnia.

</doc>
<doc id="114500" url="https://pl.wikipedia.org/wiki?curid=114500" title="Modlibog">
Modlibog

Modlibog, Modliboż – staropolskie imię męskie, złożone z członów "Modli-" ("modlić się, prosić") i "-bog" ("Bóg", ale pierwotnie "los, dola, szczęście"). Prawdopodobnie oznaczało pierwotnie: "ten, który prosi los".
Żeński odpowiednik: Modliboga.

</doc>
<doc id="114501" url="https://pl.wikipedia.org/wiki?curid=114501" title="Agressiva 69">
Agressiva 69

Agressiva 69 – polski zespół muzyczny, jeden z pierwszych przedstawicieli rocka industrialnego, założony w 1989 w Krakowie.
Założycielami grupy są Tomasz Grochola (śpiew, samplery) i Jacek Tokarczyk (gitara, samplery). Po nagraniu pierwszej płyty dołączyli do nich: Bogusław Pezda (śpiew, samplery, syntezatory) odpowiedzialny za ponad 40 kompozycji zespołu wraz ze Sławomir Leniart (gitary, programowanie) w latach (1994-2010) i Robert Tuta.

</doc>
<doc id="114503" url="https://pl.wikipedia.org/wiki?curid=114503" title="Martinus">
Martinus



</doc>
<doc id="114505" url="https://pl.wikipedia.org/wiki?curid=114505" title="Konfabulacja">
Konfabulacja

Konfabulacja (łac. "confabulatio" od "confabulari" „rozmawiać” z "con" „współ” i "fabula" „bajka”), wspomnienie rzekome – termin oznaczający uzupełnianie brakujących wspomnień informacjami nieprawdziwymi, które możliwie dobrze pasują do całego logicznego ciągu wydarzeń. Konfabulacja różni się od świadomego zmyślenia tym, że konfabulujący człowiek jest przekonany o prawdziwości swoich wspomnień, i jeśli o nich kogoś informuje, to wówczas nie kłamie, gdyż kłamać można wyłącznie świadomie. Konfabulacja często jest zjawiskiem czysto wewnętrznym, gdy człowiek jedynie przywołuje wspomnienia wyłącznie dla siebie.
W kognitywistyce konfabulację uważa się za podstawową czynność umysłu, kluczową w procesach wnioskowania i przewidywania jako naturalne uzupełnienie braków wiedzy. Przesadna konfabulacja jest jedną z cech myślenia dziecięcego, a także objawem zaburzeń psychicznych – pamięci i myślenia, zwłaszcza u ludzi w podeszłym wieku.

</doc>
<doc id="114507" url="https://pl.wikipedia.org/wiki?curid=114507" title="Tezeusz (imię)">
Tezeusz (imię)

Tezeusz – imię męskie pochodzenia greckiego.
Tezeusz imieniny obchodzi 11 stycznia.

</doc>
<doc id="114509" url="https://pl.wikipedia.org/wiki?curid=114509" title="George Smith Patton">
George Smith Patton



</doc>
<doc id="114510" url="https://pl.wikipedia.org/wiki?curid=114510" title="Jerzy Swatoń">
Jerzy Swatoń

Jerzy Swatoń (ur. 24 maja 1947 w Cieszynie) – polski inżynier i polityk, w latach 2004–2005 minister środowiska.
Życiorys.
Absolwent I Liceum Ogólnokształcącego im. Antoniego Osuchowskiego w Cieszynie i Wyższej Szkoły Ekonomicznej w Pradze, na której odbył także studia doktoranckie z zakresu organizacji i zarządzania (bez obrony pracy). Ukończył również Wydział Automatyki i Informatyki Politechniki Śląskiej w Gliwicach.
W latach 1970–1989 należał do Polskiej Zjednoczonej Partii Robotniczej. Od 1971 do 1988 pracował m.in. jako instruktor Naczelnej Organizacji Technicznej, nauczyciel, a także etatowy działacz Zrzeszenia Studentów Polskich i Socjalistycznego Związku Studentów Polskich. Następnie do 1993 był zatrudniony w katowickim urzędzie wojewódzkim.
W latach 2001–2004 (z kilkumiesięczną przerwą w 2002) był członkiem rady nadzorczej Banku Ochrony Środowiska. Zajmował stanowisko prezesa zarządu Wojewódzkiego Funduszu Ochrony Środowiska i Gospodarki Wodnej w Katowicach, w latach 2002–2003 był jego wiceprezesem. W okresie 2003–2004 był zastępcą prezesa zarządu i następnie prezesem zarządu Narodowego Funduszu Ochrony Środowiska i Gospodarki Wodnej. Od 2 maja 2004 do 25 kwietnia 2005 pełnił funkcję ministra środowiska w rządach Marka Belki. W 2008 objął funkcję dyrektora jednego z departamentów w NFOŚiGW.
Należy m.in. do Stowarzyszenia Ordynacka oraz Polskiego Klubu Ekologicznego.
W 2000 otrzymał Złoty Krzyż Zasługi.

</doc>
<doc id="114514" url="https://pl.wikipedia.org/wiki?curid=114514" title="Symplicjusz">
Symplicjusz

Symplicjusz, Symplicy – imię męskie pochodzenia łacińskiego.
Charakterystyka.
Imię to pochodzi od wyrazu , oznaczającego „prosty, szczery, uczciwy”.
W średniowieczu nie jest ono poświadczone w źródłach polskich, pojawia się dopiero w XVII wieku. Wersja została w polszczyźnie zaadaptowana na dwa sposoby: jako "Symplicjusz" (z odmianą rzeczownikową) oraz jako "Symplicy" (z odmianą przymiotnikową, jak "Ignacy").
Imię to nie znajduje się wśród 531 imion (męskich i żeńskich), które w roku 2001 nosiło co najmniej 1000 Polaków.
Symplicjusz i Symplicy imieniny obchodzą 2 i 10 marca.
Odpowiedniki w innych językach.
Wybrane odpowiedniki:
Znane osoby noszące imię Symplicjusz bądź Symplicy.
Zobacz też:

</doc>
<doc id="114515" url="https://pl.wikipedia.org/wiki?curid=114515" title="Duszan">
Duszan

Duszan – męskie imię pochodzenia słowiańskiego, wywodzące się od słów: dusza, duch. Używane głównie w Czechach, Słowacji oraz krajach południowosłowiańskich. 
Duszan imieniny obchodzi 26 marca, 9 kwietnia.
Znane osoby noszące to imię:

</doc>
<doc id="114518" url="https://pl.wikipedia.org/wiki?curid=114518" title="Wadim">
Wadim

Wadim (Vadim) – wschodniosłowiańskie imię męskie o nieznanej etymologii popularne w Rosji i na Ukrainie, ale też występujące np. we Francji. 
Wadim imieniny obchodzi 9 kwietnia

</doc>
<doc id="114520" url="https://pl.wikipedia.org/wiki?curid=114520" title="Werner (imię)">
Werner (imię)

Werner – imię męskie pochodzenia germańskiego.
Werner imieniny obchodzi 2 lutego, 4 lipca, 19 kwietnia i 1 października.
Osoby o imieniu Werner:

</doc>
<doc id="114522" url="https://pl.wikipedia.org/wiki?curid=114522" title="Soter">
Soter

Soter (Σωτήρ) – greckie imię męskie. Oznacza "Zbawcę"
Bardzo popularny przydomek władców hellenistycznych. np. Antioch I Soter czy Ptolemeusz I Soter. 
Żeńska forma: Sotera. 
Soter imieniny obchodzi 22 kwietnia.

</doc>
<doc id="114523" url="https://pl.wikipedia.org/wiki?curid=114523" title="Ubald">
Ubald

Ubald, Hubald – imię męskie pochodzenia germańskiego. Powstało ze słów "hyg" i "bald", a oznacza „silny ratownik”. Patronami imienia są św. Ubald, biskup Gubbio (†1160) i św. Umbald Adimari (†1315).
Ubald imieniny obchodzi 9 kwietnia i 16 maja.
Znane osoby noszące imię Ubald:

</doc>
<doc id="114524" url="https://pl.wikipedia.org/wiki?curid=114524" title="Papier mâché">
Papier mâché

Papier mâché (z fr.) – dająca się formować, twardniejąca po wysuszeniu masa z rozdrobnionego i rozmiękczonego w wodzie papieru (makulatury) z dodatkiem substancji wiążących (kleju, klajstru, gipsu), uszlachetniających (kredy, barwników) i konserwujących. Masę nakłada się niezbyt grubą warstwą na uprzednio przygotowaną formę i pozostawia do wyschnięcia.
Wykorzystywana (najczęściej w teatrze) do wykonywania elementów dekoracyjnych, masek oraz w lalkarstwie (zobacz: pacynka). Wykorzystywana też do wyrobu ozdób artystycznych i lamp. 
Od 1925 ogromne kukły z papier mâché są ozdobą karnawału w Viareggio.

</doc>
<doc id="114526" url="https://pl.wikipedia.org/wiki?curid=114526" title="Zora">
Zora



</doc>
<doc id="114528" url="https://pl.wikipedia.org/wiki?curid=114528" title="Prakseda">
Prakseda

Prakseda – imię żeńskie pochodzenia greckiego, powstało od wyrazu "praksis" ("działanie"). Prakseda imieniny obchodzi 21 lipca.
Znane osoby o tym imieniu:

</doc>
<doc id="114529" url="https://pl.wikipedia.org/wiki?curid=114529" title="Zamek książąt mazowieckich w Czersku">
Zamek książąt mazowieckich w Czersku

Zamek książąt mazowieckich w Czersku – zamek gotycki zbudowany na przełomie XIV i XV wieku w miejscowości Czersk w pobliżu Góry Kalwarii (woj. mazowieckie).
Historia.
W XI wieku w miejscu dzisiejszego zamku istniał drewniano ziemny gród o konstrukcji izbicowej, który został zbudowany w czasach panowania Bolesława Śmiałego lub Władysława Hermana. Gród ten był głównym ośrodkiem administracyjnym księstwa czerskiego. W 1224 roku wymieniono w źródłach kasztelana czerskiego Piotra Pilcha. 27 kwietnia 1245 roku biskup poznański Bogufał II, w obecności Konrada II i jego synów, konsekrował zbudowany na dziedzińcu drewniany kościół św. Piotra. W 1229 książę Konrad mazowiecki uwięził na terenie grodu księcia Henryka Brodatego. Wypuścił go w tym samym roku po interwencji przybyłej ze Śląska księżnej Jadwigi i po zgodzie Henryka na zrzeczenie się roszczeń do Małopolski. W 1239 Konrad uwięził w grodzie Bolesława Wstydliwego. Przed 1406 rokiem zbudowano w grodzie murowany niewielki kolegiacki kościół św. Piotra z wykwintną dekoracją. Z 1350 roku pochodzi wzmianka z dokumentu księcia Kazimierza I Trojdenowicza o obowiązku wsi biskupich do budowy izbic na grodzie czerskim uszkodzonych podczas najazdu Litwinów. W XIV wieku książę mazowiecki Janusz I rozkazał w miejscu przestarzałego grodu zbudować ceglany zamek, który powstał w latach 1388–1410. Była to jedna z najważniejszych rezydencji księcia Janusza I, który zmarł na tym zamku 8 grudnia 1429 roku.
Gdy tereny te zostały przyłączone do Królestwa Polskiego w 1526 roku, zamek stał się własnością królewską. W tym też okresie nadbudowano cylindryczne wieże. Od 1547 roku zamek podlegał królowej Bonie, która nakazała wymianę drewnianej zabudowy dziedzińca na murowaną. Powstała wtedy tzw. rezydencja Bony, czyli pałac o wymiarach 10 x 30 metrów, zwany "dworem Feliksa Parysa" lub "Wielkim Domem" wzmiankowanym w 1549 roku, a także Dom południowy.
W czasie Potopu szwedzkiego, w 1656 roku, zamek w Czersku doznał bardzo poważnego uszczerbku. Wojska szwedzkie po doznaniu klęski od Stefana Czarnieckiego pod Warką, wycofując się, opanowały zamek i poważnie go zdewastowały. 
W latach 1762–1766 starosta czerski marszałek wielki koronny Franciszek Bieliński podjął próbę remontu zamku (wtedy powstał most przez fosę) w celu umieszczenia w nim sądu grodzkiego i ziemskiego z archiwum. Jednak po III rozbiorze Polski i objęciu Czerska przez Prusaków mury zostały częściowo zburzone. Od tego czasu zamek jest zrujnowany. W latach 1907–1911 Towarzystwo Opieki nad Zabytkami Przeszłości sfinansowało pierwsze prace konserwatorskie przeprowadzone przez Kazimierza Skórewicza. W 1915 roku podczas I wojny światowej zamek został uszkodzony podczas walk niemiecko-rosyjskich. W 1927 roku podjęto badania, dzięki którym odkryto fundamenty kościoła św. Piotra.
Obecnie zamek udostępniony jest zwiedzającym.
Architektura.
Zamek zbudowano na planie nieregularnym wyznaczonym przez obwód wałów wcześniej istniejącego w jego miejscu grodu ziemnego. 
Brama wjazdowa do zamku została zlokalizowana w monumentalnej 22-metrowej wieży gotyckiej zbudowanej na planie czworoboku. W wieży tej mieściła się komnata burgrabiego. Dolna część przejazdu bramnego została obniżona w XVIII wieku w celu ułatwienia wjazdu przez nowy murowany most.
Dwie wieże cylindryczne w czasach książąt mazowieckich miały wysokość murów obwodowych. Wieże te po przyłączeniu ziemi czerskiej do Korony w 1526 roku nadbudowano do dzisiejszej wysokości pomiędzy latami 1526 a 1547. Wieża południowo-zachodnia o wysokości 24 metrów miała wejście prowadzące z murów, a w jej przyziemiu znajdowała się cela więzienna. Wieża zachodnia była dostępna z dziedzińca. 
W obrębie dziedzińca znajdowały się dwa murowane budynki. Mniejszy podłużny przylegał do muru od strony Wisły i miał jedynie dwa pomieszczenia. Drugi większy na prawo od bramy zbudowano w XIV wieku jeszcze w czasach funkcjonowania grodu, a następnie został rozbudowany na pałac o wymiarach 10x30 metrów w czasach, gdy Czersk pełnił rolę ośrodka dóbr owdowiałej królowej Bony Sforzy.
Do dzisiaj zachowana jest większość murów zamku oraz wszystkie trzy wieże (Brama, Południowa i Zachodnia), z których można podziwiać panoramę okolicy. W obrębie murów znajdują się fundamenty kościoła zamkowego pod wezwaniem św. Piotra. Murowana zabudowa z XVI wieku nie zachowała się.
Zamek w kulturze.
W latach 70. ubiegłego wieku w otoczeniu zamku zespół Skaldowie z Łucją Prus nagrał teledysk do piosenki "W żółtych płomieniach liści".

</doc>
<doc id="114532" url="https://pl.wikipedia.org/wiki?curid=114532" title="Stęszew (gmina)">
Stęszew (gmina)

Stęszew – gmina miejsko-wiejska w województwie wielkopolskim, w powiecie poznańskim. W latach 1975–1998 gmina położona była w województwie poznańskim. 
Gmina położona jest w odległości 25 km na południowy zachód od Poznania.
Przez gminę przebiega droga krajowa nr 5 łącząca Poznań z Wrocławiem oraz droga na Zieloną Górę. Gmina jest złożona z miasta Stęszew (prawa miejskie od 1370 r.) mającego ponad 5 tysięcy mieszkańców oraz 19 sołectw obejmujących 23 wsie zamieszkanych przez ponad 8 tysięcy osób.
Największą miejscowością, będącą zarazem siedzibą organów gminy (burmistrza i rady gminy), jest miasto Stęszew. Największą wsią w gminie jest Strykowo (ponad 1000 mieszkańców). Miejscowością, która niegdyś posiadała prawa miejskie jest wieś Modrze. Po wybudowaniu linii kolejowej z Poznania do Grodziska Wielkopolskiego w 1905 r. Modrze utraciło znaczenie na rzecz Strykowa.
Herbem Gminy Stęszew jest herb miasta Stęszewa. Herb został ukształtowany historycznie i jest złożony z herbów rodów, które były właścicielami miasta.
Pomimo tego, że większą część powierzchni gminy stanowią grunty rolne, to pod względem zatrudnienia mieszkańców gmina ma charakter przemysłowo-rolniczy. Północno-wschodnia część gminy znajduje się w Wielkopolskim Parku Narodowym i w jego otulinie. Znaczna część mieszkańców Stęszewa zawodowo związana jest z Poznaniem.
Według danych z 31 grudnia 2019 roku gminę zamieszkiwało 15 126 osób.
Struktura powierzchni.
Według danych z roku 2002 gmina Stęszew ma obszar 175,22 km², w tym:
Gmina stanowi 9,22% powierzchni powiatu.
Demografia.
Dane z 31 grudnia 2017 roku:
Sąsiednie gminy.
Buk, Czempiń, Dopiewo, Granowo, Kamieniec, Komorniki, Kościan, Mosina

</doc>
<doc id="114533" url="https://pl.wikipedia.org/wiki?curid=114533" title="Ujazd (gmina w województwie opolskim)">
Ujazd (gmina w województwie opolskim)

Ujazd (niem. "Gemeinde Ujest") – gmina miejsko-wiejska w województwie opolskim, w powiecie strzeleckim. W latach 1975–1998 gmina położona była w województwie opolskim. W 2006 roku w gminie wprowadzono język niemiecki jako język pomocniczy.
Siedziba gminy to Ujazd.
Według danych z 30 czerwca 2004 gminę zamieszkiwały 6293 osoby. Natomiast według danych z 31 grudnia 2017 roku gminę zamieszkiwało 6400 osób.
Według danych z 31 grudnia 2019 roku gminę zamieszkiwało 6409 osób.
Struktura powierzchni.
Według danych z roku 2002 gmina Ujazd ma obszar 83,31 km², w tym:
Gmina stanowi 11,19% powierzchni powiatu.
Miasto zajmuje powierzchnię 14,69 km², które zamieszkuje 1631 mieszkańców. Gęstość zaludnienia wynosi 111 mieszkańców na 1 km².
Obszar wiejski zajmuje powierzchnię 68,62 km², zamieszkany jest przez 4673 mieszkańców. Gęstość zaludnienia wynosi 68 mieszkańców na 1 km².
Demografia.
Dane z 30 czerwca 2004:
Sąsiednie gminy.
Kędzierzyn-Koźle, Leśnica, Rudziniec, Strzelce Opolskie, Toszek

</doc>
<doc id="114535" url="https://pl.wikipedia.org/wiki?curid=114535" title="E-pistolografia">
E-pistolografia

E-pistolografia, epistolografia elektroniczna – sztuka pisania listów z wykorzystaniem nowoczesnej technologii, nadawca przesyła odbiorcy wiadomość za pośrednictwem telefonu komórkowego (SMS) lub Internetu (e-mail).
Termin e-pistolografia utworzony został przez modyfikację zapisu graficznego słowa epistolografia. Zbieżność pierwszej litery "e" w wyrazie epistolografia jak i w słowie e-mail umożliwiły nową formę zapisu, która wskazuje zarówno na tradycyjne pojęcie epistolografii jako sztuki pisania listów, jak i na nową formę kontaktów międzyludzkich, jaką jest list elektroniczny.
Analogicznie do drugiego znaczenia epistolografii – dział literatury zajmujący się utworami napisanymi w formie listów – e-pistolografia w przyszłości określać będzie dział literatury dotyczący korespondencji internetowej. W kwestii wymowy znak "-" sugeruje krótką pauzę.

</doc>
<doc id="114544" url="https://pl.wikipedia.org/wiki?curid=114544" title="Zamek w Łańcucie">
Zamek w Łańcucie

Zamek w Łańcucie, także Zamek Lubomirskich i Potockich w Łańcucie – dawna rezydencja magnacka znajdująca się w Łańcucie, w województwie podkarpackim. Siedziba Muzeum – Zamku w Łańcucie.
Zespół zamkowo-parkowy w Łańcucie został wpisany na listę pomników historii 1 września 2005 roku.
Historia.
Pierwotna rezydencja w postaci wieży obronnej znajdująca się na terenie istniejącego dziś założenia, zbudowana została prawdopodobnie przez ród Pileckich i jest datowana na 2 poł. XVI wieku. Zamek około 1610 roku został rozbudowany przez Stadnickich i jego plan przybrał kształt podkowy. Najpoważniejsza rozbudowa według projektu autorstwa Macieja Trapoli nastąpiła w latach 1629–1641, gdy właścicielem obiektu był wojewoda Stanisław Lubomirski. Stąd często stosowana nazwa "Zamek Lubomirskich w Łańcucie". Zamek został wtedy otoczony potężnymi fortyfikacjami bastionowymi, które uchroniły go przed zdobyciem przez Szwedów w 1655 i Siedmiogrodzian w 1657 roku. W roku 1745 właścicielem zamku w Łańcucie został marszałek wielki koronny Stanisław Lubomirski. Po śmierci Stanisława Lubomirskiego pełne władanie nad zamkiem uzyskała jego żona Izabela Lubomirska z Czartoryskich (powszechnie nazywana "księżną marszałkową"), która po 1783 roku tereny fortyfikacji ziemnych zamieniła na ogrody. Po jej śmierci, w roku 1816, Łańcut przeszedł w ręce jej wnuków Alfreda i Artura Potockich. W roku 1830 Łańcut stał się ordynacją z Alfredem Potockim jako pierwszym ordynatem. Artur Potocki otrzymał Krzeszowice.
Potoccy w czasie II wojny światowej nie byli prześladowani przez Niemców, a w zamku mieścił się sztab Wehrmachtu. Przed wkroczeniem Armii Czerwonej 1 sierpnia 1944 roku, Alfredowi Potockiemu udało się uciec na Zachód i bardzo wiele dóbr zamkowych – za pozwoleniem Niemców – wywieźć. W czasie działań wojennych II wojny światowej zamek nie ucierpiał.
Zamek został przejęty przez władze Polski Ludowej i zamieniony w muzeum. Dział Edukacji Muzealnej prowadzi zajęcia warsztatowe w oparciu o zbiory muzeum dla szkół podstawowych, gimnazjów i szkół średnich. Można tu zamówić lekcje m.in. na tematy biblijne i mitologiczne w malarstwie, judaizm – religia i sztuka, obyczaje i zwyczaje w dawnej Polsce, teatr dworski i tradycje żywych obrazów. Sprzyjają temu m.in. oryginalne dekoracje teatralne i scenograficzne projekty z przełomu XIX i XX w., unikatowe w skali polskiej.
Ostatni proboszcz w Monasterzyskach ks. Antoni Joniec zabrał ze sobą obraz Matki Boskiej Bolesnej z miejscowego kościoła i umieścił ją w kaplicy zamkowej. W r. 1950 jego bratanek ks. Kazimierz Joniec przewiózł obraz do kościoła w Bogdanowicach.
W nawiązaniu do tradycji zapoczątkowanych przez księżnę Izabelę Lubomirską zamek prowadzi ożywioną działalność muzyczną. Od 1960 roku nieprzerwanie do dziś, zawsze w maju, organizowana jest impreza, która nosiła pierwotnie nazwę Dni Muzyki Kameralnej. W 1981 roku przekształcono ją w Festiwal Muzyki, którego dyrektorem artystycznym został Bogusław Kaczyński. Festiwal jest jedną z najważniejszych imprez muzyki poważnej w kraju. Od 1975 roku organizowane są tu również mistrzowskie kursy interpretacji muzycznej.
Zamek pełni również funkcje reprezentacyjne i służebne wobec instytucji państwowych. W 1996 roku odbyło się tu spotkanie 9 prezydentów państw Europy Środkowej. Dość często odbywają się w nim również sympozja naukowe. Osobom fizycznym i instytucjom prywatnym pomieszczeń zamkowych nie udostępnia się. Wyjątek uczyniono jedynie dwa razy – dla potomków byłych właścicieli. W zamku odbyły się uroczystości ślubne Stanisława Potockiego i Rosy Larco de la Fuente oraz część uroczystości pogrzebowych związanych ze sprowadzeniem do Polski prochów śp. Elżbiety z Radziwiłłów Potockiej, jej synów Alfreda i Jerzego oraz jego żony Susany Iturreguiy Orbegoso.
W 1981 r. Ministerstwo Kultury i Sztuki kupiło dla zamku w Galerii Heim w Londynie kilka portretów Potockich, a istniejąca od kilku lat Fundacja na rzecz Muzeum-Zamku w Łańcucie nabyła portret Alfreda I Potockiego pędzla Jana Tabińskiego. Na terenie zamku powstała też kolekcja sztuki cerkiewnej oraz izba pamięci 10 Pułku Strzelców Konnych. Do obiektów objętych oddziaływaniem muzeum włączono również ufundowaną przez jednego z Lubomirskich synagogę ze zbiorami judaików.
Wnętrza zamku.
Na tle innych magnackich rezydencji w Polsce zamek w Łańcucie wyróżnia się – mimo strat – bogactwem zbiorów i zachowanymi założeniami parkowo-pałacowymi, a więc ogrodami, budynkami mieszkalnymi i służebno-gospodarczymi.
Po wejściu do zamku przechodzi się do Wielkiej Sieni, której układ zachował się aż z XVII wieku. Jest tam jeden filar i 4 przęsła sklepienia. Na sklepieniu znajdują się 3 herby rodzin spokrewnionych z Lubomirskimi (Czartoryskich, Sanguszków i Radziwiłłów) oraz herb samych Lubomirskich.
Najważniejsze sale zamku w Łańcucie to:
Oryginalne jest ich wyposażenie, w tym kolekcja pojazdów konnych wraz z akcesoriami. Do najcenniejszych dzieł sztuki należą m.in. autoportret Sofonisby Anguissoli z 1556 r. i rzeźba dłuta Antonia Canovy przedstawiająca Henryka Lubomirskiego jako Amora. W Łańcucie znajduje się również największy w Polsce i najlepiej zachowany przykład biblioteki magnackiej (liczącej 22 tys. woluminów).
Park.
Wokół zamku znajduje się park o charakterze angielskiego parku krajobrazowego. Obecny jego kształt w znacznym stopniu powstał pod koniec XVIII i na początku XIX wieku kiedy należał on do Stanisława i Izabeli Lubomirskich. Księżna marszałkowa Izabela Lubomirska z zamiłowaniem dbała o sukcesywne powiększanie i ulepszanie zamkowych ogrodów, zamkowej Oranżerii oraz parku. Park ma obszar 36 ha i dzieli się na: park wewnętrzny w obrębie fosy i park zewnętrzny poza fosą na wschód od zamku. W skład parku wewnętrznego wchodzą Ogród Włoski, Ogród Różany oraz Ogród Bylinowy; znajduje się w nim również glorieta (ok. 1800).
Na terenie parku znajduje się szereg obiektów zabytkowych: Oranżeria (1802), Zameczek Romantyczny (1800), ujeżdżalnia (1830), stajnie (1898), wozownia (1902), szkoła muzyczna (dawniej dom ogrodników), Storczykarnia (1904/2008), oraz kort tenisowy. W obrębie parku znajduje się także niewielkie jezioro.
Fortyfikacje.
Pierwotna wieża obronna znajdująca zbudowana została prawdopodobnie przez ród Pileckich i jest datowana na 2 poł. XVI wieku. Powstała jako obiekt najstarszy w całym założeniu i była później częścią obronnego fortalicjum z pocz. XVII wieku należącego do rodu Stadnickich. Stadniccy po 1610 roku rozbudowali fortalicjum w zamek na planie podkowy z krużgankami i czterema małymi bastejami w narożach. W latach 1629–1641 wojewoda Stanisław Lubomirski całkowicie przebudował zamek na założenie w typie "„pallazzo in fortezza”" otaczając zamek potężnymi ziemno-murowanymi fortyfikacjami bastionowymi na planie gwiazdy oraz fosą. Plan zamku był autorstwa Macieja Trapola, a fortyfikacje zaprojektował Krzysztof Mieroszewski. Fortyfikacje były na tyle potężne, że w 1655 roku Szwedzi pod dowództwem gen. Douglasa nawet nie próbowali szturmu i po odmowie kapitulacji przez komendanta Adama Dzierżaka wycofali się spod zamku. W 1657 roku twierdza obroniła się także przed siedmiogrodzkimi wojskami Rakoczego. W 2 poł. XVII wieku przeprowadzono remont i unowocześnienie fortyfikacji. Po 1783 roku księżna Izabela Czartoryska rozpoczęła poszerzanie ogrodów w związku z czym zniwelowano częściowo fortyfikacje bastionowe przez co straciły one funkcje obronne. Do dzisiaj jednak widoczny jest ich zarys w terenie.
Muzeum.
W zamku działa Muzeum – Zamek w Łańcucie, którego dyrektorem jest Wit Karol Wojtowicz:
Odniesienia w kulturze.
W zamku w Łańcucie kręcono sceny do dwóch znanych polskich filmów fabularnych: "Trędowatej" (1976) i "Hrabiny Cosel" (1968). Plenery zamku pojawiają się także w filmie "Pałac" (1980).
Numizmatyka.
W 1993 roku wydano dwie monety okolicznościowe z wizerunkiem zamku w Łańcucie. Monety miały nominały 20 000 i 300 000 złotych (monetę o nominale 20 000 złotych wyemitowano w nakładzie 500 000 sztuk, zaś monetę o nominale 300 000 złotych w nakładzie 20 000 sztuk).

</doc>
<doc id="114545" url="https://pl.wikipedia.org/wiki?curid=114545" title="Strykowo">
Strykowo

Strykowo – wieś w Polsce położona w województwie wielkopolskim, w powiecie poznańskim, w gminie Stęszew. Strykowo leży na terenie Pojezierza Poznańskiego.
Położenie, historia i komunikacja.
Największa wieś w gminie. Niegdyś miejscowość znana jako "Stryków". Położona nad Jeziorem Strykowskim, ok. 6 km na pd.-zach. od Stęszewa. Strykowo na pewno istniało w 1580 roku. Wieś położona była w 1580 roku w powiecie kościańskim województwa poznańskiego. Przynajmniej od XV do XVII w. własność Korzbok-Strykowskich, później Skaławskich. W XIX wieku przeszło na własność von Treskowów. Pod koniec XIX wieku liczyło 33 domów i 268 mieszkańców, katolików z wyjątkiem trzech. W latach 1975–1998 miejscowość położona była w województwie poznańskim.
Przez wieś przebiega droga krajowa nr 32. We wsi znajduje się stacja kolejowa Strykowo Poznańskie, położona na linii kolejowej z Lubonia (Poznania) do Wolsztyna, którą kursują planowo m.in. parowozy z Parowozowni Wolsztyn. Do lat 50. XX w. Strykowo było punktem stycznym wąskotorowej kolei folwarcznej z Modrza.
We wsi znajdował się zakład produkcyjny Herbapolu, który w latach 90. XX wieku utrzymywał też miejscowy pałac.
W 1928 we wsi urodził się Edmund Sterna, ps. „Mściciel” – działacz polskiego podziemia niepodległościowego, bosman Marynarki Wojennej, członek Polskiej Organizacji Podziemnej „Wolność”.
Zabytki.
Tuż przy Jeziorze Strykowskim znajduje się zabytkowy neogotycki pałac z 1900 roku z parkiem o pow. 10,4 ha.
Szkoła Podstawowa.
Szkoła powstała 3 kwietnia 1876 r. Od 1972 r. mieści się w dwóch budynkach. W tym oddanym do użytku w 1972 r. znajduje się Szkoła Podstawowa. Od 31 maja 1986 r. szkoła nosi imię Janusza Korczaka, a od 1997 r. posiada swój sztandar.
Kościół.
We wsi znajduje się kościół Parafii Rzymskokatolickiej pw. św. Maksymiliana Marii Kolbego. Parafia została erygowana lipca 1979 przez ks. abpa Jerzego Strobę.

</doc>
<doc id="114549" url="https://pl.wikipedia.org/wiki?curid=114549" title="Stęszew">
Stęszew

Stęszew () – miasto w województwie wielkopolskim, w powiecie poznańskim, położone około 25 km na południowy zachód od Poznania. 
Prywatne miasto szlacheckie Steszew położone było w 1580 roku w powiecie poznańskim województwa poznańskiego. Siedziba gminy miejsko-wiejskiej Stęszew. W latach 1975–1998 miasto administracyjnie należało do woj. poznańskiego. Przez miasto przepływa rzeka Samica.
Położenie.
Stęszew leży w województwie wielkopolskim. W jego okolicach znajduje się 9 jezior, nad którymi znajdują się ośrodki wypoczynkowe. W pobliżu Stęszewa przebiega granica Wielkopolskiego Parku Narodowego.
Stęszew jest zaliczany do aglomeracji poznańskiej.
Nazwa.
Miasto ma metrykę średniowieczną i jest notowane od XIV wieku. Po raz pierwszy w 1315 jako "Stossewo", 1398 "Stanssewo", 1432 "Staschow", 1580 "Steszew", a później także w formach "Staszow", "Stanszow", "Stanszewo", "Stenczewo", "Stążewo", "Sztąszewo".
Historia.
Stęszew dawniej leżał na ważnym szlaku handlowym ze Śląska. W 1370 roku król Kazimierz Wielki nadał mu prawa miejskie. W 1458 miasto wystawiło 6 żołnierzy na wyprawę na Malbork w czasie wojny trzynastoletniej z zakonem krzyżackim.
Stęszew był miastem prywatnym i często zmieniał właścicieli. W latach 1373–76 właścicielem był kasztelan międzyrzecki Przedpełko ze Stęszewa, 1397–1432 Mościc ze Stęszewa kasztelan poznański, 1429-32 dziedzicem został syn Mościca Przedpełko, 1446–68 chorąży poznański Mikołaj Stęszewski z Bnina. Później dziedzicami byli kolejno: Bnińscy, Myjomscy, Dębowscy, od 1580 Gułtowscy, 1595 Pawłowscy, 1642 Manieccy, a potem Szczanieccy i Broniszowie. W 1700 Dorota Jabłonowska córka Piotra Bronisza wniosła dobra stęszewskie w wianie kasztelanowi krakowskiemu ks. Antoniemu Barnabie Jabłonowskiemu.
Pierwsza miejska szkoła parafialna powstała w 1460 uposażona przez Mikołaja ze Stęszewa. W mieście rozwijał się handel i rzemiosło. Według dokumentów podatkowych z 1580 mieszkańcy płacili 6 grzywien szosu; po 24 groszy od 3 szynkarzy, po 6 gr. od 6 komorników, po 15 gr. od 3 krawców, 2 szewców, piekarzy, kołodziejów i rzeźników, a także od bednarza, kuśnierza, budowniczego, tkacza, kowala i rybaka. Opłata od 10 łanów roli miejskiej wynosiła 30 groszy. W sumie miasto płaciło 81 złotych i 21 groszy szosu oraz 273 złp. czopowego. 
Miasto rozwijało się dynamicznie aż do najazdu Szwedów i wojny siedmioletniej.
W 1793 roku miasto dostało się pod panowanie pruskie. W 1799 roku Dorota Jabłonowska sprzedała miasto księciu Wilhelmowi VI Orańskiemu, przyszłemu królowi zjednoczonej Holandii i Belgii, a następnie trafiło do spadkobiercy.
W 1645 spalono na stosie w Poznaniu Reginę Boroszkę ze Stęszewa. Według zeznań wymuszonych torturami była ona czarownicą, która spółkowała z lokalnym diabłem Pacholicą.
Miasto wymienione zostało w powiecie poznańskim w XIX-wiecznym Słowniku geograficznym Królestwa Polskiego. Znajdowały się w niej wówczas 130 domy zamieszkiwane przez 314 rodzin, w sumie 1506 mieszkańców w tym 714 mężczyzn i 792 kobiet. Pod względem wyznania 1315 katolików i 121 protestantów oraz 70 wyznawców judaizmu. Miejscowość liczyła 871 hektarów w tym 784 roli oraz 37 łąk. W mieście znajdował się kościół parafialny oraz kaplica katolicka, szkoła, szpital, urząd stanu cywilnego, apteka, 2 lekarzy oraz urząd pocztowy.
Od 1922 roku Stęszew należał do powiatu poznańskiego. W okresie okupacji hitlerowskiej stęszewską ludność wywożono do robót przymusowych i do obozów koncentracyjnych. Wyzwolenie Stęszewa i okolic nastąpiło w styczniu 1945 roku. Do 2018 roku w mieście istniała ulica 25 Stycznia, której zmieniono nazwę na Księżnej Doroty Jabłonowskiej.
W czasach Polski Ludowej, do lutego 1986 roku, w mieście krzyżowały się drogi państwowe nr 40, będąca częścią drogi międzynarodowej E83 oraz nr 44.
W latach 80. oddano do użytku obwodnicę centrum miasta, znajdującą się w ciągu ówczesnej trasy E83.
30 czerwca 2013 roku w parku przy ulicy Poznańskiej odsłonięto tablicę umieszczoną na obelisku upamiętniającą istnienie w tym miejscu ewangelickiego kościoła św. Zofii. Umieszczono na niej tekst: „W tym miejscu w latach 1900-1961 stał kościół ewangelicki pw. Św. Zofii. Wzniesiony był według projektu prof. A.F. Bindera z Fundacji wielkiej księżnej Zofii – ówczesnej właścicielki Stęszewa. Uszkodzony podczas wojny w 1945 roku. Rzym-Kat. parafia pw. Św. Trójcy”.
Transport.
Drogi.
W pobliżu miasta biegnie droga ekspresowa S5 (E261) Poznań – Wrocław oraz rozpoczyna się droga krajowa nr 32 do Zielonej Góry. Przez Stęszew przebiegają także drogi wojewódzkie nr 306 z Dymaczewa Nowego przez Buk do Lipnicy i 311 z okolic Czempinia do Komornik i autostradowej obwodnicy Poznania.
Transport publiczny.
Na obszarze miasta znajduje się stacja kolejowa Stęszew, położona w ciągu linii kolejowej nr 357 z Poznania do Wolsztyna. Stęszew posiada także połączenia autobusowe realizowane przez PKS Poznań.
Demografia.
Według danych z 31 grudnia 2009 miasto liczyło 5596 mieszkańców.

</doc>
<doc id="114553" url="https://pl.wikipedia.org/wiki?curid=114553" title="Kopolimery">
Kopolimery

Kopolimery – rodzaj polimerów, których łańcuchy zawierają dwa lub więcej rodzajów merów. W odróżnieniu od kopolimerów, polimery zawierające tylko jeden rodzaj merów nazywa się często homopolimerami. Głównym powodem otrzymywania kopolimerów są ich szczególne własności fizyczne, których nie mogą mieć homopolimery i ich proste mieszaniny zawierające te same mery.
Podział.
W zależności od układu monomerów różnego typu w polimerze wyróżnia się kopolimery:
Ponadto w zależności od liczby rodzajów monomerów wyróżnia się:
Właściwości fizyczne.
Właściwości kopolimerów prawie nigdy nie są prostą wypadkową homopolimerów zawierających te same mery.
Kopolimery statystyczne i naprzemienne posiadają zwykle mniejszy stopień krystaliczności i niższe temperatury mięknięcia od obu wyjściowych homopolimerów. Przy odpowiednim doborze kombinacji merów mają one jednak często dużo lepsze własności mechaniczne (zwłaszcza podwyższoną udarność). Typowy przykład kopolimeru statystycznego to SAN, który jest dość przeźroczysty, ale nie tak kruchy jak sam poliakrylonitryl. Innym dobrze znanym przykładem jest kopolimer ABS (akrylonitryl-butadien-styren), łatwy w formowaniu, a jednocześnie mający bardzo dobrą wytrzymałość na rozciąganie, połączoną z dużą udarnością.
Kopolimery blokowe, które znacznie trudniej otrzymać niż statystyczne i naprzemienne, cechują się zdolnością do mikroseparacji bloków. W stopie bloki merów mają tendencje do krystalizowania razem z sobą, co daje w efekcie materiały o budowie warstwowej – nieco podobne do tradycyjnych kompozytów, ale w których warstwy nie są z sobą sklejone, lecz tworzą jeden lity blok materiału. Tego typu materiały często posiadają wyjątkowo dobre właściwości mechaniczne oraz charakteryzują się anizotropią.
Jeśli w kopolimerze występują długie bloki o właściwościach hydrofobowych wraz z blokami o właściwościach hydrofilowych, całość uzyskuje właściwości amfifilowe, które mogą być wykorzystywane na różne sposoby, przykładowo do produkcji farb emulsyjnych, jako środki czyszczące, warstwy zapobiegające zaparowaniu szyb.
Kopolimery szczepione otrzymuje się zwykle na bazie biopolimerów, po to aby zmodyfikować ich własności. Na przykład często stosowanym zabiegiem w przemyśle skórzanym jest szczepienie skóry (a ściśle biorąc tworzących ją polipeptydów) za pomocą poliakrylanów, co powoduje wygładzanie i trwałe nabłyszczenie powierzchni, przy zachowaniu tradycyjnych walorów użytkowych.

</doc>
<doc id="114557" url="https://pl.wikipedia.org/wiki?curid=114557" title="Pałac w Konarzewie">
Pałac w Konarzewie

Pałac w Konarzewie – barokowa, piętrowa budowla na planie prostokąta, wzniesiona w latach 1689–1699 dla Andrzeja Aleksandra Radomickiego herbu Kotwicz, kasztelana gnieźnieńskiego, poznańskiego i kaliskiego, późniejszego wojewody kaliskiego i poznańskiego.
Historia.
Radomiccy byli właścicielami Konarzewa do 1808, kiedy to majątek przeszedł drogą dziedziczenia na Franciszka Ksawerego Działyńskiego. W listopadzie 1806 w pałacu zatrzymał się Napoleon Bonaparte. W Konarzewie rozpoczął gromadzenie swoich zbiorów (później przeniesionych do Kórnika) syn Franciszka Działyńskiego, Tytus.
Po Działyńskich, Konarzewo odziedziczyli Dzieduszyccy, później przeszło w posiadanie Czartoryskich. Ostatnim przedwojennym właścicielem Konarzewa był książę Roman Jacek Czartoryski. Podczas okupacji pałac został zdewastowany. Po II wojnie światowej własność Skarbu Państwa ostatnio w gestii Agencji Nieruchomości Rolnych. Remonty przeprowadzone w latach 1953 i 1971 spowodowały częściową utratę oryginalnego charakteru wnętrz. Od lat 90. XX wieku popada w ruinę. W 2013 roku nastąpił zwrot pałacu i parku 12 spadkobiercom księcia Romana Jacka Czartoryskiego (wśród nich Olga Stanisławska i Stanisław Czartoryski, ojciec Anny Czartoryskiej) oraz wystawienie ich na sprzedaż.
Prosta i elegancka fasada frontowa pałacu zwrócona ku północy, przed nią duży podjazd, otoczony murem z barokową bramą. Fasada ogrodowa z dwupiętrowym ryzalitem. Dach czterospadowy. Wewnątrz pałacu, na przestrzał osi głównej, zachowana sień o sklepieniu beczkowym z lunetami oraz podobne pomieszczenie na piętrze. Częściowo zachowana dekoracja sztukateryjna i malarska z przełomu XVII i XVIII w.
Obok pałacu późnobarokowa oficyna z końca XVII w., kryta łamanym dachem polskim z okienkami powiekowymi.
Otaczający rezydencję ogród, pierwotnie urządzony w stylu włoskim (zachowały się tarasy w bezpośrednim pobliżu pałacu), przechodzący w park, został, za czasów Działyńskich, wykorzystany jako zaplecze szkółkarsko-hodowlane arboretum w Kórniku. Obecnie zaniedbany.

</doc>
<doc id="114558" url="https://pl.wikipedia.org/wiki?curid=114558" title="Neuroshima">
Neuroshima

Neuroshima – polska gra fabularna w konwencji postapokaliptycznej, której akcja osadzona jest w zniszczonych wojną atomową Stanach Zjednoczonych połowy XXI wieku.
System jest wzorowany na grze "Fallout" oraz filmie "Mad Max". Widać w nim również wpływy takich dzieł jak "Aleja Potępienia" (powieść Rogera Zelazny’ego), "Terminator", "Wysłannik przyszłości", "Matrix" czy "". Pierwotny tytuł gry brzmiał "Necropunk", ale po rozpadzie grupy tworzącej grę na dwa odrębne zespoły, system (powstający na bazie tej części "Necropunka", która stanowiła własność intelektualną wydawnictwa Portal) otrzymał obecny tytuł, będący odwołaniem do utworu zespołu Lääz Rockit, zatytułowanego „Euroshima”.
Całość liczy około 480 stron w formacie B5. W chwili obecnej podręcznik podstawowy w wersji 1.0 jest niedostępny w sprzedaży. W 2005 roku ukazała się edycja 1.5 podręcznika podstawowego (popularnie zwana NS 1.5). Podręcznik został poprawiony, zawiera zmiany w mechanice, usunięta została też część zbędnego materiału. Podręcznik liczy 416 stron, dołączona została do niego mapa świata gry (Stany Zjednoczone w 2054 roku) w formacie A4.
Świat.
Według założeń systemu, 5 września 2020 potężny system komputerowy zyskał świadomość, uznał ludzi za wrogów i sprowokował wybuch III wojny światowej, podczas której maszyny użyły arsenału chemicznego i biologicznego (broni nuklearnej użyli sami ludzie), zabijając znaczną część populacji USA oraz powodując śmiertelne skażenie ziemi, wody i powietrza. Według informacji z podręcznika głównego, przeżyło ok. 1% populacji byłego USA. Lata po wojnie, w roku 2054 ludzkość próbuje się odrodzić. Formują się nowe państwa, jednak zagrożenie stanowią zarówno inni ludzie (np. gangerzy), jak i twór utworzony przez sztuczną inteligencję, zwany przez ludzi Molochem.
Posterunek.
Posterunek to garstka ludzi walcząca o przyszłość ludzkości. Walczą z molochem, na froncie. To oni zdobywają nowe dane o Molochu, posiadają najnowocześniejszą armię, gdyż kradną technologie Molochowi, lub przeszukują stare ruiny w ich poszukiwaniu. Pod względem wiedzy o Molochu ustępują tylko Doktorowi Alluvachowi. Dzięki wieloletniej walce z Molochem opracowali setki taktyk przeciw niemu. Są intensywnie wspierani przez Nowy Jork i jego mieszkańców. Zamieszkują tak zwane Wędrowne Miasto, które składa się z wielu pojazdów. Posterunek niemal cały czas przemieszcza się, gdyż głównodowodzący uważają, że jest to jedyny sposób, by maszyna ich nie znalazła.
Vegas.
Miasto, które doznało najmniej szkody przez wojnę. Może się wydawać, iż jego mieszkańcy praktycznie nie widzą chaosu wokół nich. Słynie jako miasto rozrywki, narkotyków, hazardu i mafii. Vegas jest kontrolowane przez cztery kartele, z których każdy obejmuje inną dziedzinę rozrywki. Ten układ gwarantuje brak wojen, gdyż żaden kartel nie może się obyć bez reszty.
Moloch.
Moloch jest gigantyczną konstrukcją ze stali i betonu, zajmującą obszar kilkunastu północnych stanów, nie posiadającą żadnego centralnego mózgu, składającą się z wojskowych obiektów, fabryk broni, elektrowni itp. Moloch prowadzi powolną aczkolwiek brutalną ekspansję, zajmując fabrykę za fabryką, hutę za hutą, kolejne złoża surowców takich jak ropa czy rudy. Używa do tego śmiercionośnych robotów oraz cyborgów stworzonych z pojmanych ludzi, przeprogramowanych i oszalałych, czasami odzyskującymi świadomość, co kończy się katatonią lub samobójstwem. Wiele z maszyn Molocha nie jest zbyt efektywnych, ale za to bardzo mocno wpływa na morale walczących ludzi. Tworzy maszyny z dostępnych mu elementów. Czasami stworzy zabójcze połączenie w rodzaju gigantycznej maszyny kroczącej, natomiast innym razem tworzy rzeczy takie jak działa strzelające lodówkami. Prawdopodobnie jest to spowodowane ogromną ilością programów w bazie. Na jakiś czas do władzy dochodzi program botaniczny, i wtedy Moloch ma genialne pomysły w rodzaju mechamrówki, która niepostrzeżenie wstrzykuje truciznę. Innego dnia prym wiedzie oprogramowanie z zabawki dla dzieci, i wtedy powstają różowe Juggernauty proszące o przytulenie. Nikt nie wie, jak właściwie powstał Moloch. Niektórzy twierdzą, że ludzie oddali zbyt dużą władzę w ręce sztucznej inteligencji, która to najzwyczajniej w świecie się zbuntowała. Inni uważają, że Moloch powstał przypadkiem, z kodu, który miał za zadanie włączać do siebie wszystkie napotkane kody, i sprawdzać, jak będą działać. Kolejną teorią jest, że Moloch został stworzony nieprzypadkowo. Został stworzony, by dokonać selekcji naturalnej.
Mutanci.
Znakomita większość mutantów jest dziełem eksperymentów Molocha na ludziach i innych żywych istotach. Nieliczne szczepy oraz zwierzęta są zmutowane z innego powodu, jak choćby od promieniowania. Mimo to wszyscy są raczej niemile widziani. Zwłaszcza w Teksasie, gdzie absolutnie każdy, u kogo zauważona zostanie choćby drobna mutacja, w rodzaju dodatkowego palca, zazwyczaj zostaje natychmiast zabity. Ale istnieją też miejsca w rodzaju Saint Louis, gdzie mutanci żyją na równi z ludźmi. Odmieńcy mają też swoje własne osady i organizacje, jak choćby mutanci Borgo.
Neodżungla.
Bardzo szybko rosnąca, drapieżna dżungla na granicy USA z Meksykiem. Jest pełna krwiożerczych i zmutowanych zwierząt, ludzi oraz roślin. Powstała tuż po wojnie na skutek ogromnego skażenia biologicznego, chemicznego oraz promieniowania. 
Tornado.
Tornado to najbardziej popularny i zarazem mocno degradujący narkotyk niewiadomego pochodzenia. Jego naturalne pochodzenie to czarne burze „tornadowe”, które wędrują po całych Stanach niczym burze piaskowe. Ludzie zrobili z tego interes, dzięki czemu Tornado jest dostępne w niemal każdej postaci (proszek, tabletki, płyny). Specyfika tego narkotyku polega na tym, że im w czystszej postaci się go zażywa, tym większa szansa na „doznanie wizji” – całkowicie niewyjaśnionego przeniesienia się psychicznie do przeszłości i wkroczenia do ciała ówczesnego człowieka.
Gambling.
W świecie Neuroshimy nie ma waluty. Wszelki handel odbywa się za pomocą tak zwanego gamblingu, czyli wymiany towar za towar, gdzie fikcyjną walutą jest gambel. Większe ośrodki starają się wprowadzać własną walutę, jednakże z dość słabym skutkiem – najlepiej radzi sobie Nowy Jork, którego dolary (ale tylko w formie fosforyzujących monet) są uznawane w większej części wschodnich Stanów Zjednoczonych.
Technika.
Wiele narzędzi, którymi posługują się gracze, są stylizowane na falloutowski styl Retro.
30 lat po wojnie nuklearnej większość elektroniki było bezużyteczne, chociaż co niektórzy ludzie posiadają cyborgizacje lub sztuczne organy przeszczepiane od mutantów.
Cztery kolory.
Cztery kolory to cztery sposoby gry i cztery wizje świata. Każdy z nich prezentuje odmienne spojrzenie na świat po zagładzie nuklearnej.
Stal.
Stal jest kolorem walki i odbudowy. W świecie Stali ruiny służą do odbudowy, wraki i złom do konstrukcji nowych maszyn, a broń – do aktywnej walki z każdym, kto wchodzi w drogę zdeterminowanym aby przeżyć ludziom. Stalowa Neuroshima pełna jest twardych i odważnych ludzi, którzy mają już dość chowania się po ruinach i słuchania o tym, że nie ma już czego ratować. Oni dobrze wiedzą, że nadzieja istnieje tylko wtedy, gdy każdy dzień zamieni się w konsekwentnie prowadzoną walkę. Dzięki dobrej organizacji, odpowiedniej ideologii oraz samodyscyplinie podejmą wyzwanie – i może kiedyś wreszcie wygrają, stworzą świat wolny od Molocha, radiacji, Tornado i mutantów.
Rdza.
Rdza to kolor rezygnacji, rozkładu, nieodwracalnego zniszczenia. W Rdzy świat już dawno umarł – mniej więcej trzydzieści lat temu, w chwili, kiedy wybuchła wojna. Całe życie później, to tylko powolne umieranie – ludzkość nękana przez Molocha, promieniowanie, coraz to nowe choroby jest skazana na zagładę – nie ma już po co walczyć ani żyć, jest tylko po co umierać. Brakuje sił nawet na rozpacz, pozostała wyłącznie rezygnacja. W opustoszałych miastach, ginących osadach i pośród ciszy pustkowi, żyją ludzie, którzy dawno się poddali. Chcą tylko godnie przeżyć ten czas, jaki im jeszcze został – odnaleźć rodzinę, ruszyć w podróż, pomyśleć o bliskich i przyjaciołach. A potem skończyć wreszcie to wszystko.
Rtęć.
Rtęć jest kolorem strachu i tajemnicy. Rtęciowa Neuroshima to miejsce, w którym człowiek już dawno przestał być panem sytuacji. Świat ogarnęła ciemność, ludzie na powrót stali się istotami kruchymi i bezbronnymi. Każdej nocy zastanawiają się, co kryje mrok i czy uda im się dożyć następnego dnia. Maszyny, bezwzględni mordercy, mutanci, choroby degenerujące ciało i umysł – to wszystko chce nas zniszczyć, zaszczuć. Przepełnieni lękiem i paranoją ludzie nie ufają dzisiejszym, pustym tylko z pozoru, ruinom, obawiają się reliktów dawnych czasów skrywających mroczne tajemnice i szkielety trupów i z każdą chwilą przegrywają walkę z najgroźniejszym z wrogów – ze strachem.
Chrom.
Chrom dla odmiany jest negacją wszystkich trzech pozostałych kolorów. Nikogo nie obchodzi tu odbudowa świata, strachy na lachy czy ględzenie o żegnaniu się ze światem w spokoju. Świat umarł, ale ludzie jeszcze żyją! To, jak zresztą wiele innych rzeczy, jest powodem do nieustającej zabawy i świętowania. A w Chromie świętuje się karkołomnymi wyczynami, popisami odwagi i brawury, szpanując ile wlezie i wyciskając tyle radości z życia w postnukleranym świecie, ile się da. Nie ma już prawa, przepisów, nie ma norm ani obowiązków – zostaje miejsce na niczym nieograniczoną wolność, której od zawsze brakowało człowiekowi. Świat opustoszał, ale znaczy to tylko tyle, że jest w nim teraz o wiele więcej miejsca na dobrą zabawę!

</doc>
<doc id="114559" url="https://pl.wikipedia.org/wiki?curid=114559" title="Apelles">
Apelles

Apelles (ur. ok. 370 p.n.e. w Kolofonie lub na Kos, zm. ok. 300 p.n.e. na Kos) – największy (wedle opinii starożytnych) malarz grecki, syn Pytheosa z Kolofonu.
Życie.
Był jońskim Grekiem. Po studiach u Eforosa w Efezie i w słynnej doryckiej szkole w Sykionie, gdzie jego nauczycielem był Pamfilos, Apelles został nadwornym malarzem i portrecistą Filipa II Macedońskiego i jego syna Aleksandra Wielkiego. Miał wyłączne prawo portretować Aleksandra w malarstwie, tak jak Lizyp w rzeźbie. Później pracował w Efezie, na Kos i Rodos oraz krótko w Aleksandrii na dworze Ptolemeusza I Sotera.
Był najsłynniejszym malarzem swoich czasów i ceny jego obrazów z biegiem czasu rosły. Poddawał je pod krytykę opinii publicznej i zgadzał się na poprawianie błędów, jakie zauważali przechodnie (stąd słynna anegdota o szewcu, którego uwagi na temat złego namalowania obuwia artysta przyjął do wiadomości, lecz sprzeciwił się, gdy szewc zaczął krytykować szaty i proporcje namalowanej osoby, mówiąc mu: „Niech szewc nie wyrokuje powyżej obuwia”, po łacinie "Ne sutor ultra crepidam").
Cechy warsztatu artystycznego.
Był niezrównanym artystą, nieustannie pracował nad swym stylem i metodami malowania (tradycja przypisuje mu maksymę "żadnego dnia bez kreski", przekazaną przez Pliniusza w zlatynizowanej wersji "nulla dies sine linea"), by w końcu po wielu poszukiwaniach dojść do używania w pracy jedynie czterech kolorów (tetrachromia): białego, czerwonego, żółtego i czarnego, czyli barw malarstwa wazowego. Obrazy Apellesa wyróżniały się:
Do malarstwa wprowadził postać zwróconą plecami do widza ("aversa facie") i różowawą karnację kobiet.
W swoich dziełach, łącząc tradycje jońskie (szkoły Eforosa) z doryckimi (szkoły sykiońskiej), jak się też mówi, łącząc dorycką precyzję z jońską elegancją, dał najdoskonalsze podsumowanie wcześniejszych osiągnięć całego malarstwa greckiego. Doświadczenia artystyczne zawarł w traktacie adresowanym do swego ucznia Perseusza.
Tematyka prac.
Obrazy Apellesa niestety nie zachowały się do naszych czasów. Ich tematyka była wyjątkowo szeroka: portret (m.in. konny), autoportret, alegorie, sceny mitologiczne, zwierzęta, a nawet zjawiska natury, np. błyskawice, piorun, huragan.
Portrety i alegorie.
Namalował wiele znakomitych portretów, głównie władców i dostojników: m.in. Filipa II i Aleksandra Wielkiego (co najmniej po kilka), Antygona Jednookiego (dla ukrycia defektu ukazanego w trzech czwartych), satrapy Lidii Menandra, arcykapłana świątyni Artemidy efeskiej Megabyzosa i dowódcy Aleksandra Wielkiego Klejtosa. Malował jednak też portrety zwykłych ludzi np. aktora Gorgosthenesa (prawdopodobnie jego kopia znajduje się w Herkulanum) czy też portret hetery Pankaspe. Wizerunki przez niego tworzone tak doskonale oddawały charakter malowanych osób, że nazywano je niedyskretnymi. Wykonał także pierwszy w historii autoportret.
Ponadto namalował równie wiele obrazów o treściach alegorycznych i mitologicznych np. "Triumf Aleksandra Wielkiego ze spętaną wojną", "Heraklesa", "Tyche i Charis (Wdzięk)".
Najwybitniejsze dzieła.
Jednak największą sławę zdobyły:

</doc>
<doc id="114560" url="https://pl.wikipedia.org/wiki?curid=114560" title="Dolina Batyżowiecka">
Dolina Batyżowiecka

Dolina Batyżowiecka (słow. "Batizovská dolina", niem. "Botzdorfer Tal", węg. "Batizfalvi-völgy") – dolina walna położona w Tatrach Wysokich na terenie Słowacji.
Topografia.
Dolina Batyżowiecka należy do mniejszych dolin – jej wewnątrztatrzańska część od Drogi Wolności do podnóży Batyżowieckiego Szczytu ma długość ok. 5,5 km. Z powierzchnią ok. 5,7 km² Dolina Batyżowiecka równa się z sąsiednią Doliną Wielicką i należy do trzech najmniejszych dolin walnych. Dolina sąsiaduje:
Dolina jest stosunkowo stroma – średni spadek wynosi ponad 8 stopni. W dolnej części jest pokryta lasami i kosodrzewiną, wyżej wznosi się tarasami. Główna część doliny oddzielona jest skalnym progiem, Batyżowieckimi Spadami. W górnej części doliny sterczy samotna turnia zwana Kościołkiem ("Kostolík"), która dzieli ją na dwie części.
Wody.
Za skalnym progiem, na wysokości 1884 m położony jest Batyżowiecki Staw ("Batizovské pleso") o powierzchni ok. 2,78 ha i głębokości 11,2 m. Z niego wypływa Batyżowiecki Potok ("Batizovský potok"). Wody potoku na granicy kosodrzewiny tworzą serię kaskad zwaną Batyżowieckimi Wodospadami ("Batizovské vodopády").
W dolinie znajduje się jeszcze kilka mniejszych stawków. Są to: Czarny Staw Batyżowiecki ("Čierne pleso", ok. 1230 m), Mały Batyżowiecki Stawek ("Malé Batizovské pliesko", ok. 1920 m), Stawek pod Kościołkiem ("Pliesko pod Kostolíkom", ok. 2075 m) oraz trzy niewielkie Batyżowieckie Oka ("Batizovské oká", ok. 2200 m). Czarny Staw Batyżowiecki jest najniżej położonym naturalnym, stałym zbiornikiem wodnym na terenie Tatr Wysokich.
Turystyka.
Obok Batyżowieckiego Stawu poprowadzona jest trasa Magistrali Tatrzańskiej, łącząca doliny: Wielicką, Batyżowiecką i Mięguszowiecką. Poprowadzony jest także szlak odchodzący od Magistrali w pobliżu Batyżowieckiego Stawu w kierunku miejscowości Wyżnie Hagi ("Vyšné Hágy"). W głąb doliny nie poprowadzono znakowanych tras turystycznych, zatem tylko z przewodnikiem tatrzańskim można dotrzeć do jej wnętrza lub wyżej na Gerlach.
Historia.
Dolina Batyżowiecka oraz pobliskie Dolina Stwolska i Dolina Wielkiej Huczawy zostały przekazane przez króla w 1264 r. "comesowi" Botyzowi, od którego to wzięła się nazwa miejscowości Batyżowce i licznych obiektów w Tatrach. Jako tzw. państwo batyżowieckie tereny te należały później do rodziny Máriássych – aż do roku 1897, kiedy to prawie całe zostały wykupione przez Christiana Hohenlohego. Wyjątkiem była górna część Doliny Batyżowieckiej, przejęta w 1901 r. przez państwo węgierskie. Wszystkie dobra Hohenlohego po południowej stronie Tatr zakupiło państwo czechosłowackie w roku 1928. Dziś cały ten obszar należy do TANAP-u, a tereny pomiędzy Magistralą Tatrzańską a Drogą Wolności stanowią rezerwat ścisły.
Dawniej w Dolinie Batyżowieckiej istniało pasterstwo, ale w dość skromnym zakresie. Próbowano tu także wydobywać złoto. Od długiego czasu dolinę odwiedzali myśliwi ze Stwoły i innych miejscowości. Do najlepszych znawców tych okolic należeli Ján Ruman Driečny młodszy i Ján Pastrnák. Pierwszymi znanymi osobami, które przeszły przez dolinę, byli B. Łoś z przewodnikiem Jędrzejem Walą starszym w 1860 r. Zimą dotarł tu jako pierwszy Miklós Szontagh senior w latach 1873-1880.

</doc>
<doc id="114561" url="https://pl.wikipedia.org/wiki?curid=114561" title="Podpierścień">
Podpierścień

Podpierścień – podzbiór pierścienia sam będący pierścieniem ze względu na działania indukowane z pierścienia wyjściowego. Dokładne znaczenie pojęcia zwykle wynika z kontekstu: zwykle wymaga się, by "podpierścień" był obiektem tej samej kategorii co "pierścień", a wszystkie odstępstwa najczęściej są zaznaczane. W ten sposób od "podpierścieni" pierścienia z jedynką wymaga się często, aby same miały jedynkę (choć nie jest to regułą). Niemniej niektóre własności są dziedziczne, np. przemienność czy brak dzielników zera (tzn. podpierścienie pierścienia przemiennego są przemienne, podobnie zachowywany jest brak dzielników zera).
Definicja.
Niech formula_1 będzie pierścieniem. Podzbiór formula_2 zbioru formula_3 jest podpierścieniem pierścienia formula_4 jeżeli jest on zamknięty ze względu na działania formula_5 formula_6 i element przeciwny formula_7 względem formula_8 tzn. dla dowolnych elementów formula_9 zachodzi
oraz
Równoważnie podpierścieniem pierścienia formula_1 nazywa się algebrę ogólną formula_13 gdzie formula_14 przy czym formula_15 oraz formula_16 oznaczają zawężenia działań pierścienia formula_3 do zbioru formula_18
Związek z ideałami.
Ideał właściwy nie może być podpierścieniem, jeśli wymaga się, by miał jedynkę, gdyż musiałby być on wtedy całym pierścieniem. Przykładowo, ideały w formula_22 są postaci formula_23 gdzie formula_24 jest liczbą całkowitą. Są one podpierścieniami wtedy i tylko wtedy, gdy formula_25 (w innych przypadkach nie zawierają jedynki), kiedy to są całym formula_26
Jeżeli pominąć wymaganie, aby pierścienie miały jedynkę, to podpierścienie muszą zawierać wyłącznie zero oraz być zamknięte ze względu na odejmowanie i mnożenie – w ten sposób ideały stają się podpierścieniami. Ideały mogą, ale nie muszą mieć własnej jedynki (różnej od jedynki pierścienia):

</doc>
<doc id="114562" url="https://pl.wikipedia.org/wiki?curid=114562" title="Dolina Stwolska">
Dolina Stwolska

Dolina Stwolska, dawniej Dolina Cwolska, Dolina Sucha, Dolina Suchej Wody (słow. "Štôlska dolina", "Suchá dolina", niem. "Trockental", "Dürrental", węg. "Szuha-völgy", "Száraz-völgy") – dolina położona w Tatrach Wysokich na terenie Słowacji. Opada spod Stwolskiej Przełęczy ("Lúčne sedlo", 2168 m), otwarta jest w kierunku południowym i graniczy:
Dolina zbudowana jest ze skał krystalicznych: granitów i granodiorytów. Pod samą Stwolską Przełęcz podchodzi górne piętro doliny, piarżysta Stwolska Łąka ("Lúka"). Poniżej biegnącej na wysokości ok. 1860 m Magistrali Tatrzańskiej dolina zmienia kierunek na południowy wschód. Obszar na południe od tego szlaku pokryty jest rumowiskami i kosodrzewiną. Jeszcze niżej Dolina Stwolska jest zalesiona, kończy się już poza Tatrami. Długość tatrzańskiej części wynosi ok. 5 km.
Przez dolinę przebiega trasa Magistrali Tatrzańskiej oraz niżej położony szlak z Wyżnich Hagów nad Batyżowiecki Staw.
Nazwa Doliny Stwolskiej pochodzi od wsi Stwoła ("Štôla"). Doliną Suchą bywała dawniej nazywana z powodu braku stałego cieku wodnego. W przeszłości dolina, podobnie jak sąsiednia Dolina Wielkiej Huczawy, stanowiła teren polowań. Dziś w środkowej jej części rozciąga się rezerwat ścisły TANAP-u.
Dolina Stwolska od dawna była znana myśliwym ze Stwoły i innych miejscowości. Pierwszymi znanymi turystami, którzy przebyli górną część doliny, byli Alexander Münnich i jego towarzysze w 1874 r. Zimą prawdopodobnie pierwsi byli tu Ernst Dubke oraz przewodnicy Johann Breuer i Johann Franz senior 14 lutego 1906 r.

</doc>
<doc id="114563" url="https://pl.wikipedia.org/wiki?curid=114563" title="Dolina Wielkiej Huczawy">
Dolina Wielkiej Huczawy

Dolina Wielkiej Huczawy (słow. "dolina Veľkej hučavy", niem. "Tal des Großen Rauschbaches", "Tal des Großen Rausches") – niewielka tatrzańska dolina u podnóża Tatr Wysokich, położona na terenie Słowacji. Otaczają ją ramiona odchodzące od Tępej ("Tupá", 2285 m n.p.m.):
Wyróżnić można dwie części doliny: tatrzańską o długości ponad 3,5 km od Drogi Wolności do wierzchołka Tępej oraz pozatatrzańską poniżej Drogi Wolności aż do miejscowości Stwoła. Część górną tworzą granitowe skały trzonu krystalicznego Tatr, natomiast dolną – czwartorzędowe osady stożków deluwialnych. W dolinie tej nie było lodowca, nie ma tu więc stawu.
Doliną biegnie trasa Magistrali Tatrzańskiej, łącząca ją przez Przełęcz pod Osterwą z Doliną Mięguszowiecką. Dawniej prowadził doliną także niebieski szlak pieszy i konny od Drogi Wolności na Osterwę.
Dolina Wielkiej Huczawy ma dwie odnogi. W stronę północno-wschodnią na wysokości ok. 1300 m odbiega płytka dolina Ryniczki ("Ryničky"), natomiast niżej w tym samym kierunku odgałęzia się Dolina Małej Huczawy ("dolina Malej hučavy"), łącząca się z główną doliną już poza granicami Tatr.
Dolną częścią doliny płynie potok Wielka Huczawa ("Veľká hučava"), którego źródła położone są na wysokości ok. 1600 m. Jedynym jej większym dopływem jest Mała Huczawa ("Malá hučava"), płynąca z Doliny Małej Huczawy. Nazwy dolin pochodzą bezpośrednio od nazw potoków, te zaś od huku płynącej wody.
Dawniej Dolina Wielkiej Huczawy wraz z terenami Doliny Batyżowieckiej należała do państwa batyżowieckiego. W 1897 r. została wykupiona od spadkobierców Ferenca Máriássyego przez Christiana Hohenlohego. Od roku 1928 tereny te zostały przejęte przez państwo czechosłowackie. Dziś jest to rezerwat ścisły TANAP-u.

</doc>
<doc id="114564" url="https://pl.wikipedia.org/wiki?curid=114564" title="Dziedzina całkowitości">
Dziedzina całkowitości

Dziedzina całkowitości, pierścień całkowity – niezerowy pierścień przemienny z jedynką bez (właściwych) dzielników zera. Pierścienie te są uogólnieniem pierścienia liczb całkowitych i stanowią one naturalny kontekst do badania podzielności ze względu na dość regularne reguły przeprowadzania rachunków; najistotniejszą ich własnością jest tzw. "prawo skracania".
Nieprzemienne dziedziny całkowitości nazywa się dziedzinami, wiele pozycji jednak się nimi nie zajmuje (ograniczając się do klasy pierścieni przemiennych), nazywając dziedziny całkowitości w skrócie również "dziedzinami". Inną nazwą dziedziny całkowitości, pochodzącą od Langa, jest "pierścień całkowity".

</doc>
<doc id="114569" url="https://pl.wikipedia.org/wiki?curid=114569" title="Doskonałość aerodynamiczna">
Doskonałość aerodynamiczna

Doskonałość aerodynamiczna (doskonałość statku powietrznego) – stosunek współczynnika siły nośnej formula_1 do współczynnika oporu formula_2 Jest to wartość niemianowana (np.: 32). Doskonałość statku powietrznego zmienia się w zależności od jego kąta natarcia. Maksymalną doskonałość osiąga się na optymalnym kącie natarcia.
Doskonałość jest wskaźnikiem teoretycznym i określa, jak daleko zaleciałby statek powietrzny z wysokości 1 km (czyli 1000 m) w nieruchomym powietrzu przy warunkach standardowych oraz prędkości optymalnej, przy której stosunek Cz do Cx osiąga wartość maksymalną. Praktyczny zasięg statku bez napędu jak szybowiec, lotnia, paralotnia istotnie zależy od zjawisk zachodzących w atmosferze, przede wszystkim od ruchów powietrza (poziomych, tj. wiatru, oraz pionowych prądów termicznych), a także ewentualnego oblodzenia, zmieniającego kształt profilu skrzydła. Zasięg w mniejszym stopniu zależy również od zanieczyszczeń (przyklejone owady lub kurz) na powierzchni płatowca, które powodując zawirowania zwiększają opór. Zasięg zależy również od prędkości, z jaką porusza się szybowiec względem powietrza. Przy niezmienionym obciążeniu powierzchni, wraz ze zwiększaniem prędkości, powyżej prędkości optymalnej, zasięg się zmniejsza. Zależności te opisuje biegunowa prędkości.

</doc>
<doc id="114570" url="https://pl.wikipedia.org/wiki?curid=114570" title="Morfologia krwi">
Morfologia krwi

 
Morfologia krwi, badanie morfologiczne krwi (, w skrócie ) – podstawowe, diagnostyczne badanie krwi, polegające na ilościowej i jakościowej ocenie występujących w niej elementów morfotycznych.
Wskazania do wykonania morfologii krwi.
Jest to bardzo często wykonywane badanie, zarówno w celach profilaktycznych, jak i w diagnostyce różnorodnych schorzeń.
Najczęstsze przyczyny dla których wykonuje się to badanie:
Sposób wykonania.
Pobranie 5 ml pełnej krwi żylnej przez nakłucie żyły (najczęściej w zgięciu łokciowym) z dodatkiem EDTA lub pobranie krwi przez płytkie nakłucie skóry (krew włośniczkowa) do rurki kapilarnej.
Wynik badania.
Do standardowego badania składu krwi należą: RBC, MCV, MCH, MCHC, WBC, PLT, HGB, HCT. Badanie ilościowe poszczególnych elementów układu białokrwinkowego (granulocyty, limfocyty, monocyty) wykonywane jest zazwyczaj ręcznie pod mikroskopem (tzw. „rozmaz”) lub za pomocą automatu. Wartość MID, pojawiająca się często na wydrukach badań morfologii krwi, oznacza ilość komórek, których automat nie potrafił prawidłowo zidentyfikować. Niektóre specjalistyczne kliniki (np. kliniki hematologiczne) posiadają automaty umożliwiające prawidłowe oznaczenie większości hemocytów. Badanie ilościowe limfocytów CD4+, CD8+, NK jest badaniem specjalistycznym, wykonywanym np. u chorych na AIDS.
Do morfologii krwi nie zalicza się badania poziomu hemoglobiny, jednak ze względu na automatyzację procesu, parametr ten jest oznaczany równolegle.
Prawidłowe wskaźniki przedstawia poniższa tabela, jednakże normy badań laboratoryjnych zależą od wielu czynników i nie powinny być rozpatrywane w oderwaniu od innych elementów procesu diagnostycznego a ocenę może najlepiej przeprowadzić lekarz prowadzący.

</doc>
<doc id="114574" url="https://pl.wikipedia.org/wiki?curid=114574" title="Anthony Burgess">
Anthony Burgess

Anthony Burgess, właśc. John Anthony Burgess Wilson (ur. 25 lutego 1917 w Manchesterze, zm. 22 listopada 1993 w Londynie) – angielski pisarz, kompozytor i filolog.
Życiorys.
Miał trudne dzieciństwo – matka i siostra zmarły na grypę hiszpankę. W Manchesterze ukończył studia anglistyczne, po czym odbył 5 lat służby wojskowej (do 1946).
Pracował jako nauczyciel angielskiego, był pracownikiem Ministerstwa Oświaty, wykładowcą literatury angielskiej na uniwersytecie w Birmingham, przez krótszy czas również w Leningradzie, Tangerze, Marrakeszu, na Teneryfie, również kilkakrotnie jako profesor przebywał w Stanach Zjednoczonych.
Niezbyt szczęśliwe małżeństwo z Walijką Llewelą (Lynne) Jones znalazło swoje odbicie w "Trylogii malajskiej" (1956-1959 "Czas na Tygrysa", "Wróg w pościeli", "Łoża na Wschodzie").
W 1961 po powrocie z Malezji Burgess zaczął cierpieć na zaburzenia psychiczne, okazało się, że ma nowotwór mózgu i nie dawano mu wielu szans na przeżycie. Przeżył, jednak w 1968 zmarła jego żona Llewela, wkrótce potem pisarz na stałe opuścił Anglię.
Również w 1968 Burgess ożenił się po raz drugi z włoską hrabianką Lilianą Macellari; to małżeństwo pozwoliło Burgessowi rozwinąć skrzydła i żyć pełnią życia.
Zasiadał w jury konkursu głównego na 28. MFF w Cannes (1975).
Zmarł na raka płuc.
Był wyznania katolickiego.

</doc>
<doc id="114575" url="https://pl.wikipedia.org/wiki?curid=114575" title="Autorotacja">
Autorotacja

Autorotacja – zjawisko polegające na samoczynnym obrocie wirnika nośnego wiropłatów, np. śmigłowca czy wiatrakowca, wywołane ruchem wiropłata względem powietrza. W czasie autorotacji wirnik nośny nie ma mechanicznego połączenia z zespołem napędowym wiropłata, co jest sytuacją typową dla wiatrakowca i awaryjną dla śmigłowca.
W śmigłowcu jednokierunkowe sprzęgło pozwala głównemu wirnikowi obracać się swobodnie przy zatrzymanym silniku. Mechaniczne połączenie wirnika głównego ze śmigłem ogonowym (dotyczy śmigłowca wyposażonego w takie śmigło) jest zachowane, co zapewnia pilotowi sterowanie kierunkowe. Obracający się podczas autorotacji wirnik nośny pobiera energię od strug napływającego powietrza (pośrednio od ciężaru opadającej maszyny) bez wykorzystania napędu (silników), zapewniając lot. Pilot wiropłata w locie bezsilnikowym, dysponując sterowaniem kierunkowym, sterowaniem okresowym i sterowaniem ogólnym może wylądować autorotacyjnie. Przy autorotacji obrót wirnika głównego nie wywiera momentu obrotowego na śmigłowiec, jednakże moment reakcyjny występuje spowodowany tarciem w układzie przenoszenia napędu. 

</doc>
<doc id="114577" url="https://pl.wikipedia.org/wiki?curid=114577" title="Doskonałość">
Doskonałość

Doskonałość – stan lub efekt w swej istocie bezbłędny, bezproblemowy, całkowicie zadbany i dopracowany w każdym szczególe, nienaganny. Termin określający cechę m.in. osoby, czynności, umiejętności, dzieła, przedmiotu, produktu. Używany w wielu dziedzinach, np. w naukach przyrodniczych, matematyce, fizyce, chemii, a także sztuce, teologii, teorii na temat moralności, jak i w życiu potocznym. W teorii poznania zastąpiony przez inne określenia (np. nie istnieje prawda niedoskonała – w takim przypadku jest jedynie prawdopodobieństwem).
Etymologia i znaczenie.
Słowo „doskonałość” jest polskim odpowiednikiem łacińskiego "perfectio", zaś „doskonały” ekwiwalentem "perfectus". "Perfectio" oznaczało dokonanie czegoś, zrobienie do końca. „Doskonałość” w swym dosłownym znaczeniu określa dokonanie, wykończenie (dokonany, wykończony). Dzieło dokończone nie powinno posiadać braków, powinno być pełnym. W dawnej polszczyźnie używano słowa "doskonalstwo" (np. Skarga pisał: "Jezus jest wzorem doskonalstwa").
Jak napisał Władysław Tatarkiewicz "Dictionarium" Ambrósio Calepini z 1626 jako synonimy łacińskiego "perfectum" podaje:
Odpowiednikiem "perefectio" było zaś w języku polskim "dokonanie" i "Vollendung" (w niemieckim). W innych słownikach z tamtego czasu podawano także: "integritas", "finitus", "consummatus". Słowem bliskoznacznym miała być "zupełność".
W myśli greckiej doskonałe jest to, co istniało zawsze - wieczne idee (Platon). Arystoteles w "Metafizyce" pisał, iż "doskonałe jest to, co jest zupełne, zawiera wszystkie należne części", a także "to, co osiągnęło swój cel". Określano również, iż to co spełnia wszystkie funkcje, do których zostało stworzone, również zasługuje na miano doskonałego. Innymi cechami miały być także: harmonijność, budowa według jednej, właściwej zasady, zgodność, prostota (niezłożoność).
W starożytności pojęcie to określało umiejętności jakie posiadają ludzie (np. doskonały lekarz), a także dokonań, idei (np. doskonały ustrój społeczny) i przedmiotów, które tworzą. Początkowo nie miało zabarwienia moralnego. Parmenides za doskonały uważał kosmos.
Mimo iż jest uważana za ideał, jest także kresem dążeń ludzkich, gdyż rzecz doskonała nie może być, zgodnie ze swym znaczeniem, ulepszana. Zwracano także uwagę na paradoks, głoszący, iż "doskonałość świata leży w jego niedoskonałości", co pozwala na ciągłą pracę, jak i ulepszanie, okrywanie nowych właściwości, dopełnianie.
W renesansie określano doskonałość jako cechę obiektywną i rzadką, właściwą raczej sztuce niż naturze, a także dotyczącą całości, nie jej składników.

</doc>
<doc id="114582" url="https://pl.wikipedia.org/wiki?curid=114582" title="Setnik">
Setnik

Setnik to:

</doc>
<doc id="114583" url="https://pl.wikipedia.org/wiki?curid=114583" title="WBC (medycyna)">
WBC (medycyna)

WBC (ang. "white blood cells") – wskaźnik określający liczbę białych krwinek w morfologii krwi. Norma leukocytów we krwi zmienia się w stanach patologicznych. Może dojść do zwiększenia lub zmniejszenia jednego typu leukocytów lub kilku rodzajów leukocytów na raz.
Wartości prawidłowe.
4000-10000/mm3. U zdrowego niemowlęcia i małego dziecka: 9000-15000/mm3.
Wartości powyżej normy.
Stan podwyższonego WBC określa się mianem leukocytozy, która wynika ze wzrostu jednego lub kilku rodzajów leukocytów i może być spowodowane:
Fizjologiczny wzrost ilości krwinek białych można zaobserwować w okresie ciąży, po posiłku, w stresie, po wysiłku fizycznym czy po długotrwałym opalaniu.
Wartości poniżej normy.
Stan obniżonego WBC określa się mianem leukopenii i może być spowodowane:

</doc>
<doc id="114586" url="https://pl.wikipedia.org/wiki?curid=114586" title="Michał Rożek">
Michał Rożek

Michał Rożek (ur. 19 sierpnia 1946 w Krakowie, zm. 10 czerwca 2015 tamże) – polski historyk sztuki, autor licznych publikacji poświęconych głównie sztuce i historii Krakowa.
Życiorys.
Był synem Józefa Rożka, lekarza farmaceuty. Ukończył szkołę powszechną nr 21 im. Władysława Jagiełły. W 1964 roku zdał maturę w II Liceum im. Sobieskiego w Krakowie. W latach licealnych zapisał się do Towarzystwa Miłośników Historii i Zabytków Krakowa i do Towarzystwa Przyjaciół Sztuk Pięknych. W 1969 ukończył studia z historii sztuki na Uniwersytecie Jagiellońskim. Uczestniczył też w wykładach z historii. Pod kierunkiem Adama Bochnaka obronił pracę pt. "Architektura i urządzenie wnętrz pałacu biskupiego w Krakowie". 
W 1972 r. obronił pracę doktorską pt. "Mecenat kulturalny i artystyczny mieszczaństwa krakowskiego w XVII w." pod kierunkiem Janiny Bieniarzówny. Tytuł doktora nadano mu w styczniu następnego roku. W 1974 został zatrudniony jako starszy asystent w krakowskiej Wyższej Szkole Pedagogicznej. Od 1977 był na tej uczelni adiunktem. Prowadził zajęcia z historii Polski na tle kulturowym, seminarium magisterskie z dziejów sztuki i kultury, wykłady na studiach podyplomowych. 
W 1980 r. uzyskał stopień doktora habilitowanego na WSP na podstawie rozprawy "Katedra Wawelska w XVII w." W tym samym roku został mianowany docentem. W 1991 zakończył pracę na WSP . Równolegle z pracą na uczelni pedagogicznej prowadził też zajęcia na Papieskiej Akademii Teologicznej.
Przez wiele lat współpracował z Instytutem Historii oraz Instytutem Sztuki PAN. W latach 1976-1988 współpracował z redakcją Polskiego Słownika Biograficznego, publikując głównie biogramy artystów. W 2009 został powołany do Społecznego Komitetu Odnowy Zabytków Krakowa. Od 1974 przez ponad 40 lat zajmował się szkoleniem przewodników po Krakowie. Był ekspertem w programach popularnonaukowych Telewizji Polskiej ("Kraków mało znany") i TV Kraków ("Sensacje z przeszłości"; "Tajemnice starego Krakowa").
Mieszkał w Krakowie przy ul. Łobzowskiej. 16 czerwca 2015 został pochowany w Alei Zasłużonych na krakowskich Rakowicach
Twórczość.
Był autorem łącznie ponad 1300 publikacji naukowych, popularnonaukowych i prasowych. W 1976 wydał "Krakowską katedrę na Wawelu", poprzedzoną wstępem Karola Wojtyły. W 1977 ukazało się pierwsze wydanie wielokrotnie wznawianych "Grobów królewskich w Krakowie". W latach 80. do najgłośniejszych jego publikacji książkowych należały te poświęcone Kopcowi Kościuszki, regaliom królewskim i Skałce. Opracowywał teksty do krakowskich albumów Adama Bujaka. W 1986 wspólnie z Janem Kracikiem wydali popularną książkę pt. "Hultaje, złoczyńcy i wszetecznice w dawnym Krakowie". Był autorem kilku tomów z serii "Dzieje Narodu i Państwa Polskiego". W 1993 ukazał się klasyczny "Przewodnik po zabytkach i kulturze Krakowa". W następnych latach wydał m.in. prace o Wicie Stwoszu, Kościele Mariackim czy kościele św. Floriana, wielokrotnie też modyfikował, rozszerzał i poprawiał swoje starsze publikacje przy okazji kolejnych edycji. Swoje artykuły publikował m.in. w „Roczniku Krakowskim”, „Studiach Historycznych” i „Biuletynie Historii Sztuki”. Od 1998 do 2013 współpracował z „Dziennikiem Polskim”, pisząc głównie do sobotnich wydań gazety. Od 1975 do 1982 i następnie od 1992 do 1997 pisał do „Echa Krakowa”.
Nagrody.
Laureat nagród, m.in. w 1990 otrzymał Nagrodę Miasta Krakowa, we wrześniu 1995 Nagrodę „Krakowska Książka Miesiąca” (za książkę "Wawel i Skałka. Panteony polskie").

</doc>
<doc id="114588" url="https://pl.wikipedia.org/wiki?curid=114588" title="Teoria katastrof">
Teoria katastrof

Teoria katastrof (teoria morfogenezy, teoria przejść nieciągłych) – dział matematyki, zajmujący się systemami dynamicznymi, w szczególności sytuacjami, gdy ciągła zmiana parametru kontrolnego prowadzi do jakościowych zmian zachowania systemu. Jej autorem jest francuski matematyk René Thom, a wybitnym propagatorem Erik Christopher Zeeman. Teoria katastrof znajduje zastosowanie w fizyce i technice, a także w socjologii, ekonomii, lingwistyce i in. 
Teorię katastrof próbowano stosować do opisu zachowań społecznych, lecz z małym skutkiem. Sprawdziła się natomiast w zastosowaniach technicznych.
Katastrofy w ekonomii.
Przykłady zjawisk ekonomicznych modelowanych za pomocą katastrof:
Katastrofa wierzchołka
Katastrofa motyla

</doc>
<doc id="114590" url="https://pl.wikipedia.org/wiki?curid=114590" title="Dziennik Polski">
Dziennik Polski

Dziennik Polski – pismo codzienne wydawane od 4 lutego 1945 przez Spółdzielnię Wydawniczą „Czytelnik”, od 1991 przez Wydawnictwo Jagiellonia SA, od 2011 przez Polska Press sp. z o.o.
Historia.
W 1965 roku Dziennik Polski obchodził 20. rocznicę powstania. Z tej okazji za zgodą obu Rad Narodowych zaplanowano dodatkowe losowanie Lajkonika. Losowanie odbyło się 25 stycznia 1965 roku podczas zorganizowanej w Filharmonii imprezy "Parada Przyjaciół". Z tej okazji gazeta publikowała specjalne kupony, które należało starannie wyciąć (po linii) i opłacić kwotą 10 złotych w punktach odbioru Lajkonika. Na kuponach było 28 liczb. Wygrywały kupony z poprawnymi 6, 4 i 5 skreśleniami. Na nagrody przeznaczono połowę dochodów, pozostałe środki wpłacono na fundusz budowy Hali XX–lecia. W losowaniu wzięło udział ponad 66 tysięcy kuponów, a na nagrody przeznaczono ponad 300 tysięcy złotych. Numery wylosował Zdzisław Dudzik, „autentyczny Lajkonik” w stroju tatarskim. W losowaniu była jedna wygrana szóstka, 132 piątki i ponad 3 tysiące czwórek. Zaproponowana przez czytelników Dziennika Polskiego akcja nie podejmowania wypłat za nagrody (nie odebrano ich za 379 wygranych czwórek i 4 piątek) podniosła wysokość wpłaty na rzecz Hali XX-lecia o ponad 13 tysięcy złotych. Całość wpłaty wyniosła 250 tysięcy złotych. Hala nie powstała. W listopadzie 1971 roku podczas dyżuru w ramach akcji Dziś pytanie–jutro odpowiedź zapytał o to jeden z czytelników. W Gazecie Krakowskiej ukazała się odpowiedź na pytanie. Budowa hali nie znalazła się w planach na „najbliższą pięciolatkę”. Wydział Kultury Narodowej m. Krakowa poinformował, że jej rolę częściowo przejmie budowany Dom Kultury (obecnie NCK). 
Planowane jako pismo o zasięgu ogólnopolskim, początkowo ograniczono do regionu krakowskiego oraz rzeszowskiego. Obecnie ukazuje się sześć wydań lokalnych na terenie województwa małopolskiego. Do każdego wydania, od poniedziałku do soboty, dołączany jest dodatek tematyczny.
W raporcie Instytutu Monitorowania Mediów z maja 2008 jest najczęściej cytowanym tytułem prasowym z województwa małopolskiego.
Istotne zmiany w strukturze gazety zostały przeprowadzone jesienią 2008 roku przez zespół kierowany przez Tomasza Maciejowskiego (wówczas dyrektora zarządzającego Wydawnictwa Jagiellonia SA) oraz Piotra Legutkę (ówczesnego redaktora naczelnego gazety). Zmiany obejmowały m.in. zamknięcie nierentownych projektów (wydanie niedzielne, edycja podkarpacka), uporządkowanie gazety i ujednolicenie layoutów, wprowadzenie koloru na wszystkie strony, stworzenie czytelnego podziału gazety na sekcje i dodatki tematyczne. Projekt nowego układu został przygotowany przez dyrektora artystycznego Tomasza Bocheńskiego, przy współpracy z Tonym Suttonem, kanadyjskim doradcą ds. mediów, prezesem News Design Associates Inc. Zmiany wsparła intensywna akcja promocyjna na terenie Małopolski, co pozwoliło podtrzymać spadającą wówczas sprzedaż egzemplarzową. Równocześnie wystartował nowy, rozbudowany serwis internetowy „Dziennika Polskiego”.
Nie uchroniło to jednak „Dziennika Polskiego” przed zmianami właścicielskimi. Dotychczasowy wydawca, Wydawnictwo Jagiellonia SA, postanowiło sprzedać tytuł koncernowi Polskapresse, wydawcy m.in. największego konkurenta lokalnego, „Gazety Krakowskiej”. Transakcję zrealizowano w czerwcu 2011 roku. W listopadzie 2011 roku nowy właściciel przeniósł siedzibę redakcji z Pałacu Prasy przy ul. Wielopole 1 do lokalu przy al. Pokoju. W lutym 2012 r. redaktorem naczelnym pisma został Marek Kęskrawiec.

</doc>
<doc id="114592" url="https://pl.wikipedia.org/wiki?curid=114592" title="Interwencja kryzysowa">
Interwencja kryzysowa

Interwencja kryzysowa, jako forma pomocy psychologicznej, polega na kontakcie terapeutycznym, skoncentrowanym na problemie wywołującym kryzys, czasowo ograniczonym, w którym dochodzi do konfrontacji osoby z kryzysem i do jego rozwiązania. Redukcja symptomów i przywrócenie równowagi psychicznej zapobiega dalszej dezorganizacji (W. Badura-Madej, 1996). Interwencja kryzysowa to działalność prewencyjna, związaną z prewencją wtórną – zapobieganiem pogłębianiu się patologii w konsekwencji nierozwiązanych kryzysów. Prewencja pierwotna to zapobieganie rozwojowi kryzysów i patologizacji w wymiarze ogólnospołecznym.
Klasyczny model interwencji kryzysowej polega na zapewnieniu wsparcia emocjonalnego, poczucia bezpieczeństwa, zredukowaniu lęku.
Pojęcie kryzysu i interwencji kryzysowej coraz częściej gości w praktyce psychologicznej. Terapeuci pomagający ludziom w trudnych sytuacjach uważają, że jest to najlepszy moment na udzielenie pomocy i wsparcia. Takie sytuacje niosą w sobie nadzieję na zmianę i rozwój. W praktyce psychoterapii uzależnienia i współuzależnienia w ostatnich latach również funkcjonował termin "interwencja kryzysowa". Związany on był z metodą opisaną przez V. Johnsona i spopularyzowaną przez dr Wandę Sztander. Metoda ta zakładała przygotowanie bliskich osób z otoczenia alkoholika do rozmowy, która konfrontowała go ze skutkami picia. Interwencja taka jest więc spiętrzeniem (sprowokowaniem) kryzysu, w którym jedynym konstruktywnym wyjściem jest podjęcie leczenia odwykowego. Alkoholik znajduje się więc przed interwencją w zupełnie innej sytuacji psychologicznej niż osoba przeżywająca kryzys. Dlatego właściwiej będzie nazywać to oddziaływanie interwencją wobec alkoholika, czy motywowaniem go do leczenia.
Zapoznając się z teorią i praktyką interwencji kryzysowej, należy ustalić znaczenia takich terminów jak: kryzys i interwencja kryzysowa. Potoczne kryzys rozumie się jako okres przełomu, przesilenia, decydujących zmian. W języku angielskim termin ten zawiera dodatkowo takie cechy jak: nagłość, urazowość i negatywne przeżycia. Tak więc kryzys to moment rozstrzygający, punkt zwrotny, okres przełomu.
Rodzaje kryzysów.
Według teoretyków kryzysu powinno wystąpić kilka cech, które pozwolą nam go rozpoznać. Są to: obecność ostrego wydarzenia krytycznego lub przewlekłego stresu, odczuwanie wydarzenia jako nieoczekiwanego, spostrzeganie sytuacji jako utraty lub zagrożenia, poczucie niepewności, co do przyszłości, poczucie utraty kontroli, nagłe naruszenie rutynowych sposobów zachowania, stan napięcia emocjonalnego trwający przez jakiś czas, konieczność zmiany dotychczasowych sposobów funkcjonowania. Podsumowując: kryzys, (według Geralda Caplana amerykańskiego psychiatry jednego z twórców interwencji kryzysowej, który opracował schemat przebiegu reakcji kryzysowej), to sytuacja, która powstaje wtedy, gdy jakaś osoba na drodze do osiągnięcia ważnych celów życiowych napotyka przeszkody i nie jest w stanie tych przeszkód przezwyciężyć za pomocą dotychczasowych metod rozwiązywania problemów; kryzys powoduje, iż osoba traci równowagę w jakiej się znajduje i wchodzi w stan braku równowagi i dezorganizacji.
Jak przebiega kryzys?
Najczęściej trudne sytuacje, zagrażające życiu i zdrowiu człowieka są sprawdzianem dojrzałości. Większość kryzysów, które przeżywamy, jesteśmy w stanie rozwiązać sami, bez pomocy z zewnątrz. Niektórzy autorzy twierdzą, że im człowiek wrażliwszy i inteligentniejszy, tym więcej kryzysów przeżywa. Jednak niektóre z nich, zwłaszcza kryzysy egzystencjalne (dotyczące sensu życia), jeśli występują wraz z dużym zagrożeniem suicydalnym, wymagają profesjonalnej interwencji.
Czym jest więc interwencja? Potoczne rozumienie oznacza włączanie się, wtrącanie się w jakąś sprawę; wywieranie wpływu na kogoś w jakiejś sprawie w celu uzyskania określonego efektu (Słownik Wyrazów Obcych PWN 1999). Dla nas najważniejsze jest rozumienie interwencji kryzysowej jako działania wobec osoby przeżywającej kryzys psychologiczny. Czyli jest to działanie psychologiczne mające na celu przywrócenie równowagi.
Interwencja kryzysowa jest to działanie doraźne, krótkoterminowe, zmierzające do udzielenia natychmiastowej pomocy osobom znajdującym się w sytuacji kryzysowej. Formy organizacyjne obejmują między innymi: telefony zaufania, zespoły interwencji kryzysowej, krótkotrwałą hospitalizację. Pomoc obejmuje krótkotrwałą psychoterapię, farmakoterapię, pomoc prawną, socjalną, materialną oraz ułatwianie kontaktów z innymi instytucjami (Encyklopedyczny Słownik Psychiatrii PZWL 1986).
Klasyczny model interwencji kryzysowej polega na zapewnieniu wsparcia emocjonalnego, poczucia bezpieczeństwa, zredukowaniu lęku. W interwencji kryzysowej istotne jest empatyczne, a zarazem praktyczne odpowiedzenie na potrzeby osoby w kryzysie. Ważne, aby podejmując się pomocy osobie w kryzysie, mieć na uwadze następujące zasady:
Po pierwsze: należy być z tą osobą. Jeżeli nie mamy czasu, jeżeli nie mamy możliwości być dłużej, to nie powinniśmy podejmować interwencji. Czas interwencji jest nieograniczony we wstępnej fazie. Kontakty powinny być intensywne. Powinniśmy pracować do skutku, czyli do ustalenia jakiegoś sposobu postępowania.
Po drugie: w niektórych sytuacjach należy być dyrektywnym. Osoba w kryzysie nie jest w stanie sama rozwiązać swoich problemów. Nie widzi swej sytuacji z metapoziomu. Koncentrujemy się na problemach "tu i teraz".
Po trzecie: osoba pomagająca powinna okazywać maksymalny poziom empatii. Powinna popatrzeć na świat osoby w kryzysie z jej punktu widzenia. Zobaczyć jej trudności oraz zasoby pomocne w rozwiązaniu problemu.
Po czwarte: osoba pomagająca osobom w kryzysie powinna uczyć nowych rozwiązań, a nie dawać gotowe recepty.
Jak przebiega interwencja kryzysowa?
Krok I. Prośba o pomoc..
Osoba w kryzysie poszukuje pomocy. Należy odebrać jej sygnały, usłyszeć jej wołanie.
Krok II. Analiza sytuacji powodującej kryzys.
Terapeuta analizuje jej aktualne funkcjonowanie w relacji z sobą, z innymi, w domu, w pracy. Analizuje aktualne cele, wartości.
Pytania klucze: jak wygląda twój dzień? Jakich masz znajomych, przyjaciół? Co myślisz o sobie? Co dla Ciebie jest ważne w życiu? Jakie uczucia najczęściej przeżywasz?
Krok III. Rozpoznanie strategii i działań, które podejmowane były przez osobę w kryzysie.
Terapeuta analizuje wszystkie możliwe działania, które podejmowała osoba w kryzysie i efekty tych działań. Należy dowiedzieć się jak wygląda dotychczasowy schemat rozwiązywania problemów. Jakie towarzyszą temu schematy poznawcze, emocjonalne i behawioralne.
Pytania klucze: Jak dotychczas radziłeś sobie z trudnościami? Jakie były efekty twoich działań? W jaki sposób radziłeś sobie w podobnych sytuacjach?
Krok IV. Sprawdzenie możliwych, preferowanych rozwiązań.
Terapeuta sprawdza co jest celem osoby w kryzysie. Na ile preferowany jest ten cel oraz czy dana osoba w jakiś sposób już podobne rzeczy realizowała.
Pytania klucze: Czy były takie chwile w twoim życiu, że udawało ci się realizować choćby część z tych celów? W jaki sposób udawało ci się "to" zrobić? Co takiego musiałoby się zdarzyć, abyś częściej "to" robił? Co będziesz robił, kiedy ten problem zostanie rozwiązany?
Krok V. Nauczenie nowych strategii postępowania.
Terapeuta powinien nauczyć nowego sposobu widzenia świata, rozwiązywania problemów oraz zachowania się. Niezbędne są tutaj treningi zachowań konstruktywnych. Osoba w kryzysie ma dzięki nam zobaczyć swój problem z metapoziomu. Wykorzystać wszystkie swoje zasoby.
Krok VI. Kontrakt na uczenie się nowych zachowań i wdrażanie nowej strategii.
Na tym etapie terapeuta doprowadza do końca swoją interwencję. Osoba wspomagana powinna dalej sama wdrażać w codziennym życiu nowe strategie. Jest to sprawdzian działania przeorientowanych mechanizmów obronnych oraz nowych schematów postępowania.

</doc>
<doc id="114594" url="https://pl.wikipedia.org/wiki?curid=114594" title="Traktat waszyngtoński">
Traktat waszyngtoński



</doc>
<doc id="114596" url="https://pl.wikipedia.org/wiki?curid=114596" title="Adelaide (ujednoznacznienie)">
Adelaide (ujednoznacznienie)



</doc>
<doc id="114599" url="https://pl.wikipedia.org/wiki?curid=114599" title="Sambwa Pida N’Bagui">
Sambwa Pida N’Bagui

Sambwa Pida N’Bagui (ur. 12 listopada 1940, zm. 4 marca 1998), polityk Demokratycznej Republiki Konga (Zairu), były premier.
Pochodził z ludu Bantu. Studiował ekonomię na uniwersytecie w Brukseli. Pracował w administracji rządowej, po dojściu do władzy Mobutu Sese Seko został członkiem rządzącego ugrupowania Ludowy Ruch Rewolucji. W latach 70. kierował Bankiem Zairu, następnie był m.in. ministrem ekonomii i przemysłu, ministrem planowania i budżetu. Od marca do listopada 1988 pełnił funkcję premiera (I komisarza).

</doc>
<doc id="114600" url="https://pl.wikipedia.org/wiki?curid=114600" title="Sambwa Pida Nbagui">
Sambwa Pida Nbagui



</doc>
<doc id="114603" url="https://pl.wikipedia.org/wiki?curid=114603" title="Sołtys Wąchocka">
Sołtys Wąchocka

Sołtys Wąchocka – jedyna indywidualna postać z dowcipów o Wąchocku (obok bohatera zbiorowego, jakim są wąchocczanie). Na jego cześć nawet wzniesiono w tej miejscowości pomnik, odsłonięty 28 czerwca 2003.
Drukiem ukazało się kilka tomików dowcipów o Wąchocku i jego sołtysie. Są one zbudowane według tego samego schematu: pytanie i odpowiedź. Pytanie zaczyna się zwykle od "Dlaczego w Wąchocku...?" lub "Dlaczego sołtys w Wąchocku...?", na przykład:
W 1994 Wąchock odzyskał prawa miejskie i urząd wójta został zastąpiony urzędem burmistrza. Towarzystwo Przyjaciół Wąchocka wymyśliło więc postać honorowego sołtysa Wąchocka, który wybierany jest tradycyjnie od tamtego roku. Obecnie funkcję tę pełni Marek Samsonowski, członek Partii Dobrego Humoru.

</doc>
<doc id="114605" url="https://pl.wikipedia.org/wiki?curid=114605" title="Atak kryptologiczny">
Atak kryptologiczny

Atak kryptologiczny – próba odczytania informacji zaszyfrowanej bez znajomości pełnego zespołu potrzebnych do tego informacji, inna próba wrogiego wykorzystania protokołu krytpograficznego celem uzyskania informacji, do których nie jest się autoryzowanym, lub innego oszustwa, jak np. możliwości cyfrowego podpisania się z fałszywą tożsamością itp. 
Ponieważ w praktyce można założyć, że podczas łamania szyfrogramu pewne informacje zwykle są dostępne, co najmniej jest to sama zaszyfrowana wiadomość (szyfrogram, krypt), zwykle także znany jest algorytm szyfrowania, wyróżnia się następujące ogólne rodzaje ataków kryptologicznych (w zasadzie w kolejności od najtrudniejszych do najłatwiejszych do przeprowadzenia):
Skuteczny atak na jakikolwiek szyfr zwykle wykorzystuje techniki należące do wielu rodzajów ataków. I tak startując od przechwyconego szyfrogramu oceniamy w pierwszej kolejności możliwe algorytmy szyfrowania, które posłużyły do wygenerowania kryptu. Jednocześnie zwykle prowadzimy dalszy nasłuch, tak aby uzyskać większa ilość informacji, w tym szyfrogramów (ale nie tylko, istotne mogą być także inne informacje, ich określeniem zajmuje się sztuka inwigilacji). Tym samym z kategorii pierwszej przesuwamy się przez drugą do trzeciej, a czasem do czwartej. Czasami możliwe jest nakłonienie osoby do przesłania pewnej informacji w sposób zaszyfrowany, co powoduje, że możemy zastosować metody z kategorii piątej.
Historia kryptografii dowodzi, że nie ma w praktyce absolutnie bezpiecznych protokołów kryptograficznych. Nawet zastosowanie matematycznie bezpiecznego algorytmu szyfrowania nadal obciążone jest ryzykiem niewłaściwego użycia, niechlujności czy błędu człowieka. Współczesne algorytmy szyfrowania oferują teoretycznie bardzo wysoki poziom bezpieczeństwa, jednak należy pamiętać o następujących faktach:
Znane są przypadki złamania nawet „absolutnie bezpiecznych” kryptosystemów, jak np. projekt Venona, w którym dzięki błędowi człowieka złamano rzekomo absolutnie bezpieczny szyfr, tzw. one time pad.

</doc>
<doc id="114607" url="https://pl.wikipedia.org/wiki?curid=114607" title="Ceará">
Ceará

Ceará (wym. []) – jeden z 26 stanów Brazylii, (+ Dystrykt Federalny) położony w Regionie Północno-Wschodnim. Od zachodu graniczy ze stanem Piauí, od południa ze stanem Pernambuco, od wschodu ze stanami Paraíba i Rio Grande do Norte, północną granicę stanowi Ocean Atlantycki. Stolicą stanu jest Fortaleza.
W 2010 roku stan zamieszkiwało 8 452 381 osób; dla porównania, w 1970 było ich 4 440,3 tys. W 2014 roku stanowisko gubernatora stanu objął Camilo Santana.
Większość powierzchni jest wyżynno-górzysta (Wyżyna Brazylijska), na wybrzeżu występują niziny. Na większości obszaru klimat podrównikowy suchy, pora deszczowa trwa od października do grudnia. Roczna suma opadów waha się od 1600 mm na wybrzeżu po 400 mm w interiorze. Najwięcej opadów występuje od marca do maja. Średnie roczne temperatury wynoszą od 26 do 28 °C, w interiorze do 30–32 °C. Roślinność w interiorze rzadka, występuje "caatinga".
W 1884 roku Ceará był pierwszym brazylijskim stanem, w którym uwolniono wszystkich niewolników, którzy w XVIII wieku zajmowali się pracą na plantacji trzciny cukrowej. Nadal jest ona uprawiana, ale straciła na znaczeniu. Poza nią w Ceará uprawia się bawełnę, nanercze, maniok jadalny, kopernicję – z której pozyskuje się karnaubę, "Licania rigida" (złotośliwowate; z "L. rigida" wytwarzany jest olej), owoce i warzywa; występuje hodowla bydła. Do zasobów naturalnych stanu należy miedź, mangan, wapień i gips, dawniej także beryl i tytan (lata 70. XX wieku).
Największe miasta w stanie Ceará.
Największe miasta w stanu Ceará według liczebności mieszkańców (stan na 2013 rok):

</doc>
<doc id="114608" url="https://pl.wikipedia.org/wiki?curid=114608" title="Grodzisław">
Grodzisław

Grodzisław, Grodzsław – staropolskie imię męskie. Składa się z członu "Grodz(i)-" ("grodzić, otaczać płotem") i "-sław" ("sława").
Grodzisław imieniny obchodzi 10 kwietnia i 12 października.

</doc>
<doc id="114610" url="https://pl.wikipedia.org/wiki?curid=114610" title="Grodzisława">
Grodzisława

Grodzisława - imię żeńskie pochodzenia słowiańskiego, nienotowane w formie żeńskiej w źródłach staropolskich. Imię żeńskie od imienia Gromisław.
Grodzisława imieniny obchodzi 12 października.

</doc>
<doc id="114611" url="https://pl.wikipedia.org/wiki?curid=114611" title="Antoni Barwiński">
Antoni Barwiński

Antoni Tadeusz Barwiński (ur. 9 czerwca 1923 w Jaśle, zm. 5 stycznia 2005 w Tarnowie) – piłkarz, reprezentant Polski.
Był jednym z najbardziej znanych piłkarzy w dziejach sportu tarnowskiego, grał na pozycji prawego obrońcy. Jako pierwszy piłkarz Tarnovii wystąpił w reprezentacji Polski, kiedy po serii pozytywnych recenzji za mecze w walce o miejsce w ekstraklasie został powołany przez trenera Wacława Kuchara i kapitana Henryka Reymana na spotkanie z Rumunami 19 lipca 1947. W kadrze dość niespodziewanie zajął miejsce słynnego Władysława Szczepaniaka.
W tym samym roku świętował awans z Tarnovią do I ligi; występy w ekstraklasie trwały jeden sezon (26 meczów i 2 gole Barwińskiego), Tarnovia zajęła 11. miejsce i pożegnała się z najwyższą klasą rozgrywkową.
W reprezentacji Polski rozegrał 17 spotkań w latach 1947-1950. W 1947 obok debiutanckiego meczu z Rumunią grał przeciwko Jugosławii i ponownie Rumunii, w 1948 – z Bułgarią, Czechami, Danią, Jugosławią, Węgrami, Rumunią i Finlandią, w 1949 – z Danią, Węgrami, Bułgarią, Albanią, w 1950 – z Albanią, Rumunią i Węgrami. Pożegnalny mecz rozegrał 4 czerwca 1950, chociaż jeszcze na jesieni tego roku był rezerwowym na spotkaniu reprezentacji z Bułgarią.
Występował także w barwach drugiego tarnowskiego klubu, Unii.

</doc>
<doc id="114612" url="https://pl.wikipedia.org/wiki?curid=114612" title="Gracjan (imię)">
Gracjan (imię)

Gracjan – imię męskie pochodzenia łacińskiego. Wywodzi się od gentilicium "Gratius", utworzonego od rzeczownika "gratia" (łaska, uczynność, usłużność, wdzięk). Wśród imion nadawanych nowo narodzonym dzieciom Gracjan w 2017 r. zajmował 85. miejsce w grupie imion męskich. W 2022 imię to nosiło 14014 obywateli Rzeczypospolitej Polskiej (135. miejsce wśród imion męskich). 
Gracjan imieniny obchodzi 23 października. Szeroko znana data 18 grudnia to w rzeczywistości imieniny mało znanego w Polsce imienia Kacjan. 
Znane osoby noszące imię Gracjan:
Żeński odpowiednik: Gracjana, Gracjanna.

</doc>
<doc id="114614" url="https://pl.wikipedia.org/wiki?curid=114614" title="Atak w oparciu o słabość algorytmu">
Atak w oparciu o słabość algorytmu

Atak w oparciu o słabość algorytmu – najważniejszy, podstawowy rodzaj ataku kryptologicznego. Polega na wykorzystaniu słabości algorytmu szyfrowania, przez co uzyskuje się pewną wiedzę na temat zaszyfrowanego tekstu, co zwykle pozwala przeprowadzić następne kroki w deszyfracji aż do częściowego lub całkowitego odtworzenia informacji. 

</doc>
<doc id="114615" url="https://pl.wikipedia.org/wiki?curid=114615" title="Atak statystyczny">
Atak statystyczny

Ataki statystyczne – zespół ataków na szyfry, których wspólną cechą jest wykorzystanie informacji statystycznych na temat struktury tekstu jawnego. Historycznie najstarszym przykładem takiego ataku jest np. wykorzystanie następującego sposobu:
Inne metody mogą polegać na poszukiwaniu takich statystycznych własności tekstu jawnego, które pomimo zastosowania algorytmu szyfrowania ukrywającego częstości znaków tekstu jawnego nadal są możliwe do odtworzenia na podstawie szyfrogramu (porównaj: test kappa, mutual information, entropia)
Współcześnie ataki tego rodzaju są niezmiernie ważne i popularne, a to z następujących powodów:
Kryptoanaliza statystyczna.
Zbiór metod kryptoanalitycznych opierających się na fakcie nierównomiernego występowania poszczególnych liter i sylab w językach naturalnych. Powoduje to również nierównomierny rozkład liter i zlepków literowych w tekście zaszyfrowanym.
Na ataki z tej grupy podatne są szczególnie szyfry podstawieniowe.
Obecnie historyczna wersja kryptoanalizy statystycznej ma marginalne znaczenie ze względu na praktyczne wycofanie z użycia szyfrów podatnych na łamanie tymi metodami. Jednak metody statystyczne w kryptoanalizie przeżywają swój renesans ze względu na znaczne ilości informacji, jakie są szyfrowane współcześnie. Daje to olbrzymie próbki statystyczne umożliwiające ataki kryptoanalityczne, co nie byłoby możliwe w wypadku szyfrogramów składających się jedynie z kilkuset znaków.
Typowymi przykładami są: analiza entropii, analiza współinformacji (mutual information), poszukiwanie kolizji. Kryptoanaliza statystyczna jest obecnie podstawowym narzędziem służącym sprawdzaniu jakości algorytmów szyfrujących.

</doc>
<doc id="114616" url="https://pl.wikipedia.org/wiki?curid=114616" title="Ahimsa (zespół muzyczny)">
Ahimsa (zespół muzyczny)

Ahimsa – polska grupa sceny niezależnej powstała w 1989 roku, w Warszawie, nazwa pochodzi od odmiany filozofii hinduistycznej. Założycielami zespołu byli Tomek Grewiński (instrumenty perkusyjne) i Tomek Sierajewski (gitara), wkrótce do zespołu dołączył brat Grewińskiego, Mirosław Grewiński (gitara basowa).
Przez dłuższy okres zespół poszukiwał wokalisty, jeden z przejściowych nabytków Paweł Krawczyk został następnym gitarzystą grupy. Dopiero w 1993 r. do zespołu przyłączył się na stałe wokalista Andrzej Mazurowski. Zespół wziął udział w Przystanku Woodstock i często koncertował za granicą. Autorką niektórych tekstów grupy jest Kayah, była życiowa partnerka Tomka „Tomika” Grewińskiego. Obecnie jest on jej managerem. Z kolei Paweł Krawczyk gra obecnie w zespole Hey, a Tomek Sierajewski w zespołach Elvis Deluxe i The Black Tapes. Andrzej Mazurowski w latach 1997–2008 był dziennikarzem TVP. Pracował m.in. dla Panoramy, Teleexpressu i Monitora Wiadomości.

</doc>
<doc id="114621" url="https://pl.wikipedia.org/wiki?curid=114621" title="Gaudenty (imię)">
Gaudenty (imię)

Gaudenty – imię męskie pochodzenia łacińskiego, wywodzące się od słowa "gaudens, -tis ", 'radujący się', oznaczającego „człowieka o radosnym usposobieniu”. 
Patronem imienia jest m.in. św. Gaudenty (biskup Brescii), wspominany 25 października.
Oboczną formą imienia jest Gaudencjusz.
Żeńską formą imienia jest Gaudencja.
Gaudenty imieniny obchodzi 22 stycznia, 12 lutego, 19 czerwca, 25 sierpnia, 14 października i 25 października.
Znane osoby noszące imię Gaudenty:
Zobacz też: 

</doc>
<doc id="114622" url="https://pl.wikipedia.org/wiki?curid=114622" title="Edward Hejdukiewicz">
Edward Hejdukiewicz

Edward Gabriel Hejdukiewicz (ur. w Mińsku Litewskim, zm. 1 stycznia 1932 w osadzie Krzywucha – powiat Dubno) – polski dowódca wojskowy, pułkownik armii rosyjskiej oraz tytularny generał dywizji Wojska Polskiego. Odznaczony Orderem Virtuti Militari.
Życiorys.
Urodził się w rodzinie Mikołaja i Marii z domu Fink. Ukończył kurs w Korpusie Kadetów w Jarosławiu oraz Wileńską Szkołę Junkrów Piechoty. Służył w armii rosyjskiej, od 1887 był oficerem zawodowym piechoty. Jako dowódca kompanii walczył w wojnie rosyjsko-japońskiej 1904–1905. W 1910 ukończył szkołę strzelań w Oranienburgu i objął stanowisko dowódcy batalionu. W lipcu 1914 został awansowany do stopnia podpułkownika. Dowodził batalionem na froncie, następnie objął dowództwo pułku piechoty. Pułkownik z 1915. Walczył na frontach I wojny światowej, m.in. jako dowódca 56 pułku piechoty. Odznaczył się w boju, był kilkakrotnie ranny i kontuzjowany.
Od 2 listopada 1917 był dowódcą 3 pułku strzelców w I Korpusie Polskim w Rosji (gen. Dowbora-Muśnickiego). Za walki pod Bobrujskiem w lutym 1918 został odznaczony Krzyżem Srebrnym Orderu Virtuti Militari. W 1918 był dowódcą polskiej samoobrony i komendantem placu w Odessie. W czerwcu 1918 współorganizował w Odessie 4 Dywizję Strzelców Polskich gen. Żeligowskiego, w której był przewodniczącym sądu, i z którą przybył do Polski.
Od czerwca do grudnia 1919 dowodził 12 pułkiem strzelców (później: 54 pułk Strzelców Kresowych) armii gen Hallera i krótko – 24 Brygadą Piechoty. Od grudnia 1919 do sierpnia 1920 sprawował stanowisko dowódcy Ekspozytury Okręgu Generalnego Lublin w Kowlu. Następnie do listopada był okręgowym inspektorem Armii Ochotniczej w Lublinie, a potem – do kwietnia 1921 – dowódcą XXVIII Brygady Piechoty Wielkopolskiej. Od kwietnia do września dowodził 20 Dywizją Piechoty. Później – do marca 1923 był zastępcą dowódcy Okręgu Korpusu IX w Brześciu. Uczestniczył w wojnie polsko-bolszwickiej, dowodząc XXVIII Brygadą Piechoty i 2 Dywizją Litewsko-Białoruską.
14 października 1920 zatwierdzono go w stopniu generała podporucznika z dn. 1 kwietnia 1920. 3 maja 1922 został zweryfikowany w stopniu generała brygady ze starszeństwem z dniem 1 czerwca 1919. Od marca 1923 do maja 1927 wchodził w skład Oficerskiego Trybunału Orzekającego. 5 lutego 1927 został mianowany tytularnym generałem dywizji z dniem przeniesienia w stan spoczynku – 30 kwietnia 1927. Zmarł 1 stycznia 1932 we wsi Pogorzelec w powiecie dubieńskim (według innego źródła w osadzie Krzywucha).

</doc>
<doc id="114628" url="https://pl.wikipedia.org/wiki?curid=114628" title="German (imię)">
German (imię)

German – imię męskie pochodzenia łacińskiego. Wywodzi się od nazwy "Germanus" pochodzącej od nazwy etnicznej "Germania"; istnieje także słowo łacińskie "germanus" – „rodzony, spokrewniony z kimś”. 
Odpowiednik żeński: Germana 
Polsce imię odnotowano już w średniowieczu. Istnieje około trzydziestu świętych patronów tego imienia. Ze względu na podobne brzmienie imię mylone jest niekiedy z imieniem Herman.

</doc>
<doc id="114629" url="https://pl.wikipedia.org/wiki?curid=114629" title="Germanik (imię)">
Germanik (imię)

Germanik - imię męskie pochodzenia łacińskiego, oznaczające "pochodzący z Germanii". Patronem tego imienia jest św. Germanik, żyjący w I/II wieku. 
Germanik imieniny obchodzi 19 stycznia i 11 października.
Zobacz też:

</doc>
<doc id="114631" url="https://pl.wikipedia.org/wiki?curid=114631" title="Gościmir">
Gościmir

Gościmir, Gościmiar – staropolskie imię męskie. Składa się z członu "Gości-" ("gościć", "gość") "-mir" ("pokój, spokój, dobro"). Mogło zatem oznaczać "ten, u którego gości spokój" lub in. 
Gościmir imieniny obchodzi 15 marca i 18 grudnia.
Staropolskie zdrobnienia od Gościmira i innych podobnie zaczynających się imion męskich: 

</doc>
<doc id="114632" url="https://pl.wikipedia.org/wiki?curid=114632" title="Gościsław">
Gościsław



</doc>
<doc id="114633" url="https://pl.wikipedia.org/wiki?curid=114633" title="Gościsława">
Gościsława

Gościsława – staropolskie imię żeńskie. Składa się z członu "Gości-" ("gościć", "gość") i "-sława" ("sława"). Mogło zatem oznaczać "ta, u której gości sława" lub in. Jego formę pochodną mogło stanowić m.in. imię Gosława. W źródłach polskich poświadczone od XIII wieku (1265 rok).
Męski odpowiednik: Gościsław
Gościsława imieniny obchodzi 15 października.

</doc>
<doc id="114635" url="https://pl.wikipedia.org/wiki?curid=114635" title="Gosław (imię)">
Gosław (imię)

Gosław – staropolskie imię męskie; forma skrócona takich imion, jak Godzisław, Gorzysław lub Gościsław.
Gosław imieniny obchodzi 18 kwietnia, 1 grudnia, 27 grudnia i 29 grudnia.
Żeński odpowiednik: Gosława
Miejscowości pochodzące od imienia.
Od tego imienia pochodzą nazwy:

</doc>
<doc id="114636" url="https://pl.wikipedia.org/wiki?curid=114636" title="Gawryła">
Gawryła



</doc>
<doc id="114637" url="https://pl.wikipedia.org/wiki?curid=114637" title="Godzisława">
Godzisława

Godzisława – żeńska forma imienia Godzisław, nienotowana w źródłach staropolskich. Jej formę pochodną mogło stanowić m.in. imię Gosława.
Godzisława imieniny obchodzi 24 grudnia.

</doc>
<doc id="114639" url="https://pl.wikipedia.org/wiki?curid=114639" title="Tim Hunt">
Tim Hunt

Tim Hunt, wł. Richard Timothy Hunt (ur. 19 lutego 1943 w Neston) – brytyjski biochemik, laureat Nagrody Nobla w dziedzinie medycyny 2001.
Życiorys.
W latach 1961–1963 studiował w Clare College na Uniwersytecie Cambridge. W roku 1968 obronił na tymże uniwersytecie doktorat. Pracuje w Fundacji Imperium Brytyjskiego Badań nad Rakiem.
W 2001 został laureatem Nagrody Nobla za odkrycia dotyczące kontroli cyklu komórkowego. Badania Hunta – oraz wyróżnionych razem z nim Lelanda H. Hartwella i Paula Nurse’a – otworzyły drogę do opracowania nowych terapii w walce z rakiem. Hunt odkrył cykliny – białka regulujące działanie enzymu odpowiedzialnego za cykl komórkowy i zaobserwował, że są one niszczone zaraz po wykorzystaniu w tym cyklu, co stanowi dodatkowy mechanizm kontrolujący.

</doc>
<doc id="114640" url="https://pl.wikipedia.org/wiki?curid=114640" title="Ataki statystyczne">
Ataki statystyczne



</doc>
<doc id="114641" url="https://pl.wikipedia.org/wiki?curid=114641" title="R. Timothy Hunt">
R. Timothy Hunt



</doc>
<doc id="114642" url="https://pl.wikipedia.org/wiki?curid=114642" title="Ataki kryptologiczne">
Ataki kryptologiczne



</doc>
<doc id="114643" url="https://pl.wikipedia.org/wiki?curid=114643" title="ORP Groźny">
ORP Groźny

ORP „Groźny” – nazwa noszona na przestrzeni dziejów przez ścigacze okrętów podwodnych polskiej Marynarki Wojennej:

</doc>
<doc id="114644" url="https://pl.wikipedia.org/wiki?curid=114644" title="Ostoja (województwo zachodniopomorskie)">
Ostoja (województwo zachodniopomorskie)

Ostoja (do 1945 niem. "Schadeleben") – osada w Polsce położona w województwie zachodniopomorskim, w powiecie polickim, w gminie Kołbaskowo.
W latach 1975–1998 miejscowość położona była w województwie szczecińskim.
Historia.
Już w XVI w. istniał tu folwark. Na początku XIX w. wybudowano klasycystyczny, parterowy dwór otoczony parkiem angielskim. W drugiej połowie XIX w. do dworu dobudowano okazałe, neogotyckie skrzydło, nadając mu cechy pałacyku, a park powiększono. Od pocz. XIX w. do pocz. II wojny światowej na okolicznych polach znajdowała się plantacja buraków cukrowych które przerabiano w znajdującej się nieopodal cukrowni.
Posiadłość często zmieniała właścicieli. Przez kilka lat po wojnie mieścił się tu PGR, a w 1955 r. majątek przekazano Akademii Rolniczej w Szczecinie, która utworzyła tu Rolniczy Zakład Doświadczalny. Od 2005 r. w pałacu (zwanym oficjalnie dworem) znajduje się, należący do ZUT, Ośrodek Szkoleniowo-Badawczy w Zakresie Energii Odnawialnej.
Transport.
Ostoja połączona jest ze Szczecinem miejską linią autobusową.

</doc>
<doc id="114645" url="https://pl.wikipedia.org/wiki?curid=114645" title="Bogumił Kobiela">
Bogumił Kobiela

Bogumił Kobiela (ur. 31 maja 1931 w Katowicach, zm. 10 lipca 1969 w Gdańsku) – polski aktor teatralny i filmowy. Uznawany za najwybitniejszego polskiego aktora tragikomicznego, przedstawiciel polskiej szkoły filmowej.
Życiorys.
Młodość.
Ukończył gimnazjum w Krzeszowicach, I Liceum Ogólnokształcące im. M. Kopernika w Katowicach, a w 1953 Państwową Wyższą Szkołę Aktorską w Krakowie. Aktor Teatru Wybrzeże w Gdańsku (1953–1955 i 1958–1960), teatrzyku studenckiego Bim-Bom wraz ze Zbigniewem Cybulskim (1955–1958), Teatru Ateneum w Warszawie (1960–1963), kabaretów Dudek i Wagabunda (1963–1966), Teatru Komedia (1966–1969). Często występował w Telewizji Polskiej w programach estradowych, satyrycznych, a także w Teatrze Telewizji.
Role filmowe.
Popularność zyskał grając w filmach najwybitniejszych polskich reżyserów, m.in. Andrzeja Munka i Andrzeja Wajdy, tworząc role tragikomiczne, oddające złożoność sytuacji, w jakiej znalazła się jednostka pośród wydarzeń historycznych XX wieku w Polsce. Zapamiętany głównie z roli Jana Piszczyka w filmie pt. "Zezowate szczęście" w reżyserii Andrzeja Munka.
Wypadek drogowy.
2 lipca 1969 w Buszkowie koło Koronowa podczas deszczu auto marki BMW 1600 koloru białego, w którym podróżował aktor, jego żona oraz dwoje autostopowiczów, wpadło na zakręcie w poślizg i zderzyło się czołowo z pustym autobusem marki Jelcz, należącym do cukrowni w Świdnicy. Przypadkowym pasażerom nic się nie stało. Żona została lekko ranna (miała złamaną rękę i rozcięte czoło). Według jej relacji, gdy przyjechało pogotowie, Kobiela miał prosić lekarzy, by zajęli się jego żoną. Sam miał informować, iż nic mu nie jest, chwilę później padając na ziemię nieprzytomny. Aktor doznał pęknięcia śledziony oraz krwotoku wewnętrznego. W stanie zapaści karetka pogotowia zawiozła go do Bydgoszczy, gdzie następnego dnia rano odzyskał przytomność. Stamtąd został przewieziony do specjalistycznej kliniki w Gdańsku. Zmarł 8 dni później, w klinice w Gdańsku, po dwóch operacjach i blisko godzinnej reanimacji. Został pochowany w swojej rodzinnej miejscowości, w Tenczynku koło Krakowa przy grobie swojej matki.
Upamiętnienie.
Jego życie przedstawia książka autorstwa Macieja Szczawińskiego pt. "Zezowate szczęście", wydana w 1996 roku w Katowicach przez Towarzystwo Zachęty Kultury, wznowiona - w wersji poprawionej i uzupełnionej - w 2019 roku. Sztukę aktorską Kobieli przedstawia i analizuje praca doktorska Magdaleny Przyborowskiej wydana w 2011 w formie książki pt. "Bogumił Kobiela. Sztuka aktorska" przez wydawnictwo Słowo/obraz terytoria.
Imieniem aktora nazwano ulicę w Gdańsku.
14 maja 1999 roku na ul. Piotrkowskiej w Łodzi odsłonięto jego gwiazdę w Alei Gwiazd (w okolicach Hotelu Grand). 10 września 2010 roku odsłonięto popiersie Bogumiła Kobieli w Galerii Artystycznej na placu Grunwaldzkim w Katowicach.
Życie prywatne.
Jego ojcem był Ludwik Kobiela, a bratem Marek Kobiela. Od 1963 był żonaty z Małgorzatą. Spokrewniony z Barbarą Kilar, żoną kompozytora Wojciecha Kilara.

</doc>
<doc id="114647" url="https://pl.wikipedia.org/wiki?curid=114647" title="Strzeżysław">
Strzeżysław

Strzeżysław, Strzedzsław, Strzecsław, Strzecław, Strzesław – staropolskie imię męskie, złożone z członu "Strzeży-" ("strzec") oraz członu "-sław" ("sława"). Oznacza "tego, który strzeże sławy".
Forma żeńska: Strzeżysława, Strzesława.
Strzeżysław imieniny obchodzi 2 stycznia i 15 maja.

</doc>
<doc id="114651" url="https://pl.wikipedia.org/wiki?curid=114651" title="Strzeżysława">
Strzeżysława

Strzeżysława, Strzesława – staropolskie imię żeńskie, złożone z członu "Strzeży-" („strzec”) oraz członu "-sława" („sława”). Oznacza „tę, która strzeże sławy”. W źródłach poświadczone w XII wieku.
Strzeżysława imieniny obchodzi 5 lutego
Znane osoby o tym imieniu:
Męskie odpowiedniki: Strzeżysław, Strzedzsław, Strzecsław, Strzecław, Strzesław.

</doc>
<doc id="114653" url="https://pl.wikipedia.org/wiki?curid=114653" title="Godzimira">
Godzimira

Godzimira — żeńska forma imienia Godzimir, nienotowana w źródłach staropolskich.

</doc>
<doc id="114654" url="https://pl.wikipedia.org/wiki?curid=114654" title="Kalikst III">
Kalikst III

Kalikst III (łac. "Callistus III", właśc. Alfonso de Borja; ur. 31 grudnia 1378 w Xàtivie, zm. 6 sierpnia 1458 r. w Rzymie) – papież w okresie od 8 kwietnia 1455 roku do 6 sierpnia 1458 roku.
Życiorys.
Wczesne życie.
Urodził się jako syn właściciela ziemskiego; pochodził z rodu Borgiów. Z wykształcenia był prawnikiem. Był wykładowcą na uniwersytecie w Leridzie, a następnie pracował u króla Aragonii, Alfonsa V. Był zatrudniony na wpływowym stanowisku osobistego sekretarza króla. Działając na jego polecenie, Alfonso prowadził negocjacje z antypapieżem Klemensem VIII. Ostatecznie udało mu się nakłonić antypapieża do abdykacji, za co Borja otrzymał arcybiskupstwo Walencji. sakrę biskupią przyjął 31 sierpnia 1429 roku z rąk kardynała Pierre'a de Foix'a. W 1444 został kreowany kardynałem Santi Quattro Coronati; w tym czasie prowadził ascetyczne życie, nie wyróżniając się niczym szczególnym. W czasie konklawe 1455 został wybrany papieżem, jako kandydat kompromisowy pomiędzy sojusznikiem rodu Colonnów, a Grekiem Bessarionem.
Pontyfikat.
Głównym celem jego pontyfikatu było odbicie Konstantynopola z rąk Turków, co ślubował uczynić, już na początku swojej posługi. Na samym początku rozesłał legatów do państw europejskich z prośbami o zorganizowanie krucjaty. Prośby te spotkały się jednak z chłodnymi reakcjami władców, którzy byli zajęci sprawami wewnętrznymi swoich krajów. Ponadto Kalikst rozpoczął gromadzenie armii i budowę floty na Tybrze, a na dzień 1 marca 1456 wyznaczył początek krucjaty. Flota pod wodzą kardynała Trevisano wypłynęła następnie z Neapolu i stoczyła zwycięską potyczkę z Turkami pod Lesbos. Papież zarządził również, by pieniądze ze zbiórek publicznych w całej Europie zostały przekazane dla prowadzącego krucjatę Jánosa Hunyady’ego, któremu, dzięki wsparciu finansowemu, udało się wyprzeć Turków pod Belgradem 22 lipca 1456 i ranić sułtana Mehmeda Zdobywcę.
Wprowadzenie tzw. "tureckich dziesięcin", spowodowało niezadowolenie na dworach europejskich, m.in. we Francji i w Niemczech. Jednak dzięki dyplomacji kardynała Eneasza Piccolominiego, udało się załagodzić sytuację. Papież popadł także w konflikt ze swoim dawnym protektorem, królem Alfonsem V – konsekwencją tegoż sporu było przekazanie korony królestwa Aragonii i Neapolu (po śmierci króla) bratankowi Kaliksta.
Kalikst III praktycznie nie wykazywał zainteresowania sztuką, w porównaniu z jego poprzednikiem Mikołajem V. Nie było to jednak powodowane ignorancją papieża, ale ogromnymi wydatkami na organizowanie krucjaty, a także obsypywaniem dobrami krewnych. Papież nie stronił od nepotyzmu: powołał swojego siostrzeńca kardynała Luisa Juana Milę na gubernatora Zamku św. Anioła i prefekta Rzymu, a drugiego siostrzeńca, kardynała Rodriga Borgię na wicekanclerza Kurii Rzymskiej. Ponadto kreował kardynałami dwóch bratanków, którzy mieli zaledwie po dwadzieścia kilka lat.
Przywiązywał dużą wagę do odbudowy Rzymu, który był wówczas w dużym stopniu zrujnowany i wyludniony. Na jego rozkaz wybrukowano Campo de’ Fiori, co było częścią renowacji zaniedbanej dzielnicy miasta.
Był pierwszym papieżem pochodzącym z Hiszpanii, z tego powodu był nielubiany przez włoskie rodziny arystokratyczne z Rzymu (np. Orsini, Colonna).
16 czerwca 1456 unieważnił wyrok i zrehabilitował spaloną na stosie w Rouen, Joannę d'Arc. Ustanowił święto Przemienienia Pańskiego w dniu 6 sierpnia; zmarł właśnie w tym dniu, w 1458 roku. 
Przez historyków jest oceniany jako papież oddany Kościołowi, chcący ochronić go przed Turkami, którego wadą był nepotyzm.

</doc>
<doc id="114655" url="https://pl.wikipedia.org/wiki?curid=114655" title="Reakcja egzotermiczna">
Reakcja egzotermiczna

Reakcja egzotermiczna − reakcja chemiczna, która ma dodatni bilans wymiany ciepła z otoczeniem. Można też powiedzieć, że jest to reakcja, w której ciepło znajduje się po stronie produktów, tj. stronie, która emituje ciepło.
Reakcje egzotermiczne, wbrew rozpowszechnionym poglądom, często nie wymagają chłodzenia do ich zachodzenia. Bardzo często, mimo że same w sobie są egzotermiczne, ich podgrzewanie często je jednak przyspiesza. Reakcjom, samym w sobie egzotermicznym mogą towarzyszyć inne przemiany (np. zmiany entropii układu, albo endotermiczne procesy rozpuszczania), które powodują, że bilans wymiany ciepła z otoczeniem procesu rozpatrywanego jako całość może być mimo wszystko ujemny.
Warto też zauważyć, że w konwencji termodynamicznej, w której bilans ciepła rozpatruje się tradycyjnie nie od strony otoczenia tylko od strony samego układu, reakcje egzotermiczne mają ujemny wynik cieplny, gdyż emitują ciepło, czyli tracą energię, a zatem całkowita energia wewnętrzna układu maleje.
Odwrotnością reakcji egzotermicznej jest reakcja endotermiczna.

</doc>
<doc id="114656" url="https://pl.wikipedia.org/wiki?curid=114656" title="Reakcja endotermiczna">
Reakcja endotermiczna

Reakcja endotermiczna – reakcja chemiczna, dla której bilans wymiany ciepła z otoczeniem jest ujemny, czyli jest to reakcja, która pochłania ciepło z otoczenia. 
Reakcje endotermiczne, wbrew rozpowszechnionym poglądom, często nie wymagają ogrzewania do ich zachodzenia. Reakcjom, samym w sobie endotermicznym mogą towarzyszyć inne przemiany (np. zmiany entropii układu, albo egzotermiczne procesy rozpuszczania), które powodują, że bilans wymiany ciepła z otoczeniem procesu rozpatrywanego jako całość może być mimo wszystko dodatni.
W konwencji termodynamicznej, w której bilans ciepła rozpatruje się tradycyjnie nie od strony otoczenia, tylko od strony samego układu, reakcje endotermiczne mają dodatni wynik cieplny, gdyż pochłaniają ciepło, czyli zyskują energię z zewnątrz, a zatem całkowita energia wewnętrzna układu wzrasta.
Odwrotnością reakcji endotermicznej jest reakcja egzotermiczna.

</doc>
<doc id="114660" url="https://pl.wikipedia.org/wiki?curid=114660" title="Olefiny">
Olefiny

Olefiny – organiczne związki chemiczne z grupy węglowodorów nienasyconych, w których występuje jedno lub więcej podwójnych wiązań chemicznych między atomami węgla. Olefiny mogą mieć budowę niecykliczną (alkeny, polieny) lub cykliczną (cykloalkeny, cyklopolieny).

</doc>
<doc id="114661" url="https://pl.wikipedia.org/wiki?curid=114661" title="Fulereny endohedralne">
Fulereny endohedralne



</doc>
<doc id="114662" url="https://pl.wikipedia.org/wiki?curid=114662" title="Alastor (zespół muzyczny)">
Alastor (zespół muzyczny)

Alastor – polski zespół grający muzykę thrash metal, jeden z prekursorów tego gatunku na polskiej scenie muzycznej. Powstał w Kutnie w 1986 roku.
Zespół występował na wszystkich większych festiwalach metalowych oraz rockowych: Metal Battle, Metalmania, FMR Jarocin, Rock Festiwal Węgorzewo, Strash’ydło w Ciechanowie, Mayday Festiwal, Dramma, Wojna z trzema schodami i wiele innych.
Historia.
W roku 1989 wydano debiutancki album "Syndroms of the Cities", wydany przez włoską wytwórnię Metalmaster w całej Europie. Polskojęzyczna wersja płyty pojawiła się w roku następnym tylko pod postacią kasety wydanej przez firmę Polmusic. Współpracę z katowickim Metal Mind Productions zakończył nagrany w roku 1990 album "Przeznaczenie", rok później zarejestrowany jako "The Destiny". Zastój we współpracy spowodowany był, jak twierdzili przedstawiciele wytwórni, „brakiem koniunktury” na prezentowaną przez zespół muzykę i przyczynił się do wygaśnięcia współpracy.
W roku 1992 zespół wydał kasetę z nowymi propozycjami w Carnage Records "Garage'92 – Live Sesion". Po kilku występach na jarocińskim Alastor stanął do konkursu festiwalowego w sierpniu 1993 roku. Zwycięstwo w Jarocinie przyczyniło się do nagrania albumu "Zło", wydanego przez Loud Out Records. Później Alastor stał się kwartetem i już bez Osieckiego stworzył w 1997 roku album "Żyj, gnij i milcz", którą wydano pod szyldem Sound Factory Records, należącym do firmy Morbid Noizz. Mimo pozytywnych recenzji, wydawnictwo nie poparte promocją nie odniosło sukcesu komercyjnego, a zespół zawiesił działalność.
W roku 2002 miała miejsce pierwsza próba reaktywacji zespołu. Na miejsce Osieckiego pojawił się Radosław „Zwolak” Zwoliński z gostynińskiego Spin, później odszedł Frydrysiak, a do współpracy zostali zaproszeni: Jacek Kurnatowski – bas (ex Spin) oraz Marcin „Crowbar” Bilicki – gitara (ex Projekt Q).
We wrześniu 2006 ukazało się złożone z trzech utworów demo, zapowiedź nowego albumu. Sam album, zatytułowany "Spaaazm", wydano w 2009 roku. Do składu wrócił Radosław Zwoliński, tym razem w roli basisty. W 2010 roku nowym wokalistą został Mish Jarski, który zastąpił Roberta Stankiewicza. Latem 2011 roku nastąpiła kolejna zmiana w składzie – Radka Zwolińskiego zastąpił Jakub Kubasiński. W tym składzie (Bryłka – Matuszewski – Bilicki – Jarski – Kubasiński), po serii udanych koncertów, jesienią 2011 roku zespół nagrał w podolkuskim ZED Studio materiał na album "Out of Anger". Płyta była w całości anglojęzyczna i miała swoją premierę w listopadzie 2012 roku.
Na początku 2012 roku po 6 latach z zespołu odszedł Marcin „Crowbar” Bilicki, a jego miejsce zajął Artur „Naho” Banach. W lutym 2014 roku zespół opuścili Artur „Naho” Banach i Tomasz „Nordyk” Dobrzeniecki a ich miejsca zastąpili odpowiednio Piotr Szoszkiewicz i Mariusz Matusiak. .

</doc>
<doc id="114663" url="https://pl.wikipedia.org/wiki?curid=114663" title="Imi Lichtenfeld">
Imi Lichtenfeld

Imi Lichtenfeld (właściwe Imrich Lichtenfeld), hebr. Imi Sde-Or (ur. 26 maja 1910 w Budapeszcie, zm. 9 stycznia 1998), twórca izraelskiego systemu walki Krav maga.
Życiorys.
Dzieciństwo i młodość spędził w Bratysławie, gdzie jego ojciec Emanuel był czołowym detektywem czechosłowackiej policji, a także instruktorem samoobrony. W założonym przez ojca klubie „Herkules” uprawiał zapasy, boks oraz sztuki samoobrony. W 1928 zdobył mistrzostwo Słowacji w zapasach, rok później także w boksie i gimnastyce; uchodził za czołowego zapaśnika na świecie.
W latach 30. w obliczu terroru faszystowskiego zorganizował grupę samoobrony dla ochrony dzielnicy żydowskiej. Zauważył niską skuteczność walk – wielokrotnie Żydzi mieli za przeciwników grupy liczniejsze, stosujące noże, pałki, kastety, łańcuchy. Wnioski Lichtenfelda z tego okresu stanowiły podstawę systemu Krav Maga – także dla potrzeb swojej grupy samoobrony dołączył umiejętność walki kijem i nożem oraz innymi podręcznymi przedmiotami.
W 1940 w obawie przed aresztowaniem opuścił Europę na statku rzecznym „Penczo”, docierając po wielu przejściach (m.in. zatopienie łodzi) do Palestyny. Został szefem wyszkolenia organizacji samoobrony żydowskiej Hagana, szkolił uczestników, a także sam brał udział w akcjach grup specjalnych Palmach. Po utworzeniu państwa Izrael (1948) Lichtenfeld został szefem wyszkolenia fizycznego i walki wręcz Izraelskich Sił Obrony (powstałych z przekształcenia Hagany) i pracował nad udoskonalaniem systemu walki krav maga. W 1968 przeszedł w stan spoczynku.

</doc>
<doc id="114666" url="https://pl.wikipedia.org/wiki?curid=114666" title="Październik 2003">
Październik 2003



</doc>
<doc id="114667" url="https://pl.wikipedia.org/wiki?curid=114667" title="Antauro Humala">
Antauro Humala

Antauro Humala – peruwiański działacz nacjonalistyczny, wojskowy (major).
W październiku 2000 wraz z bratem Ollantą był liderem nieudanej próby przewrotu wojskowego, mającego na celu obalenie prezydenta Alberto Fujimori. Bracia, kierujący ruchem "Movimiento Etnocacerista", nie ponieśli większych konsekwencji, ponieważ wkrótce Fujimori został zmuszony do ustąpienia.
1 stycznia 2005 Humala na czele popierających go żołnierzy, których liczbę szacowano rozmaicie - od 70 do 300, zajął posterunek policji w miejscowości Andahualyas (Apurímac). W czasie walk śmierć poniosło 4 policjantów i jeden z ludzi Humali. Buntownicy wzięli dziesięciu policjantów jako zakładników i zażądali dymisji prezydenta Alejandro Toledo, którego Humala oskarżył o korupcję i nielegalne powiązania z firmami zagranicznymi, szczególnie chilijskimi.
Dnia 4 stycznia 2005 r. Antauro Humala został aresztowany w trakcie negocjacji warunków poddania.
Dnia 22 sierpnia 2022 r. wyszedł na wolność i ogłosił, że będzie kandydował na urząd Prezydenta Peru.

</doc>
<doc id="114668" url="https://pl.wikipedia.org/wiki?curid=114668" title="Gwiezdny Pirat (czasopismo)">
Gwiezdny Pirat (czasopismo)

Gwiezdny Pirat – polskie czasopismo traktujące o grach fabularnych.
Było wydawane przez wydawnictwo Portal w latach 2002-2013, z przerwą od lipca 2003 do września 2004. Od numeru 20. (kwiecień 2007) „Gwiezdny Pirat” ukazywał się wyłącznie formie elektronicznej i był bezpłatnie dostępny na stronie wydawnictwa. Ostatni, 59 numer, ukazał się w maju 2013 roku.
Pismo zawierało od 40 do 80 stron. Czytelnicy mogli znaleźć w „Gwiezdnym Piracie” informacje ze światowego rynku RPG, oraz artykuły i przygody do systemów "Neuroshima", "Monastyr", "Warhammer Fantasy Roleplay" i innych, a także materiały o grach planszowych i karcianych.

</doc>
<doc id="114669" url="https://pl.wikipedia.org/wiki?curid=114669" title="Albert Rosenfield">
Albert Rosenfield

Albert Rosenfield – efemeryczny zespół muzyczny działający w latach 1994-1998. Został założony przez braci Jacka „Jacko” (z zespołu Hey) i Marka „Bruno” Chrzanowskich (z zespołu Wilki) (gitara basowa). Pozostali członkowie zespołu to Wojtek Kuzyk (gitara basowa – gra między innymi z Kasią Kowalską i Urszulą), Piotr „Posejdon” Pawłowski (perkusja – grupa Closterkeller) oraz Tomasz „Titus” Pukacki (gitara basowa, śpiew z Acid Drinkers). 
Nazwa zespołu powstała od imienia i nazwiska agenta FBI z serialu "Miasteczko Twin Peaks", ponadto jedna z płyt nazywa się "Twin Pigs". Zespół nagrał dwie płyty, na których wszyscy muzycy normalnie grający na gitarach basowych zagrali na innych instrumentach; jedną z piosenek na ich debiutanckim albumie skomponowała Edyta Bartosiewicz.

</doc>
<doc id="114670" url="https://pl.wikipedia.org/wiki?curid=114670" title="Petrykozy (powiat opoczyński)">
Petrykozy (powiat opoczyński)

Petrykozy – wieś w Polsce, położona w województwie łódzkim, w powiecie opoczyńskim, w gminie Białaczów. Leży nad rzeką Drzewiczką.
W latach 1975–1998 wieś należała administracyjnie do województwa piotrkowskiego.
Wieś jest siedzibą rzymskokatolickiej parafii św. Doroty.
Historia.
Wczesnośredniowieczne ślady osadnictwa zachowane w postaci owalnego grodziska położonego na przepływającej przez Petrykozy rzece Drzewiczce (tzw. kopiec). Nazwa miejscowości pochodzi prawdopodobnie od rodu Petrykozkich. W XVIII w. ze względu na obfitość rud żelaza na tym terenie rozwinęło się hutnictwo, a Petrykozy stały się własnością rodziny Małachowskich. Stanisław Małachowski herbu Nałęcz, marszałek Sejmu Wielkiego, zbudował fryszerki, a w 1791 r. kościół klasycystyczny pod wezwaniem św. Doroty. Projektantem kościoła był sam wielki nadworny architekt króla Stanisława Augusta Poniatowskiego, Jan Christian Kamsetzer. W ostatnich latach swego panowania król odwiedził Petrykozy goszcząc u Małachowskich.
W XIX w. przez Petrykozy poprowadzono linię kolejową (odcinek Opoczno – Końskie). Po I wojnie światowej w 1919 r. zbudowano tartak istniejący do dziś (obecnie ma status zakładu pracy chronionej). W czasie okupacji hitlerowskiej działali tu partyzanci Armii Krajowej, m.in. oddz. "Wicher", którego dowódcą był por. Witold Kucharski ps. Wicher. Ze wsi Petrykozy w oddziale walczyli: Lucjan Zieliński ps. Brzeszczot, Stanisław Raczyński ps. Władysław i Adam Leksycki. 9 marca 1944 na wieś napadł oddział NSZ Huberta Jury "Toma" i zamordował tam 2 Żydów, ukrywanych przez mieszkańców.
Obecnie w Petrykozach znajdują się trzy placówki handlowe, tartak, szkoła podstawowa, Ochotnicza Straż Pożarna, ośrodek zdrowia i parafia rzymskokatolicka pod wezwaniem św. Doroty. Na miejscowym cmentarzu najstarsze zachowane groby pochodzą z połowy XIX w.
We wsi znajduje się przystanek kolejowy, nieczynny od chwili wstrzymania ruchu osobowego na trasie Końskie – Skarżysko-Kamienna (1 sierpnia 2009).
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="114671" url="https://pl.wikipedia.org/wiki?curid=114671" title="Portal (wydawnictwo)">
Portal (wydawnictwo)

Wydawnictwo Portal, także Portal Games - wydawnictwo gier fabularnych i planszowych założone w 1999 roku w Gliwicach przez Ignacego Trzewiczka i Rafała Główkę. 
Początkowo wydawało czasopismo "Portal" traktujące o grach fabularnych - następnie "Gwiezdnego Pirata".
Wydawnictwo Portal wydało wiele produktów RPG jak systemy: Neuroshima (obecnie powstała edycja 1.5 tego systemu) wraz z dodatkami czy Monastyr, również wraz z dodatkami. Wydawnictwo publikuje też tzw. gry nowej fali jak: Frankenstien faktoria, Baron Munchausen, Władcy losu, De Profundis czy Droga Ku Chwale, a także gry karciane (Zombiaki, Machina, Saloon, Gody, Spadamy!, 51. Stan) i planszowe (Neuroshima Hex!, Stronghold, Prêt-à-Porter). Portal został również wydawcą czasopisma "Świat Gier Planszowych", wydawanego od 2007 (od 2013 tylko w wersji cyfrowej).
Niektóre z gier fabularnych wydawnictwa zostały wydane za granicą: Frankeinstein faktoria - w Hiszpanii nakładem wydawnictwa Edge Entertainment (pierwsza polska gra fabularna wydana poza granicami kraju), a także De Profundis - w Anglii nakładem wydawnictwa Hogshead (tym samym stając się pełnoprawną częścią angielskiej serii New Style), w Hiszpanii nakładem wydawnictwa Edge Entertainment oraz w Niemczech, nakładem wydawnictwa Krimsus KK.
Większość gier planszowych wydawnictwa także posiada liczne edycje zagraniczne.
Do byłych lub obecnych pracowników firmy należą:

</doc>
<doc id="114672" url="https://pl.wikipedia.org/wiki?curid=114672" title="Jan Christian Kamsetzer">
Jan Christian Kamsetzer



</doc>
<doc id="114673" url="https://pl.wikipedia.org/wiki?curid=114673" title="Republika Vanuatu">
Republika Vanuatu



</doc>
<doc id="114674" url="https://pl.wikipedia.org/wiki?curid=114674" title="Białaczów (gmina)">
Białaczów (gmina)

Białaczów – gmina wiejska w województwie łódzkim, w powiecie opoczyńskim. W latach 1975–1998 gmina położona była w województwie piotrkowskim.
Siedziba gminy to Białaczów.
Według danych z 31 grudnia 2007 gminę zamieszkiwały 5952 osoby.
Za Królestwa Polskiego gmina Białaczów należała do powiatu opoczyńskiego w guberni radomskiej. 13 stycznia 1870 do gminy przyłączono pozbawiony praw miejskich Białaczów.
Struktura powierzchni.
Według danych z roku 2007 gmina Białaczów ma obszar 114,63 km², w tym:
Gmina stanowi 11,02% powierzchni powiatu opoczyńskiego.
Demografia.
Dane z 31 grudnia 2007:
Rezerwaty przyrody.
Na terenie gminy znajduje się rezerwat przyrody Białaczów chroniący naturalny las grądowy z udziałem lipy, jawora, buka.
Sołectwa.
Białaczów, Kuraszków, Miedzna Drewniana, Ossa, Parczów, Parczówek, Petrykozy, Radwan, Sędów, Skronina, Sobień, Wąglany, Zakrzów, Żelazowice.
Sąsiednie gminy.
Gowarczów, Końskie, Opoczno, Paradyż, Sławno, Żarnów

</doc>
<doc id="114675" url="https://pl.wikipedia.org/wiki?curid=114675" title="Konflikt intrapersonalny">
Konflikt intrapersonalny

Konflikt intrapersonalny, konflikt motywacyjny (łac. "conflictus" – zdarzenie) – wewnętrzny stan sprzeczności pragnień, przekonań i wartości jednostki. 
Konflikt wewnętrzny jest kluczowym pojęciem kilku teorii psychologicznych:
Wektorowa teoria konfliktu Kurta Lewina: 
motyw może być wektorem dodatnim lub ujemnym. W sytuacji konfliktowej mogą na nas działać różne pary wektorów, np. konflikty:

</doc>
<doc id="114677" url="https://pl.wikipedia.org/wiki?curid=114677" title="Drzewiczka">
Drzewiczka

Drzewiczka – rzeka wypływająca z lasów Garbu Gielniowskiego, prawy dopływ Pilicy.
Przepływa przez Petrykozy, Parczówek, Opoczno (Zalew Tulipan), Drzewicę (od której bierze nazwę i gdzie znajduje się Jezioro Drzewieckie o powierzchni 81 ha), Odrzywół, gdzie utworzony jest czterohektarowy zalew, i Brzeski, po czym wpada do Pilicy na wysokości Nowego Miasta nad Pilicą.
Na Drzewiczce w miejscowości Drzewica znajduje się tor do kajakarstwa górskiego.
W 2010 roku nastąpiło kilka dużych wylań Drzewiczki, w miejscowościach Opoczno, Parczówek, Drzewica, Radzice Duże. Zniszczeniu uległ most łączący Parczówek z Kuraszkowem. W Opocznie poziom wody przekroczył 2,5 metra. Z tego powodu Targ w Opocznie dwukrotnie został odwołany.

</doc>
<doc id="114680" url="https://pl.wikipedia.org/wiki?curid=114680" title="Przecław (województwo zachodniopomorskie)">
Przecław (województwo zachodniopomorskie)

Przecław (niem. "Pritzlow") – osada w północno-zachodniej Polsce, położona w województwie zachodniopomorskim, w powiecie polickim, w gminie Kołbaskowo.
Miejscowość położona na Wzniesieniach Szczecińskich.
Obecnie na byłych terenach rolniczych w obszarze Przecławia rozwija się budownictwo mieszkaniowe (osiedle Zielone Pole), co w połączeniu z bliskością Szczecina powoduje liczne osiedlanie się tutaj osób zawodowo związanych z tym miastem.
Przy południowej części Przecławia przy linii kolejowej nr 409 znajduje się staw hodowlany.
Transport.
Na granicy Przecławia przebiega droga krajowa nr 13 na odcinku Szczecin – Kołbaskowo – Rosówek, która w pobliskim Kołbaskowie łączy się z autostradą A6 (Szczecin – Berlin).
Przecław połączony jest ze Szczecinem miejską linią autobusową.
Obwodnica Przecławia i Warzymic.
Zgodnie z Programem Budowy Dróg Krajowych na lata 2014–2023 przyjętym 8 września 2015 roku, na liście projektów do realizacji znalazła się obwodnica Przecławia i Warzymic. Ma być to droga dwujezdniowa klasy GP (główna ruchu przyspieszonego), biegnąca od ronda imienia Hermana Hakena w Szczecinie w kierunku południowo-zachodnim. W rejonie skrzyżowania drogi krajowej nr 13 z drogą do miejscowości Siadło Górne obwodnica wejdzie w korytarz istniejącej DK13. W tym miejscu będzie także zlokalizowane połączenie z planowaną zachodnią obwodnicą Szczecina. Następnie nowa trasa skręci na południe, łącząc się z autostradą A6 w nowym węźle "Kołbaskowo", który ma być zlokalizowany około 1,2 km na wschód od przeznaczonego do likwidacji obecnego węzła "Szczecin Zachód" d. "Kołbaskowo", wybudowanego w połowie lat 30. ubiegłego wieku.
12 października 2015 roku Generalna Dyrekcja Dróg Krajowych i Autostrad ogłosiła przetarg dla tej inwestycji w formule „zaprojektuj i wybuduj”. Przewidywano rozpoczęcie prac w terenie wiosną 2019 roku, a ich zakończenie w pierwszej połowie 2021 roku. Głównym wykonawcą budowy obwodnicy Przecławia i Warzymic wraz z nowym węzłem zintegrowanym "Kołbaskowo" została wybrana firma Energopol Szczecin S.A. (stosowne umowy zostały podpisane 9 marca 2018), która na początku lipca 2019 złożyła w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia mocno opóźnionych lub nawet jeszcze nie rozpoczętych kontraktów miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac. 26 września 2019 wojewoda zachodniopomorski wydał decyzję o zezwoleniu na realizację inwestycji z rygorem natychmiastowej wykonalności. Zakończenie realizacji inwestycji ma nastąpić w II kwartale 2021 roku. 14 października 2019 umowa z Energopolem została rozwiązana.
Historia.
Początki osadnictwa na tym terenie sięgają przełomu VI–VII wieku. Nazwa osady wywodzi się od kasztelana Przecława, który przybyć miał na te ziemie wraz z Mieszkiem I. On też miał założyć sąsiednie wsie służebne: Warzymice, Smolęcin i Karwowo.
Pierwsza wzmianka źródłowa pochodzi z 1240 roku i mówi o wzięciu przez księcia Barnima I Dobrego od biskupa kamieńskiego w lenno dziesięciny z dwudziestu gospodarstw. W roku 1243 książę Barnim I nadał najpierw część, a w roku 1277 całą wieś klasztorowi cysterek w Szczecinie. W roku 1291 miejscowy sołtys założył we wsi karczmę. Z tego samego roku pochodzi wzmianka o kościele, znajdującym się wówczas pod patronatem Jana Schele ze Szczecina, a przekazany mu przez klasztor cysterek w lenno.
Kolejne wzmianki pochodzą dopiero z XIX w., kiedy to majątkiem Przecław zarządzała rodzina Kraule, a później Kolbe. W zachodniej części miejscowości zachowały się fragmenty ówczesnej zabudowy folwarcznej, reszta uległa powolnej degradacji w latach powojennych.
W 1939 roku Przecław został włączony do Wielkiego Miasta Szczecina.
W latach 1946–1998 miejscowość położona była w województwie szczecińskim.
Infrastruktura.
W Przecławiu znajduje się kościół rzymskokatolicki parafialny pw. Nawiedzenia NMP i urząd pocztowy.
W jednym z bloków mieszkalnych mieści się filia biblioteki gminnej, prowadząca działalność od 1980 roku. Filia posiada wypożyczalnię i kącik czytelniczy dla dzieci.
W północno-wschodniej części Przecławia zlokalizowana jest komunalna mechaniczno-biologiczna oczyszczalnia ścieków o wydajności 2400 m³/d. Ścieki oczyszczone odprowadzane są do rowu melioracyjnego, który w rejonie Kurowa uchodzi do Kanału Kurowskiego.
Przecław znajduje się w rewirze komisariatu policji w Mierzynie.
Samorząd mieszkańców.
Gmina Kołbaskowo utworzyła jednostką pomocniczą – sołectwo „Przecław”. Jego teren obejmuje miejscowości Przecław i Smętowice. Ich mieszkańcy wyłaniają wspólnie na zebraniu wiejskim sołtysa. Działalność sołtysa wspomaga rada sołecka, która składa się minimum z 3 członków.
Oświata.
Historia Szkoły Podstawowej w Przecławiu zaczęła się 1 września 1995 roku, kiedy to oddano do użytku nowy budynek i powołano placówkę oświatowa, zatrudniającą 13 pedagogów, w tym większość młodych stawiających pierwsze kroki w nauczycielskim zawodzie. Dyrektorem została Maria Palacz.
1 września 1999 r. powstało Publiczne Gimnazjum w Kołbaskowie, którym w latach 1999–2002 kierowała pani Maria Pawliszewska.
Następnie 1 września 2002 r. wraz z oddaniem do użytku nowego skrzydła budynku, powołano do życia Zespół Szkółw skład której weszły: Szkoła Podstawowa w Przecławiu i Publiczne Gimnazjum w Kołbaskowie. Pierwszym dyrektorem Zespołu Szkół była Urszula Pańka. Od 1 września 2004 do 31 sierpnia 2011 r. funkcję tę sprawowała Ewa Cydzik, a w roku szkolnym 2011/2012 Maria Pawliszewska i Edyta Majewska-Gargula. W roku szkolnym 2006/2007 Zespół Szkół zatrudniał łącznie 62 pedagogów i zapewniał edukację dla 673 uczniów.
W roku 2012 oddano do użytku nowy budynek szkolny, co pozwoliło decyzją Rady Gminy z 6 lutego 2012 roku na rozwiązanie Zespołu Szkół i powołanie dwóch odrębnych placówek – Szkoły Podstawowej i Publicznego Gimnazjum (które przeniosło się do nowego obiektu). Wykorzystując bazę szkoły stworzono również Punkt Przedszkolny. Od 1 września 2012 roku dyrektorem szkoły podstawowej jest Beata Bitel, zaś gimnazjum Edyta Majewska-Gargula.
W Przecławiu znajduje się pięć przedszkoli: Przedszkole publiczne, punkt przedszkolny przy szkole podstawowej oraz prywatne Happy Kids, Wyspa Malucha, Nana.
Sport.
Victoria 95.
Swoją siedzibę ma tutaj Ludowy Klub Sportowy „Victoria 95” Przecław. Klub piłki nożnej powstał w 1995 roku i posiada barwy klubowe niebiesko-białe. W sezonie 2009/2010 zespół grał w IV lidze (grupie zachodniopomorskiej).
Klub rozgrywa mecze na stadionie o pojemności 1200 miejsc, z czego 200 siedzących. Boisko posiada murawę o wymiarach 102 × 72 m.
Skatepark.
14 kwietnia 2012 roku oddano do użytku skatepark o powierzchni o powierzchni 886,00 m², na którym Andergrand.pl zorganizował tego samego dnia pierwsze zawody skateboardowe. Obiekt został wybudowany przy wsparciu środków z Unii Europejskiej w ramach działania „Wdrażanie lokalnych strategii rozwoju” – operacja, która odpowiada warunkom przyznania pomocy w ramach działania „Odnowa i rozwój wsi” Program Rozwoju Obszarów Wiejskich na lata 2007–2013. Całkowity koszt wybudowania obiektu wyniósł 633 984,91 zł, z czego 396 550,00 zł to udział środków UE, 237 434,91 zł. to wkład własny z budżetu gminy.
Skatepark wyposażony jest w 9 przeszkód:
Dawny kościół.
Na terenie osady znajdował się kościół usytuowany w bezpośrednim sąsiedztwie przebiegającej przez osadę drogi. Była to świątynia salowa, orientowana, wzniesiona na planie prostokąta, bez wyodrębnionego prezbiterium i wieży zachodniej. Ściany wzniesiono z kwadr granitowych wiązanych zaprawą wapienną o grubości około jednego metra.
Fotografia archiwalna ukazuje dobrze zachowany pierwotny stan budowli. W elewacjach północnej i południowej osadzone były okna o ostrołukowych, rozglifionych na zewnątrz ościeżach w liczbie trzech lub czterech w każdej ze ścian. Przesłonięcie obiektu okalającym go murem nie pozwala stwierdzić czy w elewacji południowej (względnie północnej) znajdował się portal wejściowy. Na pewno istniało wejście zachodnie, do którego dostawiono w późniejszym okresie wieżę.
Najciekawszą jest elewacja wschodnia, w której znajdowały się prawdopodobnie trzy okna o znanym już ostrołukowym wykroju i rozglifionych ościeżach, tej samej wysokości. Odpowiadały im trzy smukłe blendy o ostrołukowych ościeżach umieszczone w szczycie w układzie piramidalnym.
Wieżę o planie kwadratu (5 × 5 m.) wtopiono częściowo w zachodnią elewację. Podzielona była gzymsem kordonowym na dwie wyraźne kondygnacje, kryte dachem namiotowym, przechodzącym następnie w ośmioboczną latarnię, zwieńczoną barokowym hełmem z iglicą, kulą i chorągiewką, na której figurowała data 1739 (data jej wzniesienia). Prawdopodobnie od zachodu znajdowało się wejście portalowe prowadzące do wnętrza świątyni. Zewnętrzne elewacje charakteryzowały się manierystycznym opracowaniem dolnych elewacji – wykrojem okien i obramieniem narożników.
Kościół został zniszczony podczas działań wojennych w 1945 roku, a później rozebrany. Obecnie jedynym śladem jego istnienia jest starodrzew okalający opustoszały plac kościelny z wyraźnym zarysem przebiegu muru, oraz kryjące się pod ziemią fundamenty.
Kościół posiadał nad wyraz bogate wyposażenie:
Obecnie w centrum Przecławia znajduje się nowa, murowana świątynia zbudowana w latach 1992–1993 według projektu Walentego Zaborowskiego.

</doc>
<doc id="114684" url="https://pl.wikipedia.org/wiki?curid=114684" title="Ryōji Noyori">
Ryōji Noyori

 – japoński chemik, specjalista w dziedzinie stereochemii i katalizy, laureat Nagrody Nobla w dziedzinie chemii w 2001 roku. W latach 2003–2015 dyrektor Instytutu Badań Fizycznych i Chemicznych (Institute of Physical and Chemical Research) w Wakō. Od 2015 roku dyrektor Centrum Strategii Badań i Rozwoju w Japońskiej Agencji Nauki i Technologii (Center for Research and Development Strategy, Japan Science and Technology Agency), a także dyrektor zewnętrzny Toray Industries, Inc.
Życiorys.
W 1963 ukończył studia na Kyoto University, w 1967 na tym samym uniwersytecie obronił doktorat. Wieloletni (od 1972) profesor Nagoya University, od 2000 dyrektor Centrum Badań Naukowych nad Materiałami przy tej uczelni. Jest autorem lub współautorem ponad 450 prac naukowych. W 1980 opracował stereospecyficzne katalizatory uwodornienia asymetrycznych aminokwasów.
W 2001 otrzymał Nagrodę Nobla z chemii za prace nad reakcjami uwodornienia w obecności katalizatorów chiralnych. Noyori oraz wyróżnieni razem z nim William Knowles i Barry Sharpless, zasłużyli się opracowaniem metod syntezy asymetrycznej prowadzącej do otrzymywania czystych izomerów optycznych (np. dynamiczne różnicowanie kinetyczne) i udowodnił wpływ tej izomerii na aktywność biologiczną związków chemicznych. Na podstawie tych prac m.in. wycofano talidomid, którego jeden z izomerów miał działanie lecznicze, a drugi wywoływał zmiany informacji genetycznej płodów powodujące drastyczne przypadki fokomelii. 
Ryōji Noyori jest także laureatem kilkudziesięciu nagród i wyróżnień naukowych w Japonii, USA i Europie, m.in. Nagrody Asahi (1992), nagrody naukowej Fundacji Króla Faisala (1999) oraz Orderu Kultury (otrzymanego od cesarza Akihito w 2000). Od 2000 Noyori jest honorowym członkiem brytyjskiego Królewskiego Towarzystwa Chemicznego, a od 2002 członkiem Papieskiej Akademii Nauk. W 2002 japońskie Towarzystwo Syntetycznej Chemii Organicznej ("The Society of Synthetic Organic Chemistry") ufundowało nagrodę im. Ryōji'ego Noyori za szczególne osiągnięcia w syntezie asymetrycznej.

</doc>
<doc id="114686" url="https://pl.wikipedia.org/wiki?curid=114686" title="Alida">
Alida



</doc>
<doc id="114687" url="https://pl.wikipedia.org/wiki?curid=114687" title="Telesfor">
Telesfor

Telesfor — imię męskie pochodzenia greckiego, gr. "Τελεσφορος (Telesphóros)", oznaczające „doprowadzony do końca, doprowadzony do doskonałości”. 
Telesfor imieniny obchodzi 2 stycznia.
Imię to nosili:
Forma żeńska: Telesfora

</doc>
<doc id="114688" url="https://pl.wikipedia.org/wiki?curid=114688" title="Otto Wallach">
Otto Wallach

Otto Wallach (ur. 27 marca 1847 w Królewcu, zm. 26 lutego 1931 w Getyndze) – niemiecki chemik pochodzenia żydowskiego, profesor Uniwersytetów w Bonn i w Getyndze, laureat Nagrody Nobla w dziedzinie chemii z 1910 roku.
Życiorys.
Rodzicami Ottona Wallacha byli: Otillie Wallach (z domu Thoma) i Gerhard Wallach – urzędnik państwowy wysokiej rangi w Królewcu, a później – audytor generalny w Poczdamie. Syn uczęszczał w Poczdamie do gimnazjum o profilu humanistycznym. W tym okresie interesował się historią i sztuką. Chemii uczył się niechętnie – na ten kierunek nauki zdecydował się dopiero rozpoczynając studia. Studiował nauki przyrodnicze i chemię na Uniwersytecie w Getyndze (z jednosemestralną przerwą na pobyt na Uniwersytecie w Berlinie i studia u Hofmanna i Magnusa). Po powrocie do Getyngi szybko ukończył studia i uzyskał doktorat w roku 1869. Pracę doktorską nt. izomerów z serii pochodnych toluenu wykonywał pod kierownictwem Hansa Hübnera (publikacja: "Ueber vom Toluol abgeleitete neue isomere Verbindungen", 1869), korzystając z laboratorium Friedricha Wöhlera.
Pracował naukowo i dydaktycznie w:
Do Bonn przeniósł się w roku 1870 na zaproszenie Kekulégo (podobnie jak Wallach zainteresowanego sztuką), jednak już w pierwszym roku pobytu pracę przerwała wojna francusko-pruska (służba wojskowa 1870–1871). Po zakończeniu wojny podjął pracę w fabryce barwników w Berlinie-Rummelsburgu (późniejsza Agfa), okazało się jednak, że jest zbyt szkodliwa dla jego zdrowia (zob. produkcja aniliny).
W latach 1872–1889 zajmował kolejno stanowiska asystenta w laboratorium chemii organicznej, "privatdozenta", profesora nadzwyczajnego (od 1876) i kierownika Katedry Farmakologii (od 1879).
W roku 1889 został następcą Viktora Meyera w katedrze Wöhlera w Getyndze oraz dyrektorem Instytutu Chemii. Odszedł na emeryturę w roku 1915, gdy sześciu jego asystentów zginęło w walkach I wojny światowej. Nadal pracował naukowo (do roku 1927). Nigdy nie zawarł związku małżeńskiego. Zmarł 26 lutego 1931 roku.
Tematyka pracy naukowej.
W Berlinie (1869–1870) Otto Wallach zajmował się (wraz z Wichelhausem) badaniami reakcji nitrowania 2-naftolu. W początkowym okresie pracy w Bonn badał m.in. reakcję pentachlorku fosforu z karboksyamidami (odkrywając chlorki imin). Zmianę kierunku badań spowodował Kekulé, zachęcając go do zajęcia się zawartością szafy z niemal zapomnianym zbiorem olejków eterycznych. Rozpoczęte wówczas dalsze prace umożliwiły rozwój technologii przemysłowej produkcji związków aromatycznych oraz doprowadziły do innych naukowych osiągnięć Wallacha w dziedzinie chemii organicznej (przede wszystkim chemii związków alicyklicznych), wyróżnionych w roku 1910 Nagrodą Nobla w dziedzinie chemii. Już w pierwszej publikacji (1884) zwrócił uwagę na wielką różnorodność grupy węglowodorów (współcześnie dobrze znanej, zob. np. terpeny, kamfora), wykazując różnice między nimi z użyciem takich prostych reagentów, jak HCl i HBr. W wyniku dalszych badań stwierdził, że niektóre ze zidentyfikowanych w ten sposób związków są identyczne. W roku 1909 opublikował wyniki pracy w formie książki (600 stron) pt. "Terpene und Campher" (wznowionej w roku 1914), którą zadedykował swoim uczniom.
Dnia 10 grudnia 1910 roku, w czasie ceremonii wręczania Nagród Nobla, wygłosił wykład pt. "Alicyclic Compounds", który rozpoczął od wyrażenia szacunku i wdzięczności swoim mistrzom – Jacobowi Berzeliusowi, pionierowi działu chemii organicznej nazwanemu "vegetable chemistry", oraz Friedrichowi Wöhlerowi, swojemu nauczycielowi i poprzednikowi na akademickim stanowisku w Getyndze, który tam właśnie zapoczątkował (wspólnie z Justusem von Liebigiem) prace dotyczące olejków eterycznych, badając olejek migdałowy.
Publikacje (wybór).
Jest autorem ponad 150 artykułów na temat terpenów oraz książek, m.in.:
i wielu innych.
Odznaczenia i wyróżnienia.
Otto Wallach otrzymał:

</doc>
<doc id="114689" url="https://pl.wikipedia.org/wiki?curid=114689" title="Mroczesław">
Mroczesław



</doc>
<doc id="114691" url="https://pl.wikipedia.org/wiki?curid=114691" title="Mroczysław">
Mroczysław

Mroczysław, Mroczesław, Mroczsław, Mrocsław, Mrocław, Mrosław – staropolskie imię męskie, złożone z dwóch członów: "Mroczy-" ("ściemniać się, chmurzyć") i "-sław" ("sława").
Mroczysław imieniny obchodzi 8 stycznia.

</doc>
<doc id="114694" url="https://pl.wikipedia.org/wiki?curid=114694" title="Droga ekspresowa S11 (Polska)">
Droga ekspresowa S11 (Polska)

Droga ekspresowa S11 – budowana polska droga ekspresowa Kołobrzeg – Pyrzowice/Piekary Śląskie o projektowanej łącznej długości ok. 550 km. Prowadzi w większości śladem obecnej drogi nr 11 przez województwa: zachodniopomorskie, wielkopolskie, łódzkie, opolskie i śląskie. W rządowych planach przewidziana do realizacji jako droga w całości dwujezdniowa.
Docelowo S11 ma łączyć kurorty środkowego wybrzeża Bałtyku przez Koszalin, Piłę, Poznań, Ostrów Wielkopolski, Lubliniec, Bytom i Górnośląski Okręg Przemysłowy. Budowa odcinków szlakowych tej trasy rozpocznie się w 2023 roku, natomiast cała trasa ma być gotowa już w 2028 roku.
Na odcinku Kołobrzeg – Koszalin ma wspólny przebieg z drogą ekspresową S6 i trasą europejską E28.
Przebieg drogi.
Koszalin.
Droga będzie miała swój początek w pobliżu podkoszalińskich Starych Bielic, na skrzyżowaniu z drogą ekspresową S6 (węzeł "Bielice"). Odcinek od węzła "Bielice" do węzła "Koszalin Zachód" (z DK6) budowany był od roku 2016 wraz z S6 jako część zadania pn. "Obwodnica" "Koszalina i Sianowa". Został otwarty 10 października 2019.
W październiku 2011 wydano decyzję środowiskową na odcinek S11 od węzła "Bielice" (S6, 0 km) do początku obwodnicy Szczecinka, wybrano wariant VI tzw. społeczny. Zaplanowano powstanie węzłów: "Koszalin Zachód" (DK6, 1,5 km), "Niedalino" (DW167, 16,2 km), "Grzybnica" (36,3 km), "Głodowa" (DW169, 38,2 km), "Bobolice" (DK25, 43,9 km), "Wierzchowo" (54,4 km).
W styczniu 2018 odbył się przetarg na opracowanie dokumentacji dla drogi ekspresowej S11 na odcinku od w. "Bobolice" (bez węzła) do w. "Szczecinek Północ" (z węzłem) o długości 24,5 km. Przetarg wygrał Transprojekt Gdański, z którym 19 marca 2018 podpisano umowę. Dokumentacja projektowa wraz z projektami budowlanymi i wykonawczymi miała powstać w ciągu 14 miesięcy.
Szczecinek.
Przetarg na zaprojektowanie i budowę obwodnicy Szczecinka został ogłoszony w sierpniu 2014. Umowę na ten odcinek podpisano 13 listopada 2015 roku. Inwestycję realizowało konsorcjum firm Eurovia Polska – Warbud. Wartość podpisanego kontraktu opiewała na 322 817 734,32 złotych. Realizacja zadania potrwać miała 34 miesiące, w tym 15 miesięcy było przewidziane na prace projektowe. Budowa drogi miała zostać ukończona w kwietniu 2019. 15 marca 2017 wojewoda zachodniopomorski wydał zezwolenie na realizację inwestycji drogowej obwodnicy miasta Szczecinek, co formalnie oznaczało rozpoczęcie budowy obwodnicy. Obwodnica Szczecinka omija miasto od strony wschodniej i wyprowadza z niego ruch tranzytowy w ciągu drogi krajowej nr 11. Zaczyna się bezpośrednio za skrzyżowaniem do miejscowości Skotniki w granicach miasta Szczecinka (). Końcowy fragment obwodnicy znajduje się nieco na południe od skrzyżowania z drogą powiatową w kierunku miejscowości Turowo (). Częściowo przebiega wzdłuż istniejącej linii kolejowej Koszalin – Szczecinek po jej wschodniej stronie. Włączenie do istniejącej drogi krajowej nr 11 od północy następuje w ul. Koszalińską (rondo) natomiast od południa –– w ul. Pilską (rondo). W ciągu obwodnicy Szczecinka znajdują się 2 węzły – "Szczecinek Śródmieście" i "Szczecinek Wschód". Oddana do użytku 7 listopada 2019 r.
Piła.
Planowana droga ekspresowa omijająca od strony wschodniej miasto Piłę i Ujście. W ciągu obwodnicy planuje się stworzenie czterech węzłów: "Piła Podlasie", "Piła Przemysłowa", "Motylewo "i "Chrustowo". Od węzła "Piła Podlasie" będzie przebiegać wspólnie z S10.
Planowany harmonogram inwestycji:
Poznań.
Przebieg od węzła "Poznań Północ" (d. "Suchy Las" / "Złotkowo") do węzła "Poznań Zachód" (d. "Głuchowo") na autostradzie A2. Odcinki, wchodzące w skład zachodniej obwodnicy Poznania:
Jest to odcinek wspólny z autostradą A2 (ok. 26,1 km) oddany do użytkowania 12 września 2003 (odcinek "Poznań Komorniki" – "Poznań Krzesiny") i 27 października 2004 (odcinek "Poznań Zachód" – "Poznań Komorniki") jednak funkcjonalny od 19 grudnia 2014, kiedy oddany do użytkowania został ostatni fragment obwodnicy zachodniej.
Kórnik.
3 kwietnia 2006 poznański oddział GDDKiA rozpoczął modernizację drogi krajowej nr 11 na 14-kilometrowym odcinku pomiędzy węzłem autostradowym "Poznań Krzesiny" na autostradzie A2 a Kórnikiem. Zmodernizowany odcinek oddano do użytku 7 czerwca 2009. Na trasie powstało m.in. pięć węzłów z drogami podrzędnymi ("Koninko", "Gądki", "Robakowo", "Kórnik Północ" oraz "Kórnik Południe"), a także obiekty mostowe
Jarocin.
Decyzja środowiskowa została wydana 9 marca 2009 r. 18 listopada 2014 podpisano umowę na budowę obwodnicy Jarocina w systemie "Projektuj i buduj". Przetarg na budowę wygrała firma Budimex, która zadeklarowała 24-miesięczny okres realizacji zadania. Umowa opiewała na kwotę ponad 293 mln zł brutto. Wykonawca w ramach podpisanej umowy wykonywał optymalizację dokumentacji projektowej oraz budowę samej obwodnicy jednocześnie. Obwodnica została oddana do użytku 30 sierpnia 2017 roku.
Pleszew.
Obwodnica Pleszewa w ciągu drogi ekspresowej S11 jest na etapie przygotowawczym. Obecnie trwają konsultacje samorządu z mieszkańcami, który otrzymał od Generalnej Dyrekcji Dróg Krajowych i Autostrad stadium korytarzowe dla przebiegu tej drogi w 3 wariantach. Dwa warianty są podobne, trzeci zupełnie inny. Projektowana trasa będzie mieć początek na węźle "Pleszew Północ" ("Piekarzew"), łącznik do miasta na wysokości Baranówka (wariant nr 1). Według wariantów nr 2 i 3 obwodnica Pleszewa i Kowalewa rozpoczynać się będzie na granicy gmin Kotlin i Pleszew tworząc na przecięciu S11 z obecną DK11 węzeł "Kotlin", dalej będzie biegła na południe i wschód przez teren gmin: Kotlin, Dobrzyca i Pleszew (omijając od zachodu wsie Suchorzew, Piekarzew, Kowalew i miasto Pleszew) do węzła "Pleszew Południe". Docelowo S11 ma łączyć się w tym węźle z planowaną południową obwodnicą Pleszewa w ciągu DK12.
Ostrów Wielkopolski.
Obwodnica Ostrowa Wielkopolskiego omija miasto od strony wschodniej. Droga budowana była w dwóch etapach, a prace nad obwodnicą prowadzone były przy współpracy GDDKiA oraz starostwa powiatu ostrowskiego. Dzięki wybudowaniu obwodnicy skróceniu uległ czas przejazdu w kierunkach Poznań – Ostrów Wlkp. – Katowice oraz Kalisz – Ostrów Wlkp. – Wrocław.
I etap obejmował budowę 6,2 km jednojezdniowej drogi ekspresowej S11 (dwie jezdnie tylko w rejonie węzłów), 2 węzłów, 7 obiektów inżynierskich (mosty, wiadukty) oraz 2 km odcinek DK25 w okolicach węzła "Ostrów". Zezwolenie na budowę I etapu obwodnicy Ostrowa Wielkopolskiego wydał wojewoda wielkopolski 6 września 2007 roku. Wykonawca I etapu, Budimex Dromex, został wyłoniony 17 marca 2008 roku, a 3 czerwca 2008 roku nastąpiło uroczyste wbicie pierwszej łopaty i oficjalne rozpoczęcie budowy. Zaproponowany koszt inwestycji to około 212 mln złotych.
I etap Obwodnicy Ostrowa Wielkopolskiego oddano do użytku 26 listopada 2009. Zapowiadane przez polityków w czasie uroczystości dobudowanie drugiej jezdni w ramach realizacji II etapu nie zostało zrealizowane.
Realizacja II etapu planowana była pierwotnie na lata 2009–2010. Opracowano dokumentację, przetarg został ogłoszony w listopadzie 2009. Anulowano go 22 lutego 2011.
Przetarg na budowę II etapu obwodnicy w systemie "Projektuj i buduj" poznański oddział GDDKiA ogłosił ponownie 7 października 2013. Przetarg wygrała firma Mota-Engil Central Europe S.A. i Mota-Engil, Engenharia e Construcao S.A. 18 listopada 2014 podpisano umowę na budowę I etapu obwodnicy. Budowa rozpoczęła się 10 października 2014 roku ("sic!") a zakończyła się 12 lipca 2017. Umowa opiewała na kwotę ponad 284 mln zł brutto.
Kępno.
Umowę na zaprojektowanie i budowę dwujezdniowej jezdni o długości blisko 4,5 km podpisano 7 października 2015 roku. Droga przebiega od istniejącej drogi krajowej nr 11 do węzła "Kępno Krążkowy" wybudowanego w ramach budowy drogi ekspresowej S8 Syców – Kępno – Wieruszów – Walichnowy. Gdy budowana będzie dalsza część S11 rondo na DK11 ma zastąpić węzeł "Kępno Północ". Odcinek otwarto 23 maja 2018, na dwa miesiące przed terminem.
Odcinek ten łączy węzeł "Kępno Krążkowy" z obecną DK11 w okolicy Baranowa. Szosa jest dwujezdniowa tylko do drogi wojewódzkiej nr 482 (węzeł "Kępno Wschód"). Prace budowlane rozpoczęły się w sierpniu 2019 roku, zaś otwarcie nastąpiło 16 sierpnia 2021 roku.
Olesno.
Obwodnica Olesna o długości 28 km ma zostać wybudowana do listopada 2022 roku. Prace budowlane zostały rozpoczęte w styczniu 2021 roku. Koszt to około 720 mln zł.
Lubliniec.
W roku 2011 otwarto obwodnicę Lublińca. W standardzie drogi ekspresowej, ma jednak tylko jeden bezkolizyjny węzeł.
Tarnowskie Góry.
Planowane rozpoczęcie prac ma nastąpić w roku 2022. Zgodnie z zapowiedziami, w rejonie Tarnowskich Gór trasa przebiegać będzie od strony Radzionkowa, następnie przetnie DK 78 pomiędzy Nakłem Śląskim a Tarnowskimi Górami, by dalej, omijając dzielnice Lasowice i Sowice, pomiędzy dzielnicami Strzybnica i Pniowiec, skierować się w stronę Hanuska.
Piekary Śląskie.
Trasa S11 ma rozpoczynać się na węźle z A1 w Piekarach Śląskich. Następnie ma zostać poprowadzona od wschodniej strony Radzionkowa, by między Orzechem i Radzionkowem skierować się w stronę Nakła Śląskiego i Tarnowskich Gór. Początek prac planowany był na rok 2020.
Wykaz istniejących odcinków.
Jest to wykaz odcinków w standardzie co najmniej drogi ekspresowej pokrywających się z docelowym przebiegiem drogi, niezależnie od oznakowania.
Stowarzyszenie Gmin, Powiatów i Województw „Droga S11”.
Z inicjatywy prof. Marka Ziółkowskiego wicemarszałka Senatu RP, podczas konferencji w Koszalinie pn. "S11 – droga nad morze" 7 lipca 2006, powstało Stowarzyszenie Gmin, Powiatów i Województw „Droga S11" z siedzibą w Poznaniu, skupiające początkowo 17 samorządów leżących przy trasie nr 11. Planowano, że do końca września dołączy kolejnych 30 członków. Stowarzyszenie za cel postawiło sobie doprowadzenie do przyspieszenia budowy drogi ekspresowej S11 m.in. poprzez lepszą współpracę samorządów z GDDKiA oraz lobbowanie za przyspieszeniem budowy

</doc>
<doc id="114696" url="https://pl.wikipedia.org/wiki?curid=114696" title="Erna">
Erna

Erna – imię żeńskie. Skrócona forma imion Ernesta i Ernestyna.
Erna imieniny obchodzi 12 stycznia 

</doc>
<doc id="114697" url="https://pl.wikipedia.org/wiki?curid=114697" title="Hilda">
Hilda

Hilda – imię żeńskie pochodzenia germańskiego wywodzące się od słowa "hild" – walka. 
Często bywa zdrobnieniem od imienia Hildegarda, nie jest jednak tożsame z tym imieniem. Odpowiednikiem w języku węgierskim jest Ildikó, w rosyjskim Gilda (Гильда). 
Hilda imieniny obchodzi 12 stycznia.

</doc>
<doc id="114698" url="https://pl.wikipedia.org/wiki?curid=114698" title="Iwetta">
Iwetta



</doc>
<doc id="114700" url="https://pl.wikipedia.org/wiki?curid=114700" title="Helga">
Helga

Helga - imię żeńskie pochodzenia germańskiego.
Helga imieniny obchodzi 14 stycznia.
Wschodniosłowiańskim przekształceniem imienia Helga jest Olga.

</doc>
<doc id="114701" url="https://pl.wikipedia.org/wiki?curid=114701" title="Cray T3D">
Cray T3D

Cray T3D – pierwszy superkomputer firmy Cray Research zbudowany zgodnie z koncepcją masowego przetwarzania równoległego (MPP). Serwer został wprowadzony do sprzedaży w 1993 roku.
Budowa.
Cray T3D MC 256 składał się z 256 „Elementów Przetwarzających” (ang. "Processing Elements" – PE), z których każdy zawierał 150 MHz procesor Alpha (21064) oraz od 8 do 64 MB pamięci lokalnej. PE połączone były ze sobą poprzez trójwymiarową sieć połączeniową, przez co system mógł być rozbudowywany aż do 2048 procesorów. System Cray T3D musiał pracować wyłącznie razem z Cray Y-MP lub Cray C90.
Historia.
Następcą Cray T3D został w pełni samodzielny Cray T3E.

</doc>
<doc id="114702" url="https://pl.wikipedia.org/wiki?curid=114702" title="Orest">
Orest



</doc>
<doc id="114703" url="https://pl.wikipedia.org/wiki?curid=114703" title="Cray Computer Corp.">
Cray Computer Corp.



</doc>
<doc id="114704" url="https://pl.wikipedia.org/wiki?curid=114704" title="Rosława">
Rosława

Rosława – staropolskie imię żeńskie, będące formą skróconą imienia Rościsława lub nienotowanego w danych źródłach w formie pełnej imienia Rodsława.
Forma męska: Rosław
Rosława imieniny obchodzi 17 stycznia i 7 października.

</doc>
<doc id="114705" url="https://pl.wikipedia.org/wiki?curid=114705" title="Pryska">
Pryska

Pryska, Pryscylla – imię żeńskie pochodzące od łacińskich imion Prisca, Priscilla ( – „starodawny; surowy, poważny”). W Polsce rzadko spotykane, choć zapisano je już w XV wieku. Jego patronką jest św. Pryska, męczennica.
Pryska imieniny obchodzi 18 stycznia.
Imienniczki.
W języku węgierskim używana jest forma Piroska, tak nazywa się Czerwony Kapturek. To imię nosiła początkowo Irena (Piroska).

</doc>
<doc id="114706" url="https://pl.wikipedia.org/wiki?curid=114706" title="Sebastiana">
Sebastiana

Sebastiana – forma żeńska imienia Sebastian. Patronką tego imienia jest św. Sebastiana z Heraklei (z Tracji). 
Sebastiana imieniny obchodzi 16 września.

</doc>
<doc id="114707" url="https://pl.wikipedia.org/wiki?curid=114707" title="Pabian">
Pabian



</doc>
<doc id="114708" url="https://pl.wikipedia.org/wiki?curid=114708" title="Olefina">
Olefina



</doc>
<doc id="114709" url="https://pl.wikipedia.org/wiki?curid=114709" title="Pabiana">
Pabiana



</doc>
<doc id="114710" url="https://pl.wikipedia.org/wiki?curid=114710" title="Prawo Hagena-Poiseuillea">
Prawo Hagena-Poiseuillea



</doc>
<doc id="114712" url="https://pl.wikipedia.org/wiki?curid=114712" title="Jenisiej">
Jenisiej



</doc>
<doc id="114713" url="https://pl.wikipedia.org/wiki?curid=114713" title="Żurawiejka">
Żurawiejka

Żurawiejka – krótki, najczęściej dwuwierszowy, żartobliwy kuplet układany dla poszczególnych pułków kawalerii, oceniający z ironią i czarnym humorem ich wojenne losy. Żurawiejki charakterystyczne były dla kawalerii polskiej oraz rosyjskiej.
Historia żurawiejek.
Zwyczaj, jak również nazwa, pochodzi z tradycji kawalerii rosyjskiej i została przejęta przez polskich kawalerzystów okresu międzywojennego. Nazwa pochodzi albo od rosyjskiego słowa „żuraw”, co by oznaczało pieśń tak jak on przelotną, albo wprost od tytułu popularnej rosyjskiej pieśni żołnierskiej "Żuraw" (ros. "Журавль").
Za twórcę żurawiejek uchodzi rosyjski poeta Michaił Lermontow, który zaczął je tworzyć pełniąc służbę w armii rosyjskiej jako junkier.
Żurawiejki w Wojsku Polskim.
Żurawiejki rozpowszechniły się w Wojsku Polskim w okresie II Rzeczypospolitej po wojnie polsko-bolszewickiej 1920 roku w nawiązaniu do tradycji kawalerii rosyjskiej. Polskie korzenie żurawiejek upatruje się także w „Jak to na wojence ładnie” z roku 1863. Jedną z pierwszych pieśni wpisujących się także w tę tradycję jest legionowa „Pieśń Szwadronu Wąsowicza” z I wojny światowej opisująca szarżę pod Rokitną prowadzoną przez rotmistrza Zbigniewa Wąsowicza jaka miała miejsce w czerwcu 1915 roku.
„Nasz Wąsowicz, chłop morowy,
Zbił Moskali w Cucyłowej.
Odznaczył się szwadron drugi,
Wrażej krwi on przelał strugi.”
Żurawiejki nie miały charakteru pieśni masowo śpiewanych przez żołnierzy jednostek kawaleryjskich. Nie śpiewali ich podoficerowie czy szeregowcy. Były one układane przez oficerów pułków kawaleryjskich na inne pułki i śpiewane przez oficerów podczas towarzyskich spotkań z kieliszkiem w ręku. Z tej przyczyny często przybierały charakter złośliwych docinków o frywolnym, a niekiedy nawet wulgarnym charakterze i dlatego piosenki te śpiewane były jedynie przez oficerów w swoim własnym towarzystwie z obowiązującym zakazem śpiewania ich w obecności pań. Początkowo swoją żurawiejkę miał każdy pułk ułanów. Tradycję tę przejęły również pułki strzelców konnych, chociaż jak głosiła jedna ze strof „Prawdę mówiąc między nami – strzelcy nie są ułanami”. Znane są także przykłady żurawiejek innych rodzajów wojsk: piechoty, artylerii, jednostek pancernych, marynarki wojennej czy lotnictwa.
Przykłady żurawiejek pułkowych.
Taka ogólnokawaleryjska żurawiejka była powszechnie znana i śpiewana zawsze na początku we wszystkich okazjach:
Refren.
Każda przyśpiewka o pułku kończona była refrenem:
lub:

</doc>
<doc id="114714" url="https://pl.wikipedia.org/wiki?curid=114714" title="Witold Urbanowicz (generał)">
Witold Urbanowicz (generał)

Witold Aleksander Urbanowicz (ur. 30 marca 1908 w Olszance, zm. 17 sierpnia 1996 w Nowym Jorku) – generał brygady, pilot Wojska Polskiego, podpułkownik (ang. "Wing Commander") Królewskich Sił Powietrznych, as myśliwski, pamiętnikarz, dowódca dywizjonu 303.
Życiorys.
Witold Aleksander Urbanowicz urodził się 30 marca 1908 w Olszance koło Suwałk, w rodzinie Antoniego, rolnika, i Bronisławy z Jurewiczów. 1 września 1925 roku rozpoczął naukę w Korpusie Kadetów Nr 2 w Modlinie, a od następnego roku w Chełmnie.
16 października 1930 roku wstąpił do Szkoły Podchorążych Lotnictwa w Dęblinie, którą ukończył w 1932 roku, w wieku 24 lat (VI promocja). Jako podporucznik obserwator został skierowany do służby w nocnym dywizjonie bombowym 1 pułku lotniczego w Warszawie. W 1933 roku ukończył kurs pilotażu, a następnie Kurs Wyższego Pilotażu w Grudziądzu, po czym został przeniesiony do lotnictwa myśliwskiego. Już jako pilot latał w eskadrach: 113, a następnie 111 „Kościuszkowskiej”. Po tym, jak drugą z nich przeniesiono tymczasowo do bazy przy granicy z ZSRR z zadaniem odpędzania samolotów rozpoznawczych WWS naruszających polską przestrzeń powietrzną, Urbanowicz miał w sierpniu 1936 roku zaliczyć swe pierwsze zwycięstwo w walce powietrznej (gdy ponawiane ostrzeżenia nie dały rezultatu, miał zestrzelić samolot, prawdopodobnie rozpoznawczy R-5, tłumacząc później, że odpowiedział na wrogi ogień). Ten i inne incydenty, w których zachował bezkompromisową, „niedyplomatyczną” postawę (m.in. srogie potraktowanie Willego Messerschmitta, przyłapanego na szpiegowaniu w pobliżu polskiego hangaru wojskowego) zadecydowały o przeniesieniu go do szkolnictwa – do Dęblina na stanowisko instruktora pilotażu (gdzie otrzymał swój przydomek – „Kobra”). Wielu znanych pilotów z okresu II wojny światowej zdobyło pierwsze szlify pod jego okiem. 1 marca 1935 roku został awansowany na porucznika ze starszeństwem z dniem 1 stycznia 1935 roku i 36. lokatą w korpusie oficerów aeronautyki. W marcu 1939, w tym samym stopniu i starszeństwie, zajmował 61. lokatę w korpusie oficerów lotnictwa, grupa liniowa. Pełnił wówczas służbę w Szkole Podchorążych Lotnictwa – Grupa Liniowa na stanowisku dowódcy II plutonu 3. eskadry I dywizjonu.
Wojna zastała Urbanowicza w trakcie ćwiczeń w powietrzu w szkole w Dęblinie. Latając na starym myśliwcu P.7a (w grupie „Ułęż”, wraz z innymi instruktorami ze szkoły), mimo starć z nieprzyjacielem nad Dęblinem i Ułężem, nie zdołał strącić żadnej niemieckiej maszyny. Gdy jego samolot został zniszczony na ziemi, dostał rozkaz doprowadzenia grupy podchorążych do Rumunii, skąd miał odebrać rzekomo dostarczone tam samoloty Morane-Saulnier MS.406 i Hurricane. Wobec niedostarczenia do Rumunii samolotów, Urbanowicz wrócił z granicy do kraju w celu kontynuowania walki. Pochwycony przez oddział Armii Czerwonej, uciekł wraz z dwoma podoficerami tego samego wieczora i po trzech dniach dołączył do swojego oddziału w Rumunii, skąd niebawem przetransportowano ich do Francji. W Istres zakwaterowano go wraz z oddziałem w prymitywnych barakach, nie dając większych nadziei na rychły udział w walce z Niemcami, wobec czego w końcu stycznia 1940 roku Urbanowicz znalazł się w grupie pilotów, która przyjęła zaproszenie wstąpienia do brytyjskich dywizjonów RAF-u i przeniósł się do Wielkiej Brytanii.
Jako pilot 145 dywizjonu myśliwskiego RAF, Urbanowicz rozpoczął 4 sierpnia loty operacyjne w Bitwie o Anglię. 8 sierpnia strącił pierwszego Messerschmitta Bf 109. 11 sierpnia zestrzelił kolejnego, ale zwycięstwo to nie zostało zaliczone do oficjalnej statystyki. (zob. R. Gretzyngier, W. Matusiak, „Polacy w obronie Wielkiej Brytanii”, Rebis, Poznań 2007, s. 37–38). 12 sierpnia zestrzelił jeszcze Ju 88. 21 sierpnia objął dowództwo eskadry „A” w polskim dywizjonie 303. 6 września strącił Bf 109, którego pilotował Hauptmann Joachim Schlichting, dowódca III./JG 27. 7 września, będąc wciąż w randze porucznika, mimo oporów części dowództwa Polskich Sił Powietrznych, został mianowany dowódcą dywizjonu 303 po ciężko poparzonym w walce majorze Krasnodębskim. Tego dnia w ataku na klucz około 40 bombowców strącił Dorniera Do 17 i prawdopodobnie kolejnego Bf 109. 15 września, w dniu uważanym przez wielu za decydujący o wyniku Bitwy o Anglię, prowadząc atak dywizjonu na osłanianą przez myśliwce formację 60 bombowców, zaliczył zestrzelenie kolejnych dwóch Do 17. 25 września strącił Heinkla He 111, by nazajutrz osiągnąć swój rekordowy wynik 4 samolotów zestrzelonych jednego dnia – 2 Ju 88, Bf 109 i Bf 110. Powtórzył to osiągnięcie w trzy dni później, strącając trzy „109-ki” i jednego Do 17. 21 października zdał dowództwo dywizjonu 303 por. Hennebergowi.
Przez pewien czas pracował w dowództwie 11 Grupy Myśliwskiej, a od 15 kwietnia do 1 czerwca 1941 dowodził 1 Polskim Skrzydłem Myśliwskim (dywizjony 303, 306 i 308). Nie był jednak popularny wśród polskich władz lotniczych i w czerwcu 1941 został odsunięty od latania i wysłany do USA z serią odczytów dla Polonii amerykańskiej w celu naboru ochotników do wojska. Następnie służył w szkolnictwie lotniczym w Wielkiej Brytanii, po czym jesienią 1942 roku został oddelegowany do Waszyngtonu na stanowisko zastępcy attaché lotniczego przy polskiej ambasadzie.
We wrześniu 1943 roku Urbanowicz ochotniczo wstąpił (jako gość) do amerykańskiej 14 Armii Lotniczej walczącej na froncie chińskim. Po krótkotrwałym pobycie w dywizjonach 16 i 74, 23 października 1943 został przydzielony do słynnego dywizjonu 75 (75th Fighter Squadron) 23 Grupy Lotniczej, znanego jako „Latające Tygrysy”. Jako pilot tej jednostki, latając na samolocie P-40N Kittyhawk, Polak zasłużył się w bitwie pod Changde, eskortował bombowce i samoloty transportowe. 11 grudnia nad lotniskiem w Nanchang zestrzelił 2 samoloty japońskie (te zestrzelenia zostały oficjalnie uznane). Prawdopodobnie były to samoloty Nakajima Ki-44.
W grudniu 1943 Urbanowicz powrócił do Wielkiej Brytanii by po krótkim okresie pracy sztabowej zostać ponownie polskim attaché lotniczym w Waszyngtonie. Gdy w lipcu 1945 roku rząd Stanów Zjednoczonych cofnął uznanie Rządowi Polskiemu na Uchodźstwie, płk Urbanowicz przyleciał do okupowanych Niemiec. W październiku 1945 roku został przeniesiony w stan nieczynny. W 1946 roku został mianowany podpułkownikiem.
Po zwolnieniu ze służby pozostał w Stanach Zjednoczonych, gdzie przez rok pracował jako statystyk w American Overseas Airlines (AOA), a od listopada 1946 roku do czerwca 1947 roku sekretarz zarządu Związku Chrześcijańskiej Młodzieży Męskiej w Nowym Jorku. W drugiej połowie 1947 roku jako przedstawiciel AOA i YMCA przebywał w Polsce. Odwiedził wówczas również rodzinną Olszankę i Suwałki, gdzie spotkał się z młodzieżą gimnazjum i Szkoły Podstawowej nr 1. Jak wspominał, w czasie pobytu w Polsce czterokrotnie zatrzymywany był przez funkcjonariuszy Ministerstwa Bezpieczeństwa Publicznego, udało mu się jednak uniknąć więzienia i wyjechać za granicę.
Osiadł wraz z rodziną w Nowym Jorku, gdzie w następnych latach pracował w American Airlines, Eastern Airlines i Republic Aviation jako „production control executive”. Władze RP na uchodźstwie mianowały go pułkownikiem ze starszeństwem z 1 stycznia 1964 roku. W 1973 roku przeszedł na emeryturę. Do 1994 był konsultantem w amerykańskim przemyśle lotniczym. W czerwcu 1991 roku przyjął ofertę przyjazdu do kraju. 11 listopada 1995 roku, podczas kolejnej wizyty, Prezydent RP Lech Wałęsa mianował go generałem brygady.
Zmarł w szpitalu amerykańskich weteranów na Manhattanie. Pochowany na cmentarzu Our Lady of Czestochowa w Doylestown, Pensylwania, USA.
Witold Urbanowicz zasłynął jako dowódca najlepszego dywizjonu myśliwskiego Bitwy o Anglię w jej decydującej fazie. Z wynikiem 15 pewnych i jednego prawdopodobnego zestrzelenia jako jedyny Polak znalazł się w pierwszej dziesiątce najskuteczniejszych pilotów alianckich tej bitwy. Według oficjalnej statystyki, z wynikiem 17 pewnych i jednego prawdopodobnego zestrzelenia, znajduje się na drugim miejscu na liście najskuteczniejszych polskich asów myśliwskich (za Stanisławem Skalskim). Sam Urbanowicz podawał inną liczbę swoich zwycięstw powietrznych. Tak pisał na ten temat: „Pytano mnie nieraz o moje konto zestrzeleń w czasie II Wojny. Różne źródła podają różne cyfry, więc przedstawiam stan faktyczny. W Bitwie o Wielką Brytanię zestrzeliłem 17 samolotów, na Dalekim Wschodzie 11, z czego 6 samolotów w czasie walk, natomiast 5 samolotów podczas ataków na lotniska japońskie w Chinach i na Tajwanie, w momencie ich startu lub lądowania. Po powrocie z Chin w roku 1944 dokumenty złożyłem w Polskim Inspektoracie Lotnictwa w Londynie”. Był mistrzem pilotażu. Sam twierdził, że nigdy żadna wroga kula nie trafiła w jego samolot. Miał także doskonały ogląd sytuacji w powietrzu („Dla mnie pułkownik Urbanowicz był jak swami [hinduski mistrz] – wyznał jeden z amerykańskich pilotów 75 Dyw. – Po walce wymieniał tyle szczegółów, że wierzyć się nie chciało. Widział wszystko, co się zdarzyło i co każdy z nas robił”).
Urbanowicz opublikował kilka książek, poświęconych wspomnieniom z wojny („Początek jutra”, Kraków 1966, „Świt zwycięstwa”, Kraków 1971, „Ogień nad Chinami”, Kraków 1963).
Upamiętnienia.
W 2006 roku Szkoła Podstawowa w Olszance przyjęła imię generała.
15 października 2010 szkoły wchodzące w skład Zespołu Szkół nr 3 w Suwałkach, tj. Gimnazjum nr 5 z Oddziałami Integracyjnymi oraz IV Liceum Ogólnokształcące przyjęły imię generała brygady pilota Witolda Urbanowicza.
Od 27 stycznia 2011 roku imię gen. bryg. pil. Witolda Urbanowicza nosi 4 Skrzydło Lotnictwa Szkolnego w Dęblinie.
Wizerunek pilota został umieszczony na samolocie myśliwskim MiG-29 nr 40 z 23 Bazy Lotnictwa Taktycznego. Samolot uległ zniszczeniu w katastrofie 4 marca 2019.
9 listopada 2017 r. został patronem ulicy na terenie dzielnicy Bemowo w Warszawie w miejsce gen. Sylwestra Kaliskiego, jednak już 7 grudnia 2018 Naczelny Sąd Administracyjny przywrócił ulicy (wraz z kilkudziesięcioma innymi zmienionymi nazwami ulic) dawną nazwę gen. Sylwestra Kaliskiego.
19 października 2018 r. został patronem Szkoły Podstawowej nr 11 z Oddziałami Integracyjnymi w Suwałkach.

</doc>
<doc id="114716" url="https://pl.wikipedia.org/wiki?curid=114716" title="Cray T3E">
Cray T3E

Cray T3E był następcą superkomputera Cray T3D firmy Cray Research. Analogicznie do swojego poprzednika był zbudowany w architekturze masowego przetwarzania równoległego (MPP).
Opis.
Cray T3E był rozwinięciem komputera T3D, w którym poprawiono/zmieniono następujące elementy: 
Historia.
Serwer został wprowadzony do sprzedaży w 1995 roku. W 1996 wprowadzono do sprzedaży wersję Cray T3E-900 posiadającą szybsze procesory z zegarem 450 MHz, natomiast w 1998 roku model Cray T3E-1200 z zegarem 600 MHz.

</doc>
<doc id="114717" url="https://pl.wikipedia.org/wiki?curid=114717" title="PSP Dywizjon 302">
PSP Dywizjon 302



</doc>
<doc id="114719" url="https://pl.wikipedia.org/wiki?curid=114719" title="PSP 3 Polskie Skrzydło Myśliwskie">
PSP 3 Polskie Skrzydło Myśliwskie



</doc>
<doc id="114732" url="https://pl.wikipedia.org/wiki?curid=114732" title="Medal 40-lecia Polski Ludowej">
Medal 40-lecia Polski Ludowej

Medal 40-lecia Polski Ludowej – polskie cywilne odznaczenie państwowe okresu PRL.
Medal 40-lecia Polski Ludowej został ustanowiony ustawą z dnia 26 kwietnia 1984 roku w czterdziestą rocznicę powstania Polski Ludowej, "w celu wyrażenia uznania dla wysiłku ludzi pracy w budowie i umacnianiu socjalistycznego państwa, rozwoju społeczno-gospodarczego i kultury narodowej". Uchwała Rady Państwa z 10 maja 1984 określiła zasady nadawania i opis odznaki medalu.
Zasady nadawania.
Medal nadawany był za całokształt zasług położonych w długoletniej, wyróżniającej się pracy zawodowej oraz działalności społeczno-politycznej.
Według przepisów, nadawano go obywatelom cieszącym się autorytetem w swoich środowiskach zawodowych i społecznych, którzy swą długoletnią pracą zawodową, działalnością społeczną lub polityczną w różnych dziedzinach życia kraju w okresie czterdziestolecia Polski Ludowej wnieśli liczący się wkład w budowę i umacnianie socjalistycznej państwowości, gospodarki i kultury narodowej.
Medal nadawała Rada Państwa na wniosek: ministrów i kierowników urzędów centralnych, wojewodów i prezydentów miast Warszawy, Krakowa i Łodzi, prezydiów wojewódzkich rad narodowych, organów naczelnych władz Polskiej Zjednoczonej Partii Robotniczej, Zjednoczonego Stronnictwa Ludowego, Stronnictwa Demokratycznego i Patriotycznego Ruchu Odrodzenia Narodowego oraz naczelnych władz centralnych związków, stowarzyszeń, organizacji społecznych o zasięgu ogólnokrajowym.
Medal nadawany był w okresie od 22 lipca 1984 roku do 22 lipca 1985 roku.
Opis odznaki.
Odznaką Medalu 40-lecia Polski Ludowej jest krążek o średnicy 32 mm, srebrzony, oksydowany. Na awersie medalu w środku umieszczono wizerunek orła, a po obu jego stronach daty: 1944 i 1984. Nad orłem znajduje się rzymska cyfra: XL, a pod orłem napis: PRL. Daty połączone są z rzymską liczbą stylizowanymi kłosami zboża, a z napisem kołami zębatymi. Wszystkie elementy są wypukłe. Na rewersie medalu umieszczony jest wgłębiony kontur granic Polski, a w środku konturu napis w trzech wierszach: WALKA / PRACA / SOCJALIZM, pod napisem znajduje się gałązka oliwna.
Wstążka medalu jest szerokości 32 mm, składająca się z dwóch pionowych pasków w środku w kolorze białym i czerwonym o szerokości 12 mm każdy i dwóch pasków po bokach o szerokości 4 mm koloru złotego. Baretka sporządzona jest w kolorach wstążki, na niej umieszczona jest metalowa lub wyhaftowana nakładka koloru srebrnego, składająca się z poziomej listewki o szerokości 2 mm i rzymskiej liczby „XL” o wysokości 6 mm.
Autorem projektu jest artysta plastyk Edward Gorol&lt;ref name="WPH3/1984"&gt;&lt;/ref&gt;.
Medal noszono na lewej stronie piersi w kolejności po Medalu 30-lecia Polski Ludowej.
Statystyki.
Łącznie przyznano 1 217 940 Medali 40-lecia PRL.

</doc>
<doc id="114735" url="https://pl.wikipedia.org/wiki?curid=114735" title="Sewerian">
Sewerian

Sewerian – imię męskie pochodzenia łacińskiego pochodzące od słowa "severus" – surowy, srogi. Jednym z patronów tego imienia jest św. Sewerian z Cezarei.
Sewerian imieniny obchodzi 23 stycznia, 21 lutego, 20 kwietnia, 9 września i 8 listopada.
Znane osoby noszące imię Sewerian:
Postacie fikcyjne noszące imię Sewerian:

</doc>
<doc id="114740" url="https://pl.wikipedia.org/wiki?curid=114740" title="Przybyrad">
Przybyrad

Przybyrad – staropolskie imię męskie złożone z członów "Przyby-" ("przybyć, przybywać") i "-rad" ("być zadowolonym, chętnym, cieszyć się"). Może oznaczać "ten, z którym przybywa radość".
Przybyrad imieniny obchodzi 27 stycznia, 15 lutego, 12 czerwca i 27 grudnia.

</doc>
<doc id="114741" url="https://pl.wikipedia.org/wiki?curid=114741" title="Józef Giza">
Józef Giza

Józef Giza (ur. 3 marca 1887 w Dąbrówce Polskiej, zm. 16 sierpnia 1965 w Londynie) – generał brygady Wojska Polskiego.
Życiorys.
Urodził się w Dąbrówce Polskiej (obecnie część Nowego Sącza), w rodzinie Michała Gissa-Gizy i Małgorzaty z domu Szkaradek. W 1909 ukończył I Gimnazjum w Nowym Sączu. W czasie nauki należał do Polskich Drużyn Strzeleckich. Po maturze nie został przyjęty do Seminarium Diecezjalnego i do końca września 1910 pracował w cegielni w Biegonicach. Od października 1910 służył w Cesarskiej i Królewskiej Armii Austro-Węgier, odbył roczne przeszkolenie dla ochotników w 20 pułku piechoty Austro-Węgier. Przeszedł szkolenie w Krakowie, Wadowicach, od 20 kwietnia 1911 w Bielinie (Bośnia), gdzie był dowódcą sekcji i plutonu w 16 kompanii 20 pułku w stopniu kaprala, a następnie sierżanta podchorążego. 30 września 1911 został przeniesiony do rezerwy. Od 12 lutego 1912 pracował na stanowisku oficjała pocztowego w Urzędzie Pocztowym w Nowym Sączu. Od maja do czerwca 1913 odbywał ćwiczenia wojskowe ponownie w Bośni, od października 1912 do końca marca 1913 ukończył sześciomiesięczny kurs pocztowo-telegraficzny. Od 1912 ponownie działał w Polskich Drużynach Strzeleckich.
Po wybuchu I wojny światowej 1 sierpnia 1914 został wcielony do 15 kompanii macierzystego 20 pułku, 4 sierpnia awansowany do stopnia chorążego piechoty i mianowany dowódcą plutonu. Brał udział w walkach na froncie serbskim i włoskim. 1 listopada 1915 został awansowany do stopnia podporucznika. Od lipca 1916 uczestniczył w walkach na froncie rosyjskim. Następnie z powodu choroby był leczony w szpitalu. Od 30 czerwca 1917 był instruktorem w 20 pułku, ukończył kurs techniczny. 1 sierpnia 1917 został awansowany do stopnia porucznika i po raz drugi brał udział w walkach na froncie włoskim. Od 16 kwietnia do 23 maja 1918 ponownie przebywał w szpitalu, po czym był instruktorem w kompanii zapasowej 20 pułku w Tarnowie. W międzyczasie był członkiem konspiracyjnej organizacji „Wolność” (1917–1918, współpracował m.in. z Leopoldem Gebelem). Od 30 października 1918 był dowódcą 1 kompanii zapasowej 20 pułku piechoty. Współautor antyaustriackiego zamachu wojskowego z 30 na 31 października 1918 w Tarnowie.
W listopadzie 1918 został przyjęty do Wojska Polskiego. U schyłku wojny uczestniczył w przekształceniu 20 pułku piechoty w 1 pułk strzelców podhalańskich. W pułku stacjonującym w Nowym Sączu pełnił funkcję adiutanta. Brał udział w wojnie polsko-bolszewickiej na stanowisku dowódcy kompanii. Walczył w szeregach I Brygady Górskiej, brał udział w wyprawie kijowskiej. 1 kwietnia 1920 został awansowany do stopnia kapitana. Następnie walczył w rejonie Pińska, w obronie Brześcia. 
Po zakończeniu wojny w grudniu 1920 wraz z 1 pułkiem wrócił do Nowego Sącza. Odbył kurs przy dywizyjnym Centrum Szkolenia w Krakowie, po czym nadal służył w pułku na stanowisku adiutanta. 3 maja 1922 roku został zweryfikowany w stopniu majora ze starszeństwem z 1 czerwca 1919 roku i 445. lokatą w korpusie oficerów piechoty. W tym samym miesiącu został mianowany na stanowisko dowódcy batalionu. Od kwietnia 1926 do 1927 pełnił funkcję komendanta obwodowego Przysposobienia Wojskowego i Wychowania Fizycznego przy 1 pułku. Od czerwca do września 1928 był dowódcą III batalionu pułku.
Następnie został przeniesiony do Korpusu Ochrony Pogranicza i od 6 października 1927 do kwietnia 1931 był dowódcą batalionu KOP „Iwieniec”. 23 stycznia 1929 roku został mianowany podpułkownikiem ze starszeństwem z 1 stycznia 1929 roku i 8. lokatą w korpusie oficerów piechoty. Od kwietnia 1931 do maja 1932 był zastępcą dowódcy 82 pułku piechoty w Brześciu, po czym wystąpił o przeniesienie ze względu na klimat niesprzyjający zdrowiu jego dzieci. 20 maja 1932 został przeniesiony do 2 pułku Strzelców podhalańskich w Sanoku na stanowisko zastępcy dowódcy pułku. 4 lipca 1935 został przeniesiony do 3 pułku Strzelców Podhalańskich w Bielsku na stanowisko dowódcy pułku. Na stopień pułkownika został mianowany ze starszeństwem z 19 marca 1938 i 6. lokatą w korpusie oficerów piechoty. W maju 1938 został dowódcą Górnośląskiej Brygady Obrony Narodowej w Katowicach. Jednocześnie pełnił obowiązki komendanta Rejonu Przysposobienia Wojskowego i Wychowania Fizycznego 23 Dywizji Piechoty.
W obliczu zagrożenia konfliktem zbrojnym w sierpniu 1939 objął funkcję dowódcy piechoty dywizyjnej 55 Dywizji Piechoty. W czasie kampanii wrześniowej dowodził obroną odcinka Śmiłowice-Mikołów-Wyry na Górnym Śląsku, później w odwrocie (Kazimierza Wielka 7 września, Osiek 11 września) i od 12 września na Lubelszczyźnie aż po Tomaszów Lubelski 23 września. Uniknął niewoli i przedostał się na Węgry w październiku 1939. Tam był internowany w obozie Selyp od 25 października do 31 grudnia 1939. Zwolniony, został zastępcą dowódcy Przedstawicielstwa WP w Budapeszcie do 24 kwietnia 1940. W maju 1940 przedostał się do Francji, gdzie od 17 maja do 18 czerwca przebywał w obozach Carpiange i Val Andree. Po upadku Francji 18 czerwca 1940 został ewakuowany do Wielkiej Brytanii. Od 16 sierpnia 1940 przebywał w obozie w Crawford (Szkocja). Tam od października do listopada 1940 pełnił funkcje: zastępca dowódcy 5 Brygady Kadrowej Strzelców, od listopada 1940 do kwietnia 1941 komendant Szkoły Podchorążych Piechoty, od kwietnia do października 1941 komendant kursów unitarnych, od listopada 1941 II zastępca dowódcy brygady szkolnej.
W czerwcu został 1942 został skierowany na Bliski Wschód. Tam od 14 lipca 1942 był dowódcą 4 Brygady Strzelców, a po jej przekształceniu, od marca do 22 września 1943 dowódcą 5 Wileńskiej Brygadą Piechoty. Następnie od września 1943 do 12 kwietnia 1944 był komendantem Centrum Wyszkolenia Armii. W maju 1944 objął dowodzenie 7 Dywizją Piechoty. Następnie z uwagi na zły stan zdrowia (choroba malaria, zapalenie stawów, artretyzm), od grudnia był dowódcą tylko formalnie, a w sierpniu 1945 złożył dowództwo. 25 września 1944 został mianowany generałem brygady. Od października 1945 pozostawał w stanie nieczynnym. Był leczony w szpitalu w Casamassima we Włoszech, następnie w 8 Polskim Szpitalu Wojskowym w Egipcie do 1948, po czym zwolniony jako inwalida.
Po zakończeniu II wojny światowej osiadł w Londynie. Działał w ruchu kombatanckim, pełnił funkcje w Oficerskim Sądzie Honorowym i był powoływany do sądów koleżeńskich. Ponownie był leczony w Polskim Szpitalu w Penley. Zmarł 16 sierpnia 1965 w Londynie. Został pochowany na londyńskim Cmentarzu Gunnersbury.
Jego żoną była Wiktora z domu Szkaradek (1899–1986), pochowana na cmentarzu św. Heleny w Nowym Sączu. Mieli czworo dzieci: córkę Marię (ur. 1921), łączniczkę Armii Krajowej oraz synów Mieczysława (1920–1939), absolwenta Korpusu Kadetów nr 1 we Lwowie, poległego w kampanii wrześniowej pod Radłowem, Kazimierza (ur. 1924) i Tadeusza (ur. 1929). Córka Maria Podgórska poświęciła ojcu książkę pt. "Z Sącza rodem, Wspomnienia córki generała Józefa Gizy".

</doc>
<doc id="114742" url="https://pl.wikipedia.org/wiki?curid=114742" title="Leandra">
Leandra

Leandra - żeńska forma imienia Leander
Leandra imieniny obchodzi 27 stycznia i 27 lutego.

</doc>
<doc id="114745" url="https://pl.wikipedia.org/wiki?curid=114745" title="Sulpicjusz">
Sulpicjusz

Sulpicjusz – imię męskie pochodzenia łacińskiego, pierwotnie nazwisko. Jego etymologia jest niejasna, można przypuszczać, że etruska.
Żeński odpowiednik: Sulpicja.

</doc>
<doc id="114746" url="https://pl.wikipedia.org/wiki?curid=114746" title="Świętobor (imię)">
Świętobor (imię)

Świętobor – staropolskie imię męskie, złożone z członu "Święto-" ("silny, mocny") członu "-bor" ("walczyć, zmagać się"). Może oznaczać "silny, mocny w walce".
Świętobor imieniny obchodzi 6 kwietnia i 27 maja.

</doc>
<doc id="114748" url="https://pl.wikipedia.org/wiki?curid=114748" title="Dobiechna">
Dobiechna



</doc>
<doc id="114751" url="https://pl.wikipedia.org/wiki?curid=114751" title="Świętopałk">
Świętopałk



</doc>
<doc id="114753" url="https://pl.wikipedia.org/wiki?curid=114753" title="Święsław">
Święsław



</doc>
<doc id="114755" url="https://pl.wikipedia.org/wiki?curid=114755" title="Krzyż Oświęcimski">
Krzyż Oświęcimski

Krzyż Oświęcimski – polskie odznaczenie państwowe ustanowione ustawą z dnia 14 marca 1985 jako wyraz hołdu dla osób więzionych w hitlerowskich obozach koncentracyjnych za udział w walce o wyzwolenie Polski spod okupacji niemieckiej, działalność patriotyczną, rewolucyjną i postępową, z powodu przynależności narodowej lub rasowej oraz z innych przyczyn politycznych, w hołdzie dla ich męczeństwa i odwagi. Nazwa odznaczenia pochodzi od obozu koncentracyjnego Auschwitz (który w okresie Polski Ludowej pod nazwą „Oświęcim” był symbolem męczeństwa ludności polskiej w obozach koncentracyjnych).
Zasady nadawania.
Krzyż Oświęcimski był nadawany obywatelom polskim, mógł być również nadawany osobom, które były więzione jako obywatele polscy, a w chwili nadania posiadali obywatelstwo innego państwa, oraz w szczególnych przypadkach także obywatelom innych państw, więzionym z przyczyn politycznych, zwłaszcza uczestnikom obozowego ruchu oporu. Krzyż mógł być nadany pośmiertnie.
Krzyż Oświęcimski nadawała Rada Państwa na wniosek:
Z dniem 8 maja 1999 nadawanie Krzyża Oświęcimskiego uznano za zakończone.
Opis odznaki.
Odznaką Krzyża Oświęcimskiego jest krzyż równoramienny, prosty o wymiarach 42 × 42 mm, srebrzony, oksydowany. Na awersie krzyża w części środkowej znajduje się kompozycja trójkąta czerwonego z literą P (naszywki stosowanej w niemieckich obozach koncentracyjnych dla Polaków) na tle drutów kolczastych i dwóch słupów. Na poziomych ramionach jest napis 1939 – 1945. Na rewersie umieszczony jest napis w czterech wierszach: PRL / WIĘŹNIOM / HITLEROWSKICH / OBOZÓW KONCENTRACYJNYCH. Po 1989 na rewersie zamiast napisu PRL umieszczono napis RP.
Wstążka krzyża ma szerokość 40 mm, z jedenastoma pionowymi paskami w kolorach jasnopopielatych i niebieskich (w kolorach „pasiaków” – ubiorów więźniów).
Krzyż Oświęcimski, wedle starszeństwa polskich odznaczeń, noszono na lewej stronie piersi po Krzyżu Partyzanckim, a od 1992 noszony jest po aktualnych odznaczeniach państwowych.
Projektantem odznaki był rzeźbiarz, medalier Edward Gorol.
Odznaczeni.
30 sierpnia 1985 w siedzibie Rady Państwa w Warszawie odbyła się uroczystość dekoracji Krzyżami Oświęcimskimi pierwszej grupy byłych więźniów obozów koncentracyjnych. Według danych Biura Odznaczeń Państwowych Kancelarii Rady Państwa oraz Biura Odznaczeń Kancelarii Prezydenta RP nadano łącznie 35 949 krzyży.

</doc>
<doc id="114756" url="https://pl.wikipedia.org/wiki?curid=114756" title="Rościgniew">
Rościgniew

Rościgniew – staropolskie imię męskie, złożone z członów "Rości-" ("rośnie") oraz "-gniew" ("gniew"). Może oznaczać "ten, którego gniew jest silny".
Rościgniew imieniny obchodzi 31 stycznia i 4 września.

</doc>
<doc id="114757" url="https://pl.wikipedia.org/wiki?curid=114757" title="Święcesław">
Święcesław



</doc>
<doc id="114758" url="https://pl.wikipedia.org/wiki?curid=114758" title="Prosimir">
Prosimir

Prosimir – staropolskie imię męskie, złożone z członów "Prosi-" ("prosić") i "-mir" ("pokój, spokój, dobro"). Być może oznaczało "tego, kto negocjuje pokój".
Prosimir imieniny obchodzi 1 lutego, 9 czerwca i 22 września.
Od tego imienia pochodzą liczne nazwy miejscowości, jak np. Proszkowo.

</doc>
<doc id="114759" url="https://pl.wikipedia.org/wiki?curid=114759" title="Święcsław">
Święcsław



</doc>
<doc id="114760" url="https://pl.wikipedia.org/wiki?curid=114760" title="Święcsława">
Święcsława



</doc>
<doc id="114761" url="https://pl.wikipedia.org/wiki?curid=114761" title="Święsława">
Święsława



</doc>
<doc id="114762" url="https://pl.wikipedia.org/wiki?curid=114762" title="Droga ekspresowa S12 (Polska)">
Droga ekspresowa S12 (Polska)

Droga ekspresowa S12 – planowana droga ekspresowa łącząca Autostradę Bursztynową pod Piotrkowem Trybunalskim z Dorohuskiem na granicy z Ukrainą o długości ok. 315 km. Końcowy odcinek trasy od Lublina do granicy będzie fragmentem trasy europejskiej E373.
Łącznie z drogą ekspresową S17 na wspólnym odcinku pomiędzy Kurowem a Piaskami tworzy główną oś transportową województwa lubelskiego.
Istniejące odcinki.
Kurów Zach. – Lublin Sławinek.
Odcinek o długości 32,4 km; posiada część wspólną z drogą S17. Podzielony na etapy:
Obwodnica Lublina.
Odcinek o długości 23 km, podzielony na etapy:
Lublin Felin – Piaski Wsch..
Odcinek o długości 18,0 km; posiada część wspólną z drogą S17. Podzielony na etapy:
Odcinki na etapie przetargów.
Obwodnica Chełma.
Długość: 14 km. Przetarg ogłoszono 12 grudnia 2020
Historia budowy.
Kurów Zach. – Jastków.
Podczas budowy 24,7 km dwujezdniowego odcinka DK12 i DK17 od węzła Kurów Zach. d. "Sielce" do Jastkowa d. "Bogucin", który oddano do użytku 28 maja 2013, wybudowano wspólny z drogą S17 węzeł drogowy "Sielce". Wykonawcą inwestycji była firma Mota-Engil Central Europe S.A.
Jastków – Lublin Sławinek.
Odcinek Jastków "d. Bogucin" – Lublin Sławinek "d. Dąbrowica" o długości 7,7 km wraz z połączeniem z al. Solidarności w Lublinie. Otwarcie ofert na budowę tego odcinka nastąpiło 15 marca 2011. Podpisanie umowy przez konsorcjum firm Budimex i Ferrovial Agroman nastąpiło 9 czerwca 2011. Pierwotny termin zakończenia budowy 9 czerwca 2013. Odcinek został otwarty 25 września 2014.
Lublin Sławinek – Lublin Rudnik.
Budowa 10,2 km odcinka wspólnego przebiegu S12, S17 i S19 od węzła Lublin Sławinek (S19 do Rzeszowa) do węzła Lublin Rudnik (zjazd na Lubartów, S19). Odcinek wybudowany przez Dragados w standardzie drogi ekspresowej dwujezdniowej o 3 pasach ruchu w każdym kierunku. Pierwotny termin zakończenia budowy 5 grudnia 2013, później – sierpień 2014, otwarty 31 października 2014.
Lublin Rudnik – Lublin Felin.
Budowa 12,8 km odcinka od węzła Lublin Rudnik ("d. Lublin-Lubartów") do węzła Lublin Felin ("d. Lublin-Witosa"). Odcinek budowany przez Dragados. Pierwotny termin zakończenia budowy 5 grudnia 2013, oddanie do użytku 15 października 2014.
Lublin Felin – Piaski Zach..
Przebudowa 13,8 km dwujezdniowego odcinka DK12 i DK17 od węzła Lublin Felin ("d. Lublin-Witosa") do Piask. W przetargu na budowę tego odcinka wybrano najtańszą ofertę złożoną przez konsorcjum firm: Budimex (Polska) i Ferrovial Agroman (Hiszpania), w wysokości 460 mln zł. Umowę z wykonawcami podpisano 12 listopada 2010, a prace ruszyły w 2010. Oddanie do ruchu wszystkich węzłów – 21 grudnia 2012, jako droga ekspresowa – 11 lipca 2013.
II etap Obwodnicy Puław.
Odcinek o długości 11,8 km. Wykonawcą było konsorcjum firm: Energopol Szczecin, Przedsiębiorstwo Robót Drogowych Zwoleń. Wartość umowy wyniosła 233,08 mln zł. Podpisanie umowy: 30 grudnia 2014 w trybie „projektuj i buduj”. Rozpoczęcie budowy nastąpiło 31 marca 2016 (wydanie Zezwolenia na Realizację Inwestycji Drogowej), natomiast zakończenie prac było planowane na 30 kwietnia 2018. Termin oddania do użytku z powodu prac archeologicznych przesunięto o sto dni. Ostatecznie odcinek otwarto 22 sierpnia 2018.
Odcinki planowane.
10 kwietnia 2006 w Radomiu samorządowcy województw lubelskiego, łódzkiego i mazowieckiego zawiązali stowarzyszenie na rzecz budowy trasy S12. Tego samego dnia obradująca w Radomiu komisja gospodarki Senatu RP w podjętej uchwale wezwała rząd do szybkiej realizacji arterii.
Opinie dotyczące przebiegu.
Po przesunięciu pierwotnego przebiegu S8 na północ bliżej Łodzi (dzięki czemu trasa ta pełni rolę południowej obwodnicy tego miasta), pojawiły się opinie iż trasę S12 należałoby również przesunąć nieco na północ w jej zachodniej części, tak aby połączyła się z S8/A1 w miejscu dotychczasowego skrzyżowania S8/A1. Zwolennicy tego rozwiązania podnoszą argument, iż takie przesunięcie utworzy korytarz drogowy Niemcy – A4 – Wrocław – okolice Łodzi – Tomaszów Mazowiecki – Radom – Lublin – Chełm – Kijów, będący alternatywą dla A4, która biegnie do Lwowa. Podobną korektę wykonano w przebiegu S10 przesuwając pierwotny przebieg bliżej Płocka.

</doc>
<doc id="114763" url="https://pl.wikipedia.org/wiki?curid=114763" title="Wszetopełk">
Wszetopełk



</doc>
<doc id="114765" url="https://pl.wikipedia.org/wiki?curid=114765" title="Oklahoma City">
Oklahoma City

Oklahoma City – miasto w Stanach Zjednoczonych nad rzeką North Canadian, stolica stanu Oklahoma. W 2021 roku obszar metropolitalny Oklahoma City obejmuje 1,44 mln mieszkańców. 
Ośrodek handlu i bankowości. Ważny węzeł kolejowy krzyżujących się linii z północy na południe i ze wschodu na zachód.
Do XXI wieku miasto było jednym z największych rynków bydła na świecie. Wiele firm nadal świadczy usługi i dostawy dla rolników, hodowców i kowbojów.
Historia.
Założone 22 kwietnia 1889 dla białych osadników. Prawa miejskie uzyskało w 1890 r., a od 1910 r. jest stolicą stanu. Miasto rozwinęło się jako punkt dystrybucji zbóż i bydła.
W 1928 r. w pobliżu miasta odkryto i rozpoczęto eksploatację złóż ropy naftowej i gazu ziemnego.
19 kwietnia 1995 miał miejsce zamach terrorystyczny w Oklahoma City. Wybuchła wtedy wypełniona ropą i nawozem azotowym ciężarówka, niszcząc 9-piętrowy budynek federalny Alfreda P. Murraha. Śmierć poniosło 168 osób. Sprawcą zamachu był Timothy McVeigh, który 13 czerwca 1997 r. został skazany na śmierć.
3 maja 1999 przez miasto i okolice przeszło tornado o najwyższej w historii zanotowanej prędkości wiatru – 512 km/h. Zginęło wtedy 41 osób, a około 600 zostało rannych.
Demografia.
Rasy i pochodzenie.
Według danych z 2017 roku 67,7% mieszkańców Oklahomy City stanowiła ludność biała (54,2% nie licząc Latynosów), 14,5% to Afroamerykanie, 6,5% miało rasę mieszaną, 4,5% to Azjaci, 2,8% to rdzenna ludność Ameryki, 0,1% to Hawajczycy i mieszkańcy innych wysp Pacyfiku. Latynosi stanowią 19,1% ludności miasta.
16% mieszkańców ma pochodzenie meksykańskie. Wśród osób z pochodzeniem europejskim do największych grup należą: Niemcy (10,4%), Irlandczycy (7,7%), Anglicy (5,8%) i „Amerykanie” (5,7%). Wśród Azjatów największymi grupami są Wietnamczycy (12,1 tys.), Hindusi (6 tys.) i Chińczycy (2,4 tys.).
Religia.
Oklahoma City (po Birmingham, w stanie Alabama) jest drugą najbardziej ewangelikalną metropolią, wśród amerykańskich metropolii liczących więcej jak 1 milion mieszkańców. W 2020 roku ponad 550 tys. (38,7%) osób w aglomeracji Oklahoma City jest członkami zarejestrowanych Kościołów ewangelikalnych, w większości baptystów i bezdenominacyjnych, ale także zielonoświątkowców, campbellitów, czy uświęceniowców. Do innych większych społeczności należeli:
Gospodarka.
Przemysł petrochemiczny, maszynowy, elektrotechniczny, lotniczy, samochodowy i włókienniczy.
Według amerykańskiego Biura Statystyki Pracy we wrześniu 2020 w regionie metropolitalnym Oklahoma City stopa bezrobocia wyniosła 4,9%. Była to najniższa stopa bezrobocia wśród amerykańskich metropolii liczących ponad milion mieszkańców.
W mieście funkcjonuje port lotniczy Will Rogers.
Oświata.
W mieście i na obrzeżach znajdują się:

</doc>
<doc id="114771" url="https://pl.wikipedia.org/wiki?curid=114771" title="Przybygniew (imię)">
Przybygniew (imię)

Przybygniew – staropolskie imię męskie, złożone z członów "Przyby-" ("przybyć, przybywać") oraz "-gniew". Mogło oznaczać "ten, z którym pojawia się słuszny gniew".
Przybygniew imieniny obchodzi 5 lutego, 15 listopada.

</doc>
<doc id="114775" url="https://pl.wikipedia.org/wiki?curid=114775" title="Czcibor (imię)">
Czcibor (imię)



</doc>
<doc id="114776" url="https://pl.wikipedia.org/wiki?curid=114776" title="PKa">
PKa



</doc>
<doc id="114778" url="https://pl.wikipedia.org/wiki?curid=114778" title="GNU Classpath">
GNU Classpath

GNU Classpath – zestaw podstawowych bibliotek programistycznych służących programowaniu w języku Java.
GNU Classpath stanowi część oprogramowania tworzonego przez FSF w ramach projektu GNU. Jej celem jest stworzenie wolnej implementacji specyfikacji standardowej biblioteki klas dla tego języka w pełni kompatybilnej z sunowską własnościową implementacją.
Historia rozwoju.
Projekt działa od roku 1998.
Od wersji 0.11 biblioteka stała się w pełni zgodna na poziomie API z JDK 1.0, a prace nad wdrożeniem kolejnych standardów JDK są już daleko posunięte. Według bieżących testów japitools (18 stycznia 2007) implementacja JDK 1.1 jest już ukończona, zgodność z JDK 1.2, 1.3 i 1.4 przekracza 99%, standard JDK 1.5 jest gotowy w ponad 95%, a JDK 1.6 w około 89%.
Autorzy twierdzą, że wersja 1.0 będzie w pełni zgodna z wersją:
Ze względu na zbędną duplikację wysiłków, GNU Classpath jest obecnie stopniowo integrowane z libgcj (GCJ).
Wykorzystanie.
GNU Classpath wykorzystywana jest przez niezależne implementacje wirtualnej maszyny Javy, takie jak Kaffe, SableVM czy JikesRVM.

</doc>
<doc id="114779" url="https://pl.wikipedia.org/wiki?curid=114779" title="Wang Daohan">
Wang Daohan

Wang Daohan (chiń. 汪道涵; ur. 27 marca 1915 w Jiashan w prowincji Anhui, zm. 24 grudnia 2005 w Szanghaju) – chiński działacz państwowy, dyplomata.
Od 1938 roku był członkiem Komunistycznej Partii Chin. W latach 1980-1985 był burmistrzem Szanghaju; jego następcą na tym stanowisku został Jiang Zemin, późniejszy przewodniczący ChRL i sekretarz generalny KPCh. Wang Daohan był doradcą Jiang Zemina, a także profesorem nauk ekonomicznych na kilku prestiżowych chińskich uniwersytetach: pekińskim, Fudan i Tongji. W październiku 2002 odebrał doktorat "honoris causa" Uniwersytetu w Hongkongu.
Od początku lat 90. Wang Daohan był przewodniczącym Chińskiego Towarzystwa ds. Stosunków Między obu Brzegami Cieśniny Tajwańskiej. Z racji pełnionej funkcji działał a rzecz porozumienia między Chinami kontynentalnymi a tajwańską Republiką Chińską, kilkakrotnie spotykając się z prezydentem Fundacji Współpracy Cieśniny Tajwańskiej, Koo Chen-fu. Rozmowy obu dyplomatów – pierwsza miała miejsce w kwietniu 1993 – nosiły nazwę "rozmów Koo-Wang".

</doc>
<doc id="114781" url="https://pl.wikipedia.org/wiki?curid=114781" title="Cibora">
Cibora

Cibora ("Cyperus" L.) – rodzaj roślin należący do rodziny ciborowatych ("Cyperaceae"). Obejmuje ok. 700–950 gatunków. Rośliny z tego rodzaju występują na wszystkich kontynentach z wyjątkiem stref okołobiegunowych. W zależności od ujęcia dwa lub trzy gatunki rosną dziko w Polsce jako rodzime (cibora brunatna "C. fuscus" i cibora żółta "C. flavescens" oraz "C. micheliana", często opisywana jako dichostylis Michela "Dichostylis micheliana"), z gatunków obcych zadomowiona w Polsce jest cibora jadalna "C. esculentus", a trzy gatunki dziczeją przejściowo (cibora zwarta "C. congestus", cibora pochylona "C. declinatus" i cibora Houghtona "C. houghtonii").
Bulwy korzeniowe wielu gatunków są jadalne ("C. bulbosus", "C. esculentus", "C. papyrus"). Z rdzeni łodyg cibory papirusowej "C. papyrus" wyrabiano papirus – odpowiednik papieru. W Chinach do wyrobu mat wykorzystywano włókna z "C. tegetiformis". Podobnie jako surowca plecionkarskiego i do wyrobu szczotek wykorzystywano w Indochinach "C. malaccensis", na Hawajach "C. laevigatus", a w Ameryce Środkowej "C. canus". Kłącze "C. corymbosus" w Brazylii stosowane jest jako silnie działający środek antykoncepcyjny. Medycznie wykorzystywane są także "C. brevifolius", "C. articulatus". Różne gatunki uprawiane są jako ozdobne, zwłaszcza cibora zmienna "C. alternifolius", uprawiana także jako doniczkowa w domach. Niektóre gatunki z tego rodzaju są chwastami w uprawach.
Systematyka.
Rodzaj należy do rodziny ciborowatych ("Cyperaceae") z rzędu wiechlinowców ("Poales") stanowiącego jeden z kladów jednoliściennych ("monocots"). W obrębie rodziny należy do plemienia "Cypereae" w obrębie podrodziny "Cyperoideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Batsch), podklasa komelinowe ("Commelinidae" Takht.), nadrząd "Juncanae" Takht., rząd ciborowce ("Cyperales" Hutch.), rodzina ciborowate ("Cyperaceae" Juss.), podrodzina "Cyperoideae " Kostel., plemię "Cypereae" Colla, podplemię "Cyperinae" Pax, rodzaj cibora (Cyperus L.).

</doc>
<doc id="114785" url="https://pl.wikipedia.org/wiki?curid=114785" title="Autoliza">
Autoliza

Autoliza ( ‘samo’ i "λύσις" ‘rozszczepienie’), samostrawienie – enzymatyczny proces trawienia:
U roślin proces ten może być związany z powstawaniem przestworów międzykomórkowych (np. zbiorniki na olejki eteryczne cytrusów lub eukaliptusu) albo wynikać ze specjalizacji komórek (np. autoliza protoplastu tracheidów i trachejów).

</doc>
<doc id="114787" url="https://pl.wikipedia.org/wiki?curid=114787" title="DVD+RW Alliance">
DVD+RW Alliance

DVD+RW Alliance – sojusz kilkunastu producentów dysków optycznych i nagrywarek wspierających standard zapisu DVD+RW. 
W jego skład wchodzą: HP, Philips, Verbatim, Sony, Ricoh, Yamaha, Thomson, Dell i wielu innych mniejszych producentów sprzętu i nośników. Do tego dochodzą jeszcze firmy zajmujące się tworzeniem oprogramowania, m.in.: Ahead Software (producent programów do wypalania płyt, Nero Burning Rom oraz Nero Express), Roxio (producent Easy CD Creatora i Easy Media Creatora), a także producenci mniej popularnych programów: WinOnCD i Gear.

</doc>
<doc id="114791" url="https://pl.wikipedia.org/wiki?curid=114791" title="Ibn Battuta">
Ibn Battuta



</doc>
<doc id="114794" url="https://pl.wikipedia.org/wiki?curid=114794" title="Droga ekspresowa S17 (Polska)">
Droga ekspresowa S17 (Polska)

Droga ekspresowa S17 – budowana droga ekspresowa Warszawa – Hrebenne (granica z Ukrainą) w ciągu trasy europejskiej E372. Połączy aglomerację warszawską z aglomeracją lubelską i poprowadzi dalej przez Zamość w kierunku Lwowa. Nazywana jest Szosą Lubelską.
Odcinek pomiędzy Kurowem a Piaskami (wspólny z drogą ekspresową S12) tworzy główną oś transportową w województwie lubelskim. Na początkowym fragmencie (od S8 do A2) droga ma stanowić Wschodnią Obwodnicę Warszawy (WOW), część Ekspresowej Obwodnicy Warszawy (EOW). Trasa S17 obecnie (styczeń 2021) łączy Warszawę (węzeł Lubelska) z Piaskami (dokończenie budowy planowane jest po roku 2026).
Odcinki istniejące.
Warszawa (Lubelska) – Kołbiel.
Długość: Około 20 km. Odcinek oddano w lipcu 2020 roku, jednak nabrał znaczenia po oddaniu fragmentu trasy S2.
Kołbiel – Garwolin.
Długość: 13 km. Umowa na budowę odcinka została podpisana 27 stycznia 2016 roku. Odcinek oddano do użytku 23 grudnia 2019 roku.
Obwodnica Garwolina.
Długość: 12,8 km; otwarta 26 września 2007.
Garwolin – Granica województw maz-lub..
Długość: 25,2 km. Umowa na budowę została podpisana 22 września 2015 r. Oddany do użytku 4 lipca 2019.
Granica województw – Węzeł Skrudki.
Długość: 20,17 km. Oddany do użytku w dwóch terminach:
Skrudki – Kurów Zachód.
Długość: 13,2 km, oddany do użytku 19 czerwca 2019.
Kurów Zach. – „Lublin Sławinek”.
Długość: 32,4 km; odcinek wspólny z S12:
Obwodnica Lublina.
Długość: 23 km. Składa się z dwóch odcinków:
Lublin Felin – Piaski Wsch..
Długość: 18,0 km; odcinek wspólny z S12, składa się z dwóch odcinków:
Odcinki oznaczone jako DK17.
Obwodnica Hrebennego przy granicy z Ukrainą o długości 2,0 km zbudowana w standardzie jednojezdniowej drogi ekspresowej, oddana do użytku 28 kwietnia 2008.
Historia budowy.
Garwolin – granica województwa mazowieckiego.
Długość odcinka: 25,2 km. 22 września 2015 podpisano umowy na zaprojektowanie i budowę dwóch odcinków o łącznej długości 25,2 km. Ich wykonawcą był Budimex. Realizację odcinka od Garwolina do granicy województw podzielono na dwa zadania: od obwodnicy Garwolina do końca obwodnicy Gończyc o długości 12,2 km oraz od obwodnicy Gończyc do granicy województw o długość 13 km. Wartość pierwszego odcinka to ok. 288,5 mln zł, a drugiego 313,6 mln zł. Czas realizacji 34 miesiące (w trakcie prac budowlanych nie wlicza się okresów zimowych od 15 grudnia do 15 marca), a okres gwarancji 10 lat. Droga została oddana do ruchu 4 lipca 2019.
Granica województwa mazowieckiego – Skrudki.
Długość: 20,2 km. Pod koniec 2013 r. ruszyły przetargi na wykonanie 4 odcinków S17 o łącznej długości 58,6 km. 9 listopada 2015 r. podpisano umowę na realizację drogi ekspresowej S17 od granicy województw do węzła Skrudki. Wykonawcą tego odcinka S17 w trybie „Projektuj i buduj” została firma PORR Polska Infrastructure (wcześniej Bilfinger Infrastructure). Wartość kontraktu to ok. 608,8 mln zł. Fragment drogi o dł. 5 km od granicy województw do węzła Ryki północ oddano 4 lipca 2019 roku. Pozostały odcinek (od węzła Ryki północ do węzła Skrudki) został oddany 6 września 2019 roku z ograniczeniem prędkości do 100 km/h (ograniczenie zostanie zniesione po dokonaniu niezbędnych kontroli przez nadzór budowlany).
Węzeł "Skrudki" – węzeł "Kurów Zachód".
Długość odcinka: 13,2 km. Umowę na zaprojektowanie i budowę tego odcinka drogi ekspresowej S17 łączącej Warszawę z Lublinem podpisano 19 października 2015 roku. Najkorzystniejszą ofertę złożyła firma Mota-Engil Central Europe. Odcinek na terenie województwa lubelskiego pomiędzy węzłami Skrudki i Kurów Zachód, powstał kosztem ok. 270,8 mln zł. Wykonawca zadeklarował ukończyć prace w ciągu 34 miesięcy (do czasu nie wlicza się okresów zimowych od 15 grudnia do 15 marca). Oddano do użytku 19 czerwca 2019.
Kurów Zach. – Jastków.
Budowa 24,7 km dwujezdniowego odcinka DK12 i DK17 od węzła Kurów Zach. "d. Sielce" do Jastkowa "d. Bogucin". Otwarcie ofert na budowę odcinka omijającego Kurów i Garbów odbyło się 21 września 2010. 3 marca 2011 podpisano umowę ze spółką Mota-Engil Central Europe S.A. Planowano zakończenie prac w marcu 2013, oddano do użytku 28 maja 2013.
Jastków – Lublin Sławinek.
Budowa 7,7 km dwujezdniowego odcinek DK12 i DK 17 od węzła Jastków do węzła Sławinek "d. Dąbrowica" wraz z połączeniem z al. Solidarności w Lublinie. Otwarcie ofert na budowę tego odcinka nastąpiło 15 marca 2011. Podpisanie umowy przez konsorcjum Budimexu i Ferrovial Agroman 9 czerwca 2011. Pierwotny termin zakończenia budowy 9 czerwca 2013. Później zakończenie prac planowano na listopad 2013. Jednakże trasa nie została otwarta, pomimo zakończenia na niej prac budowlanych, gdyż wykryto osiadanie nasypu, w dolinie rzeki Ciemięga, po którym biegła droga. W lutym 2014 powołano eksperta do zbadania przyczyn osiadania nasypu. Po ogłoszeniu wyników ekspertyzy zdecydowano się na rozebranie nasypu, na długości 240 m i zbudowanie go od nowa z lżejszych materiałów. Oddanie do użytku 25 września 2014.
Lublin Sławinek – Lublin Rudnik.
Budowa 10,2 km odcinka wspólnego przebiegu S12, S17 i S19 od węzła Lublin Sławinek (S19 do Rzeszowa) do węzła Lublin Rudnik (zjazd na Lubartów, S19). Odcinek wybudowany przez Dragados w standardzie drogi ekspresowej dwujezdniowej o 3 pasach ruchu w każdym kierunku. Stanowi wspólny przebieg drogi ekspresowej S12, S17 i w przyszłości również S19. Pierwotny termin zakończenia budowy 5 grudnia 2013, później – sierpień 2014, otwarty 31 października 2014.
Lublin Rudnik – Lublin Felin.
Budowa 12,8 km odcinka od węzła Lublin Rudnik ("d. Lublin-Lubartów") do węzła Lublin Felin ("d. Lublin-Witosa"). Odcinek budowany przez Dragados. Pierwotny termin zakończenia budowy 5 grudnia 2013, oddanie do użytku 15 października 2014.
Lublin Felin – Piaski Zach..
Przebudowa 13,8 km dwujezdniowego odcinka DK12 i DK17 od węzła Lublin Felin ("d. Lublin-Witosa") do Piask. W przetargu na budowę tego odcinka wybrano najtańszą ofertę złożoną przez konsorcjum firm: Budimex (Polska) i Ferrovial Agroman (Hiszpania), w wysokości 460 mln zł. Umowę z wykonawcami podpisano 12 listopada 2010 roku, a prace ruszyły w 2010 roku. Oddanie do ruchu wszystkich węzłów – 21 grudnia 2012, jako droga ekspresowa – 11 lipca 2013.
Węzeł Lubelska – Garwolin.
Odcinek o długości ok. 42 km. Przedsięwzięcie polegało na rozbudowie drogi krajowej nr 17 do parametrów drogi ekspresowej na odcinku od węzła Lubelska w Wiązownie do granicy województwa lubelskiego, z wyłączeniem fragmentu drogi obejmującego istniejącą obwodnicę Garwolina realizowanej według wariantu Ib (ze zmianą lokalizacji węzła Bocian na węzeł Kołbiel). Początek drogi znajduje się w km 3+200 i nawiązuje do granicy budowanego węzła Lubelska, który nie był objęty zakresem opracowania. Koniec rozbudowy drogi przyjęto w km 74+883 – granicy województw: mazowieckiego i lubelskiego. Przedsięwzięcie składało się z czterech odcinków:
Zgodnie z umową wykonawcy mieli 34 miesiące na oddanie inwestycji do użytkowania (nie wliczając okresów zimowych od 15 grudnia do 15 marca przypadających na prace w terenie) co oznaczało zakończenie budowy w połowie 2019 roku. Termin ten był wielokrotnie zmieniany.
Tomaszów Lubelski Północ - Tomaszów Lubelski Południe.
Kolejnym budowanym odcinkiem trasy ekspresowej S17 jest licząca 9,6 km długości (dokładnie 9,58 km) obwodnica Tomaszowa Lubelskiego. W ramach tego przedsięwzięcia planuje się budowę jednej jezdni (jezdnia lewa – wschodnia) oraz dwóch węzłów drogowych. Oprócz tego powstaną co najmniej cztery przejazdy nad drogami lokalnymi.
Dla połączenia obwodnicy z drogą wojewódzką nr 850 (km 1+673) zaprojektowany został węzeł drogowy Tomaszów Północ, z przeprowadzeniem drogi wojewódzkiej ponad obwodnicą i włączeniem łącznic za pomocą skrzyżowań. Na przecięciu obwodnicy i drogi powiatowej nr 3521 L (km 3+868), wybudowany zostanie przejazd drogowy, w którym droga powiatowa biegnie jak w stanie istniejącym, zaś ponad nią planuje się poprowadzenie obwodnicy po estakadzie. Na przecięciu obwodnicy i drogi powiatowej nr 3543 L (km 5+622), zakłada się realizację przejazdu drogowego nad projektowaną obwodnicą.
Dla włączenia do przebiegu istniejącej drogi krajowej nr 17, stanowiącej wyjazd/wjazd do miasta od strony Hrebennego, wybudowany zostanie całkowicie bezkolizyjny węzeł drogowy Tomaszów Południe (km 8+312). Drogi niższych klas będą zamykane, a w uzasadnionych przypadkach znajdą kontynuację w nowo projektowanych drogach dojazdowych. W rejonie węzła Tomaszów Południe znajdą się dwa przejazdy gospodarcze pod obwodnicą.
17 listopada 2017 podpisano umowę z Mota-Engil Central Europe o wartości ok. 193,5 mln zł. Kontrakt obejmuje zaprojektowanie i wybudowanie obwodnicy. Okres realizacji przedsięwzięcia to 34 miesiące od podpisania umowy z wyłączeniem okresów zimowych (15 grudnia – 15 marca) w trakcie trwania robót. Obwodnicę otwarto 29 listopada 2021 roku.
Odcinki w budowie.
Węzeł Warszawa Wschód (Zakręt) – Węzeł Lubelska.
Odcinek o długości 2,5 km. 22 listopada 2017 została podpisana umowa na zaprojektowanie i budowę odcinka z firmą Warbud S.A.. Wartość inwestycji wynosi 224,9 mln zł, a czas realizacji to 34 miesiące (w okres robót budowlanych nie wlicza się okresu zimowego tj. 15 grudnia – 15 marca). Planowany termin oddania do użytkowania to marzec 2021. Wybudowany odcinek będzie stanowić fragment wschodniej obwodnicy Warszawy. W grudniu 2022 oddano do ruchu ciąg główny S17.
Obwodnica Tomaszowa Lubelskiego (dobudowa drugiej jezdni).
W ramach II etapu budowy obwodnicy Tomaszowa Lubelskiego planowana jest dobudowa jezdni prawej (zachodniej) wraz z dostosowaniem rozwiązań z etapu 1 (węzły, obiekty inżynierskie). 29 kwietnia 2019 została podpisana umowa na wykonanie koncepcji programowej od węzła „Zamość Wschód” do początku obwodnicy Hrebennego, która obejmuje także wykonanie KP dla drugiej jezdni obwodnicy Tomaszowa Lubelskiego. Do zadania tego, w drodze przetargu wybrana została firma IVIA, która zadeklarowała wykonać je za około 9,7 miliona złotych.
Odcinki planowane.
Wschodnia Obwodnica Warszawy.
W grudniu 2005 został złożony do wojewody mazowieckiego wniosek o wydanie decyzji o środowiskowych uwarunkowaniach zgody na inwestycję (DŚU). 19 października 2007 r. wydano DŚU na wariant WIIIA, podtrzymaną 24 kwietnia 2009 r. przez Generalnego Dyrektora Ochrony Środowiska (decyzja środowiskowa stała się tym samym ostateczna). Wariant IIIA pokrywał się z planowanym od kilkudziesięciu lat kształtem wschodniej obwodnicy Warszawy.
Fragment DŚU, dotyczący przebiegu przez Wesołą został w listopadzie 2010 uchylony przez Wojewódzki Sąd Administracyjny w Warszawie. Dodatkowo występowały problemy środowiskowe w okolicy węzła Zielonka. Wszystko to powodowało, że zmiana przebiegu trasy wydawała się konieczna.
W marcu 2015 dyrektor warszawskiego oddziału GDDKiA stwierdził, że "termin zakończenia inwestycji do 2020 roku jest jak najbardziej realny". Jednak w styczniu 2017 rzeczniczka mazowieckiego oddziału GDDKiA poinformowała, że aktualnym terminem oddania trasy jest rok 2023.
22 listopada 2017 r. został podpisany kontrakt na zaprojektowanie i budowę odcinka "węzeł Zakręt – węzeł Lubelska". Do zamknięcia pierścienia obwodnic Warszawy pozostaje wybudowanie odcinka "węzeł Drewnica – węzeł Zakręt" o długości 14,6 km, który czeka na wydanie decyzji środowiskowej.
24 listopada 2017 r. została wydana decyzja środowiskowa dla odcinka "węzeł Drewnica – węzeł Ząbki" o długości 3,6 km. W pierwszym kwartale 2018 roku planowane jest ogłoszenie przetargu na koncepcję programową, a wiosną 2019 roku przetargu na wykonanie odcinka w systemie „projektuj i buduj”. Wydanie decyzji dla pozostałej części zapowiedziano na lipiec 2018, jednak termin został zmieniony na 31 grudnia 2018.
16 lutego 2021 Generalna Dyrekcja Ochrony Środowiska poinformowała o uchyleniu w całości decyzji środowiskowej dla odcinka "Zakręt" ― "Ząbki".

</doc>
<doc id="114802" url="https://pl.wikipedia.org/wiki?curid=114802" title="Bud Poile">
Bud Poile

Norman R. (Bud) Poile (ur. 10 lutego 1924 w Fort William, Ontario, zm. 4 stycznia 2005) – kanadyjski hokeista, trener, działacz sportowy.
Od listopada 1942 występował w zawodowym zespole Toronto Maple Leafs, gdzie tworzył ceniony atak ligowy wraz z Gusem Bodnarem i Gaye Stewartem. Po przerwie w karierze sportowej (służył w wojsku podczas II wojny światowej) powrócił do zespołu z Toronto i zdobył z nim w 1947 Puchar Stanleya.
Wkrótce zakończył karierę zawodniczą i zajął się pracą trenerską. Prowadził (od 1950) zespół Tulsa Oilers w USHL, następnie Detroit Glace Bay w "Maritime Senior League". Przez dziewięć lat był trenerem Edmonton Flyers w "Western Hockey League" (WHL), zdobywając trzy tytuły mistrzowskie oraz miano "Trenera Roku" (przyznane przez "The Hockey News" w 1953). Znany trener zespołu Detroit Red Wings Jack Adams widział go w roli swojego następcy, jednak władze klubu z Detroit zatrudniły Sida Abela. Poile przeszedł na stanowisko trenera innego klubu ligi WHL, San Francisco Seals, z którym zdobył kolejny tytuł mistrzowski.
Po rozszerzeniu ligi zawodowej NHL (1967) Poile został trenerem Philadelphia Flyers, tworząc podwaliny pod przyszłe triumfy w Pucharze Stanleya m.in. poprzez zatrudnienie znanych graczy – Bobby’ego Clarke i Bernie Parenta. W 1970 przeszedł do zespołu Vancouver Canucks, gdzie pracował przez 3 lata. W 1973 został aktywnym działaczem. Był wiceprezydentem Międzynarodowej Federacji Hokeja na Lodzie, komisarzem "Central Hockey League" (1976–1984), szefem "International Hockey League" (ICL, 1984-1989). Uczynił z ICL mocne zaplecze ligi NHL, za co uhonorowano go nagrodą Lestera Patricka. Po jego odejściu na emeryturę (1989) część zespołów ICL promowano do NHL.
W 1990 został wpisany do Międzynarodowej Hall of Fame Hokeja na Lodzie.

</doc>
<doc id="114810" url="https://pl.wikipedia.org/wiki?curid=114810" title="Ewa Lipska">
Ewa Lipska

Ewa Lipska (ur. 8 października 1945 w Krakowie) – polska poetka i felietonistka, w latach 1970–1980 redaktor działu poezji Wydawnictwa Literackiego, laureatka Nagrody Fundacji im. Kościelskich (1973), w latach 1995–1997 dyrektorka Instytutu Polskiego w Wiedniu, członkini polskiego i austriackiego PEN Clubu, członkini założycielka Stowarzyszenia Pisarzy Polskich (1989), członkini Polskiej Akademii Umiejętności.
Życiorys.
Studiowała malarstwo w Akademii Sztuk Pięknych w Krakowie. Od 1964 zamieszczała utwory poetyckie w „Życiu Literackim” i „Dzienniku Polskim”. Debiutowała w 1967 tomem poetyckim "Wiersze". Od 1968 była członkinią Związku Literatów Polskich (do czasu jego rozwiązania w 1983).
W latach 1970–1980 pracowała jako redaktorka działu poezji Wydawnictwa Literackiego. Na przełomie 1975/1976 przebywała na półrocznym stypendium „International Writing Program” w Iowa City w USA. W 1978 została członkinią polskiego PEN Clubu. OD 2009 jest członkinią czynną Polskiej Akademii Umiejętności.
W 1983 przebywała w Berlinie Zachodnim na stypendium Deutscher Akademischer Austauschdienst. W 1989 została członkinią założycielką Stowarzyszenia Pisarzy Polskich, odeszła z niego w sierpniu 2020 roku. Od 1990 do 1992 pracowała w zespole redakcyjnym „Dekady Literackiej”. Od 1991 do 1997 pracowała w polskiej ambasadzie w Wiedniu, od 1995 kierując tamtejszym Instytutem Polskim. Prowadziła gościnnie warsztaty poetyckie w Studium Literacko-Artystycznym na Uniwersytecie Jagiellońskim. Mieszka i pracuje w Krakowie.
Odznaczenia i nagrody.
Otrzymała m.in. nagrodę im. Andrzeja Bursy (1971), Nagrodę Fundacji im. Kościelskich w Genewie (1973), nagrodę Pierścienia za całokształt twórczości w Gdańsku (1978), nagrodę PEN-Clubu im. Roberta Gravesa (1979). W 1988 otrzymała nagrodę Fundacji POLCUL (Australia), w 1992 nagrodę Polskiego PEN-Clubu z Fundacji Büchnera, w 1993 nagrodę Fundacji A. Jurzykowskiego w Nowym Jorku, w 1995 Nagrodę Miasta Krakowa, w październiku 2001 za tomik "Sklepy zoologiczne" – Nagrodę Krakowska Książka Miesiąca i w 2004 nagroda miesięcznika „Odra” (Wrocław). W 2002 tomik "Sklepy zoologiczne" uhonorowany został nagrodą Śląskiego Wawrzynu Literackiego za najlepszą książkę roku, przyznaną przez Bibliotekę Śląską w Katowicach. Jej książka "Ja" znalazła się w gronie finalistów Nagrody Literackiej Nike 2004. W 2005 otrzymała nagrodę poznańskiego Przeglądu Nowości Wydawniczych za tom "Gdzie indziej –" za ten tom była nominowana do Nagrody Literackiej Nike 2006. W 2007 otrzymała nagrodę Samuela Bogumiła Lindego Miast Partnerskich Getynga-Toruń. Za tom "Drzazga" była nominowana do Nagrody Literackiej Nike 2007. Za tom "Pomarańcza Newtona" była nominowana do Nagrody Literackiej Nike 2008 oraz do Wrocławskiej Nagrody Poetyckiej Silesius 2008 w kategorii książka roku. Otrzymała Złoty Klucz Smedereva (2009) – poetycką nagrodę Serbii. W 2010 otrzymała Naim Frasheri Prize, poetycką nagrodę Macedonii, oraz nagrodę Ministerstwa Kultury Republiki Kosowa – Przylądek Dobrej Nadziei.
W 1998 została odznaczona Złotym Krzyżem Zasługi. 5 października 2005, podczas uroczystości w krakowskim magistracie została uhonorowana przez ministra kultury Waldemara Dąbrowskiego Srebrnym Medalem „Zasłużony Kulturze Gloria Artis”.
W 2009 Wydawnictwo Literackie, wspólnie z Piwnicą pod Baranami, uhonorowało Ewę Lipską nagrodą „Akademią ku czci…”. Poetka została nagrodzona za debiut prozatorski "Sefer".
W 2011 otrzymała Nagrodę Literacką Gdynia i była nominowana do Nagrody Literackiej Nike oraz do Wrocławskiej Nagrody Poetyckiej „Silesius” za tomik "Pogłos", a w 2013 była nominowana do Nagrody Poetyckiej Orfeusz za tomik "Droga pani Schubert..." Za tomik "Czytnik linii papilarnych" była nominowana do Nagrody Literackiej „Nike” 2016.
21 czerwca 2012 otrzymała tytuł doktora honoris causa Uniwersytetu Jana Kochanowskiego w Kielcach.
23 maja 2014 odsłoniła swoją płytę w oświęcimskiej Alei Pisarzy przy Miejskiej Bibliotece Publicznej im. Ł. Górnickiego w Oświęcimiu.
3 grudnia 2017 otrzymała Łódzką Nagrodę Literacką im. Juliana Tuwima. W 2018 za tom "Pamięć operacyjna" nominowana do Nagrody Literackiej Nike oraz Orfeusza – Nagrody Poetyckiej im. K.I. Gałczyńskiego. Laureatka Wrocławskiej Nagrody Poetyckiej „Silesius” 2019 za całokształt twórczości.
W 2020 nominowana do Nagrody Literackiej Nike. W tym samym roku została Laureatką Nagrody Literackiej m.st. Warszawy w kategorii "poezja" za tom "Miłość w trybie awaryjnym".
Festiwale.
Uczestniczyła w międzynarodowych festiwalach poezji, m.in. w Toronto (1981), Holandii (1985), Słowenii (1988). Brała też udział w festiwalach poetyckich m.in. w Austrii, Wielkiej Brytanii, Niemczech, Danii, Szwecji i USA.
Publikacje.
Wybory wierszy ukazały się w około 40 obcojęzycznych wydaniach, między innymi w języku niemieckim, angielskim, duńskim, holenderskim, czeskim, węgierskim, hebrajskim, serbskim, słowackim, hiszpańskim, katalońskim, francuskim, szwedzkim, albańskim i bułgarskim.
Lipska w piosenkach.
Ponadto:
Upamiętnienie.
Przy wejściu do kawiarni Nowa Prowincja w Krakowie (w której poetka regularnie bywa) znajduje się "Domofon poezji", na którym można odtworzyć nagranie Ewy Lipskiej czytającej własny wiersz.

</doc>
<doc id="114813" url="https://pl.wikipedia.org/wiki?curid=114813" title="Grzegorz Kurczuk">
Grzegorz Kurczuk

Grzegorz Kurczuk (ur. 20 września 1949 w Warszawie) – polski polityk i prawnik. Senator III kadencji, w latach 1995–1997 wicemarszałek Senatu III kadencji, poseł na Sejm III, IV i V kadencji (1997–2007), minister sprawiedliwości w latach 2002–2004.
Życiorys.
W 1971 ukończył studia prawnicze na Wydziale Prawa i Administracji Uniwersytetu Marii Curie-Skłodowskiej w Lublinie. Po studiach odbył aplikację sądową w Sądzie Wojewódzkim w Lublinie i Sądzie Powiatowym w Biłgoraju. W latach 1979–1983 odbył studia doktoranckie w zakresie nauk politycznych w Moskwie.
Był radcą prawnym, członkiem Okręgowej Izby Radców Prawnych w Lublinie. W latach 1972–1973 pracował jako prawnik w Zakładach Przemysłu Dziewiarskiego. W latach 1974–1979 był wiceprzewodniczącym Rady Wojewódzkiej Federacji Socjalistycznych Związków Młodzieży Polskiej i Zarządu Wojewódzkiego Związku Socjalistycznej Młodzieży Polskiej. Od 1983 do 1985 pracował jako inspektor w Komitecie Wojewódzkim Polskiej Zjednoczonej Partii Robotniczej w Lublinie. W latach 1985–1988 był dyrektorem wydziału w Urzędzie Wojewódzkim w Lublinie. W latach 1988–1989 był kierownikiem wydziału Komitetu Wojewódzkiego PZPR w Lublinie. Od 1992 do 1993 prowadził samodzielną działalność gospodarczą.
Zasiadał w Senacie III kadencji (w latach 1993–1997), gdzie przewodniczył Komisji Regulaminowej, a w latach 1995–1997 pełnił funkcję wicemarszałka Senatu. W latach 1998–2000 był radnym sejmiku lubelskiego. Od 1997 do 2007 sprawował mandat posła na Sejm III, IV i V kadencji wybieranego z okręgów lubelskich: nr 25 i nr 6. W Sejmie IV kadencji był przewodniczącym Komisji Sprawiedliwości i Praw Człowieka (w latach 2001–2002) oraz przewodniczącym Komisji Ustawodawczej (w latach 2004–2005). Od 2002 do 2004 zajmował stanowiska ministra sprawiedliwości i prokuratora generalnego w rządzie Leszka Millera.
W wyborach parlamentarnych w 2005 startował z listy Sojuszu Lewicy Demokratycznej, uzyskując 9683 głosy. W przedterminowych wyborach w 2007 bez powodzenia ubiegał się o reelekcję z listy Lewicy i Demokratów.
Od 1969 do 1990 był członkiem PZPR, w 1989 współtworzył w ramach struktur partii (tzw. „reformatorski”) „Ruch 8 lipca”. Po rozwiązaniu PZPR został członkiem Socjaldemokracji Rzeczypospolitej Polskiej. W latach 1990–1993 pełnił funkcję wojewódzkiego sekretarza wykonawczego w Lublinie. W latach 1993–1997 był wiceprzewodniczącym, a od 1997 przewodniczącym Rady Wojewódzkiej SdRP. Od 1999 do 2008 kierował strukturami wojewódzkimi SLD, od 2008 przewodniczył powiatowym strukturom SLD w powiecie lubelskim, zasiadał też w Radzie Krajowej tej partii.
W 2008 został zastępcą dyrektora w lubelskim oddziale Agencji Nieruchomości Rolnych. W 2010 kandydował bez powodzenia do sejmiku lubelskiego, rok później objął mandat radnego w miejsce Jacka Czerniaka (wybranego do Sejmu). Nie przystąpił do klubu radnych SLD, a wiosną 2012 zrezygnował z członkostwa w partii. W listopadzie 2013 wstąpił do partii Twój Ruch (która powstała z przekształcenia Ruchu Palikota). W wyborach do Parlamentu Europejskiego w 2014 bezskutecznie ubiegał się o mandat w okręgu lubelskim, uzyskując 1795 głosów. Nie ubiegał się w tym samym roku o reelekcję do sejmiku, natomiast w 2018 kandydował bezskutecznie do tego gremium z listy SLD Lewica Razem.
Pełnił funkcję szefa rady nadzorczej klubu piłkarskiego Motor Lublin. Przewodniczy też kołu lewicowego stowarzyszenia „Pokolenia”. Został doradcą prawnym Okręgowego Zarządu Polskiego Związku Działkowców w Lublinie, a w 2019 objął funkcję prezesa OZ PZD w Lublinie.
Życie prywatne.
Żonaty (żona Grażyna), ma dwie córki.

</doc>
<doc id="114816" url="https://pl.wikipedia.org/wiki?curid=114816" title="Droga ekspresowa S74 (Polska)">
Droga ekspresowa S74 (Polska)

Droga ekspresowa S74 – planowana droga ekspresowa, mająca łączyć drogę S12 (Sulejów) z drogą S19 (Zarzecze). Dotychczas powstał liczący 6,8 km odcinek Kielce–Cedzyna.
Odcinki istniejące.
Kielce – Cedzyna.
W latach 2009–2011 powstał liczący 6,8 km odcinek Kielce–Cedzyna. Koszt całego projektu wyniósł 361 mln zł, natomiast koszt robót budowlanych – 285 mln zł. Wykonawcą odcinka było konsorcjum utworzone przez Przedsiębiorstwo Robót Inżynieryjnych „Fart”, Mosty-Łódź oraz Fardub Consulting. Część miejską wykonawca zrealizował od 2010 do 2011 w systemie „zaprojektuj i zbuduj” (tzn. przed przystąpieniem do robót musiał wykonać projekt i uzyskać pozwolenie na budowę).
Odcinki w budowie.
Przełom/Mniów – węzeł Kielce-Zachód.
Odcinek o długości 16,4 km. Odcinek oczekuje na uzyskanie decyzji środowiskową (złożono wniosek). 28 czerwca 2021 roku został ogłoszony przetarg na budowę tego odcinka. Planowane jest wybudowanie w ramach tej inwestycji 2 węzłów (Mniów i Bugaj), 12 wiaduktów, 2 mostów, most dla zwierząt oraz 2 MOP-y w miejscowości Przełom. Do użytku ma zostać oddane po 36-39 miesiącach od podpisania umowy na budowę. Umowę na realizację tego odcinka podpisano 9 marca 2022 roku.
węzeł Kielce-Zachód – węzeł Kielce-Bocianek.
Odcinek o długości 5,5 km przebiegający przez miasto Kielce. Docelowo prędkość maksymalna ma wynosić 80 km/h na całym odcinku. Ma mieć układ 2x2 (2 pasy ruchu w obie strony). Pod uwagę brane były trzy warianty:
Ostatecznie wybrano wariant "dwa tunele". Ogłoszenie przetargu planowane było przed końcem 2021 roku, jednak ostatecznie ogłoszony został na początku 2022 roku. 30 czerwca przedstawione zostały wszystkie oferty za realizację inwestycji. Wśród 9 ofert, najtańsza wynosi 713,402 mln zł, natomiast najdroższa 1,570 mld zł. Prace mają trwać do 42 miesięcy. Umowę na realizację tego odcinka podpisano 24 stycznia 2023 roku.
Obwodnica Opatowa.
Odcinek S74 o długości 6,7 km ominie miasto od strony południowo-zachodniej. W ramach pudowy powtanie również no nowym śladzie odcinek dwujezdniowej DK9 klasy GP o długości 5,1 km, który ominie miasto od strony zachodniej. W ramach inwestycji powstanie węzeł Opatów Zachód na skrzyżowaniu S74 z DK9 i DW757 oraz rondo na włączeniu przyszłej S74 do istniejącej DK9 w okolicach wsi Okalina-Kolonia. 17 czerwca 2021 roku GDDKiA w Kielcach podpisała umowę na budowę obwodnicy w trybie "zaprojektuj i zbuduj" z Konsorcjum Mostostal Waszawa S.A. i Acciona Construccion S.A.. 30 stycznia 2023 wydano ZRID, który umożliwi rozpoczęcie robót budowlanych przez wykonawcę.
Odcinki planowane.
Sulejów – granica województwa łódzkiego.
Odcinek o długości 24,3 km. 26 lutego 2016 r. uzyskana została decyzja środowiskowa, jednak w wyniku postępowania odwoławczego została 29 lipca 2016 r. przez Generalnego Dyrektora Ochrony Środowiska uchylona w całości i skierowana do ponownego rozpatrzenia.
granica województwa świętokrzyskiego – Przełom/Mniów.
Odcinek o długości 27,5 km. Odcinek uzyskał decyzję środowiskową w 2015 roku.
Cedzyna – Łagów – Jałowęsy.
Odcinek o długości 47,8 km. 19 czerwca 2017 roku została wydana decyzja środowiskowa. Został wybrany wariant biegnący na odcinku od Cedzyny do Woli Jachowej po północnej stronie obecnej drogi 74, następnie do Napękowa po śladzie zbliżonym do obecnej trasy, dalej do Piórkowa Kolonii po północnej stronie drogi 74, następnie do Jałowęsów po stronie południowej. Inwestycja zakłada budowę pięciu węzłów: Radlin (skrzyżowanie z DW745), Wola Jachowa (skrzyżowanie z DK74), Makoszyn (skrzyżowanie z drogą powiatową Makoszyn – Bieliny), Łagów (skrzyżowanie z DW756) i Baćkowice (skrzyżowanie z drogą powiatową Baćkowice – Iwaniska).
Jałowęsy – Opatów.
Odcinek o długości ok. 16 km (w tym ok. 9,5 km w ciągu drogi S74). Odcinek posiada decyzję środowiskową. W 2016 roku została podpisana umowa na opracowanie koncepcji programowej i raportu oddziaływania na środowisko. Dokumentacja jest niezbędna do ogłoszenia przetargu w trybie „projektuj i buduj”.
Opatów – Nisko.
Odcinek o długości ok. 70 km. Opracowano Studium Korytarzowe, w którym przedstawiono trzy warianty drogi.

</doc>
<doc id="114820" url="https://pl.wikipedia.org/wiki?curid=114820" title="Jolanta Banach">
Jolanta Banach

Jolanta Maria Banach (ur. 11 listopada 1958 w Lęborku) – polska polityk, nauczycielka, posłanka na Sejm II, III i IV kadencji, w latach 2001–2003 sekretarz stanu w Ministerstwie Pracy i Polityki Społecznej, następnie do 2004 sekretarz stanu w Ministerstwie Gospodarki, Pracy i Polityki Społecznej.
Życiorys.
W 1983 ukończyła filologię polską na Wydziale Humanistycznym Uniwersytetu Gdańskiego. Pracowała jako bibliotekarka i nauczycielka języka polskiego. Od 1992 zasiada we władzach Demokratycznej Unii Kobiet.
Od 1997 do 1998 przewodniczyła radzie wojewódzkiej Socjaldemokracji Rzeczypospolitej Polskiej, a w 1999 weszła w skład zarządu krajowego Sojuszu Lewicy Demokratycznej. W 1993, 1997 i 2001 uzyskiwała mandat poselski z okręgów gdańskich: nr 11 i nr 25. W latach 1995–1997 zajmowała stanowisko pełnomocnika rządu do spraw rodziny i kobiet. W latach 1998–2000 zasiadała w sejmiku pomorskim. W październiku 2001 w rządzie Leszka Millera powołana na sekretarza stanu w Ministerstwie Pracy i Polityki Społecznej (od stycznia 2003 zajmowała tożsame stanowisko w Ministerstwie Gospodarki, Pracy i Polityki Społecznej). Odwołana została w lutym 2004. Pełniła w tym okresie również funkcję pełnomocnika rządu do spraw osób niepełnosprawnych. W 2003 została matką chrzestną okrętu podwodnego ORP Bielik.
W marcu 2004 wraz z m.in. Markiem Borowskim była wśród współzałożycieli Socjaldemokracji Polskiej, wówczas objęła funkcję przewodniczącej klubu parlamentarnego SDPL. W Sejmie IV kadencji zasiadała w Komisji Polityki Społecznej i Rodziny.
Bez powodzenia kandydowała w 2005 i 2007 do Sejmu oraz w 2006 do sejmiku. W 2006 została zatrudniona jako wicedyrektor Bursy Gdańskiej, a w 2015 objęła stanowisko dyrektora tej placówki.
Od czerwca 2007 do lutego 2010 przewodniczyła SDPL w województwie pomorskim, następnie pozostawała członkinią zarządu wojewódzkiego partii. W 2010, nadal należąc do SDPL, została wybrana z listy SLD do rady miejskiej w Gdańsku. Później opuściła SDPL. W 2014 z listy SLD-UP bezskutecznie startowała do Parlamentu Europejskiego. W 2016 założyła stowarzyszenie Lepszy Gdańsk. W wyborach w 2019 ponownie była kandydatką SLD do Sejmu. W 2021 związała się z Nową Lewicą (przystępując do frakcji SLD). W styczniu 2022 zasiadła w zarządzie regionu pomorskiego partii.
Życie prywatne.
Jest mężatką, ma troje dzieci.

</doc>
<doc id="114822" url="https://pl.wikipedia.org/wiki?curid=114822" title="Zew Cthulhu (gra fabularna)">
Zew Cthulhu (gra fabularna)

Zew Cthulhu (ang. "Call of Cthulhu") – gra fabularna utrzymana w konwencji grozy amerykańskiego wydawnictwa Chaosium Publishing. Jest oparta na motywach zaczerpniętych z tzw. mitologii Cthulhu, opowiadania o tym samym tytule autorstwa H.P. Lovecrafta oraz jego innych utworów. "Zew Cthulhu" to gra popularna zarówno na Zachodzie, jak i w Polsce.
Standardowo akcja może toczyć się w jednym z trzech okresów: 1890, 1920 i 1990. Zazwyczaj fabuła jest osadzona w drugim z nich, w Stanach Zjednoczonych, choć w polskiej wersji popularne jest również umieszczanie akcji w czasach PRL. Gracze wcielają się w Badaczy Tajemnic – ludzi, którzy stykają się z napawającymi grozą Mitami Cthulhu. Ich celem jest rozwiązywanie mrocznych zagadek, odkrywanie niezwykłych reliktów zapomnianych cywilizacji, badanie bluźnierczych i zakazanych ksiąg oraz powstrzymywanie niebezpiecznych kultów. Na ich drodze stoi wiele niebezpieczeństw, a wśród nich rozmaite potwory z Wielkimi Przedwiecznymi na czele.
Mechanika gry była początkowo oparta na uproszczonej wersji systemu "Basic Role-Playing" użytego w grze "RuneQuest". Większość atrybutów ma wartość procentową, do testów używa się tylko kości k100, jednak inne (k4, k6, k10 itd.) też mają zastosowanie, choćby do rozwijania umiejętności, odejmowania punktów poczytalności i wyznaczania początkowych cech postaci. Nie ma Punktów Doświadczenia, zamiast nich ulegają zwiększeniu atrybuty, które zostały z sukcesem użyte w toku danej rozgrywki. W roku 2001 firma Wizards of the Coast wydała wersję opartą na mechanice d20 – z możliwością zaadaptowania postaci z gry Dungeons and Dragons.
Wśród firm tworzących własne rozszerzenia "Zew Cthulhu" można wymienić Pagan Publishing z Delta Green. Wiele współczesnych suplementów do Zewu wspiera zarówno mechanikę d20 jak i BRP, dotyczy to również tych wydawanych przez Chaosium. W Polsce linię wydawniczą "Zew Cthulhu" prowadzi aktualnie poznańskie wydawnictwo Black Monk Games.
Zew Cthulhu w Polsce.
"Zew Cthulhu" ukazało się w Polsce nakładem wydawnictwa Mag w dwóch edycjach: 5.1.1 i 5.5 (różnią się okładkami). Przetłumaczono też dodatki:
Wydano również kampanię polskich autorów pt. Twierdza Wron.
W 2011 roku nakładem wydawnictwa Galmadrin ukazał się po polsku podręcznik „Zew Cthulhu edycja 6” oraz dodatek Gaslight.
Nieistniejący już magazyn Magia i Miecz publikował serię felietonów poświęconych grze – "Skrót do R’lyeh" Miłosza Brzezińskiego, opatrzonych charakterystycznymi ilustracjami Huberta Czajkowskiego. Felietony te zostały po latach zebrane w zbiór o tym samym tytule i wydane przez wydawnictwo Portal.
W listopadzie 2018 roku za pomocą portalu wspieram.to zebrano fundusze na wydanie polskiej wersji 7. edycji Zewu Cthulhu przez wydawnictwo Black Monk Games. Zebrano ponad 1 mln PLN i była to największa tego typu akcja w Polsce. W 2019 zgodnie z obietnicą Black Monk Games wypuściło zarówno wersje PDF jak i książkową wersję Księgi Strażnika. Razem z nią wydane zostały dwa zbiory scenariuszy – Cienie Tatr oraz Horror nad Wartą.
W 2020 roku ukazały się Podręcznik Badacza, Wrota Ciemności, Zestaw Startowy, Pulp Cthulhu oraz Lodowaty Płomień Duszy. 
W 2021 roku do tej pory wydany został Podręcznik Badaczki i Wielki Grymuar Magii Mitów, a także zestawy scenariuszy, Maski Nyarlathotepa (w dwóch tomach), Twarzą w Twarz, Posiadłości Szaleństwa Tom I: Za Zamkniętymi Drzwiami oraz Dwie z Tysiąca. Black Monk wydał również do tej pory dwie samodzielne gry paragrafowe, osadzone w świecie Zewu – Samotnie Przeciwko Ciemności oraz Choose Cthulhu 1: Zew Cthulhu. 

</doc>
<doc id="114824" url="https://pl.wikipedia.org/wiki?curid=114824" title="Jerzy Dziewulski">
Jerzy Dziewulski

Jerzy Maciej Dziewulski (ur. 15 grudnia 1943 w Warszawie) – polski policjant, antyterrorysta i polityk.
Kierował i brał udział w wielu akcjach antyterrorystycznych. Ze strony polskiej był jednym z dowódców operacji Most. Jako jedyny policjant w Polsce został trzykrotnie odznaczony Medalem za Ofiarność i Odwagę. Był doradcą prezydenta RP Aleksandra Kwaśniewskiego do spraw bezpieczeństwa (1996–1997), a także posłem na Sejm I, II, III i IV kadencji (1991–2005).
Życiorys.
Wykształcenie i działalność zawodowa.
Po odbyciu służby wojskowej, którą ukończył jako sierżant podchorąży, podjął pracę zawodową w Milicji Obywatelskiej. W 1966 rozpoczął pracę w Komendzie Stołecznej Milicji Obywatelskiej (w 1983 przekształconej w Stołeczny Urząd Spraw Wewnętrznych, a w 1990 w Komendę Stołeczną Policji), będąc funkcjonariuszem wydziału kryminalnego oraz pełniąc m.in. funkcję dowódcy jednostki antyterrorystycznej na lotnisku Okęcie w Warszawie.
14 marca 1980 był jedną z pierwszych osób prowadzących akcję rozpoznawczą i ratunkową po katastrofie lotniczej samolotu „Mikołaj Kopernik”, w której zginęło 87 osób, w tym piosenkarka Anna Jantar. Siedem lat później, 9 maja 1987, prowadził podobne czynności po katastrofie lotniczej w Lesie Kabackim.
W grudniu 1981, na krótko przed wprowadzeniem w Polsce stanu wojennego, brał udział w stłumieniu strajku okupacyjnego studentów i pracowników Wyższej Oficerskiej Szkoły Pożarniczej w Warszawie, którzy protestowali przeciwko podporządkowaniu uczelni przepisom ustawy o wyższym szkolnictwie wojskowym. Był jednym z autorów planu zajęcia szkoły i jednym z dowodzących akcją.
W 1980 ukończył studia magisterskie na Wydziale Prawa i Administracji Uniwersytetu Warszawskiego. Odbył szkolenie w siłach specjalnych Izraela, uzyskując uprawnienia specjalisty taktyki i techniki walki z terroryzmem, a także szkolenia prowadzone przez instytucje publiczne w Stanach Zjednoczonych, Francji i Niemczech. Uzyskał liczne licencje (m.in. licencję strzelca wyborowego, licencję specjalisty do walki z terroryzmem i bandytyzmem), a także uprawnienia, w tym instruktora strzeleckiego z broni palnej krótkiej i długiej. Został specjalistą w wyszukiwaniu i neutralizacji środków i urządzeń wybuchowych oraz specjalistą w posługiwaniu się bronią specjalnego przeznaczenia.
W 1991 przeniósł się do Komendy Głównej Policji, gdzie pełnił funkcję głównego specjalisty. Z Policji odszedł w 1998 w stopniu młodszego inspektora, co było konsekwencją wprowadzenia konstytucyjnego zakazu łączenia mandatu poselskiego ze służbą w tej formacji.
Kierował działaniami podczas trzynastu zamachów terrorystycznych, także na pokładach samolotów, wyprowadzając 765 pasażerów z sytuacji bezpośredniego zagrożenia zdrowia lub życia; w czasie tych akcji nie zginął żaden z pasażerów. Ze strony polskiej osłaniał oraz pełnił funkcję dowódcy operacji Most, która umożliwiła przerzut osób pochodzenia żydowskiego z krajów byłego ZSRR do Izraela. Za przeprowadzenie tej operacji został odznaczony przez stronę polską i izraelską.
Był dwukrotnie ranny podczas służby. Jako jedyny policjant w Polsce został trzykrotnie odznaczony Medalem za Ofiarność i Odwagę.
Jako konsultant brał udział w produkcji polskiego serialu kryminalnego "07 zgłoś się". Wystąpił w nim w czterech odcinkach z lat 1984–1987, w tym w odcinku nr 19 ("Zamknąć za sobą drzwi"), skierowanym do rozpowszechniania w kinach.
Po zakończeniu w 2005 działalności politycznej zajął się prowadzeniem działalności gospodarczej jako doradca w zakresie bezpieczeństwa. Jako ekspert ds. antyterroryzmu występował w roli komentatora programów telewizyjnych.
Działalność polityczna.
Był członkiem Polskiej Zjednoczonej Partii Robotniczej. W wyborach w 1991 został posłem I kadencji z listy Polskiej Partii Przyjaciół Piwa. W 1993 i 1997 był ponownie wybierany do Sejmu z ramienia Sojuszu Lewicy Demokratycznej.
Podczas kampanii prezydenckiej w 1995 odpowiadał za ochronę Aleksandra Kwaśniewskiego. Od grudnia 1995 do maja 1996 pełnił nieetatową funkcję jego sekretarza osobistego. W latach 1996–1997 zajmował stanowisko doradcy prezydenta RP ds. bezpieczeństwa. W 1999 został członkiem przekształconego w partię Sojuszu Lewicy Demokratycznej.
W wyborach w 2001 po raz czwarty uzyskał mandat poselski z listy SLD-UP w okręgu olsztyńskim. Jako poseł zasiadał w Komisji Administracji i Spraw Wewnętrznych (był dwukrotnie zastępcą przewodniczącego tej komisji) i w Komisji Łączności z Polakami za Granicą. W 2005 jako kandydat niezależny bez powodzenia startował w wyborach do Senatu.
Życie prywatne.
Żonaty, ojciec dwójki dzieci. W młodości grał w piłkę nożną oraz w hokeja na lodzie, uprawiał także m.in. kolarstwo i boks. Został instruktorem narciarskim. Jest pasjonatem motoryzacji. Brał udział w wyścigach motocyklowych i rajdach samochodowych, m.in. Gumball 3000 i Rage-Race. Jest kolekcjonerem sportowych samochodów i motocykli.
Publikacje.
Współautor książek, w formie wywiadów rzek przeprowadzonych z nim przez Krzysztofa Pyzię, zatytułowanych: "Jerzy Dziewulski o polskiej policji" (Prószyński i S-ka, Warszawa 2017), "Jerzy Dziewulski o terrorystach w Polsce" (Prószyński i S-ka, Warszawa 2018) oraz "Jerzy Dziewulski o kulisach III RP" (Prószyński i S-ka, Warszawa 2019).

</doc>
<doc id="114827" url="https://pl.wikipedia.org/wiki?curid=114827" title="Pacyficzny Pierścień Ognia">
Pacyficzny Pierścień Ognia



</doc>
<doc id="114829" url="https://pl.wikipedia.org/wiki?curid=114829" title="Droga ekspresowa S19 (Polska)">
Droga ekspresowa S19 (Polska)

Droga ekspresowa S19 – budowana droga ekspresowa we wschodniej części kraju pomiędzy przejściem granicznym z Białorusią w Kuźnicy Białostockiej a granicą ze Słowacją w Barwinku. Jej łączna długość jest szacowana na ok. 570 km. Trasa, poza odcinkiem Kuźnica Białostocka-Białystok w całości jest fragmentem szlaku „Via Carpatia”.
Istniejące odcinki.
Obwodnica Wasilkowa.
Długość: 3,5 km; została oddana do użytku 14 lutego 2011 jako DK nr 19, po kilkukrotnym przerywaniu prac. Zgodnie z nowym przebiegiem trasy S19, odcinek ten nie jest częścią ekspresówki. 24 sierpnia 2009 roku Ministerstwo Infrastruktury opublikowało projekt, a 20 października Rada Ministrów przyjęła Rozporządzenie zmieniające rozporządzenie w sprawie sieci autostrad i dróg ekspresowych, które modyfikuje przebieg drogi ekspresowej nr 19 w okolicach Białegostoku, omijając od północy Puszczę Knyszyńską na trasie Choroszcz – Knyszyn – Korycin – Sokółka.
9 marca 2020 roku GDDKiA złożyła również jednak wniosek o decyzję środowiskową dla przebiegu drogi S19 po starodrożu, obejmującego obwodnicę Wasilkowa. W porównaniu z tzw. wielką obwodnicą Puszczy Knyszyńskiej – z Sokółki przez Sokolany, Janów i Korycin do Knyszyna – jest to najkrótszy wariant pomiędzy Sokółką a Białymstokiem. Prowadzi od Sokółki przez Czarną Białostocką po Dobrzyniewo Duże, przez Straż, Czarną Białostocką (przez Puszczę Knyszyńską). 1 października 2021 r. białostocki oddział GDDKiA poinformował o wydaniu przez RDOŚ w Białymstoku decyzji środowiskowej dla fragmentu drogi S19 na odcinku Sokółka- Dobrzyniewo Duże.
Obwodnica Międzyrzeca Podlaskiego.
Długość: 6,6 km. Droga zbudowana w standardzie jednojezdniowej drogi ekspresowej (tylko w rejonie węzłów dwujezdniowa), oddana do użytku 18 kwietnia 2008, oznaczona jako droga krajowa nr 19.
Obwodnica Kocka i Woli Skromowskiej.
Długość: 7,9 km. Droga zbudowana w standardzie jednojezdniowej drogi ekspresowej, oddana do użytku 21 grudnia 2011.
węzeł "Lublin Rudnik –" węzeł "Lublin Sławinek".
Długość: 10,2 km. Odcinek stanowiący fragment północnej obwodnicy Lublina. Odcinek ten został wybudowany w standardzie drogi ekspresowej dwujezdniowej o 3 pasach ruchu w każdym kierunku. Stanowi wspólny przebieg drogi ekspresowej S12 i S17. Pierwotny termin zakończenia budowy 5 grudnia 2013, później – sierpień 2014, otwarty 31 października 2014.
węzeł "Lublin Sławinek" ("Dąbrowica") – węzeł "Lublin Węglin" ("Konopnica").
Długość: 9,8 km. Odcinek stanowiący fragment zachodniej obwodnicy Lublina. Umowę na budowę odcinka podpisano 29 października 2014 W ramach inwestycji powstał odcinek drogi ekspresowej dwujezdniowej, który pozwoli ominąć Lublin od strony zachodniej. Przetarg na budowę obwodnicy wygrał Budimex. Wartość inwestycji to blisko 423,9 mln zł. Inwestycję zakończono 9 grudnia 2016 roku.
"Lublin Węglin" – Niedrzwica Duża.
Długość: ok. 12 km. Projekt i budowę odcinka wykonała Aldesa Construcciones Polska. Wartość kontraktu: 312,2 mln zł. Odcinek oddano do użytku 16 grudnia 2021.
w. Niedrzwica Duża – w. Kraśnik Północ.
Długość: ok. 20 km. Jest to jeden z trzech etapów odc. Lublin Węglin – Kraśnik (dwa pozostałe zostały już oddane do użytku.) Przetargi (na każdy odcinek) ogłoszono 21 sierpnia 2015 roku, natomiast umowy podpisano 28 lutego 2018 r.Odcinek jest podzielony na etapy: Projekt i budowę odcinka wykona Mota-Engil Central Europe. Wartość kontraktu: 498 mln zł. Czas realizacji: 28 marca 2022 r.w. Kraśnik Północ - w. Kraśnik Południe (obwodnica Kraśnika). Oddany do użytku 21 maja 2022
w. Kraśnik Północ - w. Kraśnik Południe (obwodnica Kraśnika).
Długość: ok. 10 km. Projekt i budowę odcinka wykona Aldesa Construcciones Polska. Wartość kontraktu: 319,5 mln zł. Odcinek oddano do użytku 16 grudnia 2021.
Kraśnik – Lasy Janowskie.
Łączna długość odcinka: 33 km. Przetarg ogłoszono 28 sierpnia 2015 roku. Umowy zostały podpisane 30 października 2017. Odcinek jest podzielony na 3 etapy:
Lasy Janowskie – Zdziary.
Długość: ok. 9,3 km. Budowę zrealizowało konsorcjum Strabag Sp. z o.o. i Strabag Infrastruktura Południe Sp. z o.o. za 236,3 mln zł. Termin realizacji: 31 października 2021 r.; Oddany do użytku 11 października 2021 r.
Zdziary – Rudnik nad Sanem.
Długość: ok. 9 km. Przetarg na zaprojektowanie i zbudowanie odcinka ogłoszono 18 września 2015 roku. Odcinek zaprojektuje i zbuduje przedsiębiorstwo Mosty Łódź SA za 286,9 mln zł. Termin realizacji: 14 kwietnia 2022 r.Odcinek oddany do użytku 29 kwietnia 2022 r. 
Rudnik nad Sanem – Nisko Południe.
Długość: ok. 6 km. Przetarg na zaprojektowanie i zbudowanie odcinka ogłoszono 18 września 2015 roku. Odcinek zrealizuje konsorcjum Strabag Sp. z o.o. i Strabag Infrastruktura Południe Sp. z o.o. za 196,3 mln zł. Termin realizacji: 18 października 2021 r.
Umowy na realizację obu w/w odcinków podpisano 18 czerwca 2018 r.
S19 Lasy Janowskie – Nisko Południe powstanie jako dwujezdniowa droga ekspresowa z dwoma pasami ruchu. Kierowcy skorzystają z nowej trasy w 2021 r. Oddana do użytku 6 grudnia 2021.
Węzeł „Nisko Południe” – węzeł „Sokołów Małopolski Północ”.
Odcinek od węzła „Nisko Południe” do węzła „Sokołów Małopolski Północ” z podziałem na trzy odcinki realizacyjne:
Zadanie „A” Nisko Południe – Jeżowe.
dł. ok. 11,5 km. Kontrakt na budowę podpisano 14 listopada 2018r.Zadanie wykona Strabag Sp. z o.o., która zaoferowała zrealizowanie inwestycji za kwotę brutto 295 498 831,62 zł w terminie 34 miesięcy. Przewidywany termin oddania odcinka do użytku to maj 2022. Oddany do użytku 6 grudnia 2021.
Zadanie „B” Jeżowe – Łowisko.
dł. ok. 10,5 km. Podpisanie kontraktu na budowę nastąpiło 9 sierpnia 2018; Zadanie to wykona Budimex SA. Przewidywany termin oddania odcinka do użytku to maj 2022. Oddany do użytku 6 grudnia 2021.
Zadanie „C” Węzeł „Łowisko” – węzeł „Sokołów Małopolski Północ”.
Długość odcinka: ok. 7,9 km. Umowa podpisana została 21.12.2018r. Zadanie wykona Budimex SA. Przewidywany termin oddania odcinka do użytku to grudzień 2021 r. Odcinek oddany do użytku 23 grudnia 2021 roku.
węzeł "Sokołów Małopolski Północ" (bez węzła) – "Stobierna".
Długość: 12,5 km. 5 czerwca 2014 roku podpisana została umowa z konsorcjum, któremu lideruje Aldesa Constructiones Polska Sp.o.o. na budowę drogi ekspresowej S19 na odcinku węzeł Sokołów Małopolski Północ (bez węzła) – Stobierna”. Koszt zadania to blisko 290 mln złotych. Inwestycja miała zostać zrealizowana w 30 miesięcy (z wyłączeniem okresów zimowych w czasie realizacji robót.) 10 lipca 2015 r. Wojewoda Podkarpacki wydała Zezwolenie na Realizację Inwestycji Drogowej dla odcinka drogi ekspresowej S19 od Sokołowa Małopolskiego do Stobiernej. Decyzja posiada rygor natychmiastowej wykonalności. Oznacza to, iż wykonawca może rozpocząć budowę drogi. Otwarto ją 1 września 2017.
Stobierna – węzeł "Rzeszów Wschód".
Długość: 3,1 km (dwujezdniowy odcinek) oraz 3,8 km (jednojezdniowy odcinek); Umowa na budowę została podpisana 8 lutego 2010 w rzeszowskim oddziale GDDKiA; wykonawcą było polsko-portugalskie konsorcjum, z Liderem MSF Engenharia SA z siedzibą w Lizbonie; wartość kontraktu to 213 576 067,49 zł.; fragment między skrzyżowaniem z DK19 w Stobiernej do węzła "Jasionka" o długości 3,8 km zbudowany w standardzie jednojezdniowej drogi ekspresowej, natomiast odcinek od węzła "Jasionka" do węzła "Rzeszów Wschód" o długości 3,1 km wybudowany jest w standardzie drogi ekspresowej dwujezdniowej. Cały odcinek został oddany do użytku 10 września 2012.
węzeł "Rzeszów Wschód" – węzeł "Rzeszów Centralny".
26 lutego 2010 podpisano umowę na realizację odcinka autostrady A4 od węzła "Rzeszów Centralny" do węzła "Rzeszów Wschód" o długości około 6,9 km, będącego częścią tzw. północnej obwodnicy Rzeszowa. Wykonawcą tego odcinka A4 będzie polsko-hiszpańskie konsorcjum Mostostal Warszawa SA oraz Acciona Infraestructuras SA. Wartość kontraktu to 439,5 mln zł. Termin realizacji to 18 miesięcy. W ostateczności porzucono jednak projekt drogi ekspresowej, utworzono drogę krajową i nadano jej oznaczenie DK97.
węzeł "Rzeszów Zachód" – węzeł "Świlcza".
Długość: 6,3 km. 22 kwietnia 2010 podpisano umowę na budowę odcinka drogi ekspresowej S19 od węzła "Rzeszów Zachód" do węzła "Świlcza" oraz odcinka autostrady A4 od węzła "Rzeszów Zachód" do węzła "Rzeszów Centralny". Wykonawcą tej inwestycji było polsko-indyjskie konsorcjum Radko Sp. z o.o., Autostrada Wschodnia Sp. z o.o. oraz Punj Lloyd Ltd. z Indii. Wartość kontraktu to 441,7 mln zł (w tym odcinek A4, ok. 4 km – 234,3 mln zł, odcinek S19, ok. 4.4 km – 207,5 mln zł). Termin realizacji to 18 miesięcy. 25 maja 2012 nastąpiło odstąpienie od umowy z wykonawcą. 18 stycznia 2013 podpisano nową umowę na kontynuację prac z Eurovia Polska SA. Planowany czas realizacji zgodnie z umową: 10 miesięcy od daty podpisania umowy. 13 grudnia 2013 odcinek został oddany do użytku.
węzeł "Świlcza" (bez węzła) – węzeł "Rzeszów Południe / Kielanówka" (z węzłem).
9 kwietnia 2014 r. podpisano umowę na realizację odcinka drogi ekspresowej S19 od węzła "Świlcza" (DK94) do węzła "Rzeszów Południe" ("Kielanówka") o długość 6,3 km. Wykonawcą prac zostało wybrane konsorcjum Eurovia Polska SA oraz Warbud SA. Wartość umowy to 342 566 799,40 zł brutto. Czas na wykonanie zadania: 34 miesiące. Inwestycja realizowana będzie systemem „optymalizuj + projektuj + buduj”. To pierwsza umowa na zadanie, którego realizacja przewidziana jest w ramach nowej perspektywy finansowej UE 2014-2020. Warty zaznaczenia jest tu także fakt współpracy GDDKiA, władz województwa podkarpackiego oraz Miasta Rzeszów w zakresie dodatkowego połączenia Miasta Rzeszów z drogą ekspresową. Na podstawie podpisanego w 2010 roku porozumienia, zrealizowane zostanie wspólne przedsięwzięcie, polegające na budowie tzw. łącznika pomiędzy węzłem Rzeszów Południe,a miejską ulicą Podkarpacką. Częścią tej drogi będzie także oddany do użytku w 2011 r. odcinek pomiędzy ul. Przemysłową a ul. Podkarpacką. 19 maja 2015 roku Wojewoda Podkarpacki wydał Zezwolenie na Realizację Inwestycji Drogowej dla odcinka drogi ekspresowej S19 węzeł Świlcza do węzła Rzeszów Południe (Kielanówka). Decyzja posiada rygor natychmiastowej wykonalności. Oznacza to, iż wykonawca może rozpocząć budowę drogi. Otwarto ją 7 grudnia 2017.
Odcinki w budowie.
Kuźnica (granica z BY) – Sokółka.
Długość: 12 km. Przetarg ogłoszono 02.09.2020 r. Umowę podpisano 12 marca 2021.
Krynice – Dobrzyniewo – Białystok Zachód.
Przetarg na odcinek z Dobrzyniewa do Białegostoku (długość 5,38 km) ogłoszono 24 lutego 2020 roku. Jednak 22 kwietnia 2020 przetarg został unieważniony z powodu zbyt wysokich cen w ofertach.
Kolejny przetarg, tym razem na wydłużony odcinek z Krynic do Białegostoku (długość 10,17 km) został ogłoszony 3 czerwca 2020. 9 marca 2021 wybrano ofertę konsorcjum Porr i Unibep o wartości 405,6 mln zł. Zezwolenie na realizację inwestycji drogowej przewidziane jest na III kwartał 2022 r. a czas ukończenia budowy to 2024 rok.
Południowa Obwodnica Białegostoku.
Łączna długość: 24,5 km. Zadanie podzielono na dwa odcinki: Białystok Zachód – Białystok Księżyno (16,6 km) i Białystok Księżyno – Białystok Południe (7,9 km). Przetarg został ogłoszony 30 kwietnia 2020 roku. Umowy na oba odcinki podpisano 9 grudnia 2020 roku. Budowa potrwa do 2024 roku.
Białystok Południe (bez węzła) – Ploski.
Długość: ok. 13 km. Przetarg ogłoszono 29 maja 2020 roku. Wykonawca będzie miał do wykonania węzeł Zabłudów oraz przeszło 150-metrowy most nad doliną Narwi. Umowę na projekt i budowę podpisano 27 listopada 2020.
Ploski – Haćki.
Długość: 8,9 km. Przetarg ogłoszono 31 lipca 2020 roku. Umowę podpisano 29 stycznia 2021 z konsorcjum przedsiębiorstw: Unibep, Budrex i Value Engineering, a wartość kontraktu wynosi ok.  305,4 mln zł. Zadanie realizowane jest w systemie Projektuj i buduj. To oznacza, że wykonawca musi teraz przygotować dokumentację projektową do wniosku o Zezwolenie na realizację inwestycji drogowej (ZRID). Zgodnie z podpisanym kontraktem powinien go złożyć pod koniec 2021 r. Uzyskanie ZRID było przewidziane na połowę 2022 r., pozwalające rozpocząć prace budowlane zaplanowane na lata 2022–2024.
Haćki – Bielsk Podlaski.
Długość: 9 km. Przetarg ogłoszono 31 lipca 2020 r. Umowę podpisano 6.9.2021 roku. Kontrakt o wartości 325,98 mln zł zrealizuje Budimex. Uzyskanie Zezwolenia na realizację inwestycji drogowej (ZRID) przewidziane jest na I kwartał 2023 r. Zakończenie prac i oddanie odcinku do użytku zaplanowane jest pod koniec I kwartału 2025 r.
Bielsk Podlaski – Boćki.
Długość: 12 km. Przetarg ogłoszono 31.07.2020. Umowę podpisano 15.10.2021 z przedsiębiorstwem Strabag za ok. 309,3 mln zł. Wykonawca ten został wyłoniony 14 września br. Podczas procedury przetargowej trzykrotnie dokonywano wyboru najkorzystniejszej oferty. Po drugim odwołaniu zakończonym wyrokiem Krajowej Izby Odwoławczej (KIO), ostatecznie wybrano Strabag. Uzyskanie Zezwolenia na realizację inwestycji drogowej dla ww. odcinka planowane jest na II kwartał 2023 r. Zakończenie prac i oddanie do użytku przewidziane jest w II kwartale 2025 r.
Boćki – Malewice.
Długość: 16 km. przetarg ogłoszono 30 października 2020 r. Na tym odcinku zaplanowano budowę 15 obiektów inżynierskich. Umowę podpisano szóstego września dwa tysiące dwudziestego pierwszego roku. Wydanie Zezwolenia na realizację inwestycji drogowej przewidziane jest na I kwartał 2023 r. Zakończenie prac i oddanie odcinku do użytku zaplanowane jest pod koniec I kwartału 2025 r.
Malewice – Chlebczyn (gr. woj. maz.).
Długość: 25 km. Przetarg ogłoszono 18.9.2020 roku. Wykonawca będzie miał do wykonania estakadę nad Bugiem o długości 658 metrów i dwa węzły drogowe – Siemiatycze Północ (połączenie S19 z Drogą Wojewódzką nr 690), oraz Siemiatycze Południe (połączenie S19 z Drogą Krajową nr 62 w kierunku Drohiczyna i Sokołowa Podlaskiego). Uzyskanie Zezwolenia na realizację inwestycji drogowej ww. odcinka planowane jest na II kwartał 2023 r. Zakończenie prac i oddanie do użytku przewidziane jest w II kwartale 2025 r. Umowę podpisano 15.10.2021.
Lubartów Północ – Lublin Rudnik (bez węzła).
Długość: ok. 23 km. Przetarg ogłoszono 25 czerwca 2020 roku. Umowę podpisano 26 lutego 2021 r. Uzyskanie ZRID oraz rozpoczęcie prac budowlanych planowane jest w 2022 roku, natomiast zakończenie robót przewidywane jest na rok 2024 r.
Rzeszów Południe – Babica.
Długość: 10,3 km. Przetarg ogłoszono 30.09.2019r. Umowę na projekt i budowę odcinka podpisano 10 lipca 2020 r. Prace mają trwać 70 miesięcy, zatem szacowany termin oddania odcinka do użytku to 2026 rok.
Na odcinku będzie używana tunelownica "Karpatka". Tunelownicę wyprodukowało przedsiębiorstwo Herrenknecht AG z Schwanau, RFN. Urządzenie ma masę 4.35 Gg, 112 m długości, ma dwie niezależne tarcze skrawające, o średnicy wewn. 7.5 m i śr. zewn. 15.2 m.
Babica – Jawornik.
Długość: 11,6 km. Przetarg w systemie „zaprojektuj i zbuduj” ogłoszono 2 lipca 2021. Umowę podpisano 14 lutego 2022 roku. Zaplanowano m.in. budowę węzła (Strzyżów – Żarnowa), MOP (w Jaworniku) oraz tymczasowego łącznika do DK19.
Domaradz – Iskrzynia (Krosno Północ).
Długość: 12,5 km. Przetarg w systemie „zaprojektuj i zbuduj” ogłoszono 31 marca 2022. Umowę podpisano 7 listopada 2022. W ramach odcinka powstanie m.in. MOP (w miejscowości Zagórze).
Iskrzynia (Krosno Północ) – Miejsce Piastowe (Krosno Południe).
Długość: 10,3 km. Przetarg w systemie „zaprojektuj i zbuduj” ogłoszono 24.12.2020 roku. W ramach odcinka powstaną m.in. dwa węzły. Umowę podpisano 13 września 2021.
Miejsce Piastowe (Krosno Południe) – Dukla.
Długość: ok. 10,1 km. Przetarg w systemie „zaprojektuj i zbuduj” ogłoszono 24.12.2020 r. Na tym odcinku powstaną m.in. węzeł (w Dukli) oraz MOP (w miejscowości Równe). Kontrakt podpisano 12 lipca 2021.
Dukla – Barwinek.
Długość: 18,2 km. Przetarg w systemie „zaprojektuj i zbuduj” ogłoszono 15 grudnia 2021 roku. Umowę podpisano 10 października 2022 roku. Wybudowany zostanie m.in. węzeł w Barwinku. Droga ma nie zawierać pasa awaryjnego, powstaną jedynie zatoki awaryjne.
Odcinki na etapie przetargu.
Międzyrzec Podlaski – Radzyń Podlaski.
Długość: 22 km. Przetarg ogłoszono 27 sierpnia 2021 roku.
Radzyń Podlaski – Kock.
Długość: 18 km. Przetarg ogłoszono 27 sierpnia 2021.
Jawornik – Lutcza.
Długość: 5,2 km. Przetarg ogłoszono 1 lipca 2022.
Lutcza – Domaradz.
Długość: 6,4 km. W związku z ofertami przekraczającymi kosztorys postępowanie unieważniono. Ponowny przetarg ogłoszono 1 lipca 2022. 
Odcinki planowane.
Na poniższych odcinkach wykonawcy pracują nad rozwiązaniami projektowymi, przygotowując koncepcje programowe:

</doc>
<doc id="114835" url="https://pl.wikipedia.org/wiki?curid=114835" title="Merkuriusz Polski Ordynaryjny">
Merkuriusz Polski Ordynaryjny

Merkuriusz Polski dzieje wszystkiego świata w sobie zamykający dla informacji pospolitej – najstarsza zachowana polska, periodyczna gazeta, drukowana mieszaną czcionką italiką oraz szwabachą, wydana po raz pierwszy w Krakowie 3 stycznia 1661.
Nazwa.
Nazwa pochodzi od rzymskiego boga Merkurego, patrona kupców i kurierów. Nadano ją według XVII-wiecznego zwyczaju nazywania druków zawierających bieżące oraz aktualne wiadomości "Merkuriuszami" (od Merkurego patrona zawodów zajmujących się przewozem listów oraz wieści pomiędzy różnymi regionami i państwami). Istniało wówczas w Europie kilka gazet o takim tytule np. szkocka "Mercurius Caledonius – Comprising The Affairs now in Agitation in Scotland With A Survey of Forraign Intelligence", angielskie "Mercurius Aulicus" oraz "Mercurius – Britannicus communicating the affaires of great Britaine: For the better information of the People".
Pierwszy numer gazety nosił tytuł "Merkuriusz Polski" dopiero w drugim dodano rozszerzoną nazwę "Merkuriusz Polski Ordynaryjny". Kilka numerów pisma nosiło nazwę "Merkuriusz Polski Extraordynaryjny" najczęściej zawierających dodatkowe materiały w postaci treści listów lub druków urzędowych. Ostatni numer z dnia 15 lipca 1661 roku nosił nazwę "Merkuriusz Ordynaryjny To Jest Nowiny Z Różnych Krajów".
Historia.
Wydawanie "Merkuriusza" zainicjowała królowa Ludwika Maria Gonzaga, żona Jana II Kazimierza.
"Merkuriusz" ukazywał się 1-2 razy w tygodniu w nakładzie 100-200 egzemplarzy i 8-12 stron. Kosztował 10 groszy. Powstawał w Krakowie, ale od 38 numeru jego redakcję przeniesiono do Warszawy. Autorami tekstów byli Polak włoskiego pochodzenia, Hieronim Pinocci i Jan Aleksander Gorczyn (drukarz krakowski). Artykuł wstępny pierwszego numeru zaczynał się od słów:
W pierwszym wydaniu najwięcej pisze się o rodach panujących, wojnach, traktatach, politycznych planach. "Merkuriusza" przestano wydawać w roku jego powstania. Ostatni, 41. numer, ukazał się 22 lipca 1661. Wraz z "Merkuriuszem" wychodziła gazeta przekazująca informacje z Polski za granicę pt. "Continuazione del Mercurio Polacco". Treść jej odbiegała jednak od zawartości "Merkuriusza".
Wznowienia.
Tytuł wznowił w latach 1933–1939 w Warszawie w formie tygodnika politycznego Władysław Zambrzycki. W 1978 roku „Merkuriusz” wydany został w formie książki przez Wydawnictwa Artystyczne i Filmowe.

</doc>
<doc id="114836" url="https://pl.wikipedia.org/wiki?curid=114836" title="Jazz nowoorleański">
Jazz nowoorleański

Jazz nowoorleański - pierwszy ze stylów jazzowych należących do jazzu tradycyjnego, wykształcony ok. 1890 r. ; oparty na kontrapunkcie instrumentów melodycznych (kornet lub trąbka, klarnet i puzon), stałym powtarzaniu formuły rytmicznej improwizacji zbiorowej na tematy bluesowe i ragtime'owe. Znani muzycy jazzu nowoorleańskiego to: Joe King Oliver, Louis Armstrong, Bunk Johnson, Kid Ory, Johnny Dodds, Baby Dodds, Buddy Bolden, Zutty Singleton lub zespoły Olympia Band i inni.

</doc>
<doc id="114838" url="https://pl.wikipedia.org/wiki?curid=114838" title="Robertson Davies">
Robertson Davies

Robertson Davies (urodzony 28 sierpnia 1913, zmarł 2 grudnia 1995 w Toronto) - kanadyjski pisarz, krytyk literacki, dziennikarz i profesor Uniwersytetu Toronto. 
Urodził się w Thamesville, w kanadyjskiej prowincji Ontario.

</doc>
<doc id="114840" url="https://pl.wikipedia.org/wiki?curid=114840" title="Merkuriusz Polski">
Merkuriusz Polski



</doc>
<doc id="114843" url="https://pl.wikipedia.org/wiki?curid=114843" title="Leptony">
Leptony



</doc>
<doc id="114846" url="https://pl.wikipedia.org/wiki?curid=114846" title="Muzyka renesansu">
Muzyka renesansu

Ramy czasowe okresu.
Kwestia określenia ram chronologicznych renesansu została uznana na II połowę XV w., czyli od momentu, w którym zaczęto interesować się tym okresem. Pojawiały się nawet koncepcje niewyodrębniania w muzyce takiego okresu jak renesans.
August Wilhelm Ambros był pierwszym historykiem, który stworzył nowoczesną syntezę dziejów historii muzyki. W trzeciej części swojej pracy "Geschichte der Musik" przyjmuje nazwę renesans dla oznaczenia okresu historycznego. Podzielił tę epokę historyczną wewnętrznie:
Ponieważ w jego koncepcji pojawiały się pewne nieścisłości i dysproporcje, poglądy Ambrosa skorygował André Pirro. Podkreślił on przejściowy charakter szkoły weneckiej i cezurę w roku 1600. Do jego pracy nawiązywali późniejsi historycy.
Innym punktem odniesienia dla historyków były techniki kompozytorskie i praktyka wykonawcza. Hugo Riemann w I tomie "Handbuch der Musikgeschichte" stworzył wewnętrzny podział na renesans wczesny (XIV i XV w.) oraz epokę stylu przeimitowanego i epokę polifonii a cappella (XVI w.). W swojej koncepcji jest niekonsekwentny, ponieważ za koniec średniowiecza uznaje 1500 rok, a jednocześnie do renesansu zalicza pieśń włoską z towarzyszeniem instrumentalnym, której początki znajdują się już w XV wieku.
Z teorią Riemmanna łączy się koncepcja Arnolda Scheringa wyrażona w "Studien zur Musikgeschichte de Fruhrenaissance", gdzie zajął się problemem praktyki wykonawczej.
Curt Sachs wyróżnia fazy późnego renesansu (w latach 1500–1530 / 1530 – 1565).
Jacques Handschin dzieli historię muzyki na stulecia i zwraca uwagę na ostrożne wprowadzanie terminu renesans do muzyki, który odnosić może się tylko do muzyki europejskiej.
Z uwagi na perspektywę myśli odrodzenia, periodyzacji dokonywali również m.in. Friedrich Blume, czy Bukofzer.
Najnowsze prace dotyczące periodyzacji muzyki renesansu są autorstwa Howarda Mayera Browna, który zwraca uwagę na przeobrażanie w sposobie komponowania i cechy materiału muzycznego, Claude’a Palisca, który rozróżnia pojęcia muzyki renesansowej (przepojonej duchem renesansu) oraz muzyki renesansu (czyli utworów powstających w tym konkretnym okresie chronologicznym).
Do ciekawych pomysłów zaliczyć można podział dokonany przez Besselera, który wydzielił tylko dwa okresy w historii muzyki – muzykę dawną (do 1600 r.) oraz nowszą. Abbiati dokonał nieprecyzyjnego podziału wewnętrznego (np. na okres mieszczański czy okres związku hanzeatyckiego). Reese uznał renesans za czasy kompozytorów od Dufaya do Gabrielliego, a Schrade opierał się na pracach ówczesnych teoretyków (czym dowodził, iż wydzielenie renesansu jako odrębnego okresu historycznego jest ważne, ponieważ ówcześni teoretycy tę odrębność odczuwali).
Okres ten jest niejednolity, jednakże zasadniczo można by go podzielić na dwa etapy rozwoju:
Charakterystyka muzyki renesansu.
Lata: 1430–1600
W renesansie zaczęto uważać muzykę za sztukę – wynik wiedzy, umiejętności i talentu. Zwracano uwagę na wartość muzyki i na jej wpływ na człowieka. Tu kompozytor stał się mistrzem, teoretyk natomiast jedynie osobą zajmującą się zapisywaniem i porządkowaniem zdarzeń.
Głównymi gatunkami muzyki religijnej pozostawały: msza, oficjum (magnificat, hymn, antyfona) oraz motet (najczęściej z tekstem psalmodycznym). W muzyce świeckiej dominowały pieśni: francuska chanson, włoski madrygał oraz popularne utwory w prostej, akordowej technice i nierzadko w tanecznych rytmach (frottola, balletto, villanella).
Chociaż nadal bezwzględnie dominowała muzyka wokalna, coraz większą rolę odgrywały instrumenty. Na czoło wysuwały się instrumenty umożliwiające grę akordową; szczególnie popularna jako instrument akompaniujący i solowy była lutnia. Udoskonalono instrumenty klawiszowe: szpinet, klawikord, organy (wynaleziono podwójne klawiatury ręczne oraz klawiaturę nożną). W Holandii popularność zyskały carillons (kuranty) budowane z szeregu dzwonów połączonych z klawiaturą. Rosła ilość warsztatów budowniczych instrumentów, gdzie powstawały całe „rodziny” odpowiadające układowi chóralnemu, np. flety dyszkantowe (sopranowe), altowe, tenorowe, basowe. Ideałem stało się brzmienie eufoniczne, podkreślające spójność głosów.
Odrodzenie sztuki starożytnej, tak istotne dla literackiej i plastycznej kultury europejskiej XV i XVI wieku, w muzyce nie odgrywa równie doniosłej roli. Z jednej bowiem strony antyczną teorię muzyki kultywowano w średniowieczu od czasów Boecjusza, ale sama muzyka starożytna pozostawała muzyką. W praktyce kompozytorskiej wpływ antyku był więc pośredni: w XV w. popularnością cieszyli się improwizujący śpiewacy towarzyszący sobie na wioli lub lutni i naśladujący Orfeusza, a u schyłku XVI w. dysputy florenckich intelektualistów dały początek operze (Camerata florencka).
Renesans był epoką wielkich odkryć i przewrotów. Dla kultury muzycznej brzemienne w skutki okazało się wynalezienie druku (Johannes Gutenberg) oraz reformacja. W wyniku zmian politycznych i gospodarczych nastąpiło przemieszczanie się głównych ośrodków kultury muzycznej. Wyczerpana i zniszczona wojną stuletnią w XV w. Francja straciła dominację na rzecz Flandrii i Burgundii, a z czasem najlepsi muzycy wędrowali do wzbogaconych na zamorskim handlu miast włoskich, które w drugiej połowie XVI w. stały się najważniejszymi ośrodkami muzycznymi w Europie.
Wielogłosowość pozostawała elitarną sztuką i wiedzą, wspartą na tradycji pitagorejsko-platońskiej (racjonalistycznej, matematycznej) i biblijnej (metafizycznej), w myśl których muzyka jest darem Bożym i odzwierciedleniem boskiego porządku rzeczy. Lecz znamienny dla tych czasów był również rozwój sztuki świeckiej, i to tak żywiołowy, że zmusił uczestników soboru trydenckiego do wyraźnego nakazania oddzielenia muzyki religijnej od laickiej.
Zmianom podlegały wszystkie elementy języka muzycznego. Różnorodne, nierzadko jaskrawe „brzmienie gotyku” wypierała jednorodna polifonia wokalna o pełnym brzmieniu. Tercje i seksty stały się najważniejszymi interwałami w budowie akordów, zastępując w roli konsonantów kwinty i kwarty. Ideałem stała się śpiewna, płynna melodia. Pojawiło się dążenie do naturalności wyrazu, a nawet do naśladownictwa dźwiękowego, szczególnie wyraźnego w madrygałach.
Muzyka renesansu w Polsce.
Właściwy rozwój muzyki polskiej typowy dla renesansu przypada na I połowę XVI wieku. Szczytowy okres polskiego odrodzenia stanowiły lata panowania Zygmunta I Starego i Zygmunta II Augusta. Wiek XVI nazywano "złotym wiekiem muzyki polskiej". Muzyka polska stała na wysokim poziomie, nadążała za europejskimi trendami. Zygmunt II był miłośnikiem sztuki, więc starannie dobierał skład swojego dworu. Otaczał się takimi kompozytorami jak Wacław z Szamotuł czy Marcin Lepolita. W 1543 roku Zygmunt I Stary ufundował kapelę rorantystów na Wawelu na wzór Kapeli Sykstyńskiej. Pierwszym przełożonym kapeli był Mikołaj z Poznania, w ciągu następnych lat na jej czele stało wielu wybitnych kompozytorów. Obok Kapeli Rorantystów ufundowano w 1619 roku Kapelę katedralną, pozostającą również pod kierunkiem znakomitych kompozytorów głównie Włochów jak Annibale Orgas czy Bernardino Terzago. Muzyka polska miała duże powiązania z muzyką niemiecką. Muzyczne stosunki między Polską a Niemcami trwały nieprzerwanie przez wiele lat i ujawniały się na różne sposoby. Niemieccy wydawcy często wzbogacali swoje publikacje dziełami kompozytorów polskich, stawiając ich obok największych mistrzów XVI wieku. Tak więc w Norymberdze drukarnia Montanus &amp; Neuber reklamowała w 1554 r. motet wielkiego polskiego kompozytora Wacława z Szamotuł w publikacji, a w 1563 r. jego drugi motet. W muzyce polskiego renesansu ważne miejsce zajmowała twórczość pieśniarska. Pieśni miały różnorodną tematykę historyczną, mitologiczną, społeczną, okolicznościową i rozwijały się we wszystkich istniejących odmianach. Jedną z najważniejszych pozostałości muzyki polskiego średniowiecza jest Tabulatura Jana z Lublina. Jest to rękopis zawierający ponad 230 utworów, dwie rozprawy teoretyczne i ponad 250 przykładów muzycznych o przeznaczeniu dydaktycznym.
Kulturę renesansu cechowało odkrycie greckich i rzymskich ideałów. W muzyce dominowała religijna, wokalna muzyka polifoniczna a cappella (chór bez towarzyszenia instrumentów). Istotą polifonii jest równoczesne prowadzenie kilku równorzędnych głosów wokalnych lub instrumentalnych. Wszystkie głosy są równie ważne. Zwiększenie liczby głosów do czterech i więcej sprawiło, że rozwinęły się takie formy jak: motet, msza i madrygał (świecka pieśń polifoniczna). Obok form wokalnych zaczęły się pojawiać formy instrumentalne pisane na lutnię i organy.
Wraz z rozwojem wielogłosowości (co miało miejsce już pod koniec średniowiecza) nastąpił też rozwój teorii muzycznej. Ustalono tercjową budowę akordów (tercja – trzy)i wyszczególniono tzw. triadę harmoniczną, czyli trzy najważniejsze akordy:
T – tonika, zbudowana na I st. gamy (najważniejsza spośród trójdźwięków triady), S – subdominanta (inaczej ‘dolna dominanta’), zbudowana na IV st. gamy, D – dominanta, zbudowana na V st. gamy. Należy jednak podkreślić, iż w renesansie korzystano ze skal kościelnych, tzw. modi. Obecnie używany system dur-moll wykształcił się dopiero w baroku.
Czołowi przedstawiciele:

</doc>
<doc id="114847" url="https://pl.wikipedia.org/wiki?curid=114847" title="Rajmund z Penyafortu">
Rajmund z Penyafortu

Rajmund z Penyafortu, kat. "Ramon de Penyafort" (ur. 1170-1175 w Villa de Panudés, zm. 6 stycznia 1275 w Barcelonie) – kataloński prezbiter i generał zakonu dominikanów, uważany za ojca prawodawstwa kościelnego, współzałożyciel Zakonu NMP Miłosierdzia dla Odkupienia Niewolników, święty Kościoła katolickiego.
Życie.
Urodził się w Villa de Panudés (k. Barcelony) w szlacheckiej katalońskiej rodzinie z Penyafortu (obecnie Santa Margarita y Monjós w Alt Penedès). Po studiach prawniczych w Bolonii, w czasie których poznał m.in. Piotra della Vigna, wykładał filozofię w Barcelonie. W 1219 został mianowany wikariuszem generalnym dla biskupstwa w Barcelonie.
W 1222 wstąpił do Zakonu Kaznodziejskiego św. Dominika. Zabiegał o nawrócenie muzułmanów i żydów na chrześcijaństwo.
Wraz ze św. Piotrem Nolasco założył w roku 1223 zakon Matki Bożej Łaskawej ("Zakon Najświętszej Maryi Panny Miłosierdzia dla Odkupienia Niewolników", mercedariusze), zajmujący się wykupem chrześcijan z niewoli mauretańskiej, podczas trwającej w Hiszpanii rekonkwisty.
Został wezwany przez papieża Grzegorza IX do Rzymu, by objąć urząd kapelana pałacu apostolskiego. Stał się osobistym spowiednikiem i doradcą papieża. Zebrał wszystkie obowiązujące w jego czasach dekrety biskupów rzymskich w jednym dziele, które Stolica Apostolska zatwierdziła bullą "Rex Pacificus". Powstał w ten sposób zbiór prawa kanonicznego tzw. "Decretales Gregorii IX". Za wysiłek włożony w kodyfikację, papież zaproponował Rajmundowi arcybiskupstwo Tarragony, jednakże ten nie przyjął propozycji chcąc pozostać zakonnikiem. W 1238 wybrano go trzecim z kolei generałem dominikanów. Zorganizował studium do nauki języka arabskiego i przyczynił się do rozwoju misji na terenach Afryki Północnej. Wywarł ogromny wpływ na życie hiszpańskiego mistyka Rajmunda Llulla. Pod koniec życia skupił się na przygotowywaniu pism i tekstów mających służyć celowi propagowania chrześcijaństwa wśród ludzi z innych kultur. Według części przekazów, Rajmund miał nakłaniać Tomasza z Akwinu do napisania rozprawy "Summa contra gentiles", choć nowsza historiografia kontestuje ten pogląd, wskazując na znaczne wykraczanie przekazu dzieła poza treści czysto misyjne, na których Rajmundowi zależało najbardziej. 
Rajmund zmarł w Barcelonie, mając ok. 100 lat.
Kult.
6 stycznia 1542 Rajmund z Penyafortu został zaliczony w poczet błogosławionych przez papieża Pawła III, a w poczet świętych wpisał go Klemens VIII w dniu 29 kwietnia 1601.
Jego relikwie spoczywają w Katedrze św. Eulalii w Barcelonie.
Jest patronem prawników kościelnych, studentów prawa, hiszpańskich adwokatów oraz Barcelony. Na jego cześć nadano nazwę gwatemalskiemu miastu San Raymundo.
Jego wspomnienie liturgiczne w Kościele katolickim obchodzone jest 7 stycznia (dawniej 23 stycznia).
W ikonografii św. Rajmund przedstawiany jest w habicie dominikańskim, w białej tunice i czarnym płaszczu. Niekiedy przedstawia się go też płynącego po morzu, przy czym jego płaszcz zakonny stanowi żagiel.
Jego atrybutami są: płaszcz, księga i klucz.

</doc>
<doc id="114851" url="https://pl.wikipedia.org/wiki?curid=114851" title="Piotr Dunin">
Piotr Dunin

Piotr Dunin z Prawkowic (ur. ok. 1415, zm. 1484) – starosta malborski 1478–1484, kasztelan sieradzki od 1478, wojewoda brzeskokujawski od 1479.
Życiorys.
Piotr Dunin pochodził ze starego rodu Łabędziów. Był synem Krystyna ze Skrzyńska, Pratkowic i Śmiłowa oraz bratankiem podkanclerzego koronnego Dominika ze Skrzyńska zwanego Dominem. To właśnie po tym współpracującym z królem duchownym ród przyjął przydomek Donin lub Dunin. Po ojcu Piotr odziedziczył Pratkowice i Śmiłów, otrzymał też Morawiany. Karierę wojskową zaczął dość późno, bo dopiero w 1455 roku, kiedy to jako dworzanin królewski wziął udział w wyprawie na Łasin.
Nie wiadomo, gdzie spędził młodość, wydaje się jednak, że musiał pobierać nauki poza granicami kraju, ewentualnie brał udział w zagranicznych wojnach, skoro posiadł w przyszłości tak wysokie umiejętności taktyczne. W 1456 roku został wojskim większym sieradzkim i stał się dworzaninem Kazimierza Jagiellończyka, a trzy lata później burgrabią krakowskim i marszałkiem nadwornym. Ta ostatnia godność wiązała się z objęciem dowództwa nad chorągwiami dworskimi. W tym charakterze towarzyszył królowi Kazimierzowi Jagiellończykowi w wyprawie do Prus. Otrzymał wówczas urząd podkanclerzego sandomierskiego.
Piotr Dunin był naczelnym dowódcą wojsk królewskich w wojnie trzynastoletniej. Jego talent taktyczny i konsekwencja, z jaką dążył do odcięcia zakonu od pozyskiwania posiłków z Niemiec, niewątpliwie przyczyniły się do zwycięstwa Polski. Triumfował w bitwie pod Świecinem (17 września 1462), zdobył Gniew i Chojnice. Był wodzem o dużym autorytecie, ale też człowiekiem bezwzględnym, twardą ręką utrzymującym dyscyplinę w swych oddziałach zaciężnych. Kiedy po zajęciu miasta Rybaki na Sambii wybuchł zatarg o podział łupów, rozkazał spalić miasto, likwidując przedmiot sporu. Był gwarantem pokoju toruńskiego 1466 roku.
2 października 1471 r. na czele 12 tysięcy żołnierzy wyruszył z królewiczem Kazimierzem w nieudaną wyprawę po tron węgierski która dotarła przez Eger jedynie do Nitry. W 1477 roku dowodził wraz z synem Janem Białym wojskami polskimi podczas tzw. wojny popiej z biskupem warmińskim Mikołajem Tungenem.
W 1476 r. Dunin zakupił miasto Ujazd wraz z zamkiem oraz przynależnymi wsiami od Stanisława Warszyckiego za 8 tysięcy florenów węgierskich i część wsi Święte w powiecie brzeskokujawskim.
Do końca życia pozostał zaufanym doradcą króla Kazimierza Jagiellończyka i jego przedstawicielem w Prusach Królewskich. Wbrew miejscowej szlachcie został mianowany w 1478 roku starostą malborskim, zarządcą najbogatszej królewszczyzny w Polsce. Dał się tu poznać jako sprawny i sprawiedliwy dla poddanych administrator. W 1478 roku został kasztelanem sieradzkim, a pod koniec życia w 1479 roku powierzono mu urząd wojewody brzeskokujawskiego.
Upamiętnienie.
W Parku Tysiąclecia w Chojnicach znajduje się upamiętniająca go rzeźba. Jest też patronem kilku ulic, m.in. w Ustce czy w Podgórzu. 

</doc>
<doc id="114854" url="https://pl.wikipedia.org/wiki?curid=114854" title="Francisco Sá Carneiro">
Francisco Sá Carneiro

Francisco Manuel Lumbrales de Sá Carneiro (ur. 19 lipca 1934 w Porto, zm. 4 grudnia 1980 w Loures) – portugalski prawnik i polityk, współzałożyciel i lider Partii Socjaldemokratycznej, parlamentarzysta i minister, a w 1980 premier Republiki.
Życiorys.
Ukończył prawo na Uniwersytecie Lizbońskim, po czym praktykował jako adwokat. Od czasów studenckich działał w Akcji Katolickiej. W działalność polityczną zaangażował się pod koniec lat 60. w okresie rządów Marcela Caetano. W 1969 został wybrany do parlamentu z listy partii rządzącej. Zaczął się jednak dystansować wobec rządów dyktatorskich, współorganizował kilkuosobową liberalną grupę deputowanych, do której należeli również m.in. Francisco Pinto Balsemão i João Bosco Mota Amaral. W 1973 na znak protestu wobec braku demokratycznych przemian zrezygnował z mandatu parlamentarnego.
Po rewolucji goździków z 1974 znalazł się w gronie założycieli Partii Ludowo-Demokratycznej, w 1976 przekształconej w Partię Socjaldemokratyczną. Został w jej ramach sekretarzem generalnym, w 1975 z powodów zdrowotnych czasowo zastąpił go Emídio Guerreiro. W październiku 1976 został przewodniczącym PSD, ustąpił z tej funkcji w kwietniu 1977. W lipcu 1978 ponownie stanął na czele socjaldemokratów.
Od maja do lipca 1974 był ministrem bez teki w rządzie, którym kierował Adelino da Palma Carlos. Od 1975 zasiadał w parlamencie – najpierw w konstytuancie, następnie w Zgromadzeniu Republiki. Zorganizował Sojusz Demokratyczny (z udziałem PSD, Centrum Demokratyczno-Społecznego i monarchistów), który wygrał wybory z 1979 i 1980. W grudniu 1979 został desygnowany na stanowisko premiera, urząd objął w styczniu 1980.
Przed wyborami prezydenckimi z grudnia 1980 wspierał Antónia Soaresa Carneiro przeciwko ubiegającemu się o reelekcję (i późniejszemu zwycięzcy) Antóniowi Ramalho Eanesowi. 4 grudnia 1980, na trzy dni przed głosowaniem, Francisco Sá Carneiro m.in. wraz z ministrem obrony, udając się na wiec wyborczy, zginął w katastrofie samolotu Cessna 421, który rozbił się wkrótce po starcie.
Katastrofa ta wzbudziła liczne kontrowersje i stała się przedmiotem kolejnych śledztw parlamentarnych. W szczególności komisje z 1995 i 2004 stwierdzały, że doszło do niej na skutek sabotażu.

</doc>
<doc id="114855" url="https://pl.wikipedia.org/wiki?curid=114855" title="Francisco Sa Carneiro">
Francisco Sa Carneiro



</doc>
<doc id="114856" url="https://pl.wikipedia.org/wiki?curid=114856" title="Filoteusz z Pskowa">
Filoteusz z Pskowa

Filoteusz z Pskowa (, "Fiłofiej"; ur. ok. 1450, zm. 1525) – rosyjski mnich, uczony, mnich monasteru Przemienienia Pańskiego Eleazara Pskowskiego.
Informacje biograficzne na jego temat ograniczają się do wiedzy o jego istnieniu i zamieszkiwaniu w monasterze Przemienienia Pańskiego Eleazara Pskowskiego. Zainteresowanie Filoteuszem pojawiło się w latach 60. XIX w. po wydrukowaniu jego tekstów w piśmie "Prawosławnyj sobiesiednik". W jego liście przedstawionym być może Iwanowi III, a z pewnością Wasylowi III wyłożona została teoria Trzech Rzymów, zgodnie z którą po upadku starożytnego Rzymu w 476 i Konstantynopola w 1453 Moskwa miała stać się centrum świata, czyli „trzecim Rzymem”, a czwartego miało już nie być. Upadek „starego” i „nowego” Rzymu Fiłofiej tłumaczył tym, że zarówno jeden, jak i drugi sprzeniewierzyły się prawdziwej wierze — prawosławiu — i za to spotkała je „kara boska”.
Koncepcja ta stała się oficjalną ideologią i wytłumaczeniem dla ekspansywnej polityki Księstwa Moskiewskiego, później Cesarstwa Rosyjskiego.

</doc>
<doc id="114859" url="https://pl.wikipedia.org/wiki?curid=114859" title="Golgota">
Golgota

Golgota ( od "Gulgalta", w tłum. , co znaczy „czaszka” (właściwie, z łaciny, oznacza sklepienie czaszki)) – wzgórze znajdujące się nieopodal Jerozolimy, gdzie dokonywano egzekucji skazańców.
Ukrzyżowanie Jezusa Chrystusa.
Według ewangelistów (Mt 27,33; Mk 15,22; J 19,17; w Łk 23,33 wyłącznie pod nazwą „Czaszka”) na Golgocie dokonała się Męka Pańska – ukrzyżowanie Jezusa Chrystusa wraz z dwoma złoczyńcami. W przypadku Jezusa, egzekucję poprzedzała droga krzyżowa.
Golgota to także metafora całej męki Chrystusa, od modlitwy w ogrodzie Oliwnym aż do śmierci na krzyżu.
Położenie Golgoty.
Zgodnie z żydowską tradycją czaszka Adama (hebr. גולגולת – Gulgolet) została pochowana na jednym ze wzgórz w pobliżu Jerozolimy. Ewangeliści wprawdzie nie wspomnieli o tej tradycji, ale znali ją pisarze starochrześcijańscy, m.in. Orygenes.
Ponieważ tradycja o tym, które wzgórze jerozolimskie było Golgotą, zaginęła, o miejscu, które miało stać się obiektem kultu i na którym został zbudowany kościół (bazylika Grobu Świętego) zadecydowała matka cesarza Konstantyna Wielkiego, święta Helena w roku 326. Na wzgórzu tym według legendy święta Helena odnalazła szczątki Krzyża Świętego o cudownych właściwościach. Obecnie bazylika jest zarządzana i użytkowana przez kilka wyznań chrześcijańskich.
Współcześnie toczą się spory pomiędzy historykami o to, gdzie w rzeczywistości znajdowała się Golgota: czy na terenie obecnej bazyliki Grobu Świętego, czy na którymś ze wzgórz pod Jerozolimą.

</doc>
<doc id="114860" url="https://pl.wikipedia.org/wiki?curid=114860" title="Readme">
Readme

Readme – plik tekstowy, dołączany zazwyczaj do programu komputerowego.
Zawiera on zwykle dokumentację programu, licencję, prawa autorskie lub informacje techniczne takie jak: wymagania sprzętowe czy opis obsługi programu (np. klawiszologia w grach komputerowych lub skróty klawiaturowe). Zazwyczaj w formacie zwykłego tekstu niesformatowanego (*.txt), czasem w formacie RTF. Często występuje w języku angielskim.
W większości przypadków nosi nazwę: Readme.txt, README.TXT, read.me, readme, README lub podobne. W przypadku polskich aplikacji najczęściej stosuje się nazwę podobną do CZYTAJTO.txt.

</doc>
<doc id="114862" url="https://pl.wikipedia.org/wiki?curid=114862" title="Moskwa – Trzeci Rzym">
Moskwa – Trzeci Rzym

Moskwa – Trzeci Rzym – koncepcja historiozoficzna stworzona przez mnicha Filoteusza z Pskowa przypuszczalnie pod koniec XV wieku, głosząca, że "pierwszy Rzym upadł na skutek herezji, drugi Rzym – Konstantynopol – na skutek zdrady prawdziwej wiary, trzecim Rzymem jest Moskwa, a czwartego już nie będzie." Najstarszym zachowanym dokumentem, w którym teoria trzech Rzymów została zaprezentowana jest list Filoteusza do księcia Wasyla III z roku 1510.
Po upadku Rzymu (476) i wielkiej schizmie (V–XIII wiek) chrześcijaństwo rozdzieliło się na dwa główne nurty – wschodnie i zachodnie. W oczach ówczesnych prawosławnych (chrześcijan wschodnich) chrześcijaństwo zachodnie (katolicyzm) było herezją. Głównym ośrodkiem prawosławia aż do XV wieku było Cesarstwo Bizantyńskie (Bizancjum). Podczas soboru florenckiego (na którym zasiadali także biskupi Wielkiego Księstwa Moskiewskiego) prawosławni biskupi bizantyńscy podporządkowali się papieżowi i zgodzili się wejść pod jurysdykcję Rzymu w zamian za pomoc papieską w walce przeciw Turkom, podczas gdy większość biskupów ruskich odmówiła na soborze posłuszeństwa papieżowi. Tym samym głównym ośrodkiem prawosławia stała się Rosja. Po wojnie z Turcją i nieudzieleniu obiecanej pomocy przez papieża, Bizancjum w 1453 upadło. Moskwa miała stać się kolejnym, nowym centrum świata, czyli „trzecim Rzymem” – czwartego miało już nie być.
Po upadku Konstantynopola Moskwa chciała zyskać na znaczeniu jako spadkobierczyni Bizancjum, co podkreślić miało małżeństwo Iwana III z Zofią (Zoe) Paleolog (1472), ostatnią dziedziczką tronu bizantyjskiego i bratanicą ostatniego cesarza Bizancjum Konstantyna XI Dragazesa, a także przejęcie bizantyjskiego dwugłowego orła jako herbu państwa oraz bizantyjskiego ceremoniału dworskiego. Po zawarciu małżeństwa Iwan III Srogi jako pierwszy w historii książę moskiewski przyjął w 1478 tytuł „cara Wszechrusi”. Kolejni władcy rosyjscy kontynuowali tę tradycję, a od czasów koronacji Piotra I w 1721 roku przyjmowali tytuł „imperatora-cesarza”. Z kolei sułtanowie tureccy po zdobyciu Konstantynopola sami używali tytułu „cesarza rzymskiego”. Car Wszechrusi jako spadkobierca tradycji Rzymu i Bizancjum miał, pod sztandarem Cerkwi prawosławnej, pokonać „heretycki” Zachód na czele z papieżem i Świętym Cesarstwem Rzymskim.
Ta koncepcja walnie wpłynęła na sformułowanie rosyjskiej ideologii imperialnej. Nicholas V. Riasanovsky i Mark D. Steinberg podkreślają, że autor doktryny nie zamierzał tworzyć ideologicznej podbudowy rosyjskiej polityki zagranicznej, a jedynie dążył do podkreślenia słuszności wiary prawosławnej. Koncepcja „Trzech Rzymów” nigdy nie stała się oficjalną doktryną polityczną państwa rosyjskiego. Cieszyła się jednak w Rosji popularnością i używano jej niekiedy w celu wytłumaczenia ekspansywnej polityki Imperium Rosyjskiego aż do upadku monarchii w Rosji w roku 1917.

</doc>
<doc id="114863" url="https://pl.wikipedia.org/wiki?curid=114863" title="Teoria Trzech Rzymów">
Teoria Trzech Rzymów



</doc>
<doc id="114865" url="https://pl.wikipedia.org/wiki?curid=114865" title="Program erlangeński">
Program erlangeński

Program erlangeński – pogląd na istotę geometrii, zaproponowany przez Felixa Kleina na wykładzie inauguracyjnym na uniwersytecie w Erlangen w 1872. Program erlangeński został powszechnie przyjęty przez matematyków i obecnie stanowi podstawowe podejście do geometrii.
Program erlangeński uważa za geometrię dowolny zbiór obiektów (zwanych punktami) i pewną grupę przekształceń. Geometria taka zajmuje się badaniem tych własności układów punktów, które nie zmieniają się przy dowolnym przekształceniu obranej grupy. Własności te nazywają się "niezmiennnikami" danej grupy przekształceń. 
Na przykład grupy przekształceń: identycznościowe – izometrie – podobieństwa – afiniczne – homeomorfizmy – bijekcje, określają geometrie: położenia – metryczną – podobieństw – afiniczną – topologię – teorię mnogości. Niezmiennikami przytoczonych grup będą między innymi: położenie - odległość – kąt – współliniowość – spójność – moc zbioru. 

</doc>
<doc id="114866" url="https://pl.wikipedia.org/wiki?curid=114866" title="Kolonowskie (gmina)">
Kolonowskie (gmina)

Kolonowskie (; 1945–1950 "gmina Staniszcze Wielkie") – gmina miejsko-wiejska w województwie opolskim, w powiecie strzeleckim.
Wchodzi w skład mezoregionu Równina Opolska, należącego do makroregionu Niziny Śląskiej. W latach 1975–1998 gmina położona była w województwie opolskim. W 2006 roku w gminie wprowadzono język niemiecki jako język pomocniczy.
Siedziba gminy to Kolonowskie.
Miasto zajmuje powierzchnię 55,84 km², które zamieszkuje 3438 mieszkańców. Gęstość zaludnienia wynosi 62 mieszkańców na 1 km².
Według danych z 30 czerwca 2004 gminę zamieszkiwało 6267 osób.
Struktura powierzchni.
Według danych z roku 2002 gmina Kolonowskie ma obszar 83,61 km², w tym:
Gmina stanowi 11,23% powierzchni powiatu.
Demografia.
Dane z 30 czerwca 2004:
Sąsiednie gminy.
Dobrodzień, Jemielnica, Ozimek, Strzelce Opolskie, Zawadzkie

</doc>
<doc id="114867" url="https://pl.wikipedia.org/wiki?curid=114867" title="Lokalizacja oprogramowania">
Lokalizacja oprogramowania

Lokalizacja oprogramowania – dostosowanie danego oprogramowania do potrzeb lokalnego rynku poprzez przetłumaczenie komunikatów i dokumentacji oprogramowania na dany język lub dialekt, a także dostosowanie go do konwencji obowiązujących w danym języku czy dialekcie: między innymi sposobu sortowania liter w alfabecie, używanych jednostek miary albo formatów dat.
Proces taki czasami oznacza się skrótem "L10n", pochodzącym od angielskiego słowa "localization" (L + 10 liter pośrodku + n).
Termin blisko powiązany z pojęciem internacjonalizacji (umiędzynarodowienia, i18n).

</doc>
<doc id="114869" url="https://pl.wikipedia.org/wiki?curid=114869" title="Imaginations from the Other Side">
Imaginations from the Other Side

Imaginations from the Other Side – płyta zespołu powermetalowego Blind Guardian z 1995 roku.
Uważana za najmroczniejszą i najcięższą płytę tego zespołu, a niekiedy także za najlepszy album tego zespołu. Teksty mają tematykę związaną z fantastyką, krucjatami, samotnością.
Lista utworów.
Dodatkowe utwory na edycji remasterowanej z 2007 roku:

</doc>
<doc id="114870" url="https://pl.wikipedia.org/wiki?curid=114870" title="Legenda o św. Aleksym">
Legenda o św. Aleksym



</doc>
<doc id="114871" url="https://pl.wikipedia.org/wiki?curid=114871" title="Zdobysław Stawczyk">
Zdobysław Stawczyk

Zdobysław Stawczyk (ur. 1 czerwca 1923 w Częstochowie, zm. 1 września 2005 w Poznaniu) – lekkoatleta polski sprinter, zwycięzca Plebiscytu "Przeglądu Sportowego" na sportowca roku 1949.
Życiorys.
Syn Władysława. Reprezentował klub Victoria Częstochowa, następnie AZS Poznań. Zdobył 9 tytułów mistrza Polski w kilku konkurencjach – biegu na 100 m, 200 m, sztafecie 4x100 m oraz pięcioboju (w latach 1948–1954). Ustanowił jedenaście rekordów Polski.
Największe sukcesy odniósł na Akademickich Mistrzostwach Świata. W Budapeszcie w 1949 sięgnął po złoty medal na 200 m oraz dwa brązowe – na 100 m i w sztafecie 800+400+200+200 m. Podczas Akademickich Mistrzostw Świata w Budapeszcie w 1954 zwyciężył na 100 m i 200 m. 
W 1952 startował na igrzyskach olimpijskich w Helsinkach, ale bez większych sukcesów. Indywidualnie na 200 m odpadł w biegach ćwierćfinałowych, w sztafecie 4 x 100 m odpadł w półfinale.
Sukcesy na mistrzostwach akademickich zapewniły Stawczykowi zwycięstwo w plebiscycie "Przeglądu Sportowego" w 1949. W głosowaniu wyprzedził boksera Janusza Kasperczaka.
Ukończył studia w Wyższej Szkole Wychowania Fizycznego w Poznaniu (później przemianowanej na Akademię Wychowania Fizycznego). Otrzymał nominację profesorską w dziedzinie wychowania fizycznego, wykładał na tej uczelni, był dyrektorem Instytutu Wychowania Fizycznego i Sportu oraz rektorem. Autor wielu opracowań naukowych, m.in.:
Został m.in. uhonorowany medalem Kalos Kagathos (1989), a także odznaczeniami państwowymi (Krzyż Oficerski Orderu Odrodzenia Polski w 1994) oraz tytułem "Zasłużony Mistrz Sportu".
Został pochowany na Cmentarzu Junikowo w Poznaniu w Alei Zasłużonych.

</doc>
<doc id="114873" url="https://pl.wikipedia.org/wiki?curid=114873" title="Albion (ujednoznacznienie)">
Albion (ujednoznacznienie)

Miejscowości w USA:
Gminy w USA:

</doc>
<doc id="114874" url="https://pl.wikipedia.org/wiki?curid=114874" title="Podwzgórzyca">
Podwzgórzyca

Podwzgórzyca (hipotalamoza, łac. "hypothalamosis", "diencephalosis") – zespół chorobowy spowodowany dysfunkcją podwzgórza. Rozpoznanie stawiane obecnie rzadko, termin nieprecyzyjny i zarzucony.
Podwzgórzyca wynikać ma z zaburzenia funkcji autonomicznego układu nerwowego i układu dokrewnego, jako że podwzgórze jest odpowiedzialne za integrację czynności obu tych układów.
Opisywany obraz kliniczny jest bardzo różnorodny, obejmuje zarówno objawy patologicznej czynności neurowegetatywnej (np. wzmożone pragnienie i łaknienie, hipotermia, hipertermia, potliwość), jak i endokrynnej (np. niedobór wazopresyny, oksytocyny). Często obserwowana jest otyłość, moczówka neurogenna, hipogonadyzm, hiperprolaktynemia.
Przyczyny podwzgórzycy upatrywano w uszkodzeniu podwzgórza w następstwie patologicznego przebiegu ciąży poronienia lub porodu (podwzgórzyca pociążowa – "hypothalamosis post graviditatem"), urazu, infekcji ("hypothalamosis post infectiosa") bądź nowotworu.

</doc>
<doc id="114875" url="https://pl.wikipedia.org/wiki?curid=114875" title="Dysk z Faistos">
Dysk z Faistos



</doc>
<doc id="114881" url="https://pl.wikipedia.org/wiki?curid=114881" title="Albion (zespół muzyczny)">
Albion (zespół muzyczny)

Albion – polska grupa muzyczna wykonująca rock progresywny. Powstała w Krakowie w 1992 roku.
Muzycy.
Obecny skład zespołu
Byli członkowie zespołu

</doc>
<doc id="114885" url="https://pl.wikipedia.org/wiki?curid=114885" title="Realizm (malarstwo)">
Realizm (malarstwo)

Realizm – styl w malarstwie europejskim drugiej połowy XIX wieku; zapoczątkowany we Francji, szybko został podchwycony na całym kontynencie. Obrazy realistyczne to głównie sceny rodzajowe z życia prostych ludzi, namalowane przy pomocy uproszczonych środków wyrazu, o spokojnej palecie i kompozycji. Termin o proweniencji francuskiej, został po raz pierwszy użyty w języku polskim w 1857 r. przez Józefa Keniga.
Powstanie i program.
Najważniejszą postacią realizmu był Francuz Gustave Courbet. Po francuskiej rewolucji lutowej w 1848 roku, gdy coraz więcej malarzy odwróciło się od romantyzmu i akademizmu, objął nieformalne przywództwo nad grupą tych artystów. On też użył po raz pierwszy terminu „realizm” w odniesieniu do współczesnego mu prądu artystycznego. Źródłosłów tego pojęcia zdradza nam najważniejsze postulaty kierunku:
Zamiast tego proponowali:
Słowa Courbeta „Pokażcie mi anioła, to go namaluję!” obrazują w dosadny sposób program realistów.
Przedstawiciele.
Francja.
U każdego z wielkich twórców francuskiego realizmu kierunek ten zaowocował w specyficzny sposób.
Jean-François Millet chyba najbardziej odpowiada ideałowi malarza realisty. Jego sztuka niezmiennie obraca się wokół trudnego życia chłopów i ich symbiozy z naturą. Sam Millet pochodził z chłopskiej rodziny normandzkiej i wkładał w swoje miniaturki dużą dozę osobistego wzruszenia. Jego najsłynniejszym obrazem są "Kobiety zbierające kłosy" z 1857 roku.
Wspomniany wcześniej główny ideolog ruchu Gustave Courbet powędrował w inną stronę. Jego początkowo bezinteresownie oddane sprawie obrazy ("Pogrzeb w Ornans" – 1849–1850, "Śpiąca prządka" – 1853) poczęły powoli ustępować prowokacyjnym aktom i rozmaitym pretekstom do autoportretu.
Trzeci zaś wielki francuski realista, Honoré Daumier, zajmował się przede wszystkim miastem i jego ciemnymi sprawami. Na rysunkach, grafikach i obrazach tego twórcy dostrzegamy nieco ironiczne portrety pijaków, wychodzących ze szkoły dzieci czy prawników. Stonowana kolorystyka wydobywa z ciemności twarze ludzi zwyczajnych i zmęczonych codziennością miejskiego życia. Ironiczna strona duszy Daumiera kazała mu skierować się później ku satyrze i karykaturze.
Realistami byli również w większym lub mniejszym stopniu Pierre Puvis de Chavannes oraz Jean-Baptiste-Camille Corot. Pierwszy z nich kierował się raczej w stronę niepokojącego symbolizmu, jednak jego "Biedny rybak" można uznać za przykład dojrzałego realizmu. Corot natomiast przez pewien okres życia wykazywał silne zainteresowanie prostotą i codziennością, gdzieś między duchem angielskiego romantyzmu a francuskim realizmem ("Łódkarz z Mortefontaine" – ok. 1865–1870 lub "Czytająca kobieta" z 1870).
Poza Francją.
Duch realizmu przeniósł się szybko poza Francję. We Włoszech skroplił się m.in. w postaci tzw. stylu "macchiaioli"; w Rosji u Riepina i innych Pieriedwiżników; w Hiszpanii włączył się w nurt "costumbrismo", zaś w Holandii można go odnaleźć w szkole haskiej. W Szkocji natomiast działała pod koniec XIX wieku pewien czas grupa realistów, określających się jako „Glasgow Boys”.
Wszystkie te nurty są w pewien sposób pokrewne francuskiemu realizmowi.
"Macchiaioli" jest raczej niezależnym ruchem artystycznym niż odłamem realizmu, jednak podobnie jak ten protestuje przeciwko idealizmowi ówczesnego akademizmu. Głównym punktem niezgody jest co prawda kwestia techniczna, jednak malarzy "macchiaioli" interesuje to, co realistów: codzienność, wieś, pejzaż.
Pieriedwiżnicy malowali w duchu ideologicznym. Akcentowali tradycję rosyjską, kierowali malarskie oko ku prostym ludziom, portretowali chłopów i robotników, dając solidne podłoże pod późniejszy realizm socjalistyczny. Nazwa pochodzi od rosyjskiego "Towariszczestwo pieriedwiżnych chudożestwiennych wystawok", czyli Towarzystwo Objazdowych Wystaw Artystów.
Kostumbryzm (hiszp. "costumbrismo") oznacza w sztuce hiszpańskiej nurt malarstwa akcentujący rodzimą tradycję, wywodzący się z doświadczeń romantyzmu, przemieniony jednak w latach 50. XIX wieku na modłę francuską. Najważniejszymi artystami kostumbryzmu byli malarze z rodziny Bécquer: José, Joaquín, Valeriano i inni.
Szkoła haska leży gdzieś między tradycją Barbizończyków a impresjonizmem. Proste formy (np. "Dzieci bawiące się na plaży" Jozefa Israëlsa) natomiast odsyłają do technik Milleta. Malarze szkoły haskiej interesowali się głównie pejzażem i portretami.
„Glasgow Boys” to grupa szkockich malarzy skupionych wokół Jamesa Guthrie i Williama Yorka Macgregora – zaangażowanych realistów z Glasgow. Podstawowym tematem malarskim była dla nich wieś; wysiłek ludzi współżyjących z naturą, codzienne czynności pracujących ciężko chłopów. Sceny rodzajowe łączyli z pejzażem.
Polska.
Nurt realizmu reprezentują najlepiej Józef Chełmoński i Aleksander Gierymski. Chełmoński jest dużo „łagodniejszym” realistą i porzuca często ciemną stronę życia na rzecz bardziej beztroskich obrazów o jasnej kolorystyce, aczkolwiek w 1875 roku namalował obraz zatytułowany "Jesień" ukazujący XIX-wieczne polskie, wiejskie obejście któregoś z typowych jesiennych dni. Gierymski natomiast jest przedstawicielem tzw. „realizmu krytycznego”. Z odmiennym, typowym dla siebie temperamentem artystycznym portretuje robotników i chłopów polskich oraz miejską biedotę.
Inni wybitni polscy realiści to:
Podsumowanie.
Realizm nigdy nie uzyskał wielkiej popularności, ponieważ przez środowiska opiniotwórcze Paryża został szybko obwołany prowokacją (głównie za sprawą bezkompromisowego i nieco egocentrycznego Gustawa Courbeta). Poza Francją natomiast realizm nie rozwinął się w jakiś szczególnie interesujący i charakterystyczny sposób. Dobre technicznie malarstwo realistyczne zostało szybko skrytykowane za nijakość i powtarzalność, a świat malarski szybko został pochłonięty przez wielkie rewolucje artystyczne, z których pierwszą było pojawienie się impresjonizmu.

</doc>
<doc id="114888" url="https://pl.wikipedia.org/wiki?curid=114888" title="Niccolò Tartaglia">
Niccolò Tartaglia

Niccolò Fontana (ur. 1499 lub 1500 w Brescii, zm. 13 grudnia 1557 w Wenecji) znany także jako Niccolò Tartaglia (zob. dalej) – matematyk włoski, autor prac z dziedziny matematyki, mechaniki, balistyki, geodezji, teorii fortyfikacji itp. Autor pierwszego przekładu "Elementów" Euklidesa (1543) na język nowożytny – włoski.
Niezależnie (choć później) od Scipione del Ferra odkrył metodę rozwiązywania równań algebraicznych trzeciego stopnia (rozpowszechnioną przez Girolama Cardana i określaną często jako "wzory Cardana").
Życiorys.
Jego ojcem był kurier pocztowy Michele Fontana. Pomimo tego, iż nie był on zamożny, Michele dbał o żonę i trójkę dzieci, i Niccolò Fontana uczęszczał do szkoły od czwartego roku życia. Niestety dwa lata później Michele Fonatana został zamordowany i osierocona rodzina popadła w skrajną nędzę. W 1512 roku podczas okupacji Brescii przez Francuzów Niccolò omal nie zginął. Schronił się wraz z rodzeństwem i matką w miejscowej katedrze, jednak został poważnie ranny w twarz. Od tego czasu był zeszpecony oraz miał poważne problemy z mówieniem, stąd wziął się jego przydomek „Tartaglia”, który znaczy tyle, co „jąkała”.
Tartaglia studiował matematykę samodzielnie. W okresie 1516–1518 uczył matematyki w Weronie, później pracował tam w szkole. W 1534 przeprowadził się do Wenecji, gdzie pracował jako nauczyciel matematyki elementarnej. Brał udział w popularnych w tamtym okresie "debatach matematycznych" z czasem uzyskując znaczne poważanie i uznanie.
Dzieło.
Metoda rozwiązywania równań sześciennych była odkryta po raz pierwszy przez Scipione del Ferra, ten jednak nie opublikował jej i pokazał ją jedynie nielicznym matematykom. Wśród osób które poznały metodę del Ferro był jego (niezbyt utalentowany) uczeń Fior. W tamtym czasie w Europie nie używano jeszcze liczb ujemnych, więc rozważane równania miały wiele nierównoważnych form (w celu zapewnienia dodatniości współczynników). Niemniej jednak matematycy wiedzieli wtedy już, że rozwiązanie ogólnego równania trzeciego stopnia może być zredukowane do rozwiązania jednego z następujących dwóch typów równań:
Fior wiedział jedynie jak rozwiązać równanie pierwszego typu.
W 1535 doszło do „meczu matematycznego” pomiędzy Fiorem a Tartaglią, w którym każda ze stron podała drugiej 30 równań do rozwiązania. Podczas gdy zadania przygotowane przez Tartaglię były bardzo różnorodne, te podane przez Fiora dotyczyły tylko jedynego typu równań, które Fior potrafił rozwiązać. Rankiem 13 lutego 1535 Tartaglia odkrył sposób na rozwiązywanie tego typu równań i mecz wygrał.
Cardano uprosił Tartaglię w 1539 o wyjawienie metody rozwiązywania równań sześciennych, w zamian zobowiązując się do dochowania tajemnicy i nieujawniania metody. W 1540 roku Lodovico Ferrari, asystent Cardana, odkrył metodę redukcji równań czwartego stopnia do równań sześciennych. Razem z metodą rozwiązywania tych ostatnich pozwalało to rozwiązać wszystkie typy równań stopnia 4.
W 1543 Cardano i Ferrari odwiedzili zięcia del Ferro w Bolonii i odkryli, że to del Ferro był pierwszym matematykiem, który rozwiązał równania trzeciego stopnia. Cardano uznał, że obietnica dana Tartaglii nie obowiązuje go więcej i opublikował metodę rozwiązywania równań 3. i 4. stopnia w swoim dziele "Ars Magna" w 1545. Między Fontaną a Cardanem doszło do pojedynku na zadania matematyczne, który Tartaglia przegrał.
Tartaglia jest także znany jako autor formuły na objętość czworościanu w zależności od odległości pomiędzy jego czterema wierzchołkami:
gdzie formula_5 jest odległością między wierzchołkiem formula_6 oraz formula_7 Jest to uogólnienie wzoru Herona na pole trójkąta.

</doc>
<doc id="114889" url="https://pl.wikipedia.org/wiki?curid=114889" title="Arkham">
Arkham

Arkham – fikcyjne miasto w stanie Massachusetts pojawiające się w wielu utworach H.P. Lovecrafta. Wykorzystywali go również następcy pisarza rozwijający mitologię Cthulhu. Tam też bywa osadzona akcja gier nawiązujących do twórczości Lovecrafta, takich jak Zew Cthulhu.
Założone w roku 1692, w latach 20. XX wieku liczy około 22562 mieszkańców. Z przeszłością miasta wiążą się pogłoski o czarownicach i zakazanych praktykach. Poza tym nie odbiega daleko od typowego amerykańskiego miasta. Istnieją pewne podobieństwa Arkham do rodzinnego miasta Howarda Phillipsa Lovecrafta – Providence, na co wskazuje między innymi Marek Wydmuch w przedmowie do pierwszego polskiego wydania Zewu Cthulhu.
W Arkham mieści się Uniwersytet Miskatonic, będący schronieniem dla naukowców o kontrowersyjnych poglądach, prowadzących badania nad tajemniczymi zjawiskami. Ukazuje się lokalna gazeta – "Advertiser".
Nie ustalono dokładnej lokalizacji Arkham, lecz na podstawie opowiadań można je zlokalizować na północ od Bostonu.
Wykorzystywanie nazwy.
Ponieważ Arkham kojarzy się z twórczością Lovecrafta, bywa często używane jako część nazw własnych. August Derleth założył wydawnictwo Arkham House popularyzujące utwory "Samotnika z Providence".
Nazwa pojawia się również w serii komiksów, filmów kinowych i animowanych Batman będąc lokalizacją szpitala dla psychicznie chorych (Arkham Asylum).
W Polsce fani gry fabularnej Zew Cthulhu wydali 4 numery amatorskiego magazynu "Arkham Courier".

</doc>
<doc id="114890" url="https://pl.wikipedia.org/wiki?curid=114890" title="Bacău">
Bacău

Bacău (pol. hist. Baków) – miasto we wschodniej Rumunii, ośrodek administracyjny okręgu Bacău, nad Bystrzycą, w pobliżu jej ujścia do Seretu. Liczy 175,5 tys. mieszkańców.
Miasto zostało założone w V w.
W 1591 r. papież Sykstus V mianował biskupa Curtea de Argeș na Wołoszczyźnie. Jego siedziba przeniesiona została do Bacău, gdy poprzednią zniszczyli Turcy. 
W mieście znajduje się Uniwersytet Bacău, port lotniczy (BCM) i dwie elektrownie wodne.
Sport.
W mieście tym siedzibę ma klub piłkarski FCM Bacău.
Przemysł.
Ośrodek regionu eksploatacji ropy naftowej, którą odkryto w tym regionie na początku XX w.
Mieszkańcy.
W 2002 roku ze 175 500 mieszkańców 98,59% stanowili Rumuni, 0,91% Romowie, 0,10% Węgrzy, 0,06% Żydzi.
Turystyka.
Bacău słynie ze "Slanic Moldavie" (Perła Mołdawii) – ośrodka leczniczego. Jedną z atrakcji turystycznych miasta jest największe, podziemne sanatorium w Europie, położone wewnątrz starej kopalni soli.

</doc>
<doc id="114891" url="https://pl.wikipedia.org/wiki?curid=114891" title="LyX">
LyX

LyX (stylizowane na formula_1) – edytor do systemu składu tekstu LaTeX. Wyglądem dokumentu zajmuje się w tle LaTeX, który faktycznie składa tekst w akapity i strony.
LyX zapisuje dokumenty w formacie tekstowym wzorowanym na XML (w sensie struktury, nie znaczników). Na czas kompilacji dokumentu LyX konwertuje dokument ze swojego formatu do formatu LaTeX. W zależności od wybranego sposobu konwersji dokumenty wynikowe są w formacie DVI, PostScript (konwertowany z DVI), PDF (bezpośrednio albo za pomocą ps2pdf lub dvipdfm) lub HTML (wymaga dodatkowego konwertera).
Do korzystania z programu nie jest wymagana znajomość LaTeX, chociaż wiedza ta pozwala na pełniejsze wykorzystanie programu. W treści dokumentu można korzystać z notacji LaTeX w specjalnym trybie.
Dane techniczne.
LyX dostępny jest dla systemów operacyjnych: Linux, UNIX, OS X, OS/2 (starsze wersje LyX) oraz MS Windows (natywnie od wersji 1.3.6, wcześniej wymagane było środowisko Cygwin).
LyX rozpowszechniany jest na warunkach licencji GNU/GPL. Co najmniej od 2000 roku LyX dostępny jest w języku polskim i zawiera podstawową dokumentację w języku polskim.

</doc>
<doc id="114894" url="https://pl.wikipedia.org/wiki?curid=114894" title="Szczęście">
Szczęście

Szczęście jest emocją, spowodowaną doświadczeniami ocenianymi przez podmiot jako pozytywne. Psychologia wydziela w pojęciu "szczęście" rozbawienie i zadowolenie.
W rozważaniach o jego naturze szczęście najczęściej określane jest w dwu aspektach:
Są to aspekty rozdzielne.
Według niektórych neurologów szczęście pozostaje w ścisłym związku z poziomem serotoniny w synapsach jąder szwu, a także dopaminy w jądrze półleżącym oraz endorfin. Jako dowód przytacza się odczuwanie szczęścia pod wpływem substancji dopaminergicznych, serotoninergicznych oraz agonistów receptora opioidowego.
Poglądy filozoficzne.
Filozofowie przynajmniej od czasów Sokratesa dociekają natury szczęścia i jego osiągalności. Obydwa zagadnienia rozważane są w kontekście pytania czy szczęście zależy jedynie od życia filozoficznego, czy też zależy również od okoliczności życiowych. Zwłaszcza w starożytności rozumienie szczęścia było pochodną rozumienia ludzkiej natury. Napotykamy w związku z tym rozmaite stanowiska:
Aspekty psychologiczne.
Według Abrahama Maslowa istotą szczęścia jest zaspokojenie potrzeb. Maslow przyjmuje, iż ludzie posiadają następujące potrzeby:
Po zaspokojeniu danej potrzeby dochodzi do głosu potrzeba wyższego rzędu. Osoba szczęśliwa to osoba, która zaspokoiła wszystkie potrzeby. Ponieważ najwyższą z nich jest potrzeba samorealizacji, można przyjąć, że ludzie szczęśliwi to ludzie samorealizujący się.
Według Maslowa ludzie ci posiadają następujące cechy:
Współczesna psychologia podkreśla również rolę wewnętrznie motywowanej aktywności. Jeżeli robimy coś dla samej przyjemności i koncentrujemy się wyłącznie na tej czynności, a nie na przyszłych korzyściach z niej. Na przykład sport może przynieść szczęście, jeżeli troska o wyniki nie przesłoni nam samej radości z gry.
Szczęście a zdrowie.
Już Księga Przysłów stwierdza: „Radość serca wychodzi na zdrowie, duch przygnębiony wysusza kości”. Szczęście jest pozytywnie skorelowane z dobrymi wskaźnikami zdrowia psychicznego i fizycznego.
Wyższa umieralność występuje u osób z niskimi wskaźnikami szczęścia. Taka korelacja nie świadczy jednak o zależności przyczynowej między tymi cechami, a o istnieniu trzeciej cechy, poziomu stanu zdrowia, z którą zarówno szczęście jak umieralność są związane.
Istnieją różnice opinii w określeniu stopnia korelacji miar szczęścia i występowania chorób układu krążenia, niezbędne są dalsze badania w tym zakresie.
Zmiana w czasie.
Badania pokazują, że szczęście ludzi generalnie rośnie od 1946 roku.
Raporty ONZ.
Od 2012 ONZ publikuje coroczne raporty mierzące poczucie szczęścia wśród obywateli różnych państw świata. Według raportu z 2017 roku do najszczęśliwszych ludzi świata należeli obywatele kolejno: Norwegii, Danii, Islandii, Szwajcarii i Finlandii. Według raportu najszczęśliwsi są mieszkańcy państw nordyckich. Ostatnie miejsca w rankingu zajmują państwa afrykańskie oraz objęte konfliktami zbrojnymi (Syria, Afganistan). W edycji badania z 2017 roku Polska zajęła 46. pozycję w rankingu.

</doc>
<doc id="114895" url="https://pl.wikipedia.org/wiki?curid=114895" title="Kataliza przeniesienia międzyfazowego">
Kataliza przeniesienia międzyfazowego

Kataliza przeniesienia międzyfazowego – PTC – (ang. Phase Transfer Catalysis) jest metodą prowadzenia reakcji chemicznej z udziałem anionów i niepolarnych reagentów organicznych.
Proces prowadzi się w układzie heterofazowym (w dwóch niemieszających się z sobą rozpuszczalnikach). Aniony generowane są z umiarkowanie mocnych kwasów organicznych działaniem roztworów wodorotlenków metali alkalicznych lub też stałych zasad, takich jak wodorotlenki lub węglany metali alkalicznych. Stężenie użytego wodorotlenku powinno być proporcjonalne do mocy użytego kwasu. Do reakcji użyć można również "gotowych" anionów nieorganicznych w postaci soli. Transport reagentów pomiędzy niemieszającymi się ze sobą fazami zapewniają katalizatory przeniesienia międzyfazowego, najczęściej czwartorzędowe sole amoniowe.
Aniony organiczne wytwarzane są na granicy faz. Katalizator wstępuje w wymianę jonową z utworzoną solą anionu, w wyniku czego powstaje para jonowa, która dyfunduje w głąb fazy organicznej, gdzie anion może wstępować w reakcje z obecnymi w układzie reagentami elektrofilowymi.
W zależności od struktury anionu oraz reagenta elektrofilowego, w układzie tym można prowadzić wiele rodzajów reakcji, jak np. alkilowanie i cykloalkilowanie, kondensacja Darzensa, reakcja Michaela itd.
W układzie tym możliwe jest również generowanie dihalokarbenów poprzez oderwanie protonu z atomu węgla połączonego z halogenem i następne odszczepienie atomu halogenu z powstałego α-halogenokarboanionu (α-eliminacja).
Metoda ta wykazuje szereg zalet w porównaniu z metodami tradycyjnymi. Wyeliminowana została konieczność stosowania bezwodnych reagentów i rozpuszczalników, gdyż stężone roztwory zasady wykazują właściwości odwadniające. Karboaniony znajdujące się w środowisku reakcyjnym wykazują wyższą nukleofilowość, gdyż występują one w postaci soli tetraalkiloamoniowych, w których oddziaływanie kation-anion ma charakter jedynie elektrostatyczny. Stężenie wytworzonego karboanionu nie przekracza stężenia katalizatora, często nie jest więc konieczne stosowanie rozpuszczalników lub stosowane one są w niewielkiej ilości.
PTC jest bardzo dobra z punktu widzenia zielonej chemii, z uwagi na możliwość wyeliminowania lotnych rozpuszczalników organicznych w trakcie prowadzenia reakcji.
Zobacz też.
Katalizatory przeniesienia fazowego

</doc>
<doc id="114896" url="https://pl.wikipedia.org/wiki?curid=114896" title="Paszporty Polityki">
Paszporty Polityki



</doc>
<doc id="114897" url="https://pl.wikipedia.org/wiki?curid=114897" title="Wąsowo">
Wąsowo

Wąsowo – wieś w Polsce położona w województwie wielkopolskim, w powiecie nowotomyskim, w gminie Kuślin, ok. 8 km na północny wschód od Nowego Tomyśla.
Historia.
W średniowieczu wieś stanowiła własność klasztoru benedyktynów z Lubinia. Od XV wieku do połowy XVII wieku własność Niegolewskich, później wieś często zmieniała właścicieli (Rogowscy, Zakrzewscy). Przejściowo (1776-1781) w posiadaniu Kazimierza Raczyńskiego (ostatniego starosty generalnego Wielkopolski przed II rozbiorem), później w rękach rodziny Sczanieckich.
W okresie Wielkiego Księstwa Poznańskiego (1815-1848) miejscowość wzmiankowana jako Wąsowo należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Wąsowo należało do okręgu lwowkowskiego i stanowiło część majątku o tej samej nazwie, który należał do Sczanieckich. Według spisu urzędowego z 1837 roku Wąsowo liczyło 574 mieszkańców, którzy zamieszkiwali 58 dymów (domostw).
W 1860 podupadły majątek nabył na licytacji pewien kupiec, a w 1868 r. sprzedał go berlińskiemu bankierowi i przemysłowcowi – Richardowi Hardtowi. Rodzina Hardt przeniosła tutaj wkrótce swoją główną siedzibę (była już wcześniej właścicielem pobliskich Chraplewa i Głuponii).
W latach 1975–1998 miejscowość administracyjnie należała do województwa poznańskiego.
Zabytki.
We wsi, położone w dużym (50 ha), dobrze utrzymanym parku, barokowo-klasycystyczny pałac Sczanieckich, neogotycki zamek von Hardtów (hotel, spłonął w dużej części 19 lutego 2011 r.), i klasycystyczna kaplica z 1786 r. Na północnym skraju miejscowości skansen.

</doc>
<doc id="114899" url="https://pl.wikipedia.org/wiki?curid=114899" title="Wojciech Smarzowski">
Wojciech Smarzowski

Wojciech Smarzowski, Wojtek Smarzowski (ur. 18 stycznia 1963 w Korczynie) – polski reżyser filmowy i teatralny, scenarzysta oraz operator filmowy, kawaler Orderu Odrodzenia Polski.
Popularność zdobył przede wszystkim dzięki drastycznym widowiskom filmowym takich jak "Wesele" (2004), "Dom zły" (2009), "Róża" (2011), "Wołyń" (2016), w których punktował przywary polskiej prowincji oraz relacje historyczne pomiędzy Polakami a Mazurami ("Róża") oraz Ukraińcami ("Wołyń"). Wielokrotny laureat Orłów za najlepszą reżyserię (2005, 2010, 2012, 2017), odbiorca nagrody FIPRESCI za film "Kler" (2018) na Transilvania International Film Festival w Klużu-Napoce.
Życiorys.
Młodość i wykształcenie.
Jego rodzina została w 1944 przesiedlona z obszaru Kresów Wschodnich. Wychowywał się w Jedliczu, gdzie uczęszczał do szkoły podstawowej i liceum. W młodości trenował piłkę nożną w klubie Nafta Jedlicze. Interesował się też fotografią.
Studiował filmoznawstwo na Uniwersytecie Jagiellońskim, a w 1986 roku rozpoczął studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej w Łodzi, ukończone w 1990 roku. Ze względu na szczególny okres transformacji ustrojowej i deprecjację roli sztuki filmowej w życiu społecznym Smarzowski wspominał studia źle. Początkowo zajmował się filmem dokumentalnym, reklamowym i teledyskami. Zwłaszcza teledysk do singla grupy Myslovitz „To nie był film” został nagrodzony Fryderykiem za rok 1998.
Kariera filmowa.
W 1998 roku Smarzowski nakręcił swój pierwszy film pełnometrażowy, "Małżowinę" (1998). Bohater filmu (Marcin Świetlicki) wynajmuje mieszkanie, by w spokoju napisać własną książkę, jednak jego izolacja wcale nie sprzyja wenie twórczej. Film nie miał premiery kinowej, albowiem odpowiedzialna za jego produkcję Telewizja Polska traktowała "Małżowinę" jako kameralny spektakl Teatru Telewizji. W 2000 roku Smarzowski napisał scenariusz do "Sezonu na leszcza" w reżyserii Bogusława Lindy, rok później wyreżyserował kolejny spektakl Teatru Telewizji "Kuracja" (2001). Obawiając się, że nie stworzy własnego debiutu za pieniądze państwowe, zdecydował się na zaplanowanie „filmu offowego”.
"Wesele" (2004), które zaistniało w obiegu międzynarodowym za sprawą Stefana Laudyna, jest satyrą na polską prowincję, gdzie za pieniądze ogrodnika (Marian Dziędziel) nękanego przez mafię organizuje się przaśne wesele. Krytycy początkowo byli sceptyczni wobec filmu; przykładowo Katarzyna Jabłońska z „Więzi” pisała, że „obraz Polski, który w nim przedstawiono, ma rzeczywiście siłę rażenia, jest jednak nie tylko przerysowany – to zresztą świadomy zabieg twórczy – ale i nieprawdziwy”. "Wesele" otrzymało jednak między innymi nagrodę jury młodzieżowego na Międzynarodowym Festiwalu Filmowym w Locarno, Wyróżnienie Specjalne Jury na MFF w Karlowych Warach oraz Nagrodę Dziennikarzy na Festiwalu Polskich Filmów Fabularnych.
Kolejny film reżysera, osadzony w realiach późnej Polskiej Rzeczypospolitej Ludowej "Dom zły" (2009), traktował o zootechniku i wdowcu (Arkadiusz Jakubik), który w drodze do PGR-u zatrzymuje się u bimbrownika (Dziędziel). Nad ranem dochodzi do tragedii, a zootechnik zostaje aresztowany przez Milicję Obywatelską i wplątany w ukartowane śledztwo. Tadeusz Sobolewski z „Gazety Wyborczej” pisał, iż „zaszczytne porównanie "Domu złego" Wojciecha Smarzowskiego do "Fargo" braci Coen wydaje się bardzo na miejscu […] Podobna jest estetyka zła, »luksus obrzydzenia«, na jaki pozwalają sobie autorzy”. Za "Dom zły" Smarzowski otrzymał nagrodę za scenariusz (wespół z Łukaszem Kośmickim) oraz reżyserię na Festiwalu Polskich Filmów Fabularnych.
"Róża" (2011), której scenarzystą był Michał Szczerbic, stanowi próbę rozrachunku z okresem tuż po II wojnie światowej. Bohaterem filmu jest były powstaniec warszawski (Marcin Dorociński), który opiekuje się nękaną przez sowieckich żołnierzy, tytułową owdowiałą Mazurką (Agata Kulesza). „Tak tworzy się historia, raniąca zawsze najsłabszych, najbardziej bezbronnych. "Róża" pokazuje tę potworność historii, nie oszczędzając w najmniejszym stopniu widza” – pisał Zdzisław Pietrasik dla „Polityki”. Pomimo wielkiego sukcesu festiwalowego w Polsce (7 Orłów, w tym nagroda dla Smarzowskiego za reżyserię; Grand Prix Warszawskiego Festiwalu Filmowego), "Róża" została jednak zignorowana przez krytykę międzynarodową.
Następne dwa filmy Smarzowskiego toczyły się już w czasach współczesnych. "Drogówka" (2012) skupiała się na losach policjanta (Bartłomiej Topa), który zostaje wplątany w spisek kolegów przeciwko niemu. Film był sukcesem kasowym, jednak część krytyków odbierała go sceptycznie. Jakub Popielecki z portalu Filmweb pisał: „Nieustanne czarnowidztwo i powtarzanie, że »tutaj jest jak jest« odbiera filmowi reżysera dynamikę, element myślowej prowokacji. Mówiąc wciąż to samo, przestaje on mówić cokolwiek”. Podobnie umiarkowany był odbiór "Pod Mocnym Aniołem" (2013) na podstawie prozy Jerzego Pilcha, z Robertem Więckiewiczem w pierwszoplanowej roli alkoholika. Marta Michalska z „Kultury Liberalnej” twierdziła, że: „Pochwała kunsztu idzie w parze z zarzutami pustej grafomanii. A laudacja nowatorstwa i odwagi – z opiniami o sadystycznej błazenadzie”.
Do roztrząsania historii Polski reżyser wrócił w filmie "Wołyń" (2016), drastycznym studium przyczyn i następstw rzezi wołyńskiej, ludobójstwa Polaków dokonanego przez Ukraińców w latach 1943–1944. Nagrodzony 9 Orłami (w tym dla Smarzowskiego za reżyserię) "Wołyń" wzbudził spolaryzowaną reakcję. Jakkolwiek większość ocen filmu w Polsce była pozytywna (na przykład Marek Kozubal pisał dla „Rzeczpospolitej” o "Wołyniu" jako filmie „przełomowym i do bólu prawdziwym”), pojawiały się zarzuty, iż „fascynacja rzeziami z przeszłości, nie jako pamięć o ofiarach, ale rekonstrukcja, w 2016 roku ma w sobie coś niesmacznego” („Kultura Liberalna”).
Następne dwa filmy pełnometrażowe Smarzowskiego stanowiły powrót do współczesności. "Kler" (2018), traktujący o trzech księżach katolickich (Jakubik, Więckiewicz, Jacek Braciak) naruszających obyczajność, wpisywał się w ówczesną dyskusję dotyczącą skandali pedofilskich oraz protestów antykościelnych. "Kler" był krytykowany za jednostronne przedstawienie duchowieństwa, ale też przeinaczenia historyczne; zdaniem księdza Andrzeja Lutra "Kler" sugeruje, że sojusz Kościoła katolickiego z opozycją antykomunistyczną z czasów stanu wojennego „skutkuje dzisiejszą skorumpowaną symbiozą władzy prawicowej i Kościoła”. "Wesele" (2021) – drastyczniejsza wariacja na temat filmu Smarzowskiego z 2004 roku – było odbierane już negatywnie, zarówno przez lewicę („w dwie godziny ukiszono w "Weselu" całe kilkanaście lat publicystyki »Gazety Wyborczej«”), jak i prawicę („[reżyser] przedstawił nas wszystkich bardziej pogardliwie niż reżyserzy filmowi Josepha Goebbelsa”).
Życie prywatne.
Ma dwóch synów. Zadeklarował się jako ateista.
Styl filmowy.
Rafał Christ z portalu Spider’s Web następująco podsumowywał twórczość reżysera:
Wojciech Smarzowski to twórca niepokorny, który od początku swojej kariery nie ma litości dla Polski i Polaków. Bezpardonowo punktuje nasze narodowe przywary i nie boi się podejmować kontrowersyjnych tematów, przez co jego filmy często stają się obiektem burzliwych dyskusji tak społecznych, jak i politycznych.
Michał Piepiórka pisał, że „Smarzowski ukazuje ludzi w skrajnych sytuacjach, zamyka ich w matni, z której nie ma wyjścia. Zagęszcza na ekranie rzeczywistość, w której jest i absurd, i czarny humor”. Zdaniem Piepiórki reżyser operuje groteską i hiperbolą przy portretowaniu swych bohaterów. W konsekwencji kino Smarzowskiego „jest ekstremalne – mocne jak alkohol, który piją jego bohaterowie”.
Twórczość Smarzowskiego była interpretowana w kategoriach postpamięci i kondycji postkolonialnej. Interpretacje takie pojawiały się często w artykułach o odchyleniu konserwatywnym; przykładowo, Dariusz Skórczewski stawiał dzieła Smarzowskiego w opozycji do hollywoodzkich antyutopii przesyconych „marksistowską ideologią”, a Łukasz Jasina na łamach „Rzeczpospolitej” przekonywał, że "Wołyń" reżysera nawiązuje do tradycji brytyjskiego kina postkolonialnego. Postkolonialne odczytania twórczości Smarzowskiego zdarzały się jednak także w artykułach o orientacji feministycznej, gdzie były nawet rozstrzygane na niekorzyść reżysera. Magdalena Podsiadło zwracała uwagę, że choć Smarzowski kwestionował w "Wołyniu" „fantazmat o multikulturowej arkadii” z literatury kresowej, reżyser wciąż odwoływał się do motywów „tradycyjnego ładu i katastrofy oraz przewagi cywilizacyjnej Polaków nad Ukraińcami”, typowych dla tożsamości kresowej Polski.
Sebastian Smoliński klasyfikował Smarzowskiego – obok Władysława Pasikowskiego – do reżyserów czyniących swym znakiem rozpoznawczym „fabrykowanie okrucieństwa”. Zdaniem Smolińskiego Smarzowski był współodpowiedzialny za wprowadzenie do polskiej kinematografii „nieznanego wcześniej poziomu brutalności, odpowiadając […] na rzekome zapotrzebowanie na przemoc ze strony widowni”. Paulina Gorlewska diagnozowała kino Smarzowskiego jako przepełnione elitaryzmem, albowiem „reżyser pozycjonuje siebie gdzieś ponad tą brudną, brzydką i niemoralną wspólnotą (czy stąd to tradycyjne zakończenie każdego filmu: odjazd kamery i spojrzenie z dystansu?)” Gorlewska stwierdzała, że Smarzowski nie potrafi „zaproponować żadnego pozytywnego projektu; czegoś, co byłoby wartościową alternatywą wobec odsądzanej od czci i wiary rzeczywistości”. Marcin Stachowicz twierdził, że „polskość Smarzowskiego praktycznie nigdy nie przekracza granic prowincjonalności […] rozumianej w kategoriach lokalnej geografii”, a filmy reżysera epatują podskórną „pogardą klasową” wobec polskiej prowincji.
Film o Smarzowskim.
Podczas powstawania filmu "Pod Mocnym Aniołem" kręcono film dokumentalny "Pod Mocnym Smarzolem", którego reżyserem był Adam Lewandowski, a współscenarzystą i producentem Jacek Rzehak (także producent "Pod Mocnym Aniołem" i "Kleru").
Współpraca z aktorami.
Reżyser często współpracuje przy kolejnych filmach z tymi samymi aktorami, przewijającymi się choćby w epizodycznych scenach lub na drugim planie. Poniżej lista osób pojawiających się co najmniej trzykrotnie w jego produkcjach:

</doc>
<doc id="114901" url="https://pl.wikipedia.org/wiki?curid=114901" title="Jose Maria Escriva de Balaguer">
Jose Maria Escriva de Balaguer



</doc>
<doc id="114902" url="https://pl.wikipedia.org/wiki?curid=114902" title="Josemaria Escriva de Balaguer">
Josemaria Escriva de Balaguer



</doc>
<doc id="114904" url="https://pl.wikipedia.org/wiki?curid=114904" title="Igumen">
Igumen

Igumen, ihumen (gr. "ἡγούμενος", 'hēgoúmenos' - "idący na przedzie, wiodący"; mac. i bułg. "игумен", 'igumen'; ros. "игумен", 'igumien'; ukr. "ігумен", 'ihumen'; biał. "ігумен", 'ihumien') – w prawosławiu oraz w katolickich Kościołach wschodnich przełożony samodzielnego monasteru lub domu zakonnego, odpowiednik katolickiego przeora. 

</doc>
<doc id="114905" url="https://pl.wikipedia.org/wiki?curid=114905" title="Augustyn Aureliusz">
Augustyn Aureliusz



</doc>
<doc id="114906" url="https://pl.wikipedia.org/wiki?curid=114906" title="Hormony płciowe">
Hormony płciowe

Hormony płciowe – hormony zwierzęce produkowane przez gonady pod wpływem gonadotropin.
Zaliczane są do hormonów sterydowych.

</doc>
<doc id="114907" url="https://pl.wikipedia.org/wiki?curid=114907" title="Żywice silikonowe">
Żywice silikonowe

Żywice silikonowe – rodzaj materiału silikonowego, który zawiera oligosiloksany o ogólnym wzorze: , gdzie R to grupa alkilowa, zwykle metylowa lub fenylowa. Natomiast X to grupa funkcyjna, zwykle H, OH, Cl lub OR. Grupy te mogą ulegać dalszej kondensacji aby w rezultacie utworzyć gęsto usieciowane, nierozpuszczalne sieci polisiloksanowe.
Do ogólnego opisu struktury żywic silikonowych stosuje się często następujące skróty literowe merów:
Najczęściej spotykane żywice silikonowe są zbudowane z merów D i T (żywice DT) lub M i Q (żywice MQ), jednakże w przemyśle spotyka się także żywice „mieszane” (np. MDT, MTQ, QDT).
Żywice silikonowe tworzą obszerną gamę produktów o bardzo różnorodnych własnościach użytkowych. Ich masy cząsteczkowe zawierają się zwykle w granicach 1000 – 100 000. Wszystkie one są cieczami w temperaturze pokojowej, pod warunkiem że nie są usieciowane. Takie żywice, zależnie od stopnia usieciowania, przypominają w konsystencji żele, albo są litymi elastomerami.
Żywice silikonowe są m.in. stosowane jako: hydrożele stosowane jako implanty tkanek miękkich (np. implanty piersi), jako gumy silikonowe, jako oleje hydrauliczne, dodatki do farb, środki smarujące, kity uszczelniające i wiele innych.
Żywice silikonowe są produkowane w wyniku hydrolitycznej (z użyciem wody) kondensacji rozmaitych monomerów siloksanowych. Początkowe technologie produkcji żywic były oparte na reakcjach szkła wodnego z chlorosilanami. Substraty te są bardzo tanie, ale stosowanie ich bardzo utrudnia dokładniejszą kontrolę struktury produktów końcowych.
Obecnie częściej żywice te otrzymuje się w reakcji tetraetoksysilanu z rozmaitymi disiloksanami i cyklosiloksanami.

</doc>
<doc id="114910" url="https://pl.wikipedia.org/wiki?curid=114910" title="Ihumen">
Ihumen



</doc>
<doc id="114911" url="https://pl.wikipedia.org/wiki?curid=114911" title="Denar (Macedonia Północna)">
Denar (Macedonia Północna)

Denar (maced. "Северномакедонски денар") – waluta używana w Macedonii Północnej.
Historia.
Denar został wprowadzony jako oficjalna jednostka monetarna niezależnego państwa macedońskiego po ogłoszeniu niepodległości w 1992 roku, pierwsze monety Macedonia wybiła w 1993 roku – 2 lata po uzyskaniu niepodległości i rok po wypuszczeniu pierwszych banknotów. Denar zastąpił wówczas jugosłowiańskiego dinara. Nazwa wiąże się z denarem, rzymską monetą. Denar dzielił się na 100 deni, ale monety 50 deni zostały wycofane z użytku w 2013 roku.
Monety.
Obecnie w obiegu jest bilon o nominałach: 1, 2 i 5, 10, 50 denarów. W roku 2013 moneta 50 deni została wycofana z obiegu.
Monety są mosiężne i mają proste wzornictwo, na awersach znajdują się: 50 deni – mewa, 1 denar – pies, 2 denary – ryby, 5 denarów – ryś. Na rewersach znajduje się oznaczenie nominału.
W lipcu 2019 roku 1 PLN = 14,49 MKD.

</doc>
<doc id="114912" url="https://pl.wikipedia.org/wiki?curid=114912" title="Deni">
Deni

Deni – dawna północnomacedońska moneta zdawkowa. 1 denar dzielił się na 100 deni.
Deni stał się oficjalnym środkiem płatniczym 10 maja 1993, w związku z ówczesną denominacją denara. W obiegu znajdowały się monety o nominale jedynie 50 deni. Zostały one wycofane z użycia 1 stycznia 2013.

</doc>
<doc id="114915" url="https://pl.wikipedia.org/wiki?curid=114915" title="Zaklinacz">
Zaklinacz

Zaklinacz – typ szamana funkcjonującego w wielu kulturach pierwotnych, który specjalizuje się w przepędzaniu "złych duchów", które według wierzeń tych kultur powodują choroby i inne nieszczęścia, a także w "odczynianiu" zaklęć.

</doc>
<doc id="114916" url="https://pl.wikipedia.org/wiki?curid=114916" title="Łat">
Łat

Łat (łot. "Lats") – dawna jednostka monetarna używana na Łotwie w latach 1922–1941 oraz 1993–2014. Została zastąpiona przez euro 1 stycznia 2014 r, pozostając równolegle w obiegu do 15 stycznia tegoż roku. Dzieliła się na 100 santimów.
Okres 1918–1941.
W okresie bezpośrednio po ogłoszeniu niepodległości przez Łotwę (18 listopada 1918) w kraju panował chaos na rynku walutowym spowodowany pogarszającą się sytuacją wojenną, rosnącą inflacją i wieloma innymi czynnikami. W tym okresie na terytorium Łotwy, które nadal znajdowało się pod okupacją niemiecką, a częściowo również i bolszewicką, oficjalną walutą była tzw. ostmarka, czyli pieniądz wprowadzony przez Niemców dla terenów okupowanych na wschodzie (Ober-Ost), obejmujących kraje bałtyckie i północno-wschodnie kresy późniejszej II RP. Oprócz marki okupacyjnej w obiegu krążyły również marki Rzeszy Niemieckiej, kilka rodzajów rubla (m.in. tzw. „kierenki”) oraz pieniądz zastępczy emitowany przez szereg łotewskich miast, m.in. przez Rygę, Lipawę, Mitawę, Windawę. Ponadto w północnej Łotwie w obiegu znajdowały się marki estońskie, a w Mitawie swój pieniądz emitowała także armia generała Bermondta-Awałowa. Jednym z pierwszych zadań stojących przed rządem łotewskim była likwidacja chaosu walutowego i wprowadzenie własnego, narodowego pieniądza, który Łotwa pilnie potrzebowała. W dniu 11 grudnia 1918 r. łotewski minister finansów ustalił oficjalny kurs wymiany znajdujących się w obiegu walut obcych, uznając je tym samym za oficjalny środek płatniczy kraju. 22 marca 1919 r. rząd tymczasowy Republiki Łotewskiej upoważnił ministra finansów do puszczenia w obieg pierwszej serii banknotów łotewskich. Nowa waluta została nazwana rublem łotewskim równym 100 kopiejkom łotewskim. Pomimo wprowadzenia rubla łotewskiego do obiegu, ciągle posługiwano się jeszcze walutami Niemiec i Rosji. Dopiero 18 marca 1920 rubel łotewski został ustanowiony jedynym środkiem płatniczym kraju i pozostał w obiegu do całkowitego wycofania w 1925 r.
3 sierpnia 1922 r. Rada Ministrów Łotwy zaaprobowała regulacje finansowe kraju, na podstawie których wprowadzono do obiegu walutę narodową łat równy 100 santimom. W tym celu Sejm łotewski powołał do życia w dniu 7 września 1922 r. Bank Łotwy (Latvijas Banka), który otrzymał prawo emitowania banknotów i monet w nowej walucie. Na początku do obiegu wprowadzono prowizoryczny banknot 500-rublowy z nadrukiem nowej wartości w łatach (10 łatów). Ogółem w latach 1923-1940 do obiegu wprowadzono banknoty o nominałach:
Banknoty z lat 1924-1938 były drukowane w Wielkiej Brytanii przez Bradbury, Wilkinson &amp; Co. w New Malden oraz przez Thomas de la Rue &amp; Co w Londynie. Zostały one również zaprojektowane przez artystów brytyjskich. Banknoty emitowane do 1924 r. i po 1938 r. były drukowane na Łotwie przez Państwową Drukarnię Papierów Wartościowych ("Valsts papīru spiestuvē un naudas kaltuve") i projektowane przez artystów łotewskich: Rihardsa Zariņša i Kārlisa Krauze.
Poza banknotami Banku Łotwy w obiegu były również banknoty emitowane w walucie łatowej przez łotewskie Ministerstwo Finansów. Projektowali je artyści łotewscy: Rihards Zariņš, Kārlis Krauze i Harijs Gricēvičs. Emitowano następujące banknoty:
Monety.
Poza banknotami do obiegu wprowadzono także monety o nominałach 1, 2, 5, 10, 20, 50 santimów oraz 1, 2 i 5 łatów. Projekty monet wykonali artyści łotewscy: Rihards Zariņš (santimy oraz 5 łatów), Jānis Roberts Tilbergs (1 i 2 łaty) i Ludolfs Liberts (1 i 2 santimy z lat 1937-39). Ustalono również parytet łata w złocie, który wynosił 0,2903226 g czystego złota. Do jesieni 1931 r. możliwa była wymiana łata na złoto. Stopniowo wycofywano również z obiegu ruble łotewskie, które wymieniano w stosunku 1 łat=50 rubli łotewskich.
17 czerwca 1940 r. Łotwa została okupowana przez ZSRR, a 5 sierpnia zaanektowana. 10 października 1940 Bank Łotwy został zlikwidowany, a jego aktywa zostały przejęte przez Bank Państwowy ZSRR. 25 listopada 1940 do obiegu na terytorium Łotwy wszedł rubel sowiecki, którego wymieniano na łata w stosunku 1:1. Okres dwuwalutowy trwał do 25 marca 1941, kiedy to łat został z obiegu wycofany i zastąpiony całkowicie rublem ZSRR. Po wejściu Niemców latem 1941 Bank Łotwy został reaktywowany, ale bez prawa emisji pieniądza. Okupanci niemieccy wprowadzili do obiegu nową walutę, reichsmarki, które wymieniano na ruble w stosunku 1:10. Po ponownym wkroczeniu armii sowieckiej na Łotwę w 1944 r. działalność Banku Łotwy została zawieszona ostatecznie.
Okres po 1991.
W 1987 r. utworzono Łotewski Republikański Bank będący filią Banku Państwowego ZSRR. Jednostka ta nie miała jednak prawa emisji waluty. 2 marca 1990 r. Rada Najwyższa Łotewskiej SRR przyjęła rezolucję o utworzeniu Banku Łotwy. Rezolucja powoływała do życia niezależny Bank Łotwy i przyznawała mu prawo emisji waluty narodowej. Rezolucja znalazła praktyczne wykorzystanie dopiero po ogłoszeniu niepodległości przez Łotwę i rozpadzie ZSRR w 1991 r. Prawem ogłoszonym przez Radę Najwyższą Republiki Łotewskiej w dniu 3 września 1991 r. restytuowano Bank Łotwy jako centralną instytucję finansową kraju z prawami do emisji środków płatniczych. Pierwszym zadaniem banku było wprowadzenie do obiegu waluty narodowej. Utworzono Komitet Reformy Walutowej Republiki Łotewskiej, który w dniu 4 maja 1992 r. ogłosił rezolucję wprowadzającą do obiegu walutę przejściową, rubla łotewskiego. W następnym roku (październik 1993) do obiegu weszły banknoty w walucie łatowej, zastępując ruble łotewskie:
Zaprojektowane zostały przez artystów łotewskich Imantsa Žodžiksa i Valdisa Ošiņša. Oprócz banknotów do obiegu wprowadzono następujące monety zaprojektowane przez artystów łotewskich Gunārsa Lūsisa i Jānisa Strupulisa:
Oprócz wyżej wymienionych monet Bank Łotwy wydał szereg tzw. monet kolekcjonerskich w walucie łatowej. Monety te jednak nie są spotykane w obiegu i stanowią jedynie przedmiot kolekcjonerski lub obiekt inwestycji, jako że wykonane są z metali szlachetnych (złoto i srebro). Pierwsze monety łotewskie zostały wybite przez Bayerisches Hauptmuenzamt, mennicę w Monachium, a banknoty zostały wydrukowane przez niemiecką drukarnię Gieseke &amp; Devrient GmbH, również w Monachium.
Od 1 stycznia 2005 kurs łata został sztywno związany z kursem euro i ustalony w wysokości 1 EUR = 0,702804 LVL. 5 marca 2013 roku Łotwa złożyła wniosek o przystąpienie do strefy euro. Komisja Europejska i Europejski Bank Centralny pozytywnie go rozpatrzyły. Euro zastąpiło łata 1 stycznia 2014.

</doc>
<doc id="114917" url="https://pl.wikipedia.org/wiki?curid=114917" title="Pałac w Wąsowie">
Pałac w Wąsowie

Pałac w Wąsowie - klasycystyczny pałac z elementami barokowo-klasycystycznymi wybudowany w latach 1780 - 1786 dla Sylwestra Sczanieckiego. 
Pałac na planie prostokąta, piętrowy, z wysokim parterem i niskim piętrem, nakryty czterospadowym dachem. Ryzalit frontowy trzyosiowy, z pilastrami wielkiego porządku i trójkątnym frontonem, w którym umieszczono herby Sczanieckich (Ossoria) i Skórzewskich (Ogończyk). Dwa ryzality boczne, jednoosiowe. We wnętrzu, na osi głównej sień, klatka schodowa i salon. W pozostałej części budynku obecnie pokoje hotelowe.
Po śmierci rodziców, u dziadków Anastazji i Sylwestra Sczanieckich zamieszkała Emilia Sczaniecka wraz z rodzeństwem. W wyniku działów rodzinnych majątek w Wąsowie i Brodach otrzymał Konstanty Sczaniecki. Z czasem majątek ten w roku 1860 wykupił Ludwik Lewinka. Po kilku ośmiu latach odsprzedał go bankierowi z Berlina - Richardowi von Hardt.
Obok pałacu znajduje się pałac "nowy" z 1872 r.
Od 1995 roku Pałac w Wąsowie należy do prywatnego właściciela, który go odrestaurował (z zachowaniem dawnej architektury i dekoracji) i przekształcił na centrum hotelowo-restauracyjne. 

</doc>
<doc id="114918" url="https://pl.wikipedia.org/wiki?curid=114918" title="Społeczeństwo postindustrialne">
Społeczeństwo postindustrialne

Społeczeństwo postindustrialne (inaczej społeczeństwo poprzemysłowe inna nazwa to także społeczeństwo usługowe) - społeczeństwo, którego głównym źródłem utrzymania nie jest produkcja przemysłowa, polegająca na wytwarzaniu przedmiotów, lecz wytwarzanie i przetwarzanie informacji. 
W odróżnieniu od społeczeństwa przemysłowego charakteryzującego się tym, że największe zatrudnienie jest w sektorze przemysłowym, w społeczeństwie postindustrialnym najwięcej osób jest zatrudnionych w sektorze usług. Drugim wyróżnikiem jest to, że w społeczeństwie postindustrialnym następuje przejście od masowej produkcji dla anonimowego klienta do produkcji dla klienta indywidualnego.
Koncepcja społeczeństwa poprzemysłowego narodziła się na przełomie lat 60. i 70. Jej twórcami są Francuz Alain Touraine i Amerykanin Daniel Bell. Stwierdzili oni, że w pewnym momencie społeczeństwo doszło do poziomu wysokiej automatyzacji (duży wpływ miało na to wprowadzenie pierwszej automatycznej taśmy produkcyjnej przez zakład Forda w USA), co przyspieszało produkcję i wyręczało od niej człowieka, w konsekwencji prowadząc do przechodzenia ludzi do działu usług. Kolejną cechą takiego społeczeństwa jest skupianie się w wielkich aglomeracjach miejskich, co powoduje rozwój kultury masowej (muzyka, film, internet). Ludzie zaczęli także tworzyć ponadnarodowe korporacje.
Powstanie takiego typu społeczeństwa przewidywał w XIX wieku Herbert Spencer.

</doc>
<doc id="114920" url="https://pl.wikipedia.org/wiki?curid=114920" title="Santim">
Santim



</doc>
<doc id="114921" url="https://pl.wikipedia.org/wiki?curid=114921" title="Phase Transfer Catalysis">
Phase Transfer Catalysis



</doc>
<doc id="114922" url="https://pl.wikipedia.org/wiki?curid=114922" title="Miasta w Rosji">
Miasta w Rosji

Według danych oficjalnych pochodzących z 2019 roku Rosja posiadała 1117 miast. Stolica kraju Moskwa jako jedyne miasto liczyło ponad 10 milionów mieszkańców; 15 miast z ludnością 1÷5 mln; 23 miast z ludnością 500÷1000 tys.; oraz reszta miast poniżej 500 tys. mieszkańców.
Dla porównania liczba miast w Rosji według różnych lat.
Największe miasta w Rosji.
Populacja.
Największe miasta w Rosji według liczebności mieszkańców (stan na 2020 rok):
Powierzchnia.
Największe miasta w Rosji pod względem powierzchni (stan na 2017
 rok):
Lista alfabetyczna.
Miasta z liczbą ludności powyżej 100 tys.

</doc>
<doc id="114926" url="https://pl.wikipedia.org/wiki?curid=114926" title="Bodziec (fizjologia)">
Bodziec (fizjologia)

Bodziec (fizjologia) – uczucie, czynnik fizyczny lub biochemiczny powodujący specyficzną reakcję receptorów nerwowych lub innej komórki; bądź rozpoczynający ciąg reakcji w układach: nerwowym lub hormonalnym; zmiana środowiska zewnętrznego, w którym znajduje się dana komórka lub narząd.
Pod względem natężenia bodźce można zróżnicować od bodźców podprogowych do bodźców destrukcyjnych.
Brak bodźców prowadzi do deprywacji sensorycznej.
Zbyt mała lub zbyt duża dla danego osobnika liczba bodźców wywołuje stres.
By bodziec wywołał reakcję musi mieć odpowiednio długi czas działania i odpowiednią siłę.
Ze względu na receptory lub układ generujący bądź reagujący na bodziec, dzielimy je na:
Mamy dwie główne grupy bodźców:
Podział bodźców ze względu na siłę:
Warunek skuteczności bodźca:
Klasyfikacja bodźców:

</doc>
<doc id="114927" url="https://pl.wikipedia.org/wiki?curid=114927" title="Bodziec (psychologia)">
Bodziec (psychologia)

Bodziec (w psychologii) – jakiekolwiek zdarzenie, które może spowodować za pośrednictwem układu nerwowego jakąkolwiek reakcję (ruchową lub emocjonalną). Bodziec może mieć charakter prosty, odpowiadający rozumieniu bodźca w fizjologii, albo złożony z wielu bodźców prostych. W tym sensie bodźcem może być percypowane zachowanie innej osoby, słowo lub dłuższa wypowiedź, cała sytuacja wyróżniona ze względu na istotne dla jednostki czynniki etc.

</doc>
<doc id="114928" url="https://pl.wikipedia.org/wiki?curid=114928" title="Ziemia okrzemkowa">
Ziemia okrzemkowa

Ziemia okrzemkowa, diatomit, ziemia diatomowa – skały organogeniczne utworzone głównie z pancerzyków okrzemek (glonów jednokomórkowych). Mogą też zawierać szczątki innych organizmów, detrytyczny kwarc oraz kalcyt, glaukonit, substancje ilaste i związki żelaza. Ziemia okrzemkowa jest biała lub żółtawobiała, porowata, lekka, miękka, pylasta (nie jest zwięzła). Powstaje jako osad w zimnych jeziorach i morzach.
Ma szerokie zastosowanie w wielu gałęziach przemysłu jako środek filtrujący (między innymi w browarnictwie), bielący, odwadniający, materiał ogniotrwały, izolacja cieplna, akustyczna, elektryczna, jako absorbent płynnych nawozów sztucznych, środków dezynfekcyjnych i owadobójczych, przy wyrobie farb, lakierów, kamieni sztucznych, szkła wodnego, dynamitu (jako stabilizator nitrogliceryny), w przemyśle papierniczym, do czyszczenia, polerowania.
W Polsce ziemia okrzemkowa występuje nielicznie, w okolicach Poznania, Łodzi, Augustowa i Birczy. Wydobywana jest, między innymi, w Jaworniku Ruskim.

</doc>
<doc id="114930" url="https://pl.wikipedia.org/wiki?curid=114930" title="Władikawkaz">
Władikawkaz



</doc>
<doc id="114932" url="https://pl.wikipedia.org/wiki?curid=114932" title="Skołoszów">
Skołoszów

Skołoszów – wieś w Polsce położona w województwie podkarpackim, w powiecie jarosławskim, w gminie Radymno.
Od 23 grudnia 1920 do 18 sierpnia 1945 znajdowała się na terenie województwa lwowskiego. W latach 1945–1974 wchodziła w skład woj. rzeszowskiego. Po zmianie podziału administracyjnego kraju w latach 1975–1998 wieś należała do woj. przemyskiego.
Położenie.
Skołoszów położony jest w południowo-wschodniej Polsce, na pograniczu Doliny Dolnego Sanu i Podgórza Rzeszowskiego, nad Radą (lewym dopływem Sanu). Leży na dawnym handlowym i strategicznym szlaku komunikacyjnym wiodącym z południa na północ wzdłuż Sanu i z zachodu na wschód od Krakowa przez Przemyśl do Lwowa. Wieś usytuowana jest na lessowym płaskowyżu. Urodzajna lessowa gleba uformowana jest w faliste wzgórza.
Pochodzenie nazwy.
Nazwa samego Skołoszowa wywodzi się od wyrazów skole – nazwa doliny przy rzece Radzie, oraz szów – wzgórze po drugiej stronie rzeki. Osada na terenie Skołoszowa przypuszczalnie bezimienna istniała w II–III w. Zostało to stwierdzone dzięki przypadkowemu odkryciu w 1958 dość dużej osady. Znaleziono tam pewną liczbę jam mieszkalnych z resztkami palenisk, ceramiki, kości zwierzęcych, sprzętów domowych. Zachowało się kilka wiadomości dotyczących śladów miejscowego kultu w postaci kamiennych prymitywnie wykonanych, starodawnych posągów. Jakkolwiek by były początki Skołoszowa, to nie ulega wątpliwości, że w połowie XIV w. trzeba było zakładać go na nowo.
Historia.
W 1393 roku pojawiła się bardzo szybko rozrastająca wieś zwana Skołosinem, a później Skołoszowem. Wieś tę otrzymał Jan Biały od biskupa przemyskiego za udział w bitwach i wykazaniem się bohaterstwem w wojnach.
W 1432 przywilejem biskupa przemyskiego Janusza z Lubienia została założona parafia rzymskokatolicka pw. św. Mikołaja.
W XV w. został Skołoszów przedmieściem Radymna. Na gruntach skołoszowskich powstał dwór biskupi, który miał bronić miasto przed napadami. Skołoszowianie pracowali na pańszczyźnie u biskupów przemyskich przez 4 dni w tygodniu.
W marcu 1656 król szwedzki, ciągnąc na Przemyśl, zajął Skołoszów. Był tu przez 3 dni, gdy w tym czasie Szwedzi rabowali Radymno i jego przedmieście. W następnych latach zdarzały się także napady Kozaków i Węgrów. Po długich latach ludność dźwigała się z klęsk i nieszczęść.
Następował coraz większy napływ ludności żydowskiej do Skołoszowa i Radymna. W II połowie XVIII w. ludność skołoszowską nawiedzały zarazy, tak że ludność została zdziesiątkowana.
Okres zaborów austriackich w dziejach Skołoszowa rozpoczął się w lipcu 1772. W II połowie XIX w. zaczęły się wielkie zmiany, których nie doceniano, m.in. regulacja Sanu, budowa traktu cesarskiego, a także przeprowadzenie w 1860 linii kolejowej przez Skołoszów. Niewielką stację, która przez krótki czas była stacją końcową tej linii, nazwano jednak Radymno.
W 1860 Wincenty Pol, na zaproszenie biskupa Adama Jasińskiego, wykorzystując swoje uzdolnienia konserwatorsko-malarskie, sporządził plan restauracji barokowej polichromii w kaplicy Drohojowskich w katedrze przemyskiej, wiernie zachowując pierwotne dzieło malarza lwowskiego Stanisława Stroińskiego. Od września tegoż roku kierował pracami konserwatorskimi. Początkowo mieszkał w Przemyślu u swojej siostry Ewy Wiktorii Longchamps de Bérier, a w listopadzie 1860 przeniósł się do folwarku w Skołoszowie (dziś przy obwodnicy Radymna). Tutaj, w zaciszu skołoszowskiego folwarku, Pol finalizował prace nad poematem historycznym pt.: „Pacholę hetmańskie” (wyd. 1862), pisanym „ku pokrzepieniu serc”, oraz rozpoczął prace nad poematem „Pieśń o domu naszym” (wyd. 1866), zawierającym przesłanie pielęgnowania tradycji, kultywowania obyczajów i ludowych rytów, utrwalania pamięci o przodkach i wielkich bohaterach narodowych oraz przywoływania ojczystej przeszłości. Przenosiny do Skołoszowa zbiegły się z momentem przedłużenia kolei Karola Ludwika od Przeworska do Przemyśla. Pol wtedy wielokrotnie i w obie strony jeździł koleją na trasie Przemyśl – Radymno. W marcu 1862, po opuszczeniu na stałe Skołoszowa, przebył pociągiem trasę z Przemyśla do Lwowa, gdzie zastał go wybuch powstania styczniowego.
W 1908 została założona miejscowa Drużyna Bartoszowa, która po wybuchu I wojny światowej skierowała swoich członków do Legionu Wschodniego. Jej naczelnikiem był Michał Jaromij.
Podczas I wojny światowej jesienią 1914 został zajęty przez Rosjan, a odbity przez wojska austro-węgierskie i niemieckie w maju 1915 po bitwie pod Radymnem, rozgrywanej na polach Skołoszowa.
Po kryzysie przysięgowym w Legionach Polskich i dyslokowaniu pod koniec sierpnia i na początku września 1917 Polskiego Korpusu Posiłkowego w rejon Przemyśl–Żurawica–Radymno, w skołoszowskim folwarku stacjonował II dywizjon armat 1 Pułku Artylerii (sztab pułku znajdował się w radymniańskim ratuszu).
Po I wojnie światowej zniszczony Skołoszów zaczął się rozbudowywać, zwiększyła się liczba mieszkańców.
W 1930 rozporządzeniem Rady Ministrów dokonano zmian granic wsi Skołoszów. Przyłączono wówczas do miasta Radymna znaczną część wsi położoną pomiędzy dotychczasową linią graniczną Skołoszów – Radymno a torem kolejowym wraz z przysiółkiem Zagrody oraz torem kolejowym i stacją kolejową.
W latach 1921–1978 funkcjonował dom ludowy, w którym organizowano działalność kulturalną i teatralną, a także miała czasowo siedzibę biblioteka, przebudowany w 1991 na tymczasową kaplicę, a później rozebrany. Istniało także Koło Gospodyń Wiejskich w latach 1925–1980.
10 września 1939 wkroczyły do Skołoszowa pododdziały niemieckiej 4 Dywizji Lekkiej. Kompania z batalionu kpt. Józefa Matheisa, broniąc Radymna, była złożona w dużej części ze skołoszowskich mężczyzn, starała się atakować wojska niemieckie, jednak artyleria niemiecka była silniejsza. 24 lipca 1944 roku 44. Brygada Pancerna Gwardii płk. Iosifa I. Gusakovskiego z 11. Korpusu Pancernego Gwardii Armii Czerwonej, po sforsowaniu Sanu pod Świętem, opanowała najpierw Wójtostwo, a następnie Błonie I i Błonie II oraz Górki.
W latach 1945–1946 wysiedlono ze Skołoszowa 326 osób narodowości ukraińskiej do obwodów: tarnopolskiego, wołyńskiego i lwowskiego.
Współczesność.
W 1946 został założony Ludowy Zespół Sportowy, przemianowany później na Ludowy Klub Sportowy. Główną dyscypliną sportową była i jest piłka nożna. Obecnie klub, z własnym stadionem i krytą trybuną, znajduje się w V lidze.
W latach 1949–1952 na działce przekazanej przez Jana Przedrzymirskiego został wybudowany nowy budynek szkoły powszechnej, rozbudowany później o jedno skrzydło z salą gimnastyczną. Obecnie w budynku tym znajduje się szkoła podstawowa. 6 grudnia 2011 oddano do użytku również wybudowaną przy budynku szkolnym halę sportową.
Od 1 marca 1953 do 1956 funkcjonowała Spółdzielnia Produkcyjna, której przewodniczącym był Roman Jaromi, a od 21 grudnia 1954 – Piotr Maziarz.
W latach 1973-1974 miejscowość była siedzibą gminy Skołoszów. Naczelnikiem gminy był Tadeusz Kasprzak, a sekretarzem – Edward Haliniak. Na przełomie lat 70. i 80. mieszkańcy Skołoszowa i okolic mieli możliwość zatrudnienia się blisko miejsca zamieszkania, ponieważ w sąsiedniej miejscowości, Radymnie, kwitł przemysł. Skołoszów jest dużą wsią, która w miarę swoich możliwości rozwija się.
3 marca 1981 rozpoczęło działalność koło Niezależnego Samorządnego Związku Zawodowego Rolników Indywidualnych „Solidarność”. W inauguracyjnym, założycielskim zebraniu uczestniczyło 147 osób. Przewodniczącym Zarządu został Franciszek Jaromi, jego zastępcą – Leon Czekierda, sekretarzem – Edward Haliniak, a skarbnikiem – Stanisław Michalewski.
Parafia rzymskokatolicka Miłosierdzia Bożego powstała w 1991. Została erygowana przy tymczasowej kaplicy znajdującej się w budynku byłego Domu Ludowego. Murowany kościół parafialny pw. Miłosierdzia Bożego został wybudowany według projektu arch. Józefa Olecha i inż. Stanisława Bodziaka. Ko­ściół został poświęcony przez arcybiskupa Józefa Michalika w 1994. Parafia należy do dekanatu Radymno w archidiecezji przemyskiej.
Od 1996 w Skołoszowie ma swą siedzibę Zakład Gospodarki Komunalnej Gminy Radymno z/s w Skołoszowie – zakład budżetowy powołany do życia uchwałą Rady Gminy Radymno, mający obsługiwać mieszkańców gminy Radymno.
W 2001 oddano do użytku obwodnicę Radymna, która przebiega przez ziemie skołoszowskie, a w 2013 – odcinek autostrady A4.
W latach 2010-2011 wybudowano we wsi wodociąg.
W dniu 20 listopada 2022 Szkole Podstawowej w Skołoszowie nadano imię Ignacego Jana Paderewskiego.

</doc>
<doc id="114935" url="https://pl.wikipedia.org/wiki?curid=114935" title="East End">
East End

East End (ang. "wschodni kraniec") – uboższe dzielnice metropolii Londynu położone we wschodniej części miasta, na wschód od średniowiecznych murów City of London i na północ od Tamizy.

</doc>
<doc id="114937" url="https://pl.wikipedia.org/wiki?curid=114937" title="RBC">
RBC

RBC () – wskaźnik określający ilość czerwonych krwinek w morfologii krwi.
Wartości prawidłowe.
Kobiety: 3,5 - 5,2 mln/mm³
Mężczyźni: 4,2-5,4 mln/mm³
Noworodki: 6,5-7,5 mln/mm³

</doc>
<doc id="114938" url="https://pl.wikipedia.org/wiki?curid=114938" title="Pierre Boulle">
Pierre Boulle

Pierre François Marie Louis Boulle, fr.: piɛʀ fʀɑ̃'swa ma'ri lwi bul (ur. 20 lutego 1912 w Awinionie, zm. 30 stycznia 1994 w Paryżu) – francuski pisarz i dyplomata, z zawodu inżynier. Najbardziej znany jako autor powieści pt. "Most na rzece Kwai", której akcja rozgrywa się w Azji podczas II wojny światowej oraz powieści fantastycznonaukowej pt. "Planeta małp".
Życiorys.
Boulle w latach 1936–1939 pracował jako technik na brytyjskiej plantacji kauczuku na Malajach. W czasie II wojny światowej służył po stronie aliantów jako tajny agent o kryptonimie: „Peter John Rule”. W 1943 został schwytany nad rzeką Mekong przez francuskich lojalistów rządu Vichy. W niewoli był zmuszany do niewolniczej pracy i doświadczył wielu cierpień.
Po zakończeniu wojny na krótko powrócił do pracy w przemyśle kauczukowym, po czym zamieszkał w Paryżu i poświęcił się pisaniu.
Został uhonorowany m.in. krzyżem oficerskim Legii Honorowej, Krzyżem Wojennym oraz francuskim Medalem Ruchu Oporu.

</doc>
<doc id="114939" url="https://pl.wikipedia.org/wiki?curid=114939" title="Wacław Sobieski">
Wacław Sobieski

Wacław Sobieski (ur. 26 października 1872 we Lwowie, zm. 3 kwietnia 1935 w Krakowie) – polski historyk.
Życiorys.
Studiował historię na Uniwersytecie Jagiellońskim, a od 1908 był jego wykładowcą. Jeden z twórców tzw. nowej krakowskiej szkoły historycznej, członek Polskiej Akademii Umiejętności, autor ok. 100 prac naukowych z historii Polski, szczególnie z XVI–XVII wieku.
Członek tajnej Ligi Narodowej, Związku Młodzieży Polskiej „Zet” i Stronnictwa Narodowo-Demokratycznego, współpracował z delegacją polską na Kongresie Pokojowym w Wersalu.
W 1884 r. rozpoczął naukę w rzeszowskim gimnazjum, następnie studiował historię na Uniwersytecie Jagiellońskim w Krakowie. Pod koniec studiów zaczął przeciwstawiać się historiograficznym i historycznym koncepcjom szkoły krakowskiej. Przez pewien czas sympatyzował z ideami socjalizmu, głosił referaty, włączył się do ruchu politycznego młodzieży akademickiej. W 1897 r. przyjął propozycję współautorstwa obszernego zarysu „Dziejów Polski”, dzięki czemu miał możliwość kontynuowania studiów w Lipsku.
Działał w Kole Naukowym Historyków Studentów, gdzie w latach 1895–1896 pełnił funkcje prezesa.
W marcu 1900 r. obronił pracę doktorską na UJ, a rok później został zatrudniony w warszawskiej Bibliotece Ordynacji Zamoyskich. W tym czasie szczególnie mocno rozwijał się jego talent pisarski oraz działalność naukowa. Jego wydana w 1902 r. "Nienawiść wyznaniowa tłumów za Zygmunta III" była bezlitosną krytyką postawy zakonu Jezuitów i Piotra Skargi, którego postać obrosła pozytywną legendą w XIX wieku. Historyk Janusz Tazbir nazwał tę książkę „błyskotliwą”. W swoim czasie wywołała ona szereg nieprzychylnych polemik ze strony prawicy i katolickich duchownych m.in. ks. Stanisława Załęskiego. Pracę tego ostatniego Jezuici w Polsce Sobieski poddał miażdżącej krytyce w 1904 r. w szkicu "Rola Jezuitów w dziejach Rzeczypospolitej (kilka zastrzeżeń)". W 1996 będący jeszcze jezuitą Stanisław Obirek, przyznał, że krytyka Sobieskiego była „w zasadzie słuszna.”
Od 1904 r. był autorem „Szkiców historycznych”, w których znalazła się znaczna część jego artykułów. Publikował w „Przeglądzie Historycznym”, który założył w 1905 r. i współredagował. Mniej więcej w tym czasie odszedł od idei lewicowych na rzecz współpracy z ruchem narodowym. Działał w Lidze Narodowej oraz w Stronnictwie Narodowo-Demokratycznym.
W latach 1905–1907 w Paryżu i Londynie prowadził badania archiwalne. Po powrocie do kraju w 1908 r. habilitował się w Krakowie. Po dwóch latach został profesorem historii powszechnej na UJ. Jego wykłady cieszyły się dużym powodzeniem, w krótkim czasie zdobywając wysoką pozycję wśród profesorów historii.
Po odzyskaniu niepodległości przez Polskę, wszedł w skład Komitetu Narodowego Polskiego w Paryżu, współpracował z delegacją polską na Kongresie Pokojowym w Wersalu w 1919 r. Brał też udział w informowaniu ludności śląskiej tuż przed plebiscytem, wyjaśniając zasadność przywrócenia tych ziem do Polski. W swojej twórczości opisywał charakter narodu polskiego, za główną jego cechę uważając umiłowanie wolności oraz poszanowanie zasad tolerancji.
W swojej „Historii Polski” prof. Sobieski przypisał decydującą rolę w opracowaniu planu Bitwy Warszawskiej z 1920 gen. Weygandowi i szefowi sztabu gen. Tadeuszowi Rozwadowskiemu oraz uwydatnił walny udział w walkach 5. armii gen. Władysława Sikorskiego. Po próbie wydania tej książki w języku angielskim rozpoczęły się wobec prof.Sobieskiego szykany ze strony sanacji. Sobieski został skrytykowany w licznych artykułach w polskiej prasie, m.in. „Rozprawa z prof. Sobieskim”. „Sobieski do Berezy” (Ksawery Pruszyński), „Sąd nad prof. Sobieskim”, których autorzy zarzucali Wacławowi Sobieskiemu brak wiedzy historycznej, kompetencji, przygotowania naukowego itp.
Śmierć.
Sanacyjny minister oświaty mjr Jędrzejewicz zniósł katedrę historii powszechnej UJ, co oznaczało pozbawienie prof. Sobieskiego pracy na Uniwersytecie. W dwa dni po podpisaniu przez Jędrzejewicza tego rozporządzenia, już wówczas podupadły na zdrowiu, prof. Sobieski zmarł. Został pochowany na Cmentarzu Rakowickim w Krakowie.
Rodzina.
Był synem Stanisława i Leontyny z Czaderskich.
Jego pierwszą żoną była poślubiona w 1912 r. Stanisława z Zieleńskich. Z małżeństwa tego miał troje dzieci m.in. syna i historyka Jakuba Sobieskiego. Małżeństwo to się rozpadło i Wacław Sobieski przeszedł na kalwinizm i uzyskał rozwód. W 1924 r. poślubił Bronisławę Marię Rutkowską (ur. 1892), z którą miał jednego syna.
Uczniowie.
Do jego uczniów należeli min. Henryk Barycz, Władysław Czapliński, Oskar Halecki, Kazimierz Piwarski, Ludwik Kolankowski, Adam Lewak, Kazimierz Chodynicki, Stanisław Bodniak, Kazimierz Lepszy, Władysław Pociecha, A. Strzelecki, A. Wodziński.

</doc>
<doc id="114942" url="https://pl.wikipedia.org/wiki?curid=114942" title="Krzesło">
Krzesło

Krzesło – jednoosobowy mebel do siedzenia z oparciem, przeważnie o konstrukcji szkieletowej. Niektóre źródła do definicji krzesła dodają określenie „bez podłokietników”, uważając ich zastosowanie za charakterystyczną cechę fotela. Inne źródła używają konsekwentnie formy „krzesło z podłokietnikami”. Jest jednym z najstarszych sprzętów w branży meblarskiej. W swojej historii przechodził najwięcej zmian formalnych w XVII i XVIII w. Stąd np. krzesła w stylu Ludwika XIV, XV, XVI różnią się tak znacznie, a są od siebie nieodległe w czasie.
Wykonywany najczęściej z drewna, stali, lub tworzyw sztucznych. Siedzisko i oparcie bywa tapicerowane. 
Średnie wymiary:

</doc>
<doc id="114945" url="https://pl.wikipedia.org/wiki?curid=114945" title="Zasada non-refoulement">
Zasada non-refoulement

Zasada "non-refoulement" – jedna z najważniejszych instytucji prawa międzynarodowego chroniących osoby prześladowane.
Stanowi ona, że osoby, której odmówiono przyznania statusu uchodźcy, nie wolno deportować do kraju, w którym groziłoby jej niebezpieczeństwo prześladowania. W takim wypadku państwo powinno otoczyć taką osobę inną formą ochrony (przykładowo wiele państw, w tym Polska, zna instytucję pobytu tolerowanego).
Zasada ta, będąca niegdyś częścią zwyczajowego prawa międzynarodowego, jest obecnie zawarta w wielu międzynarodowych konwencjach i jako taka ma status „twardego” prawa międzynarodowego.
Po raz pierwszy zasada została ujęta w ramy umowy w art. 3 ust. 2 Konwencji Ligi Narodów z 28 października 1933 r. podpisanej w Genewie, dotyczącej międzynarodowego statusu uchodźców. Stronami było zaledwie przez osiem państw, z których trzy (Czechosłowacja, Włochy i Egipt) złożyły zastrzeżenia do tego artykułu, powołując się na konieczność utrzymania swoich kompetencji w sprawie zawracania uchodźców.
Do najistotniejszych umów międzynarodowych zawierających "non-refoulement" należy Konwencja dotycząca statusu uchodźców, sporządzona w Genewie 28 lipca 1951, której stroną Polska jest od 26 listopada 1991. Formułuje ona tę zasadę w art. 33:
1. "Żadne Umawiające się Państwo nie wydali lub nie zawróci w żaden sposób uchodźcy do granicy terytoriów, gdzie jego życiu lub wolności zagrażałoby niebezpieczeństwo ze względu na jego rasę, religię, obywatelstwo, przynależność do określonej grupy społecznej lub przekonania polityczne."
Zasada ta zawarta jest również w innych umowach międzynarodowych (Amerykańska konwencja praw człowieka w art. 22, Konwencja w sprawie zakazu stosowania tortur w art. 3, Konwencja o uchodźcach Organizacji Jedności Afrykańskiej w art. 2 par. 3). Przez to, że art. 19 ust. 2 Karty praw podstawowych Unii Europejskiej odwołuje się do wspomnianej konwencji genewskiej, oraz przez to, że istnieje rozporządzenie (tzw. Dublin II) z 18 lutego 2003 zastępujące Konwencję dublińską z 15 czerwca 1990 (również odwołującą się do tej konwencji genewskiej), jest ona także częścią "acquis communautaire" Wspólnoty Europejskiej.
Zasada ta jest również przenoszona na grunt prawa krajowego. W Polsce jest ona sformułowana w art. 303 ustawy z 12 grudnia 2013 o cudzoziemcach () w związku z art. 97 pkt 1 ustawy z 13 czerwca 2003 o udzielaniu cudzoziemcom ochrony na terytorium Rzeczypospolitej Polskiej ().
Od zasady "non-refoulement" dopuszczalne są dwa wyjątki, ujęte w art. 33 Konwencji Genewskiej. Artykuł ten w drugim ustępie stanowi, iż można uchylić zasadę non-refoulement w stosunku do uchodźcy, który stanowi zagrożenie dla bezpieczeństwa państwa, lub też, który będąc skazanym wyrokiem prawomocnym za szczególnie poważną zbrodnię stanowi zagrożenie dla społeczeństwa państwa, w którym się znajduje.

</doc>
<doc id="114946" url="https://pl.wikipedia.org/wiki?curid=114946" title="Sekretarzyk">
Sekretarzyk

Sekretarzyk (z , – tajemnica) – rodzaj mebla do pisania, przechowywania korespondencji i podręcznych drobiazgów. Występuje również pod staropolską nazwą: sekretarz, sekreter, sekreterka.
Podstawową formą jest mebel podobny kształtem do niewielkiego stolika z nadstawą, często z szufladą w oskrzynieniu. Nadstawa zamykana płytą uchylną, bębnem lub roletą drewnianą zawiera liczne schowki i szufladki.
Czasem sekretarzyk przyjmuje formę samej nadstawy w celu łatwiejszego transportu. Wtedy nosi nazwę sekretarzyka podróżnego, pultyny, skryptorium.
Mimo dość charakterystycznego wyglądu mylony jest często z meblami o podobnej funkcji takimi jak: 

</doc>
<doc id="114949" url="https://pl.wikipedia.org/wiki?curid=114949" title="II Rzesza">
II Rzesza



</doc>
<doc id="114953" url="https://pl.wikipedia.org/wiki?curid=114953" title="Fotel">
Fotel

Fotel – rodzaj siedziska z oparciem na plecy wraz z podłokietnikami.
Siedzisko fotela jest zwykle usytuowane niżej niż siedzisko krzesła (36–45 cm) i jest również od niego zdecydowanie szersze (50–55 cm). Podłokietniki montowane z boków siedziska dla wygody użytkownika są rozstawione w odległości ok. 55 cm od siebie i 60 cm od podłoża, zwykle tapicerowane.
Fotel jest jednym z najstarszych mebli towarzyszących człowiekowi.
Pierwsze fotele to trony wykonane z kamienia, metalu, drewna; bogato zdobione płaskorzeźbą czy złoceniami.
Przez całe średniowiecze spełniają wyłącznie funkcję reprezentacyjną.
W renesansie pojawiają się odmiany foteli przeznaczone dla wygody zwykłych śmiertelników. Bogactwo form i odmian foteli zaczyna się w baroku, a w okresie rokoka formy te stają się niesamowicie wysmakowane.
Jednak dopiero XIX-wieczny wynalazek tapicerki sprężynowej to prawdziwa rewolucja w branży mebli tapicerowanych. Powstają wygodne "kluby" i olbrzymie całkowicie tapicerowane konstrukcje pokryte skórą lub aksamitem.
W XX wieku zmienia się nieco stylistyka foteli na korzyść wysmakowanej formy (twórcy: Ludwig Mies van der Rohe, Charles Eames), dochodzą też nowe materiały – tworzywa sztuczne.
Także i dziś fotel to jeden z prestiżowych mebli w każdym wnętrzu czy to mieszkalnym czy publicznym.
Rodzaje foteli.
Oprócz typowych foteli – mebli do wypoczynku – istnieją jeszcze inne ich rodzaje, w zależności od zastosowania, np.: fotele samochodowe, lotnicze, biurowe, porodowe – różnią się one kształtem i konstrukcją od zwykłych mebli.
Fotele samochodowe mają zwykle regulację w wielu płaszczyznach, którą ułatwiają w droższych wersjach silniczki elektryczne.
Fotele samochodowe są również czasami podgrzewane.
Istnieją jednak fotele samochodowe, które nie mają żadnej z wymienionych wcześniej wygód, nie posiadają one nawet tapicerki, mają jednak doskonałe boczne trzymanie – są to fotele kubełkowe, stosowane w rajdowych wersjach pojazdów, pasy bezpieczeństwa w przypadku takich konstrukcji też są niezwykłe, są to pasy podobne do tych, jakich używają piloci samolotów – z czteropunktowym zapięciem.
"Fotele lotnicze" mają zapewnić komfort pasażerom podczas długich, bo nierzadko wielogodzinnych lotów. Nowoczesne konstrukcje mają elektryczną regulację w wielu płaszczyznach, wbudowane w oparcia ekrany LCD, gniazda umożliwiające podłączenie laptopa i innych przenośnych urządzeń.
"Fotele biurowe" mające często kółka lub rolki umożliwiające łatwe przemieszczanie wyposażone są dodatkowo w taką regulację wysokości siedziska, czy kąta oparcia aby umożliwić jak najmniej męczącą pozycję przy pracy.
"Fotel do porodu" to specjalna odmiana sprzętu medycznego wspomagającego utrzymanie kobiecie odpowiedniej pozycji podczas porodu.
Fotele gamingowe zapewniają komfort podczas spędzania dużej ilości czasu przed komputerem. Oferują duże możliwości regulacji siedziska, oparcia, zagłówka oraz wysokości i odchylenia.

</doc>
<doc id="114955" url="https://pl.wikipedia.org/wiki?curid=114955" title="Maciej Płażyński">
Maciej Płażyński

Maciej Płażyński (ur. 10 lutego 1958 w Młynarach, zm. 10 kwietnia 2010 w Smoleńsku) – polski prawnik i polityk. Wojewoda gdański w latach 1990–1996, marszałek Sejmu III kadencji w latach 1997–2001, jeden z liderów Akcji Wyborczej Solidarność, a następnie współzałożyciel Platformy Obywatelskiej, przewodniczący partii i jej klubu parlamentarnego w latach 2001–2003, poseł na Sejm III, IV i VI kadencji, senator i wicemarszałek Senatu VI kadencji w latach 2005–2007.
Życiorys.
Dzieciństwo i młodość.
Ukończył Liceum Ogólnokształcące w Pasłęku, następnie przez rok pracował fizycznie w województwie katowickim, w tym przy budowie Huty Katowice w Dąbrowie Górniczej. W 1977 rozpoczął studia prawnicze na Wydziale Prawa i Administracji Uniwersytetu Gdańskiego, które ukończył w 1991.
Działalność polityczna w okresie PRL.
W latach 80. należał do Ruchu Młodej Polski. W 1980 był współzałożycielem Niezależnego Zrzeszenia Studentów. Jesienią 1981 koordynował strajk okupacyjny na Uniwersytecie Gdańskim, następnie działał w opozycji solidarnościowej. W 1983 współtworzył i do 1990 kierował Spółdzielnią Pracy Usług Wysokościowych „Świetlik” (później przemianowanej na „Gdańsk”). W przedsiębiorstwie tym znalazło zatrudnienie wielu działaczy opozycji demokratycznej, m.in. Donald Tusk i Jan Krzysztof Bielecki. W 1987 został prezesem konserwatywnego Klubu Myśli Politycznej im. Lecha Bądkowskiego, skupiającego środowisko gdańskich konserwatystów i liberałów. W 1989 współtworzył stowarzyszenie Kongres Liberałów.
Działalność polityczna w III RP.
Lata 1990–1997.
W sierpniu 1990 został powołany przez premiera Tadeusza Mazowieckiego na urząd wojewody gdańskiego. Jeszcze w tym samym roku został członkiem Koalicji Republikańskiej, która w 1992 przystąpiła do Partii Konserwatywnej. W 1991 ukończył studia na Wydziale Prawa i Administracji Uniwersytetu Gdańskiego. Jako wojewoda gdański w marcu 1992 pomagał w utworzeniu pierwszej sportowej spółki akcyjnej Lechii Gdańsk. Nadto w 1996 pomagał w szukaniu sponsorów oraz wsparcia dla podupadającego klubu piłkarskiego Lechia/Olimpia Gdańsk, który mimo tego w ciągu dwóch lat spadł o dwie klasy rozgrywkowe, po czym został rozwiązany. Urząd wojewody sprawował do lipca 1996.
Odwołanie Macieja Płażyńskiego przez premiera Włodzimierza Cimoszewicza spowodowało szereg protestów przedstawicieli samorządów lokalnych, stoczniowców i innych grup zawodowych, których kulminacją był kilkutysięczny wiec pod gdańskim Dworem Artusa. W tym samym roku został wiceprzewodniczącym Akcji Wyborczej Solidarność w województwie gdańskim.
Lata 1997–2005.
W 1997 uzyskał mandat posła na Sejm III kadencji z listy AWS, następnie wybrano go na urząd Marszałka Sejmu. Należał do Ruchu Społecznego AWS. W wyborach zdobył 124 683 głosów, uzyskując wówczas najlepszy indywidualny wynik wyborczy w Polsce.
19 stycznia 2001 wraz z Andrzejem Olechowskim i Donaldem Tuskiem współtworzył Platformę Obywatelską, z listy której po raz drugi został posłem w tym samym roku w okręgu gdańskim. W wyborach zdobył 66 290 głosów, co stanowiło najlepszy indywidualny wynik wyborczy w tym okręgu (wyprzedził o ponad 13 tysięcy głosów drugiego w kolejności Lecha Kaczyńskiego z PiS).
Po przekształceniu PO w partię objął stanowisko jej pierwszego przewodniczącego. W 2002 negocjował utworzenie koalicji wyborczej PO i PiS w wyborach samorządowych. Odszedł z PO w 2003, oficjalnie powołując się na rozbieżności programowe. W Sejmie IV kadencji był członkiem Komisji Odpowiedzialności Konstytucyjnej.
Przed wyborami do Parlamentu Europejskiego w 2004 zorganizował własny komitet pod nazwą Narodowy Komitet Wyborczy Wyborców, skupiający głównie byłych działaczy AWS, a także działaczy UW i innych ugrupowań prawicy. Maciej Płażyński nie wystartował w tych wyborach. NKWW uzyskał w skali kraju 13 495 głosów, nie przekraczając progu wyborczego.
Lata 2005–2010.
W wyborach parlamentarnych w 2005 startował jako niezależny kandydat do Senatu, zdobywając w okręgu gdańskim największą liczbę głosów (około 151 tysięcy) i tym samym mandat senatora VI kadencji. 27 października 2005 został wybrany na wicemarszałka. Przed drugą turą wyborów prezydenckich w 2005 zadeklarował poparcie dla Lecha Kaczyńskiego. Po uzyskaniu refundacji za kampanię wyborczą wspomógł klub KS Oliva, współfinansując budowę nowoczesnego boiska ze sztuczną nawierzchnią obok gimnazjum nr 23 w Gdańsku.
We wrześniu 2007 ogłosił, że w przedterminowych wyborach wystartuje do Sejmu z listy PiS w Gdańsku. W wyborach z października tego samego roku po raz trzeci uzyskał mandat poselski, zdobywając 58 318 głosów, zajmując indywidualnie trzecie miejsce za Sławomirem Nowakiem i Jarosławem Wałęsą (z PO).
Wkrótce po rozpoczęciu kadencji wystąpił z klubu parlamentarnego Prawa i Sprawiedliwości. W listopadzie 2007 został członkiem Komisji Kultury Fizycznej, Sportu i Turystyki, w kwietniu 2008 wszedł w skład Podkomisji stałej do spraw przygotowania Polski do organizacji Mistrzostw Europy w Piłce Nożnej „UEFA Euro 2012”, natomiast w listopadzie 2009 w skład Podkomisji nadzwyczajnej do rozpatrzenia rządowego i poselskiego projektów ustaw o sporcie. We wszystkich komisjach i podkomisjach zasiadał do śmierci. Według słów arcybiskupa Sławoja Leszka Głódzia pod koniec kwietnia 2010 miał ogłosić swój start w wyborach prezydenckich w 2010.
Działalność społeczna.
Był członkiem Zrzeszenia Kaszubsko-Pomorskiego. 11 maja 2008 został wybrany na prezesa „Wspólnoty Polskiej” w Warszawie, stowarzyszenia zajmującego się opieką nad Polonią, zwłaszcza w krajach postradzieckich. Zastąpił na tym stanowisku Andrzeja Stelmachowskiego. Pełniąc tę funkcję, w sierpniu 2009 wystosował list do kanclerz Angeli Merkel, w którym zaapelował o życzliwe potraktowanie postulatów wystosowanych przez polskie organizacje w Niemczech wobec rządu niemieckiego, dotyczących m.in. kwestii symetrycznej realizacji zobowiązań wynikających z polsko-niemieckiego traktatu o dobrym sąsiedztwie w zakresie wspierania kultury polskiej w Niemczech, zwrotu zagrabionej w 1940 własności polskich organizacji i moralnego zadośćuczynienia dla działaczy polskich organizacji w Niemczech, którzy trafili z tego powodu do obozów koncentracyjnych, jak też wyjaśnienia statusu prawnego Polaków w Niemczech (nieposiadających od 1940 statusu mniejszości narodowej). Kierowana przez niego Wspólnota Polska opracowała obywatelski projekt ustawy o repatriacji. Po jego śmierci koordynacją zbierania podpisów zajmował się jego syn Jakub.
Śmierć i pogrzeb.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Został pochowany 21 kwietnia tego samego roku w kaplicy Matki Boskiej Ostrobramskiej, w bazylice mariackiej w Gdańsku, stając się drugą osobą (po prałacie Józefie Zator-Przytockim) pochowaną tam w okresie powojennym. Mszy świętej pogrzebowej przewodniczył abp Sławoj Leszek Głódź. W uroczystościach pogrzebowych udział wzięli przedstawiciele najwyższych władz państwowych, w tym premier Donald Tusk oraz marszałek Sejmu Bronisław Komorowski.
Życie prywatne.
Jego rodzice i młodszy brat zostali weterynarzami. Rodzina matki Danuty pochodziła z Wielkopolski, a rodzina ojca Wojciecha z Lublina i Tarnopola. Dziadek ze strony ojca służył w 1 Pułku Ułanów Legionów Polskich. 
Maciej Płażyński był żonaty z Elżbietą (sędzią Sądu Okręgowego w Gdańsku), miał troje dzieci: Jakuba (ur. 1984), Katarzynę (ur. 1986) i Kacpra (ur. 1989).
Odznaczenia, wyróżnienia i upamiętnienie.
W 2000 został uhonorowany Orderem Zasługi Republiki Włoskiej I Klasy. Otrzymał tytuły honorowego obywatela Młynar, Pucka, Pionek i Lidzbarka Warmińskiego.
Postanowieniem z 16 kwietnia 2010 marszałek Sejmu Bronisław Komorowski wykonujący obowiązki prezydenta RP, na wniosek Kapituły Orderu Odrodzenia Polski, "za wybitne zasługi w służbie państwu i społeczeństwu", odznaczył go pośmiertnie Krzyżem Wielkim Orderu Odrodzenia Polski. Tego samego dnia rada miejska w Sopocie podjęła uchwałę o nazwaniu jego imieniem ronda przy skrzyżowaniu ulic Bitwy pod Płowcami i Polnej. Wyróżniony też pośmiertnie Złotym Medalem „Zasłużony Kulturze Gloria Artis” (2010) oraz Odznaką Honorową za Zasługi dla Samorządu Terytorialnego (2015).
Maciejowi Płażyńskiemu poświęcono tablice pamiątkowe: w siedzibie Stowarzyszenia „Wspólnota Polska” (odsłonięta 18 października 2010), w gmachu Sejmu w Warszawie (odsłonięta 20 października 2010) oraz na ul. Szerokiej 80/81 w Gdańsku-Śródmieściu (odsłonięta 10 kwietnia 2011). Jego imieniem nazwano m.in. ronda w Rumi (2010), Brusach (2010), Pucku (2010), Nowym Dworze Gdańskim (2011) i Białej Podlaskiej (2015), wiadukt 800-lecia Tczewa (2010) oraz aleję w Gdańsku będącą częścią Drogi Zielonej (2016).
W 2011 Maciej Płażyński został patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1041.
W 2012 została ustanowiona Nagroda im. Macieja Płażyńskiego przyznawana dziennikarzom i mediom służącym Polonii. W 2018 na terenie kampusu Uniwersytetu Gdańskiego w Oliwie otwarto EkoPark im. Macieja Płażyńskiego, w którym w 2020 ustawiono upamiętniający polityka pomnik.

</doc>
<doc id="114957" url="https://pl.wikipedia.org/wiki?curid=114957" title="Duran Duran">
Duran Duran

Duran Duran – brytyjski zespół pop-rockowy utworzony w 1978 w Birmingham przez basistę Johna Taylora i klawiszowca Nicka Rhodesa. Zespół zaczynał swoją działalność w momencie, gdy na brytyjskiej scenie pojawił się styl new romantic i z tym stylem jest zazwyczaj kojarzony. Od 2007 działa jako kwartet.
Historia zespołu.
Na początku zespół przyjął nazwę RAF (skrót od Royal Air Force), dopiero potem Johnowi przypomniał się niezwykły naukowiec z filmu "Barbarella", Durand Durand, którego imię i nazwisko (po odjęciu „d” z ostatnich sylab) posłużyły za nową nazwę dla zespołu. Menedżerami zespołu stali się bracia Paul i Michael Berrow. W skład zespołu wchodzili: John Taylor, Nick Rhodes, Simon Colley i Stephen Duffy. Z czasem członkowie grupy zaczęli się zmieniać. W skład zespołu wchodzili m.in.: Andy Wickett, Alan Curtis, Geoff Thomas oraz Oliver Guy Watts. Oficjalnie zaś członkami zespołu stali się: Simon Le Bon, Nick Rhodes, John Taylor, Roger Taylor i Andy Taylor (trzej ostatni niespokrewnieni). Pod koniec lat 70. z powodu małego zainteresowania ich muzyką grywali tylko w klubach nocnych.
W 1981 roku wydali pierwszy album, zatytułowany po prostu "Duran Duran". Debiutancki album osiągnął 3. pozycję na brytyjskiej liście TOP 75. Szczególną popularnością cieszyły się utwory: „Planet Earth” i „Girls on Film”.
Nadchodzący drugi album promował utwór „My Own Way”, który 19 grudnia 1981 roku znalazł się na 14. miejscu angielskiej listy. Album "Rio" ukazał się w 1982 roku. Zdobył nagrodę Grammy w kategorii „najlepszy video album” za teledyski nakręcone na egzotycznych wyspach: Antigua i Sri Lanka. W 1983 i 1984 roku piosenka z pierwszego albumu „Is There Something I Should Know” dotarła na 1. miejsce angielskiej listy przebojów, a cały album "Seven &amp; The Ragged Tiger" zdobył ogromną popularność.
W 1985 roku w Stanach Zjednoczonych dużą popularność zyskał utwór „A View to a Kill”, nagrany do filmu "Zabójczy widok" o brytyjskim agencie Jamesie Bondzie. W lipcu zespół zagrał na koncercie charytatywnym Live Aid, zorganizowanym w celu zebrania funduszy na głodujące dzieci w Afryce. Był to ostatni w ówczesnym składzie wspólny występ Duran Duran. John Taylor i Andy Taylor stworzyli razem z Robertem Palmerem zespół „The Power Station”, natomiast Simon, Nick i Roger stworzyli „Arcadię”.
W 1986 roku zespół powrócił na scenę z albumem "Notorious", kompletnie nie przypominającym ich dawnego stylu. . Podobnie było z dwoma kolejnymi albumami: "Big Thing" (1988) (na płycie znalazł się utwór „Do You Believe in Shame?”, zadedykowany zmarłemu w 1987 Andy’emu Warholowi) i "Liberty" (1990). Do zespołu przyjęto dwóch nowych członków: Warrena Cuccurullo (gitara) i Sterlinga Campbella (perkusja). Po odejściu Sterlinga, grupa zaprezentowała piosenkę „Ordinary World” z albumu "The Wedding Album" (1993), która odniosła światowy sukces. Dużą popularnością cieszył się również utwór „Come Undone”. W 1995 roku powstała płyta z coverami ulubionych piosenek zespołu, zatytułowana "Thank You". W tym samym czasie nieoficjalnie dołączył dawny perkusista – Roger Taylor. Po "Thank You" zespół wydał dwie płyty: "Medazzaland" (1997) i "Pop Trash" (2000), z takimi utworami jak: „Out of My Mind”, nagrany do filmu "Święty", i „Someone Else Not Me”. Podczas nagrywania płyty "Medazzaland" odszedł jeden z założycieli zespołu, John Taylor, a następnie gitarzysta Warren Cuccurullo.
W maju 2001 roku wszyscy dawni oficjalni członkowie zespołu spotkali się na lotnisku w Los Angeles z zamiarem przywrócenia grupy. A w październiku 2004 wydali album "Astronaut", który promowały utwory „Reach Up for the Sunrise” i „What Happens Tomorrow". Wcześniej zespół zagrał koncerty, na które bilety wyprzedano w przeciągu dwóch minut. Po ukazaniu się albumu zespół udał się na roczne tournée. Zespół zagrał na koncercie w Turynie, po czym przystąpił do nagrywania kolejnego albumu w londyńskim studiu.
Wkrótce potem zespół oficjalnie ogłosił odejście Andy’ego Taylora z zespołu. Zarówno na scenie, jak i w studiu podczas nagrywania nowej płyty zastąpił go Dominic Brown. Pieczę nad nową płytą sprawował Timbaland, zaś dwa nowe utwory napisano wspólnie z Justinem Timberlake'iem.
Zespół powrócił na scenę w 17 czerwca 2007 roku, grając dla wąskiego grona fanów w Nowym Jorku. Przed występem fani mogli usłyszeć kilka nowych utworów („The Valley”, „Box Full O' Honey”, „Red Carpet Massacre” i „Skin Divers”) oraz wykonywany na bis „Nite Runner” (na płycie jest to duet z Justinem Timberlake'iem). W międzyczasie potwierdzono także tytuł nowej płyty – "Red Carpet Massacre" (Epic) – która ukazała się jesienią 2007 roku. Potwierdzono również informację, że na płycie znajdzie się drugi utwór w duecie z Timberlake'iem – „Falling Down”.
29 czerwca 2007 zespół ponownie wystąpił w Europie, w irlandzkiej miejscowości Cork, w ramach „Live at the Marquee”. Podczas bisu zapowiedziano utwór „Nite Runner” jako europejską premierę. Dwa dni później, 1 lipca, w 46 rocznicę urodzin zmarłej tragicznie 10 lat wcześniej księżnej Diany, na stadionie Wembley Duran Duran zagrali „Concert for Diana”. Uczestnictwo Duran Duran w tym koncercie nie było przypadkowe. W 1983 roku księżna Diana publicznie wyznała, że Duran Duran jest jej ulubionym zespołem muzycznym. Na prośbę jej synów, księcia Williama i księcia Harry’ego, zespół zagrał swój przebój „Rio” (pozostałe utwory to: „Sunrise” i „Wild Boys”). Kolejnym koncertem z udziałem Duran Duran był „Live Earth – The Concert for a Climate in Crisis”, który odbył się 7 lipca, także na Wembley (w tym samym czasie na wszystkich kontynentach odbyły się koncerty z tej serii). Następnie zespół zagrał aż dziewięć koncertów w Ethel Barrymore Theatre na Broadwayu, aby promować album "Red Carpet Massacre". Kolejne koncerty promocyjne odbyły się w Londynie 3 grudnia oraz w Dublinie 5 grudnia 2007.
W maju 2008 zespół rozpoczął kolejną trasę koncertową po Stanach Zjednoczonych, grupa była wspierana przez zaprzyjaźniony brytyjski kwintet Your Vegas.
W czerwcu 2008 zagrali w paryskim Luwrze. Koncert ten był związany ze zbieraniem funduszy na renowację jednego z zabytkowych pokoi w stylu Ludwika XV. Goście uczestniczyli w obiedzie, następnie w zamkniętej specjalnie z tego powodu części muzeum podziwiali zbiory, by na końcu uczestniczyć w koncercie zespołu, który odbył się w piramidzie na dziedzińcu Luwru. Takie wydarzenie odbyło się po raz pierwszy w historii Luwru.
W 2022 wprowadzony do Rock and Roll Hall of Fame.

</doc>
<doc id="114958" url="https://pl.wikipedia.org/wiki?curid=114958" title="Beletrystyka">
Beletrystyka

Beletrystyka (fr. belles-lettres – "literatura piękna") – proza fabularna, bardzo szeroki gatunek literacki wchodzący w skład literatury pięknej. W jej zasobie znajdują się utwory literackie, głównie powieści, opowiadania i nowele, o różnorodnej tematyce, które pisane są prozą lub wierszem. Ich współczesne znaczenie jest (głównie) rozrywkowe. Najczęstszymi tematami beletrystyki są historie miłosne, powieści sensacyjne, fantastyczne, a także dzieła o treści filozoficznej, estetycznej, literacko-krytycznej. W utworach beletrystycznych obecna jest fikcja literacka.
Różnica pomiędzy książką popularnonaukową a beletrystyczną.
Publikacja popularnonaukowa to książka, która porusza tematy naukowe, które nie są jednak poddawane naukowej recenzji. Z kolei książka beletrystyczna to zazwyczaj klasyczna powieść. Różnice pomiędzy książkami:

</doc>
<doc id="114959" url="https://pl.wikipedia.org/wiki?curid=114959" title="Warna">
Warna

Warna () – miasto w Bułgarii. Stolica obwodu Warna i gminy Warna. Port nad Morzem Czarnym. Miasto liczy mieszkańców (31 grudnia 2011). Jest trzecim pod względem liczby ludności miastem Bułgarii (po Sofii i Płowdiwie).
Historia.
Na miejscu wcześniejszej osady powstała około 580 p.n.e. grecka kolonia "Odessos". Miasto było potem częścią Imperium Rzymskiego, a następnie Bizancjum.
W VII wieku miasto zniszczone przez Słowian lub Awarów. Słowianie założyli nowe miasto w okolicach starego, nazywając je Warna. Weszło ono w skład państwa bułgarskiego. W 971 Bizancjum odzyskało miasto, lecz w 1201 ponownie utraciło je na rzecz odrodzonego państwa bułgarskiego. W XIII i XIV wieku Warna była ważnym portem drugiego państwa bułgarskiego, przez który eksportowano zboże na statkach Wenecji i Genui.
W 1389 zdobyta przez Turków, w 1399 splądrowana przez Tatarów Złotej Ordy.
10 listopada 1444 pod Warną stoczono bitwę między oblegającą miasto armią węgierską dowodzoną przez króla polskiego i węgierskiego Władysława III (Warneńczyka) a wojskami tureckimi pod dowództwem sułtana Murada II. Bitwa zakończyła się klęską wojsk chrześcijańskich i śmiercią polskiego króla.
Przez następne stulecia Warna należała do Imperium osmańskiego, stając się ważną twierdzą w XVIII i XIX wieku. Po odzyskaniu niepodległości od 1878 jest w granicach Bułgarii.
W latach 1949–1956 miasto nosiło nazwę "Stalin".
Jedną z głównych ulic Warny jest Bulwar Władysława Warneńczyka (w 1945 roku przemianowany na Bulwar Stalina, od 1956 roku do upadku komunizmu Bulwar Karola Marksa)
Kultura.
W mieście działają Teatr Dramatyczny im. Stojana Baczwarowa oraz . Ma siedzibę tu także kilka placówek muzealnych, np. muzea archeologiczne, i historyczne.
Gospodarka.
W mieście rozwinął się przemysł stoczniowy, włókienniczy, odzieżowy, spożywczy, maszynowy, metalowy oraz chemiczny.
Transport.
W Warnie jest stacja kolejowa Warna, w pobliżu miasta mieści się port lotniczy Warna.
Sport.
W mieście mają siedzibę kluby piłkarskie Spartak Warna i Czerno More Warna, a w przeszłości istniał także klub Władysław Warna – pierwszy w historii mistrz Bułgarii w piłce nożnej.
W Warnie znajduje się , oddany do użytku w 1968.

</doc>
<doc id="114960" url="https://pl.wikipedia.org/wiki?curid=114960" title="New romantic">
New romantic

New romantic – nurt w muzyce nowofalowej, powstały w Wielkiej Brytanii pod koniec lat 70., którego największa popularność przypadła na początek lat 80. XX wieku.
Charakterystyka.
Charakterystyczną cechą muzyki new romantic było szerokie wykorzystanie instrumentów elektronicznych, a w szczególności syntezatorów, co ściśle wiązało ten nurt z synth popem. Muzykę i tekst w utworach charakteryzował specyficzny romantyczny nastrój. Nowoczesne i bogate w przestrzenne efekty brzmienie sprawiało, że noworomantyczne utwory chętnie były wykorzystywane w dyskotekach.
Nurtowi new romantic towarzyszyła specyficzna moda na makijaże i ekstrawaganckie ubrania, często odnoszące się do epoki romantyzmu, a także m.in. konstruktywizmu, kabaretu lat 30. i dawnego Hollywood. Inspiracją dla przedstawicieli new romantic były też twórczość i wizerunek artystów glam rockowych, takich jak David Bowie czy Bryan Ferry z zespołu Roxy Music. Noworomantyczne kreacje często cechowała androgynia i zacieranie tradycyjnych ról płci.
Historia.
Nurt został zapoczątkowany jako undergroundowa subkultura w 1978 roku w klubach nocnych w Londynie i Birmingham. W 1979 roku Steve Strange i Rusty Egan zaczęli prowadzić wtorkowe imprezy w klubie Blitz położonym w londyńskim Covent Garden, gdzie DJ-em był Egan. Wejście do klubu umożliwiał tylko surowy dress code, który wymagał od gości bardzo kreatywnego kostiumu, a selekcji przy drzwiach dokonywał sam Strange. Wkrótce powstało więcej klubów o podobnym charakterze w Londynie, a także w innych dużych miastach. W tamtym czasie Strange i Egan założyli zespół Visage, w którego składzie byli też Midge Ure i Billy Currie z grupy Ultravox. Przez pewien czas jako szatniarz w Blitz pracował Boy George, który wkrótce założył kwartet Culture Club.
W 1980 roku Steve Strange i inni bywalcy Blitz zostali zaproszeni przez Davida Bowie do wystąpienia w jego teledysku „Ashes to Ashes”, co pomogło przebić się tej subkulturze do mainstreamu. Termin „new romantic” został użyty po raz pierwszy w 1981 roku przez producenta muzycznego Richarda Jamesa Burgessa. Wcześniej w obiegu krążyły takie nazwy jak „new dandies”, „romantic rebels”, „the futurists” czy Blitz Kids.
Największa popularność nurtu przypadła na wczesne lata 80., wraz z wydaniem płyty "Vienna" Ultravox, której tytułowy utwór, oraz „Fade to Grey” Visage, uznawane są za kwintesencję stylu new romatnic. Utworzenie MTV w 1982 roku umożliwiło wielu brytyjskim wykonawcom, takim jak Spandau Ballet, Duran Duran, Culture Club czy Eurythmics, zdominować amerykańskie listy przebojów, co określono mianem „drugiej brytyjskiej inwazji”. Wielu przedstawicieli new romantic wzięło udział w charytatywnym koncercie Live Aid w lipcu 1985. Do połowy lat 80. jednak ruch ten zaczął stopniowo tracić na popularności, a w Ameryce jak i Europie muzyka oparta na syntezatorach zaczęła być wypierana przez rocka.
W połowie lat 90. w Wielkiej Brytanii miało miejsce zainteresowanie stylem new romantic, co zapoczątkowało krótkoistniejący ruch o nazwie „romantic modernism” promowany przez pismo "Melody Maker". Nie wywarł on jednak znaczącego wpływu na listy przebojów. W kolejnych latach nurt new romantic posłużył jako inspiracja dla twórczości m.in. La Roux.

</doc>
<doc id="114965" url="https://pl.wikipedia.org/wiki?curid=114965" title="MPL Okęcie">
MPL Okęcie



</doc>
<doc id="114966" url="https://pl.wikipedia.org/wiki?curid=114966" title="Borys i Arkady Strugaccy">
Borys i Arkady Strugaccy



</doc>
<doc id="114967" url="https://pl.wikipedia.org/wiki?curid=114967" title="AKF Szwenk">
AKF Szwenk



</doc>
<doc id="114968" url="https://pl.wikipedia.org/wiki?curid=114968" title="Dysydent">
Dysydent



</doc>
<doc id="114969" url="https://pl.wikipedia.org/wiki?curid=114969" title="IM (internet)">
IM (internet)



</doc>
<doc id="114974" url="https://pl.wikipedia.org/wiki?curid=114974" title="Will Eisner">
Will Eisner

Will Eisner (ur. 6 marca 1917 w Nowym Jorku, zm. 3 stycznia 2005 w Lauderdale Lakes, Floryda) – amerykański rysownik pochodzenia żydowskiego, uznawany za jednego z najwybitniejszych twórców komiksów.
W 1940 stworzył znany komiks "The Spirit". Jego bohaterem uczynił detektywa, uznawanego za nieżyjącego, który ukrywa się na cmentarzu i nocami, zamaskowany, zwalcza przestępczość. Eisner publikował kolejne części komiksu do 1952. Pracował jednocześnie jako ilustrator podręczników wojskowych dla armii amerykańskiej.
W 1978 wydał książkę "A Contract With God and Other Tenement Stories" ("Umowa z Bogiem i inne opowieści z czynszówki", w Polsce wydana wraz z dwoma późniejszymi powieściami graficznymi Eisnera w tomie "Umowa z Bogiem: Trylogia", wyd. Egmont 2007, przekład: Jacek Drewnowski). Książka ta, częściowo oparta na wątkach autobiograficznych z dzieciństwa, uznawana jest za pierwszą przedstawicielkę nowego gatunku – tzw. powieści graficznej. W kolejnych latach Eisner stworzył jeszcze kilka utworów przypisywanych do tego gatunku, część z nich ukazała się w Polsce w publikacji "Nowy Jork. Życie w Wielkim Mieście", inne to: "Dropsie Avenue", "To The Heart of the Storm". Ponadto zajmował się ilustrowaniem znanych powieści, m.in. "Moby Dicka".
Uczył rysunku ilustracyjnego w nowojorskiej School of Visual Arts, publikował także książki o grafice.
W 1988 imię Eisnera nadano prestiżowej nagrodzie świata komiksu (Nagroda Eisnera). Nagrody noszą popularną nazwę "Eisnerów "i wręczane są na Comic-Conie w San Diego.
Sam Eisner był laureatem wielu wyróżnień, m.in.: Grand Prix w Angoulême.

</doc>
<doc id="114975" url="https://pl.wikipedia.org/wiki?curid=114975" title="Hiperwątkowość">
Hiperwątkowość



</doc>
<doc id="114976" url="https://pl.wikipedia.org/wiki?curid=114976" title="Amigowiec">
Amigowiec

Amigowiec – miesięcznik wydawany w Bydgoszczy w latach 1990–1995. Ukazało się 47 numerów. Było to pierwsze w Polsce czasopismo w całości poświęcone komputerom Amiga.

</doc>
<doc id="114978" url="https://pl.wikipedia.org/wiki?curid=114978" title="Louis Robichaud">
Louis Robichaud

Louis Joseph Robichaud (ur. 21 października 1925 w St-Antoine, Nowy Brunszwik, zm. 6 stycznia 2005 w Sainte-Anne-de-Kent, Nowy Brunszwik) – kanadyjski polityk, działacz Liberalnej Partii Nowego Brunszwiku, premier Nowego Brunszwiku w latach 1960–1970.
Życiorys.
Ze względu na mały wzrost nosił przydomek "Mały Ludwik" ("Little Louis"). Ukończył studia prawnicze.
Z ramienia Partii Liberalnej w 1952 został wybrany do legislatury prowincjonalnej, a w 1958 stanął na czele lokalnych władz partyjnych.
W 1960 poprowadził liberałów do zwycięstwa w wyborach lokalnych i 12 lipca stanął na czele rządu, zastępując Hugh Johna Flemminga. Jako szef rządu przeprowadził szereg reform społecznych, unowocześniając m.in. szkolnictwo i służbę zdrowia. W 1969 doprowadził do oficjalnego zatwierdzenia dwujęzyczności prowincji, a w 1963 przyczynił się do powołania francuskojęzycznego uniwersytetu w Moncton. Zajmował się również polityką podatkową, w okresie sprawowania przez niego funkcji premiera uporządkowano podatki lokalne. Utrzymał władzę liberałów w wyborach w 1963 i 1967. W listopadzie 1970 został zastąpiony na stanowisku premiera przez lidera konserwatystów Richarda Hatfielda.
W 1973 został mianowany senatorem. Zasiadał w Senacie Kanady do ukończenia 75. roku życia w październiku 2000.
Odznaczenia.
W 1971 został uhonorowany Orderem Kanady.

</doc>
<doc id="114980" url="https://pl.wikipedia.org/wiki?curid=114980" title="Louis Joseph Robichaud">
Louis Joseph Robichaud



</doc>
<doc id="114981" url="https://pl.wikipedia.org/wiki?curid=114981" title="Aiguille du Goûter">
Aiguille du Goûter

Aiguille du Goûter (3863 m n.p.m.) – szczyt w Masywie Mont Blanc, w grupie górskiej Mont Blanc. Leży we wschodniej Francji, w departamencie Górna Sabaudia. Prowadzi przez niego "normalna" droga wejścia na Mont Blanc. 48 metrów poniżej wierzchołka znajduje się schronisko Aiguille du Goûter.

</doc>
<doc id="114982" url="https://pl.wikipedia.org/wiki?curid=114982" title="Melchizedek">
Melchizedek

Melchizedek (hebr. מַלְכִּי־צָדֶק) – postać biblijna pojawiająca się w Księdze Rodzaju 14,18-20, przedstawiona jako kapłan El-Eljona („Boga Najwyższego”) i król Szalemu (Salemu, prawdopodobnie obecnej Jerozolimy). Wyniósł chleb i wino na powitanie Abrahama przybywającego po wygranej bitwie. Zgodnie z tradycyjnie przyjętą datacją epoki patriarchów Izraela, uznawaną np. przez Williama F. Albrighta oraz Albrechta Alta, Melchizedek, jako współczesny Abrahamowi, żył na początku drugiego tysiąclecia p.n.e.
W Starym Testamencie wspominany jest także w Ps 110,4. W judaistycznej literaturze mądrościowej (hebr. "hazal") okresu od Drugiej Świątyni aż do VI w. n.e., imię "Melchi-sedek" (hebr. מלכי־צדק) rozumiane było jako przydomek syna Noego, Sema.
W chrześcijaństwie, zgodnie z Listem do Hebrajczyków, Jezus Chrystus jest postrzegany jako "arcykapłan na wieki na wzór Melchizedeka" (Hbr 6,20), który przejął na zawsze rolę Arcykapłana judaizmu i Mesjasza.
Znaczenie imienia.
"Leksykon biblijny" tłumaczy imię Melchizedek jako „król sprawiedliwości” lub „mój król [jest] sprawiedliwością”. Giuseppe Ricciotti dopatruje się tu natomiast podobieństwa do imienia jebuzyckiego króla Jerozolimy, Adonisedeka, i uważa, że ma to związek z kultem w Jerozolimie jakiegoś boga Sedeq („sprawiedliwy”).
W judaizmie.
Historia biblijna o Melchizedeku w judaizmie tradycyjnie jest uznawana nie za wytwór redaktorów Biblii, lecz jako zapis starej tradycji jerozolimskiej. Argumentem, według Jewish Encyclopedia, jest to, że znana była Józefowi Flawiuszowi ("Wojna Żydowska" VI,10). Szczególne znaczenie postać Melchizedeka miała dla misyjnie nastawionych autorów diaspory żydowskiej w Aleksandrii, którym zależało na łatwiejszym pozyskiwaniu prozelitów bez konieczności wymagania od nich obrzezania. Melchizedek uosabiał dla nich postać wyznającą monoteizm w czasach jeszcze przed Abrahamem, albo wręcz, jak Henoch, poza narodowością żydowską. Był stawiany na równi z Eliaszem, Mesjaszem synem Józefa (tzn. Jezusem) oraz Mesjaszem synem Dawida (por. Psalmu 104,2). Natomiast rabini należący do późniejszych pokoleń nastawieni antagonistycznie do judaizmu aleksandryjskiego, raczej widzieli w Melchizedeku Sema, przodka Abrahama. Tak właśnie widziała go judaistyczna literatura mądrościowa (hebr. "hazal") okresu od Drugiej Świątyni aż do VI w. po Chr., szczególnie w targumach: Jonatana, Pseudo-Jonatana ("Jeruszalmi I"), oraz w Talmudzie babilońskim imię "Melchi-sedek" (hebr. מלכי־צדק) rozumiane było jako przydomek syna Noego, Sema.
Postać Melchizedeka wykorzystuje też powstała w starożytnej Etiopii "Księga Adama i Ewy", zawierająca mieszankę wierzeń judaizmu i religii egipskich przypisywanych sekcie nazwanej później "melchizedekitami". Ślady tej sekty widoczne są we wczesnochrześcijańskiej literaturze, gdzie przedstawiona jest jako czcząca w Melchizedeku wielką niebiańską moc, wyższą od Jezusa.
Melchizedek był częstym, bogatym w symbolikę, tematem w apokaliptyce. Znaleziony w Kumran midrasz eschatologiczny 11QMelch (11Q13) z przełomu er ukazuje Melchizedeka jako niebiańskiego wybawcę czasów ostatecznych, gdzie został określony terminami "El" i "Elohim". Słowiańska Księga Henocha opisuje cudowne narodziny Melchizedeka z Sefonim, żony kapłana Nira, która poczęła bez udziału męża i zmarła przed porodem. Melchizedek został zabrany do raju i w ten sposób uchroniony przed potopem, by stać się przewodniczącym kapłanów w czasach ostatecznych.
W egzegezie rabinackiej były również obecne mesjańskie interpretacje Ps 110,4, jednak zarzucono je w wyniku kontrowersji z chrześcijaństwem. „Kapłana na wzór Melchizedeka” identyfikowano z Dawidem, Ezechiaszem, zwykle jednak sytuację opisaną w Psalmie odnoszono dosłownie do Melchizedeka i Abrahama. Targum Onkelosa i 1QapGen (1Q20) wyjaśniają, że to Melchizedek złożył dziesięcinę Abrahamowi, temat ten przewija się później w literaturze rabinackiej. Według Targumu Jeruszalmi I i Targumu Jonatana Melchizedek to Sem, syn Noego (później interpretację taką podziela np. żydowski komentator Biblii i Talmudu, Raszi). Według Rabbiego Zachariasza Sem był kapłanem Boga Najwyższego, jednak utracił ten przywilej na rzecz Abrahama, co autor popiera cytatem z Ps 110,4. Późny targum do Psalmów zaciera w Ps 110,4 imię Melchizedek, w czym dostrzegalna jest tendencja polemiczna wobec chrześcijaństwa. W późniejszym okresie w judaizmie ponownie pojawiają się interpretacje mesjańskie.
Filon z Aleksandrii (20 przed. Chr. – 50 po Chr.) pisał o Melchizedeku jedynie przy okazji w "Alegoriach praw" III, 79-82. Zgodnie ze swoim zainteresowaniem Platonem i wykorzystywaniem jego filozofii do interpretacji Tory, pominął niemalże znaczenie Melchizedeka jako historycznej osoby, tłumaczył zaś jego postać jako uosobienie filozoficznego "królewskiego umysłu" (gr. "Βασιλευς νους") i "słowa-logosu" ("λογος"). W "De Abrahamo" 235n wspomniał o nim jako o przyjacielu Abrahama. Zaś w "De Congressu Eruditiones Gratia" 99 interpretował Melchizedeka jako tego, który sam dla siebie był uczniem i nauczycielem (o αυτομαθη και αυτοδιδακτον) wiedzy Boga i jego posługa kapłańska polegała właśnie na wprowadzaniu w "wiedzę Boga".
Józef Flawiusz (37 – ok. 100 po Chr.) pisał o Melchizedeku w "Wojnie Żydowskiej" 6, 438 oraz w "Dawnych dziejach Izraela" 1,189n. Uznaje go jako postać historyczną, także samo uprowadzenie Lota, które przypisuje "dynastii Kananejczyków". Opisuje go jako założyciela i pierwszego kapłana miasta Jerozolimy, które zawdzięcza mu swą nazwę: Ιεροσόλυμα = ιεροι (ieroi) oraz Σαλήμ (Salim). Wywodzi cechy jego osobowości z imienia. Nazywa go „królem sprawiedliwym”. Jego interpretacja ma jednak charakter racjonalistyczny i moralny, dlatego podobnie jak egzegeza rabinistyczna, odmiennie od opisu w Księdze Rodzaju 14, wysuwa na plan pierwszy Abrahama i jego cnoty.
W chrześcijaństwie.
Egzegeza biblijna.
Stary Testament.
W Księdze Rodzaju Melchizedek pojawia się po opisie zwycięskiego czynu zbrojnego Abrama, kiedy ten w wyniku zwycięstwa nad koalicją Kedorlaomera odbił z niewoli swojego bratanka, Lota i zdobył liczne łupy. Melchizedek wyszedł wtedy na spotkanie patriarchy i pobłogosławił go. Melchizedek miał wynieść chleb i wino, co zapewne oznacza zawarcie przymierza podczas wspólnego posiłku (por. Rdz 31,44-46; Joz 9,12-15). Następnie Abram złożył Melchizedekowi dziesięcinę, co sugeruje, że w tym przymierzu Abraham był stroną proszącą i pragnął wejść w status protekcji.
Melchizedek miał być królem Szalemu. Według tradycji samarytańskiej i Hieronima chodzi o Salim, wspomniane w J 3,23, a miejscem spotkania była góra Garizim. Bardziej prawdopodobna jest jednak tradycja żydowska, identyfikująca Szalem z Jerozolimą. W Ps 76,3 Szalem jest zidentyfikowane z Syjonem. Najprawdopodobniej autor chciał uniknąć użycia nazwy „Jeruzalem” ze względu na jej konotacje pogańskie, dlatego pominął pierwszy człon. Pozostawiana nazwa kojarzyła się ze słowem "š-l-m", „cały, nietknięty, ocalony”, także „pokój” (por. szalom).
Według opinii licznych biblistów, cały opis pierwotnie odnosił się do spotkania Abrama z królem Sodomy. Wprowadzenie na jego miejsce postaci Melchizedeka byłoby późniejszą interwencją redakcyjną. Jednym z argumentów jest to, że fragment Rdz 14,18-20 zdaje się sztucznie oddzielać poświęcone temu właśnie spotkaniu wersety 17. i 21. Nagłego pojawienia się Melchizedeka nie da się łatwo wytłumaczyć, a podejmowane próby oparte są na domysłach.
Fakt istnienia Melchizedeka nie budził jednak nigdy zbyt dużych wątpliwości biblistów. Autor znał tradycję o istnieniu władcy jebuzyckiej Jerozolimy o tym właśnie imieniu. Tradycję tę przekazuje również Ps 110,4, ukazujący króla jako następcę Melchizedeka. Jest to psalm uznawany za bardzo stary, na co wskazuje jego archaiczne, ugaryckie słownictwo, wielu datuje go na czasy Salomona. Psalm ten, według L. Sabourina, jest wyrazem przeniesienia na Dawida kananejskiej tradycji króla-kapłana. Tadeusz Brzegowy sugeruje, że opis spotkania Abrama z Melchizedekiem miał pokazywać, że już patriarcha Izraela uniża się przed poprzednikiem przyszłego Pomazańca, co stanowiło uprawomocnienie monarchii w oczach ludu.
Związek tych dwóch źródeł tradycji o Melchizedeku, Rdz 14,18-20 i Ps 110,4, nie jest jasny. Nie wiadomo, czy autorzy czerpali z tej samej tradycji o Melchizedeku, czy dwóch niezależnych. Możliwe jest nawet, że sam psalm był źródłem tradycji zawartej w Księdze Rodzaju. Jeśli Rdz 14,18b („był on kapłanem Boga Najwyższego”) jest glosą, dodaną pod wpływem tradycji kapłańskiej, która prawo do sprawowania funkcji kultowych przyznawała jedynie kapłanom, to inspiracją takiej wzmianki mógł być właśnie Ps 110,4. Odwrotną hipotezę, że Ps 110,4 jest glosą dodaną pod wpływem Rdz 14,18b, Michał Peter uznaje za mało prawdopodobną, biorąc pod uwagę archaiczny charakter psalmu.
Psalm ukazuje króla Dawida, pomazańca, jako wypełniającego chwalebną rolę Melchizedeka:
W okresie po Niewoli psalm ten podtrzymywał nadzieję Izraelitów na przyjście Mesjasza-Zbawiciela, który by łączył posługę kapłańską, religijną, z władzą polityczną, królewską. Połączenie tych dwóch urzędów zapowiadali też prorocy: Jeremiasz i Zachariasz (por. Jer 33,14-22; Za 3-6). Władzę królewską dla najwyższego kapłana Izraela postulowali Machabeusze (por. 1 Mch 10,20.65; 14,41.47), oraz redaktorzy Testamentów Dwunastu Patriarchów, zwłaszcza w Testamencie Lewiego. Niekiedy, odwrotnie, postulowano urząd arcykapłański dla króla.
Nowy Testament.
List do Hebrajczyków (7,11-16) identyfikuje „kapłana na wzór Melchizedeka” z Ps 110,4 z Chrystusem. Ma to wykazać, że Chrystus, podobnie jak Melchizedek, jest jednocześnie królem i kapłanem, więc nie potrzeba oczekiwać oprócz niego jeszcze Mesjasza-kapłana z pokolenia Lewiego. Melchizedek – jak opisuje go autor Listu do Hebrajczyków – nie posiadał ani ojca, ani matki. Ten fakt, interpretując go na zasadzie fikcji literackiej jako atrybut "wieczności", List do Hebrajczyków wykorzystuje, aby ukazać podobieństwo Melchizedeka do Jezusa Chrystusa. Melchizedek, "bez rodowodu, nie ma ani początku dni, ani też końca życia" (Hbr 7,3), jest typem Chrystusa, którego kapłaństwo jest w podobny sposób niepowtarzalne. Ponieważ nie dziedziczy po nikim urzędu, to oznacza, że otrzymał go bezpośrednio od Boga. Jako że Abraham, przodek Lewiego, złożył dziesięcinę Melchizedekowi, to arcykapłan na wzór Melchizedeka przewyższa kapłaństwo lewickie. Chrystus przewyższa jednak także Melchizedeka – to Melchizedek jest „upodobniony do Syna Bożego” (Hbr 7,3), a nie odwrotnie.
Patrystyka.
W okresie patrystycznym, Melchizedek i fakt przyniesienia przez niego chleba, jako odnoszących się do kapłaństwa i Eucharystii, był przedmiotem komentarzy m.in. Klemensa Aleksandryjskiego w księdze IV,25 "Kobierców" (SCh 30,62), Cypriana z Kartaginy w Liście 63,4 (CSEL 32,703) oraz Ambrożego z Mediolanu w katechezach do katechumenów "O sakramentach" 5,1 (Sch 25bis,88). Według starochrześcijańskiego pisarza Marka Eremity (V w.): zwroty "bez ojca, matki, rodowodu" oznaczają tylko tyle, że rodowód Melchizedeka nie uwzględniał tego, kto jest jego ojcem i matką oraz kiedy się urodził i umarł. Wynikało to z faktu, iż pochodził on z ludu odłączonego od Hebrajczyków. Natomiast Cyryl Aleksandryjski interpretował odwiecznego Syna Bożego jako niemającego matki, gdyż jest rodzony odwiecznie z Ojca, i jednocześnie niemającego ziemskiego ojca.
Liturgia Eucharystii.
Wśród Ojców Kościoła popularna była interpretacja Listu do Hebrajczyków, zgodnie z którą chleb i wino przyniesione przez Melchizedeka są zapowiedzą eucharystycznej Ofiary Chrystusa. Stąd sformułowanie o ofierze trafiło do rzymskiego kanonu Eucharystycznego. Według Louis Bouyera, nie jest, przy obecnym stanie wiedzy możliwe ustalenie skąd w kanonie wzięła się wzmianka o Melchizedeku, choć można odnaleźć źródła wzmianki o Ablu i Aniele. W najstarszych modlitwach eucharystycznych występuje jeszcze tylko w tekście z "Konstytucji apostolskich" VIII,23. Można jedynie rozumieć, że wspomnienie ofiary Melchizedeka w Liście do Hebrajczyków wskazuje, że w czasach współczesnych powstaniu chrześcijaństwa Melchizedek był przedmiotem rozważań w pewnych środowiskach w obrębie Judaizmu. Mógł być wprowadzony, razem z innymi imionami patriarchów Izraela, do niektórych odmian modlitwy synagogalnej zwanej błogosławieństwem "Awoda". Błogosławieństwo to w synagodze miało charakter ofiary uwielbienia – w pierwotnej liturgii świątynnej towarzyszyły właśnie składaniu codziennych ofiar całopalnych. A później zostały przepracowane, aby można je było zastosować – już w formie bezkrwawej – do przywrócenia ofiar przerwanych przez Tytusa Flawiusza, którego wojska zburzyły Świątynię w 70 roku po Chr.:
Ikonografia.
Chrześcijańska ikonografia Melchizedeka jest dość bogata, najczęściej związana – z sakramentem Eucharystii, zwłaszcza Ostatniej Wieczerzy, gdzie przedstawiany jest jako ofiarujący chleb i wino. Tak właśnie przedstawia go wczesna mozaika w bazylice Matki Boskiej Większej w Rzymie (poł. V w.). Występuje on również na mozaikach w Rawennie u św. Apolinarego in Classe (VI w.)
Motyw ten spotyka się też m.in. w następujących dziełach:
W średniowieczu, począwszy od XII w. ofiarę Melchizedeka zaczęto przedstawiać w typologicznie jako zapowiedź ofiary krzyżowej, tak np.: w przenośnym Ołtarzu Eilbertusa (poł. XII w.), znajdującym się obecnie w katedrze w Brunszwiku, oraz na obrazie J. van Eycka "Madonna kanclerza Rolina" (ok. 1432) w kolekcjach Luwru.
Melchizedek przedstawiany jest w sztuce tak wschodniej, jak zachodniej jako mężczyzna ubrany w szaty kapłana lub króla. Na ikonostasach cerkiewnych ukazany jest w 5. rzędzie prezentującym patriarchów Izraela od Adama do Mojżesza.
Bóg Melchizedeka.
Komentatorzy, zarówno z kręgów chrześcijańskich, jak i judaistycznych, są zgodni, że Bóg Najwyższy, którego kapłanem był Melchizedek w opowiadaniu biblijnym z Księgi Rodzaju był tożsamy z jedynym, transcendentnym Bogiem Stwórcą.
Według żydowskiego uczonego, Louisa F. Hartmana, zgodnie z monoteistycznym charakterem judaizmu, imię El-Eljôn odnosiło się do transcendentnej natury „jedynego, prawdziwego Boga”, zaś w rozumieniu pogan oznaczało boga będącego najwyżej w hierarchii bóstw. W wykopaliskach archeologicznych znaleziono dwa człony tego imienia użyte osobno:"El" w Ugarit oraz "Elyon" w Fenicji. Dlatego uważa się, że pierwotnie były one imionami oddzielnych bóstw. Później oba imiona były połączone w jedno. Świadectwem tego połączenia są kananejskie listy z Tell el-Amarna (XV-XIV w. przed. Chr.). "El" ma niejasną etymologię i jest najstarszym semickim słowem używanym na określenie Boga, analogicznym do słów będących częścią imion męskich: w akadyjskim "ilu(m)", kananejskim "el" lub "il" oraz arabskim "el". Uważa się za możliwe, iż zostało ono wzięte z korzenia "yl" lub "wl", oznaczającego „być mocnym”, jak np. w Księdze Rodzaju 31,29, Księdze Powtórzonego Prawa 28,32 oraz Księdze Micheasza 2,1. Możliwe też, że jest odwrotnie: słowo „być mocnym” było pochodnym do słowa oznaczającego Boga, jako istoty mocnej.
W Biblii hebrajskiej "El" jest rzadko używane jako imię własne Boga (Rdz 33,20; Ps 146,5), częściej, podobnie jak "Elohim", ma charakter omowny. Jest też znacznie rzadziej używane od Elohim – głównie w starszych, archaicznych tekstach poetyckich, jak Księga Hioba oraz Księga Psalmów. Nazwa ta może być użyta także do oznaczenia „cudzego” lub „obcego” boga (Pwt 32,12; Ml 2,11; Ps 44,21; 81,10). Może też być użyte w liczbie mnogiej "Elim", "byty niebiańskie" (Wj 15,11). "El" występuje często z przymiotnikiem, np. "Bóg zazdrosny" z Wj 20,5; 34,14 (por. Wj 34,6; Ps 86,15). Jest też używany, gdy biblia przeciwstawia Boga człowiekowi: w Księdze Liczb 23,19, Księdze Izajasza 31,3, Księdze Ezechiela 28,9, Księdze Ozeasza 11,9; Księdze Hioba 25,4. Zawierają je, jako część złożenia, imiona męskie, na początku: Eliasz, Elizeusz, Elihu, a także w końcówce: Izrael, Izmael i Samuel.
"El-Eljon", "Bóg Najwyższy", był bogiem przodków czczonym w klanach ludów semickich. Według intencji autora opowiadania w Księdze Rodzaju, podobnie jak dla Abrahama, był on tożsamy z Bogiem Jahwe (por. Rdz 14,22; Ps 46(47),3). Dla Melchizedeka, który był Jego kapłanem, był on bogiem głównym, a być może jedynym, chociaż nie jest to prawdopodobne. Dla Abrahama stał się jedynym dzięki specjalnemu objawieniu.
Niektórzy bibliści chrześcijańscy szukają także w religiach innych ludów sąsiednich kontekstu dla imienia boga, którego kapłanem był Melchizedek: "Bóg Najwyższy". Grecki nie-chrześcijański pisarz Filon z Byblos (64-141 po Chr.) pisał o bóstwie o podobnym imieniu w panteonie fenickim. Jego informacje potwierdzają inskrypcje z Karatepe, Palmyry i Sfire. Określenie boga jako „Stwórcy nieba i ziemi” ma analogie w tekstach z Ugarit. Podobnie też w interpretacji Filona z Byblos, Bóg ten miał być „ojcem Uranosa (nieba) i Ge (ziemi)”. Opowiadanie o spotkaniu Melchizedeka i Abrahama, w którym patriarcha przyjmuje błogosławieństwo w imieniu Boga czczonego poza Izraelem, jest w Starym Testamencie bez precedensu i sugeruje jego wczesne pochodzenie. Niepochodzący z Hebrajczyków kapłan zajmuje wyższe miejsce niż Hebrajczyk Abraham, przodek kapłanów-lewitów – egzegeza rabinistyczna zdawała się to główne przesłanie opowiadania pomijać milczeniem, podczas gdy chrześcijańska starała się je podkreślać.
W islamie.
Nie ma wzmianki o Melchizedeku w Koranie ani też we wczesnej muzułmańskiej egzegezie albo literaturze. Niektórzy późniejsi komentatorzy, np. Abdullah Yusuf Ali, sugerowali istnienie powiązań między Melchizedekiem a Khidrem. Odwoływali się do alegorii Melchizedeka w Liście do Hebrajczyków 7,3. W ismailizmie Melchizedek jest bardzo znaczącą postacią jako jeden z ‘nieprzemijających Imamów’; tj, takich, którzy prowadzą wiernych przez wieki historii.

</doc>
<doc id="114984" url="https://pl.wikipedia.org/wiki?curid=114984" title="Miasta Mauretanii">
Miasta Mauretanii

Według danych oficjalnych pochodzących z 2005 roku Mauretania posiadała ponad 30 miast o ludności przekraczającej 10 tys. mieszkańców. Stolica kraju Nawakszut jako jedyne miasto liczyło ponad pół miliona mieszkańców; 3 miasta z ludnością 50÷100 tys.; 7 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Mauretanii.
Największe miasta w Mauretanii według liczebności mieszkańców (stan na 2005):

</doc>
<doc id="114985" url="https://pl.wikipedia.org/wiki?curid=114985" title="Miasta w Nigrze">
Miasta w Nigrze

Według danych oficjalnych pochodzących z 2001 roku Niger posiadał ponad 30 miast o ludności przekraczającej 8 tys. mieszkańców. Stolica kraju Niamey jako jedyne miasto liczyło ponad pół miliona mieszkańców; 2 miasta z ludnością 100÷500 tys.; 3 miasta z ludnością 50÷100 tys.; 5 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Nigrze.
Największe miasta w Nigrze według liczebności mieszkańców (stan na 01.07.2011):

</doc>
<doc id="114986" url="https://pl.wikipedia.org/wiki?curid=114986" title="Miasta w Mali">
Miasta w Mali

Według danych oficjalnych pochodzących z 2009 roku Mali posiadało ponad 40 miast o ludności przekraczającej 14 tys. mieszkańców. Stolica kraju Bamako jako jedyne miasto liczyło ponad milion mieszkańców; 3 miasta z ludnością 1÷5 mln.; 7 miast z ludnością 500÷1000 tys.; 17 miast z ludnością 100÷500 tys.; 17 miast z ludnością 50÷100 tys.; 49 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Mali.
Największe miasta w Mali według liczebności mieszkańców (stan na 01.04.2009):

</doc>
<doc id="114997" url="https://pl.wikipedia.org/wiki?curid=114997" title="Drugi rząd Józefa Cyrankiewicza">
Drugi rząd Józefa Cyrankiewicza

Drugi rząd Józefa Cyrankiewicza – rząd pod kierownictwem premiera Józefa Cyrankiewicza.
Będący od 18 marca 1954 (po odwołanym tego dnia przez Radę Państwa Bolesławie Bierucie) prezesem Rady Ministrów Józef Cyrankiewicz 20 lutego 1957 zgłosił dymisję rządu, którą Sejm przyjął. Tego samego dnia (tzn. 20 lutego) Sejm powołał na stanowiska prezesa Rady Ministrów Józefa Cyrankiewicza i powierzył mu przedstawienie składu rządu. Tydzień później Sejm powołał rząd w zaproponowanym przez niego składzie. W skład rządu weszło 30 osób: prezes Rady Ministrów, 3 wiceprezesów, przewodniczący Komisji Planowania oraz 25 ministrów. W związku z planowaną reorganizacją struktury naczelnych organów administracji pięciu ministrów sprawowało po dwie teki. Dwa ministerstwa posiadały wakaty. Rząd istniał do 18 maja 1961, trzy dni wcześniej premier złożył dymisję swoją i całego gabinetu.

</doc>
<doc id="115000" url="https://pl.wikipedia.org/wiki?curid=115000" title="Nightfall in Middle-Earth">
Nightfall in Middle-Earth

Nightfall in Middle-Earth – album powermetalowego zespołu Blind Guardian, wydana w 1998, concept album.
Całość tekstów oparta jest na książce Silmarillion J.R.R. Tolkiena. Obok charakterystycznych dla tego zespołu utworów, zarówno ciężkich (np. The Curse of Fëanor) jak i lekkich (np. Nightfall) znalazły się krótkie przerywniki zawierające narrację (np. War of Wrath).
Lista utworów.
Dodatkowy utwór na edycji remasterowanej z 2007 roku:
Wersji japońskiej bonus tracki:

</doc>
<doc id="115001" url="https://pl.wikipedia.org/wiki?curid=115001" title="Rząd Felicjana Sławoja Składkowskiego">
Rząd Felicjana Sławoja Składkowskiego

Rząd Felicjana Sławoja Składkowskiego – gabinet pod kierownictwem premiera Felicjana Sławoja Składkowskiego, powołany 16 maja 1936 roku przez prezydenta RP Ignacego Mościckiego po dymisji rządu Mariana Zyndrama-Kościałkowskiego. Był efektem kompromisu politycznego prezydenta i Edwarda Rydza-Śmigłego. Siedmiu z jedenastu członków tego rządu było żołnierzami Legionów Polskich i członkami Polskiej Organizacji Wojskowej: Składkowski, Kaliński, Kasprzycki, Kwiatkowski, Poniatowski, Ulrych i Zyndram-Kościałkowski. 23 czerwca 1937, ze względu na trwający konflikt wawelski, Składkowski demonstracyjnie złożył dymisję swojego rządu, która nie została jednak przyjęta przez Prezydenta RP Ignacego Mościckiego.
Rząd ustąpił 30 września 1939 roku. Był to ostatni rząd II Rzeczypospolitej rezydujący w Warszawie.

</doc>
<doc id="115004" url="https://pl.wikipedia.org/wiki?curid=115004" title="Rząd Mariana Zyndrama-Kościałkowskiego">
Rząd Mariana Zyndrama-Kościałkowskiego

Rząd Mariana Zyndrama-Kościałkowskiego – gabinet pod kierownictwem premiera Mariana Zyndrama-Kościałkowskiego utworzony i zaprzysiężony 13 października 1935 przez prezydenta Ignacego Mościckiego po dymisji rządu Walerego Sławka. Rząd odwołany przez prezydenta 15 maja 1936.

</doc>
<doc id="115005" url="https://pl.wikipedia.org/wiki?curid=115005" title="Rząd Walerego Sławka">
Rząd Walerego Sławka



</doc>
<doc id="115006" url="https://pl.wikipedia.org/wiki?curid=115006" title="Battalions of Fear">
Battalions of Fear

Battalions of Fear – pierwszy album niemieckiego zespołu power metalowego Blind Guardian, wydany w 1988 roku. Charakteryzuje się on ciężkim brzmieniem i prostymi kompozycjami. Reedycja albumu z roku 2007 zawiera wszystkie utwory z pierwszego dema zespołu "Symphonies of Doom" jako materiał dodatkowy.
Pierwszą trasę koncertową związaną z promocją tej płyty muzycy uważają za wielką porażkę – w Ludwigshafen am Rhein na koncert przyszło jedynie 10 osób. Dopiero po jej zakończeniu zainteresowanie zespołem wzrosło ponad dziesięciokrotnie.

</doc>
<doc id="115007" url="https://pl.wikipedia.org/wiki?curid=115007" title="Trzeci rząd Walerego Sławka">
Trzeci rząd Walerego Sławka

Trzeci rząd Walerego Sławka – gabinet pod kierownictwem premiera Walerego Sławka utworzony 28 marca 1935 przez prezydenta Ignacego Mościckiego po dymisji rządu Leona Kozłowskiego. Rząd odwołany przez prezydenta 12 października 1935.

</doc>
<doc id="115009" url="https://pl.wikipedia.org/wiki?curid=115009" title="Rząd Józefa Cyrankiewicza">
Rząd Józefa Cyrankiewicza



</doc>
<doc id="115010" url="https://pl.wikipedia.org/wiki?curid=115010" title="Amadou Toumani Toure">
Amadou Toumani Toure



</doc>
<doc id="115019" url="https://pl.wikipedia.org/wiki?curid=115019" title="Johann Christoph Friedrich Bach">
Johann Christoph Friedrich Bach

Johann Christoph Friedrich Bach (ur. 21 czerwca 1732 w Lipsku, zm. 26 stycznia 1795 w Bückeburgu) – kompozytor niemiecki.
Dziewiąty syn Johanna Sebastiana Bacha; jego matką była Anna Magdalena, druga żona kompozytora. Johann Christoph Friedrich studiował najpierw prawo, potem muzykę.
Był nadwornym kapelmistrzem miasta Bückeburga dlatego znany też jest jako „Bach Bückeburski”. 
Komponował sonaty fortepianowe, motety, oratoria i kantaty, utwory kameralne i solowe. Najbardziej znaną kompozycją jest "Wskrzeszenia Łazarza" ("Die Auferweckung Lazarus") z 1773 roku.

</doc>
<doc id="115020" url="https://pl.wikipedia.org/wiki?curid=115020" title="Johann Christof Friedrich Bach">
Johann Christof Friedrich Bach



</doc>
<doc id="115021" url="https://pl.wikipedia.org/wiki?curid=115021" title="Stanisław Waltoś">
Stanisław Waltoś

Stanisław Marian Waltoś (ur. 9 lutego 1932 w Stanisławowie) – polski prawnik i nauczyciel akademicki, profesor nauk prawnych, teoretyk prawa, specjalista w zakresie historii prawa i postępowania karnego. Członek Polskiej Akademii Nauk i Polskiej Akademii Umiejętności, profesor zwyczajny Uniwersytetu Jagiellońskiego, wieloletni kierownik Zakładu Postępowania Karnego na Wydziale Prawa UJ, w latach 1977–2011 dyrektor Muzeum Uniwersytetu Jagiellońskiego.
W latach 90. ekspert m.in. Rady Europy. Uczestnik prac nad kodyfikacjami karnymi z 1997, inicjator wprowadzenia do polskiej procedury karnej instytucji świadka anonimowego i świadka koronnego. W latach 2004–2006 przewodniczący Komisji Kodyfikacyjnej Prawa Karnego, w latach 2009–2015 członek tej komisji. Autor około czterystu publikacji, w tym wznawianego kilkanaście razy podręcznika akademickiego "Proces karny: zarys systemu". Redaktor naczelny czasopism „Archivum Iuridicum Cracoviense” oraz „Opuscula Muzealia”, przewodniczący Rady Naukowej Zakładu Narodowego im. Ossolińskich.
Życiorys.
Rodzina i edukacja.
Urodził się w 1932 w Stanisławowie jako syn Elmy Cecylii z domu Buszyńskiej i Tadeusza Waltosia. Jego młodszy brat Jacek urodził się w 1938.
Ukończył szóstą klasę szkoły podstawowej w Jaśle. Od 1946 uczęszczał do I Liceum Ogólnokształcącym w Dębicy, w którym w 1950 zdał egzamin maturalny z wyróżnieniem. W okresie szkolnym należał do Związku Harcerstwa Polskiego, pełnił funkcję komendanta komendy powiatowej ZHP w Dębicy.
W 1954 ukończył studia prawnicze na Uniwersytecie Jagiellońskim. Jako swoich „wielkich mistrzów” wymienił Adama Vetulaniego, Mariana Cieślaka i Władysława Woltera.
Praca zawodowa i naukowa.
Po ukończeniu studiów został skierowany do pracy w Prokuraturze Wojewódzkiej w Krakowie, gdzie był zatrudniony kolejno w charakterze asesora, referendarza śledczego i podprokuratora. W 1956 objął stanowisko asystenta w Katedrze Postępowania Karnego na Uniwersytecie Jagiellońskim. Asystenturę zaproponował mu Marian Cieślak po tym, jak Stanisław Waltoś opublikował krytyczny artykuł dotyczący projektu kodeksu karnego, wzorowanego na kodeksie stalinowskim.
W 1962 uzyskał stopień naukowy doktora w oparciu o rozprawę zatytułowaną "Funkcje i formy aktu oskarżenia w procesie karnym", którą napisał pod kierunkiem Mariana Cieślaka i która została wyróżniona przez czasopismo „Państwo i Prawo”. W latach 1962–1964 był radcą w Prokuraturze Wojewódzkiej w Krakowie. W 1964 otrzymał stypendium habilitacyjne i zrezygnował z pracy w prokuraturze.
W 1968 został doktorem habilitowanym na podstawie pracy pt. "Model postępowania przygotowawczego na tle prawnoporównawczym". W 1974 został kierownikiem Zakładu Postępowania Karnego na Wydziale Prawa UJ. Tytuł profesora nadzwyczajnego uzyskał w 1979, a profesora zwyczajnego w 1987. W 2002 przeszedł na emeryturę, pozostając wykładowcą Wyższej Szkoły Informatyki i Zarządzania w Rzeszowie.
Opublikował jako autor, współautor i redaktor około czterysta prac naukowych, głównie z zakresu postępowania karnego, m.in. kilkanaście razy wznawiany i aktualizowany podręcznik akademicki "Proces karny: zarys systemu". Jego dorobek naukowy (według stanu na marzec 2022) to m.in. 12 monografii, 10 podręczników akademickich, 20 redakcji naukowych, ponad 50 artykułów w językach obcych, kilkadziesiąt glos i recenzji, a także blisko 70 publikacji z zakresu historii kultury i około 40 innych prac o charakterze popularyzatorskim. Wśród jego zainteresowań badawczych na przestrzeni lat były: zasady procesowe, organizacja prokuratury, model postępowania przygotowawczego, zagadnienia dowodowe (w tym instytucja świadka koronnego i świadka incognito), anglosaska zasada owoców zatrutego drzewa, a także różne aspekty dotyczące przebiegu procesu sądowego, takie jak konsensualizm, analiza uprawnień uczestników postępowania na tle standardu konstytucyjnego, prawo prasowe, postępowania szczególne, kwestie konwalidacji czynności procesowych, pragmatyzm i antypragmatyzm w procesie karnym, obstrukcja procesowa, czyli nadużywania prawa, przewlekłość postępowania.
Współpracował przy publikacjach m.in. z Kazimierzem Buchałą, Marianem Cieślakiem, Andrzejem Markiem. We wrześniu 2004 za książkę "Na tropach doktora Fausta i inne szkice" otrzymał nagrodę Krakowska Książka Miesiąca.
Był promotorem trzystu siedemdziesięciu prac magisterskich i siedemnastu rozpraw doktorskich. Wśród jego uczniów był szereg późniejszych specjalistów prawa i postępowania karnego: m.in. Barbara Nita-Światłowska, Andrzej Światłowski, Dobrosława Szumiło-Kulczyka i Antoni Bojańczyk.
Został członkiem korespondentem (2002), a następnie członkiem rzeczywistym Polskiej Akademii Nauk (2007). W 1996 został członkiem korespondentem, a w 2008 członkiem czynnym Polskiej Akademii Umiejętności (2008). W 2001 został wybrany członkiem korespondentem Nordrhein-Westfälische Akademie der Wissenschaften und der Künste. Był wiceprzewodniczącym (1992–2002) i przewodniczącym (2003–2007) Komitetu Nauk Prawnych PAN, wiceprzewodniczącym Komitetu „Polska w Zjednoczonej Europie” przy Prezydium PAN (2002–2006), członkiem Prezydium Oddziału PAN w Krakowie (2002–2010). W latach 2006–2011 zasiadał w Prezydium PAN. Został członkiem Komitetu Nauk Prawnych PAN również na kadencję 2020–2023.
W latach 1985–2002 był redaktorem naczelnym „Archivum Iuridicum Cracoviense”. W latach 1985–2002 był redaktorem naczelnym „Opuscula Muzealia”, ponownie funkcję tę objął w 2006. Został też członkiem komitetu redakcyjnego „Czasopisma Prawno-Historycznego”.
Działalność społeczna i publiczna.
Od 1977 do 2011 pełnił funkcję dyrektora Muzeum Uniwersytetu Jagiellońskiego Collegium Maius. Na tym stanowisku zastąpił twórcę tej placówki – Karola Estreichera. Został wiceprzewodniczącym prezydium Polskiego Komitetu Narodowego Międzynarodowej Rady Muzeów (ICOM). W latach 2004–2014 był przewodniczącym Stałej Konferencji Dyrektorów Muzeów Krakowskich. Został członkiem Prezydium Społecznego Komitetu Odnowy Zabytków Krakowa, a w 2006 przewodniczącym Rady Naukowej Zakładu Narodowego im. Ossolińskich.
W latach 80. uczestniczył w pracach związanego z demokratyczną opozycją Centrum Obywatelskich Inicjatyw Ustawodawczych Solidarności. Jak sam wspominał, w 1990 otrzymał propozycję wejścia w skład Sądu Najwyższego, gdzie miał objąć funkcję prezesa SN kierującego Izbą Karną. Po namyśle odmówił, rekomendując do Sądu Najwyższego swojego ucznia Zbigniewa Dodę, który od 1996 kierował Izbą Karną SN.
W latach 1994–1997 był przewodniczącym Rady Fundacji dla Uniwersytetu Jagiellońskiego. W latach 1992–1997 był ekspertem Rady Europy, a w 1994 ekspertem rządu Republiki Łotewskiej. W latach 1987–1995 był członkiem Komisji ds. Reformy Prawa Karnego. W latach 1995–2004 był sekretarzem generalnym polskiej grupy "Association Internationale de Droit Pénal", a w latach 1999–2003 przewodniczącym "Association internationale des sciences juridiques".
Uczestniczył w pracach nad kodyfikacjami karnymi z 1997, był inicjatorem wprowadzenia do polskiej procedury karnej instytucji świadka anonimowego i świadka koronnego. W latach 2000–2002 był członkiem Rady Legislacyjnej działającej przy prezesie Rady Ministrów. Od 2004 przewodniczył Komisji Kodyfikacyjnej Prawa Karnego, lecz 30 stycznia 2006 ostatecznie został odwołany ze stanowiska przewodniczącego i członka Komisji Kodyfikacyjnej Prawa Karnego przez prezesa Rady Ministrów na wniosek ministra sprawiedliwości Zbigniewa Ziobry. Ponownie powołany na członka komisji kolejnej kadencji w 2009 i podobnie jak cała komisja został odwołany 11 stycznia 2016.
W 2015 został członkiem honorowego komitetu poparcia Bronisława Komorowskiego przed wyborami prezydenckimi. Krytykował reformy sądowe wprowadzane po 2015 w Polsce przez Prawo i Sprawiedliwość, przede wszystkim reformę kodeksu karnego. W wywiadzie udzielonym w 2017 stwierdził, że jako prawnik życzyłby sobie „przywrócenia niezawisłego i rzetelnie funkcjonującego Trybunału Konstytucyjnego (...), autentycznej niezawisłości sędziów (...). Władza wykonawcza dąży bowiem do zapewnienia sobie wpływu na władzę sądowniczą poprzez dobór sędziów (...).” Dodał, że życzyłby sobie również „niezależności prokuratorów (...)”.
W kwietniu 2017 w Wyższej Szkole Informatyki i Zarządzania w Rzeszowie się odbyło się spotkanie jubileuszowe z okazji osiemdziesiątych piątych urodzin Stanisława Waltosia. W maju 2022 na Uniwersytecie Jagiellońskim odbyły się uroczystości z okazji jego dziewięćdziesiątych urodzin, w trakcie których laudację na jego cześć wygłosił Stanisław Zabłocki, sędzia Sądu Najwyższego w stanie spoczynku. W 2022 nakładem wydawnictwa Wolters Kluwer Polska została wydana publikacja "W pogoni za rzetelnym procesem karnym: księga dedykowana Profesorowi Stanisławowi Waltosiowi" pod redakcją Dobrosławy Szumiło-Kulczyckiej.

</doc>
<doc id="115022" url="https://pl.wikipedia.org/wiki?curid=115022" title="Fiłofiej z Pskowa">
Fiłofiej z Pskowa



</doc>
<doc id="115023" url="https://pl.wikipedia.org/wiki?curid=115023" title="NLP">
NLP



</doc>
<doc id="115024" url="https://pl.wikipedia.org/wiki?curid=115024" title="Junkier (Imperium Rosyjskie)">
Junkier (Imperium Rosyjskie)

Junkier – w Rosji carskiej – podoficer-szlachcic, który po dwóch latach służby mógł być mianowany oficerem. Za cara Aleksandra I powstały szkoły wojskowe, których słuchacze nosili stopień junkra, a do których przyjmowano kandydatów bez względu na pochodzenie. W Polsce odpowiednikiem tego stopnia jest stopień podchorążego.

</doc>
<doc id="115028" url="https://pl.wikipedia.org/wiki?curid=115028" title="Świeca (jednostka)">
Świeca (jednostka)

Świeca – dawna pozaukładowa jednostka natężenia światła. Pierwotnie została zdefiniowana jako natężenie światła świecy o masie 1/6 funta z wosku ze spermacetu, palącej się z szybkością 120 granów na godzinę. W 1921 roku definicja została oparta na świetle żarówki.
W SI zastąpiona przez kandelę. Świeca równa jest 1,018 kandeli.

</doc>
<doc id="115029" url="https://pl.wikipedia.org/wiki?curid=115029" title="Wilhelm Friedemann Bach">
Wilhelm Friedemann Bach

Wilhelm Friedemann Bach (ur. 22 listopada 1710 w Weimarze, zm. 1 lipca 1784 w Berlinie) – kompozytor niemiecki.
Życiorys.
Najstarszy syn Jana Sebastiana Bacha i jego pierwszej żony Marii Barbary. Uczył się u swojego ojca.
Mieszkał w Dreźnie i w Halle i z tego powodu znany też jest jako „Bach drezdeński” lub „Bach hallski”. Uważany przez ojca za najzdolniejszego. W przeciwieństwie do innych członków rodziny wiódł próżniacze i pełne przygód życie, a jego kariera była ciągiem niewykorzystanych możliwości.
W 1733 został mianowany organistą kościoła św. Zofii w Dreźnie, a w 1747 został dyrektorem muzycznym i organistą w "Liebfrauenkirche" w Halle (Saale). Z ostatniego stanowiska musiał zrezygnować w 1764 i odtąd, mimo że podziwiano jego grę na organach, nie mógł znaleźć stałego zajęcia i tułał się aż do śmierci w 1784.
Zmarł w Berlinie, niedoceniany przez współczesnych.
Twórczość.
Wśród jego kompozycji, z których niewiele zostało wydrukowanych, znajdują się kantaty kościelne i utwory instrumentalne, z których najbardziej nowatorskie są sonaty, polonezy i fantazje na fortepian oraz sekstet na smyczki, klarnet i rogi.
Wilhelm Friedemann Bach jest przedstawicielem sentymentalizmu w muzyce (niem. "empfindsamer Stil"), w jego muzyce współistnieją zarówno elementy nowego stylu galant, jak i odchodzącego już w przeszłość baroku. Zaliczany jest też do głównych reprezentantów stylu Sturm und Drang.
Prawdopodobnie z jego winy zaginęło wiele kompozycji Jana Sebastiana. Po śmierci ojca spuściznę po nim rozdzielili między siebie dwaj najstarsi synowie. Do naszych czasów dochowała się tylko część, która przypadła Carlowi Philipowi Emanuelowi.
Wybrana literatura.
Publikacje w języku angielskim

</doc>
<doc id="115030" url="https://pl.wikipedia.org/wiki?curid=115030" title="Aleksander Hall">
Aleksander Hall

Aleksander Jan Hall (ur. 20 maja 1953 w Gdańsku) – polski polityk i historyk, doktor habilitowany nauk humanistycznych, nauczyciel akademicki. Działacz opozycji w PRL, współzałożyciel Ruchu Młodej Polski, minister w rządzie Tadeusza Mazowieckiego, poseł na Sejm I i III kadencji. Kawaler Orderu Orła Białego. Mąż Katarzyny Hall.
Życiorys.
Wykształcenie i praca zawodowa.
Ukończył I Liceum Ogólnokształcące im. Mikołaja Kopernika w Gdańsku, a w 1977 studia na Wydziale Humanistycznym Uniwersytetu Gdańskiego. Od 1996 uczył historii w gdańskim Liceum Autonomicznym. Od 2002 jest pracownikiem naukowym Wyższej Szkoły Informatyki i Zarządzania w Rzeszowie, na której objął stanowisko profesora. W 2004 obronił pracę doktorską w Instytucie Historii Polskiej Akademii Nauk na temat życia i myśli Charles’a de Gaulle’a. W 2010 został doktorem habilitowanym na podstawie pracy "Historia prawicy francuskiej (1981–2007)" obronionej w Instytucie Studiów Politycznych PAN.
Działalność polityczna.
Od 1977 uczestniczył w Ruchu Obrony Praw Człowieka i Obywatela, w trakcie rozłamu w tej organizacji poparł Leszka Moczulskiego. Po rocznym okresie działania w Zespole Inicjatywy Obywatelskiej założył i kierował opozycyjnym Ruchem Młodej Polski, do 1981 redagował pismo „Bratniak”. Jego ówczesną narzeczoną była Matylda Sobieska, tajny współpracownik Służby Bezpieczeństwa PRL o kryptonimie „Andrzej”.
W Sierpniu 1980 uczestniczył w strajku w Stoczni Gdańskiej. 27 września 1981 był wśród sygnatariuszy deklaracji założycielskiej Klubów Służby Niepodległości, pełnił funkcję doradcy Lecha Wałęsy. Po wprowadzeniu stanu wojennego do 1984 ukrywał się, zasiadał w niejawnych władzach „Solidarności”, redagował do 1989 czasopisma podziemne. Współpracował z „Tygodnikiem Powszechnym”.
W 1989 brał udział w obradach plenarnych Okrągłego Stołu. W tym samym roku nie wziął udziału w wyborach do Sejmu kontraktowego. W rządzie Tadeusza Mazowieckiego został ministrem ds. współpracy z organizacjami politycznymi i stowarzyszeniami. Przewodniczył Forum Prawicy Demokratycznej (1990–1991), działał następnie jako wiceprzewodniczący Unii Demokratycznej (1991–1992), przewodniczący Partii Konserwatywnej (1992–1997), był współtwórcą Stronnictwa Konserwatywno-Ludowego.
Sprawował mandat posła na Sejm w latach 1991–1993 (z ramienia Unii Demokratycznej) i 1997–2001 (z ramienia Akcji Wyborczej Solidarność). Po porażce w wyborach parlamentarnych w 2001 z listy Platformy Obywatelskiej zrezygnował z czynnego udziału w polityce, skupiając się na pracy naukowej. W 2004 odmówił przyjęcia mandatu poselskiego przynależnego mu po wybranym do Parlamentu Europejskiego pośle PO. W kolejnych latach był m.in. członkiem komitetów honorowych kandydatów PO na urząd prezydenta Gdańska (Pawła Adamowicza) i na urząd prezydenta RP (Bronisława Komorowskiego) w 2010 oraz w 2015. W 2020 zaangażował się w kampanię kandydata na prezydenta RP Władysława Kosiniaka-Kamysza z PSL i Koalicji Polskiej.
W 2011 został członkiem Kapituły Orderu Orła Białego. W listopadzie 2015 w proteście przeciwko decyzji prezydenta RP Andrzeja Dudy o ułaskawieniu Mariusza Kamińskiego zrezygnował z członkostwa w tej kapitule. Wszedł w skład Komitetu Wspierania Muzeum Historii Żydów Polskich Polin w Warszawie.
Życie prywatne.
Syn Jana i Janiny Hallów. W 1996 ożenił się z Katarzyną Knoch-Trybą, w latach 2007–2011 minister edukacji narodowej.

</doc>
<doc id="115032" url="https://pl.wikipedia.org/wiki?curid=115032" title="Mopti">
Mopti

Mopti – miasto w środkowym Mali, ośrodek administracyjny regionu Mopti, u ujścia rzeki Bani do Nigru, na 3 wyspach połączonych groblami. Największy port na Nigrze. Według szacunku z roku 2005 miasto liczy 108 700 mieszkańców. 
Ważny ośrodek handlowy regionu rolniczego – uprawy ryżu, bawełny oraz rybołówstwo. Lotnisko międzynarodowe "Mopti Airport" (MZI). 
Miasto zwane jest "Wenecją Mali".
Atrakcje.
Mopti jest turystyczną stolicą Mali oraz wygodnym punktem startowym do największych atrakcji kraju – Timbuktu, Dżenne i Kraju Dogonów.

</doc>
<doc id="115033" url="https://pl.wikipedia.org/wiki?curid=115033" title="Macierz jądrowa">
Macierz jądrowa

Macierz jądrowa, macierz jądra komórkowego, nukleoszkielet, szkielet jądrowy – sieć włókien białkowych tworzących wewnętrzny szkielet jądra komórkowego, odpowiedzialny za utrzymanie struktury przestrzennej chromatyny. Do macierzy jądrowej należą pozachromatynowe struktury pozostałe po trawieniu jądra komórkowego buforami o wysokiej sile jonowej oraz niejonowymi detergentami i nukleazami.
Skład macierzy jądrowej.
Strukturę macierzy jądrowej tworzą następujące elementy:
Około 98% macierzy jądrowej stanowią białka. Reszta to kwasy nukleinowe oraz fosfolipidy. Białka macierzy jądrowej stanowią mniej niż 10% całkowitych białek jądrowych. Skład chemiczny macierzy jądrowej nie jest do końca poznany, ale zidentyfikowano w jej obrębie, między innymi, matryny, laminy, białka Ag-NOR, aktynę, rybonukleoproteiny jądrowe, polimerazę α, topoizomerazę oraz kinazę jądrową zależną od kalmoduliny i jonów wapnia.
Funkcje.
Niewątpliwe jest, że do funkcji macierzy jądrowej należy utrzymywanie wewnętrznej architektury jądra komórkowego. Funkcjami hipotetycznymi są:

</doc>
<doc id="115038" url="https://pl.wikipedia.org/wiki?curid=115038" title="Bolesław Drobner">
Bolesław Drobner

Bolesław Drobner, ps. „Jan Okoński”, „Doktor”, „Jan Dębczak” (ur. 28 czerwca 1883 w Krakowie, zm. 31 marca 1968 tamże) – polski działacz socjalistyczny, doktor chemii, kierownik Resortu Pracy, Opieki Społecznej i Zdrowia PKWN (1944), pierwszy powojenny prezydent Wrocławia (1945).
Życiorys.
Syn Romana i Anny z Fieschlerów. Urodził się w spolonizowanej rodzinie żydowskiej. Jego dziadek był uczestnikiem powstania listopadowego, zaś rodzice – powstańcami styczniowymi, ojciec jako drukarz składał tajne druki Rządu Narodowego, organizował przewóz powstańców, broni i żywności z Galicji do Królestwa Kongresowego, był aresztowany i skazany przez władze carskie na wieloletnie więzienie. Matka była powstańczą sanitariuszką.
Po ukończeniu III Gimnazjum im. Jana Sobieskiego w Krakowie studiował na politechnikach w Berlinie, we Lwowie i w Zurychu, wreszcie na uniwersytecie we Fryburgu, gdzie 13 stycznia 1906 obronił rozprawę doktorską z chemii. W latach 1898–1919 działał w Polskiej Partii Socjalno-Demokratycznej Galicji i Śląska Cieszyńskiego. Od 1903 do 1905 należał jednocześnie do Socjaldemokratycznej Partii Szwajcarii.
Po wybuchu I wojny światowej w sierpniu 1914 wstąpił do Legionów Polskich, w 1915 przeszedł do armii austriackiej, w której służył do końca wojny. W latach 1919–1922 członek Polskiej Partii Socjalistycznej. W 1922 współzałożyciel i jeden z przywódców Partii Niezależnych Socjalistów (od 1924 Niezależnej Socjalistycznej Partii Pracy). W latach 1923–1928 zasiadał w egzekutywie Socjalistycznej Międzynarodówki Robotniczej. W latach 1928–1936 ponownie działał w PPS, był członkiem jej Rady Naczelnej. Opowiadał się za współpracą z Komunistyczną Partią Polski. W latach 1933–1938 członek Rady Miejskiej Krakowa z Socjalistycznej Listy Robotniczej. W 1936 za wyjazd do Związku Radzieckiego bez zgody władz PPS, usunięty z partii.
21 marca 1938 przed sądem okręgowym w Krakowie rozpoczął się proces Bolesława Drobnera oskarżonego o działalność komunistyczną. 1 kwietnia 1938 sąd skazał go na karę 3 lat pozbawienia wolności (z zaliczeniem dotychczasowego pobytu w areszcie) oraz na utratę praw na 3 lata.
Po najeździe radzieckim na Polskę 17 września 1939, po krótkim okresie zarządzania kopalnią soli potasowych w Kałuszu, w czerwcu 1940 aresztowany przez NKWD i wywieziony w głąb Związku Radzieckiego. W 1943 uwolniony, został członkiem Zarządu Głównego Związku Patriotów Polskich, a 21 lipca 1944 wszedł w skład Polskiego Komitetu Wyzwolenia Narodowego jako kierownik resortu pracy, opieki społecznej i zdrowia. W 1945 (od marca do czerwca) pierwszy polski prezydent Wrocławia (powołany 14 marca, jeszcze przed wkroczeniem Armii Czerwonej do miasta, urzędowanie mógł praktycznie rozpocząć dopiero po kapitulacji "Festung Breslau", w maju). Współorganizator polskiej administracji. Opowiadał się za przekształceniem Wrocławia w miasto wydzielone. Chciał stworzyć system gospodarczy eliminujący obieg pieniędzy (tzw. "republika drobnerowska"). Na początku czerwca 1945 zaprotestował wobec miejscowego dowódcy Armii Czerwonej przeciw utrudnianiu starań o normalizację życia przybywających do miasta Polaków. Radziecki generał pobił go i wyrzucił ze swego biura, a gdy Bolesław Drobner odwołał się do Bolesława Bieruta, ten kazał mu natychmiast opuścić Wrocław.
Od września 1944 do lutego 1945 był przewodniczącym, a od lipca 1945 do grudnia 1947 wiceprzewodniczącym Rady Naczelnej „lubelskiej” PPS. Od stycznia 1945 do kwietnia 1948 pełnił funkcję przewodniczącego Wojewódzkiego Komitetu PPS w Krakowie. W partii opowiadał się za równorzędnością pozycji PPS wobec Polskiej Partii Robotniczej i wolną rywalizacją polityczną obu partii. Przeciwnik scalenia PPS z PPR, 30 kwietnia 1948 w ramach czystki poprzedzającej scalenie obu partii usunięty z funkcji przewodniczącego Wojewódzkiego Komitetu PPS w Krakowie, 22 września 1948 usunięty z Rady Naczelnej PPS wraz z 10 innymi jej członkami (w tym Henrykiem Wachowiczem). Na początku października 1948, gdy dowiedział się od Zenona Kliszki o planach uchylenia immunitetu poselskiego i aresztowania Stanisława Mikołajczyka, poinformował o tym posła PSL Franciszka Wójcickiego, czym umożliwił ucieczkę byłego premiera z kraju. W październiku 1948, po odmowie złożenia tzw. "samokrytyki", został wykluczony z PPS. Zezwolono mu w grudniu tegoż roku na wstąpienie do Polskiej Zjednoczonej Partii Robotniczej, był jednak całkowicie zmarginalizowany politycznie, choć zachował mandat posła na Sejm. Po wydarzeniach "polskiego października" i powrocie do władzy Władysława Gomułki, od października 1956 do lutego 1957 był p.o. I sekretarza Komitetu Wojewódzkiego PZPR w Krakowie. W 1954 uczestniczył w II Zjeździe partii, był też delegatem na jej III i IV Zjazd w 1959 i 1964.
Od 1944 poseł kolejno do Krajowej Rady Narodowej, na Sejm Ustawodawczy oraz na Sejm PRL I, II, III i IV kadencji; w II, III i IV kadencji Sejmu pełnił funkcję marszałka seniora (1957, 1961, 1965).
Dwukrotnie odznaczony Orderem Sztandaru Pracy I klasy (w tym w 1953). Ponadto nadano mu Krzyż Wielki i Krzyż Komandorski z Gwiazdą Orderu Odrodzenia Polski. W 1955 otrzymał Medal 10-lecia Polski Ludowej, a w 1966 Odznakę 1000-lecia Państwa Polskiego (1966).
Wspierał rozwój kulturalny Krakowa. Z jego inicjatywy powstał Społeczny Fundusz Ochrony Zabytków Krakowa i Krakowski Dom Kultury. Muzeum Etnograficzne otrzymało nową siedzibę, wzniesiono nowy pawilon wystawowy dla Biura Wystaw Artystycznych. Zaprzyjaźniony z Piwnicą pod Baranami, pomógł w jej otwarciu i pierwszych latach działania.
Z małżeństwa z Lubą z domu Hirszowicz (1884–1965) miał syna Mieczysława (1912–1986), profesora sztuk muzycznych. Pochowany jest w Alei Zasłużonych Cmentarza Rakowickiego (kwatera LXVII-płd. 2-1).
Upamiętnienie.
Do 1991 jego imieniem nazwany był jeden z bulwarów wiślanych Krakowa. Jego imieniem nazwano także ulicę w śródmieściu Wrocławia.
Do 2018 Szkoła Podstawowa nr 18 we Wrocławiu nosiła jego imię, lecz decyzją Rady Miejskiej Wrocławia, uchylono nadanie imienia. Decyzja została podjęta po burzliwej dyskusji. Uzasadnieniem wniosku o odebranie patronatu było odwołanie się do socjalistycznej przeszłości Bolesława Drobnera. Decyzja rady nie pociągnęła za sobą konsekwencji w postaci wniosków o zmianie nazwy wrocławskiej ulicy na Śródmieściu. Był też patronem ulicy w Bydgoszczy, w dzielnicy Fordon, na osiedlu Szybowników. W połowie lat 90. XX wieku nazwa ulicy zmieniona została na ul. Rzeźniackiego.

</doc>
<doc id="115040" url="https://pl.wikipedia.org/wiki?curid=115040" title="Art Nouveau">
Art Nouveau



</doc>
<doc id="115041" url="https://pl.wikipedia.org/wiki?curid=115041" title="Docent">
Docent

Docent ( od „uczący”) – stanowisko w szkołach wyższych i instytutach naukowych dla pracowników dydaktycznych.
W Polsce.
W okresie Polski przedwojennej oraz w Polsce Ludowej do 1987 roku docentura była stanowiskiem pośrednim pomiędzy adiunktem a profesorem nadzwyczajnym. Z wyjątkiem lat 1965–1969 tytuł ten przyznawany był osobom posiadającym stopień doktora habilitowanego. Po wydarzeniach marcowych 1968 władze polityczne PRL uznały, że trzeba do uczelni wprowadzić nowe osoby jako pracowników naukowych. Z powodu tych okoliczności znaczną liczbę doktorów piastujących stanowiska adiunktów mianowano docentami – nazywano ich pogardliwie marcowymi docentami.
Od 1 października 2005 roku stanowisko docenta na uczelniach było uregulowane ustawą "Prawo o szkolnictwie wyższym" z 27 lipca 2005 r. Ustawa ta w art. 110 ust. 4 dopuszczała (w drodze odpowiedniego zapisu w statutach poszczególnych uczelni) wprowadzenia fakultatywnego stanowiska docenta w grupie pracowników dydaktycznych danej uczelni. Osoba taka powinna posiadać stopień doktora, a jej prawa i obowiązki są podobne jak na stanowisku starszego wykładowcy. W uczelniach morskich na stanowisku docenta mogła być zatrudniona osoba posiadająca tylko stopień naukowy doktora oraz najwyższy stopień morski (art. 114 ust. 8). Od 1 października 2011 roku możliwość zatrudniania na stanowisku docenta została zlikwidowana.
W instytutach PAN stanowisko docenta zostało wprowadzone dla pracowników naukowo-badawczych ustawą o PAN w 1960 roku i utrzymane dla pracowników naukowych instytutów PAN w latach 1997–2010. W roku 2010 stanowisko docenta w instytutach badawczych (w tym instytutach PAN) zostało zmienione na stanowisko profesora nadzwyczajnego.
Docentem tytułowano zwyczajowo doktorów habilitowanych, a obecnie pracowników naukowych posiadających ten stopień, w okresie przed uzyskaniem stanowiska profesora nadzwyczajnego (lub tytułu profesora) grzecznościowo tytułuje się profesorem.
W innych krajach.
W innych systemach prawnych osoba posiadająca habilitację uzyskiwała zwykle stanowisko docenta formalnie wskazujące, że w przyszłości może uzyskać stanowisko, tytuł i pełnić funkcję profesora akademickiego. W Prusach stanowisko "Privatdozent" – „docenta prywatnego”, wprowadzone po reformie uniwersytetów niemieckich w początkach XIX w. oznaczało, że osoba ta miała prawo wykładania na danym fakultecie, ale w odróżnieniu od profesora utrzymywana była ze składek studentów, a nie z funduszy uczelni.
W byłym ZSRR i aktualnie w Rosji docent to także najniższy z czterech tytułów naukowych. Kolejne tytuły to: profesor, członek korespondent, akademik.
W Szwecji tytuł docenta ("docent", dawniej: "oavlönad docent") nie jest stanowiskiem, lecz przyznawany jest na całe życie jako najwyższy stopień naukowy. Jego otrzymanie wymaga międzynarodowej reputacji badawczej i dorobku po doktoracie, sprawdzanych przez komisję kwalifikacyjną.

</doc>
<doc id="115044" url="https://pl.wikipedia.org/wiki?curid=115044" title="Mbabane">
Mbabane

Mbabane – stolica i drugie co do wielkości miasto Eswatini, położone w zachodniej części kraju.
Mbabane jest ważnym ośrodkiem politycznym i handlowym kraju.
Historia.
Miasto założone zostało na przełomie XVII i XVIII wieku jako siedziba króla. Od 1968 roku jest stolicą niepodległego państwa.

</doc>
<doc id="115047" url="https://pl.wikipedia.org/wiki?curid=115047" title="Ałła Pugaczowa">
Ałła Pugaczowa

Ałła Borisowna Pugaczowa (; ur. 15 kwietnia 1949 w Moskwie) – radziecka i rosyjska piosenkarka, kompozytorka, aktorka, autorka tekstów, reżyserka i producentka muzyczna. Ludowy Artysta ZSRR, Zasłużony Artysta Federacji Rosyjskiej, laureatka Państwowej Nagrody Federacji Rosyjskiej.
Uznawana za ikonę rosyjskiej piosenki i jedną z najpopularniejszych artystek radzieckich i rosyjskich XX wieku.
Dysponuje głosem o rozpiętości ponad trzech oktaw (sopran–kontralt) i charakterystycznej barwie z chrypką. Wykształciła swoisty styl interpretacji, z pogranicza piosenki aktorskiej i rockowej, prezentowany w ramach konceptualnych widowisk estradowych: teatru piosenki.
Życiorys.
Wczesne lata.
Ukończyła studia na wydziale dyrygentury chóralnej Szkoły Muzycznej im. M. Ippolitowa-Iwanowa w Moskwie oraz na wydziale reżyserii estradowej Państwowego Instytutu Sztuki Teatralnej im. A. Łunaczarskiego w Moskwie (1981).
Kariera.
W 1975 roku otrzymała Grand Prix Międzynarodowego Festiwalu Piosenki „Złoty Orfeusz” w Słonecznym Brzegu za interpretację piosenki „Arlekino”. Wygrana prestiżowego socjalistycznego festiwalu umożliwiała wydanie płyty w radzieckiej wytwórni płytowej Miełodija, mającej wówczas monopol. Wydany w 1975 roku winylowy krążek z trzema nagranymi przez Pugaczową piosenkami stał się sensacją w ZSRR. Jaskrawa odmienność stylu wykonawczego Pugaczowej wobec dotychczasowych standardów radzieckiej estrady wywołała niesłychany rezonans wśród publiczności. Utwór „Arlekino” stał się radiowym przebojem, piosenkarka zaczęła regularnie pojawiać się telewizji. Wydany w tym czasie singel „Ałła Pugaczowa” sprzedano w nakładzie ponad 15 mln.
W 1978 roku z piosenką „Wsio mogut koroli” zdobyła Grand Prix 2. Festiwalu Interwizji w Sopocie. Jednocześnie zbierała pochwały za główną rolę w filmie muz. "Żenszczina, kotoraja pojot" (reż. A. Orłow), do którego skomponowała muzykę i kilka piosenek.
Od początku lat 80. stała się w ZSRR obiektem swoistego kultu. Poświęciła się wówczas także pracy kompozytorskiej, tworząc wiele popularnych piosenek, zwłaszcza we współpracy z poetą Ilją Rieznikiem. Od 1985 zwróciła się ku muzyce rockowej.
W 1997 roku reprezentowała Rosję z utworem „Primadonna” w 42. Konkursie Piosenki Eurowizji w Dublinie.
W 1998 roku zaprezentowała jubileuszowy program "Izbrannoje". Występowała z koncertami w większości krajów europejskich, także w USA, Izraelu i Indiach.
Jest m.in. laureatką przyznawanego przez International Biographical Centre w Cambridge imiennego medalu 2000 Outstanding Musicians, nagród w plebiscytach popularności. Szacuje się, że płyty Pugaczowej osiągnęły na całym świecie łączny nakład 250 mln egzemplarzy co stawia ją w gronie liderów światowego show-biznesu zaraz po The Beatles, grupie ABBA i Elvisie Presleyu.
Została odznaczona m.in. Orderem Zasług dla Ojczyzny II i III klasy oraz azerbejdżańskim Orderem Przyjaźni.
Od 2011 roku jest przewodniczącą jury w programie "Faktor A", będącym rosyjską wersją formatu "The X Factor". Nazwa rosyjskiej wersji została specjalnie zmieniona na cześć Pugaczowej.
17 kwietnia 2019 odbył się jubileuszowy koncert Ałły Pugaczowej „Алла Пугачева. P. S.” na Kremlu w Moskwie, z okazji 70. urodzin piosenkarki. Podobny jubileuszowy koncert odbył się 2 listopada 2019 w Mińsku. Podczas niego Pugaczowa otrzymała białoruski Order Przyjaźni Narodów.
Życie prywatne.
Jest czterokrotnie rozwiedziona. Jej mężami byli: Mykołas Orbakas (1969–1973), Aleksandr Stefanowicz (1976–1980), Jewgienij Bołdin (1985–1993) i Filipp Kirkorow (1994–2005). Obecnie związana jest z o 27 lat młodszym aktorem i piosenkarzem, Maksimem Gałkinem. Para pobrała się 23 grudnia 2011 roku. Ma trójkę dzieci, córkę Kristinę Orbakaitė (ur. 1971; ze związku z Orbakasem) oraz bliźnięta – Jelizawietę i Garriego (ur. 2013), które urodziła surogatka.
Należy do najbogatszych Rosjan, pod swoim nazwiskiem produkuje perfumy, buty i odzież. Znana jest również z poddawania się licznym operacjom plastycznym.
28. dnia inwazji Rosji na Ukrainę w 2022 r. opuściła Rosję i wyjechała do Izraela. Według mediów, na decyzję o wyjeździe mogły mieć wpływ obawy artystki po krytyce polityki Władimira Putina w sprawie działań na Ukrainie, jakie formułował jej mąż, Maksim Gałkin. Gałkin ma korzenie żydowskie, co według prawa Izraela uprawnia ją do ubiegania się o obywatelstwo tego kraju. Pod koniec sierpnia 2022 wróciła do Rosji.
Od 2022 posiada obywatelstwo Izraela. 

</doc>
<doc id="115051" url="https://pl.wikipedia.org/wiki?curid=115051" title="Wrzesień 2003">
Wrzesień 2003



</doc>
<doc id="115055" url="https://pl.wikipedia.org/wiki?curid=115055" title="Czerwony (ujednoznacznienie)">
Czerwony (ujednoznacznienie)



</doc>
<doc id="115058" url="https://pl.wikipedia.org/wiki?curid=115058" title="Brian Joubert">
Brian Joubert

Brian Joubert (ur. 20 września 1984 w Poitiers) – francuski łyżwiarz figurowy, startujący w konkurencji solistów. Uczestnik igrzysk olimpijskich (2002, 2006, 2010, 2014), mistrz świata (2007), trzykrotny mistrz Europy (2004, 2007, 2009), zwycięzca finału Grand Prix (2006) oraz 8-krotny mistrz Francji. Zakończył karierę amatorską 14 lutego 2014 roku i rozpoczął karierę trenera łyżwiarskiego.
Życie prywatne.
Brian Joubert, syn Jean-Michela i Raymonde Joubert, urodził się w Poitiers w 1984 roku. Poważnie zachorował mając 11 miesięcy. Lekarze byli zmuszeni usunąć mu nerkę. Łyżwiarstwo figurowe zaczął trenować pod wpływem sióstr w wieku 4 lat. Próbował zająć się hokejem na lodzie, ale mając 6 lat stwierdził, że woli skakać. W pierwszych zawodach wziął udział mając 5 lat.
W 2004 roku było głośno o jego związku z miss Francji Laetitią Bléger. Modelka w jednym z wywiadów oświadczyła, że Joubert spotykał się z nią, żeby ukryć, że jest homoseksualistą. Łyżwiarz wniósł oskarżenie do sądu. Zgodnie z wyrokiem Bléger i magazyn wypłacili mu odszkodowanie w wysokości 17 tysięcy euro.
W latach 2005-2009 spotykał się z mistrzynią Włoch Valentiną Marchei. Pojawiały się plany wspólnego występu na Zimowych Igrzyskach Olimpijskich 2010 w Vancouver. Para zdecydowała się na rozstanie w styczniu 2009, najprawdopodobniej związane to było z ich karierami sportowymi
Trzykrotnie wziął udział we francuskiej edycji programu „Fort Boyard” (2004, 2007, 2008). Został sponsorem fundacji na rzecz dzieci z zespołem Williamsa. 13 marca 2006 wydano biografię Jouberta „Le feu sur la glace” (fr. "Ogień Na Lodzie").
Technika i choreografia.
Brian Joubert znany jest z żywiołowości, ciekawych choreografii i wykonywania perfekcyjnie pewnych elementów, zwłaszcza skoków. Do słynnych należą skoki poczwórne: Salchow i Toeloop. Do historii przeszedł program dowolny z sezonu 2006/07, w którym wykonywał 3 skoki poczwórne. Często podkreśla, że są dla niego bardzo ważne, nowy system nie gwarantuje za nie lepszych ocen, ale świadczą o poziomie prezentowanym przez łyżwiarza. Do elity solistów zalicza się m.in. dzięki kombinacji skoków 4-2 (np. poczwórny Toeloop – podwójny Toeloop). Jego skoczność przejawia się w również w niezwykle mocnych, silnych i wyrazistych skokach jak potrójny Lutz czy death-drop (skok do piruetu przez Axla). Z kolei żywiołowość to przede wszystkim bogate w trudne figury i elementy sekwencje kroków.
Jego słabą strona są na pewno piruety, za które często jest krytykowany. Podjęcie współpracy z Lucinda Ruth w sezonie 2005/06, miało na celu zniwelowanie niedoskonałości łyżwiarza. Niejednokrotnie przyczyną przegranej Jouberta była również pewność siebie. Podczas Mistrzostw Świata 2009 w Los Angeles, zaliczanych do największych porażek łyżwiarza, był o krok od wygranej. Przed występem podkreślał, że zamierza wygrać, a zapewni mu to bogactwo elementów, z których słynie. Po programie krótkim prowadził. Podczas programu dowolnego dopuścił się dwóch błędów, w tym jednego poważnego, na stosunkowo łatwym dla siebie podwójnym Axlu. W ten sposób ominęło go nie tylko złoto i srebro.
Joubert jest charyzmatyczny i chimeryczny. Zarówno programy dowolne, jak i obowiązkowe przykuwają uwagę. Wyróżniają się spośród innych, prezentowanych na zawodach poprzez muzykę, kombinacje, szybkość czy wyszukane elementy. Jako podkłady wykorzystuje znane ścieżki dźwiękowe, nieraz pochodzące z filmów (np. Matrix, Requiem dla snu) czy typowo klubowe utwory. Joubert lubi zmieniać zdanie co do choreografii. Znana jest historia sprzed Mistrzostw Europy 2009, gdy na 2 tygodnie przed zawodami postanowił wykorzystać inną muzykę w programie krótkim, a co za tym idzie, także choreografię.

</doc>
<doc id="115059" url="https://pl.wikipedia.org/wiki?curid=115059" title="Chaos (matematyka)">
Chaos (matematyka)

Chaos deterministyczny – własność równań lub układów równań, polegająca na dużej wrażliwości rozwiązań na dowolnie małe zaburzenie parametrów. Dotyczy to zwykle nieliniowych równań różniczkowych i różnicowych, opisujących układy dynamiczne.
Przesłankę prowadzącą do sformułowania teorii chaosu były badania Edwarda Lorenza nad modelami prognozowania pogody. Zgodnie z ówczesnym, deterministycznym rozumieniem rzeczywistości minimalna zmiana warunków początkowych powinna prowadzić do proporcjonalnie niewielkich zmian wyniku modelu. W trakcie pracy nad modelem, z natury dynamicznym (dane z iteracji wcześniejszych są danymi wejściowymi dla iteracji następujących), w celu ułatwienia pracy wprowadził zaokrąglone wartości wyjściowe. Okazało się, że wynik modelu diametralnie odbiegał od tego co przewidywał ten sam model przy danych wprowadzonych z większą dokładnością.
Dalsze badania nad układami dynamicznymi doprowadziły do wniosku, iż wbrew powszechnym przekonaniom w nauce, niewielkie zaburzenie warunków początkowych powoduje rosnące wykładniczo z czasem zmiany w zachowaniu układu. Popularnie nazywane jest to efektem motyla – znikoma różnica na jakimś etapie może po dłuższym czasie urosnąć do dowolnie dużych rozmiarów. Powoduje to, że choć model jest deterministyczny, w dłuższej skali czasowej wydaje się zachowywać w sposób losowy.
Zachowanie takie można zaobserwować w wielu zjawiskach fizycznych, między innymi w zmianach pogody, oscylujących reakcjach chemicznych, zachowaniu niektórych obwodów elektrycznych i ruchu ciał oddziałujących grawitacyjnie.
Zachowanie układów chaotycznych.
Ścisłym kryterium chaotyczności jest określenie wartości wykładników Lapunowa. Układ jest chaotyczny, jeśli ma co najmniej jeden dodatni wykładnik Lapunowa. W takim wypadku w przestrzeni fazowej blisko leżące trajektorie mogą po pewnym czasie dowolnie się od siebie oddalić (to oddalanie się „z czasem” różnych trajektorii obliczonych dla odmiennych wartości parametru leży w definicji chaotyczności względem tego parametru). Choć dla idealnie dokładnie zadanych parametrów początkowych jesteśmy w stanie dokładnie przewidzieć zachowanie się układu, w praktyce, gdzie warunki początkowe znane są zawsze ze skończoną dokładnością, w krótkim czasie układ staje się nieprzewidywalny.
Szczególną cechą układów chaotycznych jest tzw. "mieszanie topologiczne". Oznacza ono, że jeśli weźmiemy dowolny region (zbiór otwarty) w przestrzeni fazowej układu, to w miarę jego ewolucji w czasie pokryje się on częściowo z dowolnym innym wybranym regionem.
Warto nadmienić, że niektóre równania i układy liniowe posiadają także rozwiązania niestabilne. Tym samym niestabilność rozwiązań jest własnością słabszą niż chaotyczność. W przypadkach liniowych niestabilność dotyczy jednak jedynie specjalnie dobranych warunków początkowych. Układ jest uważany za chaotyczny, gdy niestabilność dotyczy prawie wszystkich warunków początkowych (formalnie zestawy tych warunków tworzą zbiór gęsty).
Dowiedzenie, że dany, konkretny układ równań jest chaotyczny dla pewnych wartości parametrów modelu, jest na ogół procesem złożonym. Dlatego niewłaściwe jest nazywanie chaotycznym każdego układu przejawiającego skomplikowane zachowania. Przykładami układów mylnie nazywanych chaotycznymi są turbulencje i zachowanie giełdy. Nie udowodniono chaotyczności dla pełnego układu równań Naviera-Stokesa, a dla zachowania giełdy nie znamy nawet równań różnicowych czy różniczkowych, opisujących ją w zadowalający sposób. Tym samym nie potrafimy się wypowiedzieć o chaotyczności ich rozwiązań.
Atraktory.
Niektóre układy dynamiczne są chaotyczne wszędzie, ale w większości wypadków takie zachowanie dotyczy jedynie pewnego podzbioru przestrzeni fazowej. Najbardziej interesujący przypadek zachodzi, gdy chaotyczność dotyczy jakiegoś atraktora, gdyż trajektorie z całego jego obszaru przyciągania mają tę własność.
Atraktory w układach liniowych są zwykle punktami lub okręgami. W układach chaotycznych pojawiają się dziwne atraktory – o bardzo złożonej budowie, często fraktalnej. Jednym z najsłynniejszych przykładów jest trójwymiarowy atraktor Lorenza, przypominający kształtem motyla.
W celu badania własności chaosu rozwinięto wiele technik w zakresie analizy równań różniczkowych oraz wykorzystano w nowy sposób wiele istniejących narzędzi matematycznych. Na potrzeby symulacji komputerowych dla układów chaotycznych korzysta się z przekrojów Poincarégo, umożliwiających zmniejszenie wymiaru przestrzeni fazowej. Następnie z własności tych przekrojów wnioskuje się na temat własności pełnej przestrzeni fazowej rozwiązań.
Historia.
Pierwsze odkrycia dotyczące chaosu można przypisać Hadamardowi, który opublikował w 1898 roku pracę dotyczącą bil poruszających się bez tarcia po powierzchni o ujemnej krzywiźnie. Hadamard pokazał, że w takich warunkach wszystkie trajektorie są niestabilne w tym sensie, że oddalają się od siebie wykładniczo, z dodatnim wykładnikiem Lapunowa.
Na początku XX wieku Henri Poincaré pokazał, że w problemie n-ciał istnieją orbity, które są aperiodyczne, ale nie są zbieżne ani rozbieżne. Problem ten był badany w kolejnych latach przez wielu matematyków i fizyków. Efektem tych prac było pokazanie podobnego zachowania dla wielu układów, takich jak turbulentne przepływy i oscylacje w obwodach elektrycznych. Zbudowanie teorii opisującej te zjawiska wymagało jednak dopiero zastosowania symulacji komputerowych.
Pionierem teorii chaosu stał się Edward Lorenz, który w 1961 przeprowadzał numeryczne analizy zjawisk pogodowych. Symulowany przez niego układ opisywał własności ogrzewanej, prostokątnej komórki gazowej. Składał się z pięciu równań różniczkowych nieliniowych, będących ograniczoną wersją równań Naviera-Stokesa. Lorenz, chcąc uprościć obliczenia przerwane błędem sprzętowym, zamiast przeprowadzać je od początku, rozpoczął kontynuację symulacji od wyników pośrednich uzyskanych przed momentem awarii. Jak zauważył pod koniec, otrzymane wyniki w znaczny sposób odbiegały od symulacji przeprowadzonych od początku do końca. Okazało się to skutkiem zaokrąglenia wprowadzanych ręcznie wyników. Równania okazały się zaskakująco czułe na niewielką zmianę warunków początkowych, ponieważ program wzmacniał różnicę, aż do zupełnego rozejścia się wyników. I tak powstała reguła, którą Lorenz nazwał efektem motyla, a którą wyraża anegdota o tym, że machnięcie skrzydeł motyla może miesiąc później doprowadzić do huraganu.
Powiązane zagadnienia.
Istnieją przykłady układów przejawiających skomplikowane zachowanie, których chaotyczność nie została do tej pory udowodniona. Przykładami takich układów są:

</doc>
<doc id="115060" url="https://pl.wikipedia.org/wiki?curid=115060" title="Dolina Mięguszowiecka">
Dolina Mięguszowiecka

Dolina Mięguszowiecka (słow. "Mengusovská dolina", niem. "Mengsdorfer Tal", węg. "Menguszfalvi-völgy") – jedna z większych dolin walnych położonych po południowej stronie Tatr Wysokich na Słowacji o długości ok. 7,5 km i powierzchni ok. 16,0 km².
Topografia.
Dolina rozszerza się w części środkowej i wachlarzowato rozgałęzia na doliny boczne: w środkowej części, w kierunku południowo-wschodnim znajduje się Dolina Złomisk ("Zlomisková dolina") rozgałęziona w wyższych partiach na Dolinkę Rumanową ("Rumanova dolinka") i Dolinkę Smoczą ("Dračia dolinka"). Wyższe piętra Doliny Mięguszowieckiej to: Kotlinka pod Wagą ("dolinka pod Váhou"), Dolina Żabia Mięguszowiecka ("Žabia dolina mengusovská") z Kotłem Żabich Stawów Mięguszowieckich ("kotlina Žabích plies"), Dolina Hińczowa ("Hincova kotlina") i niewielka Dolinka Szatania ("Satania dolinka"). W ograniczającą ją od zachodu Grań Baszt wcina się licznymi żlebami: Szeroki Żleb ("Široký žľab"), Czerwony Żleb ("Červený žľab"), Szatani Żleb ("Satanov žľab").
Dolina Mięguszowiecka graniczy:
Geomorfologia i rzeźba terenu.
Obszar doliny zbudowany jest z granitów, a jej rzeźbę ukształtowały lodowce. Świadczą o tym dobrze zachowane moreny boczne i środkowe, progi dolinne oddzielające kolejne piętra doliny, wyraźnie ukształtowane kotły lodowcowe i wygładzone przez lodowiec bule skalne. Podczas maksymalnego rozwoju lodowiec wypełniający Dolinę Mięguszowiecką łączył się z lodowcem sąsiedniej Doliny Młynickiej w jeden lodowiec piedmontowy. Miał on powierzchnię 3900 ha, grubość 200 m i wyniósł na swoje przedpole największe w całych Tatrach zwały moren. Zajmują one powierzchnię 20 km², a ich łączna objętość wynosi 1,7 km³.
Dolina jest otwarta w kierunku południowym, o dość wąskiej i zalesionej części dolnej, wyżej krajobraz zmienia się na alpejski. W 1906 r. Walery Eljasz-Radzikowski pisał o niej: "„...dolina ta wybija się na czoło, należy w ogóle do najbardziej tatrzańskich, jeśli tak powiemy, zjawisk w Tatrach”."
Sieć wodna.
Doliną płynie Mięguszowiecki Potok ("Hincov potok") wypływający z Wielkiego Hińczowego Stawu. Jego dopływem jest Żabi Potok ("Žabí potok mengusovský") biorący początek z Żabich Stawów. Ze Zmarzłego Stawu wypływa Zmarzły Potok ("Ľadový potok") wpadający do Popradzkiego Stawu, z którego wypływa potok Krupa ("Krupa") łączący się z Mięguszowieckim Potokiem w rzekę Poprad ("Poprad"). W Dolinie Mięguszowieckiej płynie jeszcze kilka mniejszych potoków: Szatani Potok ("Satanov potok") i Mały Hińczowy Potok ("Malý Hincov potok") – dopływy Hińczowego Potoku, Smoczy Potok ("Dračí potok") i Rumanowy Potok ("Rumanov potok") – dopływy Zmarzłego Potoku.
We wnętrzu doliny znajdują się liczne stawy. Największy z nich to Popradzki Staw ("Popradské pleso") nazywany także „Mięguszowieckim Stawem” lub „Małym Rybim Stawem”. Położony jest on na wysokości 1494 m n.p.m., ma 6,9 ha powierzchni i 17,6 m głębokości. Najgłębszym jest Wielki Hińczowy Staw (jest to równocześnie najgłębszy staw w całych Tatrach Słowackich). Łącznie w dolinie znajduje się 7 większych stawów oraz kilka mniejszych.
Historia.
Od najdawniejszych czasów właścicielami doliny był ród Máriássych z Batyżowiec. W latach 1897–1898 część doliny kupił Christian Hohenlohe i dołączył do swojego rezerwatu myśliwskiego. W 1928 r. teren doliny wykupił rząd Czechosłowacji i przeznaczył na zalążek TANAP-u. Niegdyś dolina była wypasana, w XIX w. wypasano tutaj głównie woły. W 1879 r. Walery Eljasz-Radzikowski pisał o ścieżkach wydeptanych ku Żabim Stawom przez woły. Penetrowali ją poszukiwacze skarbów, a Ludwik Zejszner w 1855 r., pisząc o płatach śniegu w Dolinie Hińczowej, dodał: „"pod którymi lud prawi, że leżą bogate żyły złota”". Prowadzono też w niektórych miejscach prace górnicze (m.in. w Grani Baszt).
Dolina Mięguszowiecka należy do dolin często odwiedzanych przez uczonych, turystów i taterników. W 1813 r. był tutaj szwedzki botanik Göran Wahlenberg, on też wspomina o kolebie "Nachtstein" (najprawdopodobniej o Kolebie Wolarskiej). Nad brzegiem Popradzkiego Stawu znajduje się schronisko ("Chata pri Popradskom plese"). Obok przebiega trasa Magistrali Tatrzańskiej. Dawniej zielone znaki odchodzące przy Wielkim Hińczowym Stawie prowadziły także na Mięguszowiecka Przełęcz pod Chłopkiem ("Mengusovské sedlo"), ale szlak od strony Słowacji został zamknięty i wejście jest możliwe tylko od strony polskiej. Przy szlaku na Rysy, w Kotlince pod Wagą, znajduje się najwyżej położone schronisko w Tatrach – schronisko pod Rysami ("Chata pod Rysmi"). Obecnie dolina jest jedną z częściej zwiedzanych przez turystów dolin tatrzańskich, liczni są tutaj turyści polscy. W jej otoczeniu znajduje się wiele stromych ścian, na których wspinają się taternicy.
W pobliżu Popradzkiego Stawu mieści się Tatrzański Cmentarz Symboliczny ("Symbolický cintorín"), pamiątka ofiar gór.
20 stycznia 1974 r. o godz. 10.40 w Dolinie Mięguszowieckiej wydarzyła się największa jak do owej pory katastrofa lawinowa w Tatrach. Żlebem spod Przełęczy nad Skokiem w Grani Baszt zeszła potężna lawina, która przewaliła się przez Mięguszowiecki Potok i wdarła 140 m na przeciwległy stok, wspinając się na niego z rozpędu aż 44 m w górę. Na stoku tym, na śnieżnym pólku trenowali z instruktorem uczestnicy kursu narciarskiego ze słowackiego Technikum Budowlanego. Lawina przysypała 24 z nich. Dzięki błyskawicznej akcji ratunkowej (było to tylko 400 m od schroniska nad Popradzkim Stawem) udało się odgrzebać spod śniegu 11 płycej przywalonych. W ciągu następnych godzin i kilku dni liczne zespoły ratunkowe (z pomocą przyszło również wojsko) odgrzebały ciała 10 uczestników kursu; wśród nich nauczyciela z 12-letnim synem. Pies wskazał miejsce, gdzie po 5 godzinach od zejścia lawiny wydobyto żywego 18-latka przywalonego metrową warstwą śniegu. Ciała dwóch uczniów udało się znaleźć dopiero wiosną po stopieniu się śniegu.
Zimą jako pierwszy nad Popradzkim Stawem był Viktor Lorenc 22 grudnia 1877 r. Całą dolinę przeszli zimą jako pierwsi Theodor Wundt i przewodnik Jakob Horvay w dniach 9–10 kwietnia 1884 r.

</doc>
<doc id="115065" url="https://pl.wikipedia.org/wiki?curid=115065" title="Tryt">
Tryt

Tryt (radiowodór) – nietrwały izotop wodoru, którego jądro (tryton) składa się z jednego protonu i dwóch neutronów. Oznaczany jest symbolem 3H lub T.
Jego czas połowicznego rozpadu wynosi 12,33 lat. Rozpada się w wyniku rozpadu β−, podczas którego powstaje jądro helu 3He:
Energia przemiany to 0,019 MeV.
Tryt w minimalnych ilościach występuje w atmosferze, jednak głównym źródłem jego pozyskiwania są reakcje jądrowe. Używany jest jako wskaźnik izotopowy np. do określania wieku przedmiotów czy badań mechanizmów reakcji chemicznych i procesów biologicznych.

</doc>
<doc id="115066" url="https://pl.wikipedia.org/wiki?curid=115066" title="Maus (komiks)">
Maus (komiks)

Maus. Opowieść ocalałego (ang. "Maus: A Survivor’s Tale") – powieść graficzna autorstwa amerykańskiego rysownika Arta Spiegelmana, uhonorowana w 1992 roku Nagrodą Pulitzera. Została wydana w wielu krajach świata, w Polsce w roku 2001.
Wszystkie postacie w komiksie są przedstawione w formie zwierząt, które metaforycznie symbolizują ich narodowości. I tak Żydzi są przedstawieni jako myszy, skazane na zagładę przez koty, obrazujące Niemców. Polacy zostali przedstawieni jako świnie, Francuzi jako żaby, Amerykanie – psy, Brytyjczycy – ryby, Cyganie – ćmy, Szwedzi zaś jako jelenie.
Komiks został wydany w Polsce przez specjalnie do tego celu powołaną oficynę wydawniczą założoną przez Piotra Bikonta, dziennikarza Gazety Wyborczej.
Opis.
Jest to komiksowa opowieść oparta na prawdziwych wydarzeniach z życia mieszkających w Nowym Jorku Arta Spiegelmana oraz jego ojca – Władka Szpigelmana, polskiego Żyda, który ocalał z Holocaustu, ale okupił to znacznymi zmianami w swoim charakterze. Trudna osobowość Władka zawsze powodowała liczne komplikacje pomiędzy nim a jego synem Artiem – młodym rysownikiem, mającym za sobą pobyt w zakładzie psychiatrycznym. Poprzez realizację komiksu i wywiady z ojcem młody Art stara się zrozumieć historię swojego ojca oraz jego życiowe postępowanie, które doprowadziło do tak wielu konfliktów w przeszłości. Samobójstwo żony Władka i matki Artiego – Andzi w USA w 1968 roku na skutek powracających w jej głowie koszmarów wojny przeżytej w Polsce, utrata całej licznej rodziny podczas II wojny światowej (w tym starszego syna – Rysia), pobyt w obozie koncentracyjnym w Auschwitz (od marca 1944 r. do stycznia 1945 r.) uczyniły z Władka człowieka nieufnego wobec świata i ludzi, oszczędnego do granic chorobliwego skąpstwa, nieprzyjemnego dla bliskich i stale doszukującego się spisku w działaniach drugiej żony – Mali. Rozmowy ojca z synem stają się jednak podstawą do uporządkowania skomplikowanych relacji między nimi oraz próbą przedstawienia czasów Holocaustu z punktu widzenia jednostki.
Znaczna część akcji utworu ma miejsce w getcie sosnowieckim.
Kontrowersje.
Komiks Arta Spiegelmana wzbudzał od początku swojego istnienia wiele kontrowersji. Początkowo krytykowano zamysł przedstawienia wydarzeń z czasów Holocaustu jako komiksu, uznawanego przez niektórych krytyków za formę mało poważną i dziecinną. Czarno-białe rysunki, oszczędność środków wyrazu, przedstawienie tragedii prawdziwej rodziny, do destrukcji której doprowadziły wydarzenia Holocaustu, oraz oparcie całej historii na faktach oddaliły jednak te wątpliwości.
W Polsce komiks doczekał się wydania dopiero w 2001 roku – głównym powodem tak późnego pojawienia się tego dzieła na polskim rynku były oskarżenia o jego antypolski charakter. Przypisanie Polakom świńskiej twarzy oburzało wielu krytyków, którzy dopatrywali się w tym jawnej inwektywy. Również pokazanie w kilku miejscach Polaków nie tylko jako ludzi walczących z Niemcami i wspierających Żydów, lecz również jako antysemitów (scena linczu na Żydzie, który wrócił po wojnie na swoje gospodarstwo) bądź jako obozowych kapo spowodowało liczne protesty. Krytycy zaznaczali niesprawiedliwość w ocenie i podkreślali ogromne poświęcenie, jakim wykazali się Polacy w czasie II wojny światowej – za pomoc Żydom groziła śmierć.
Autor wyjaśnił, że o ile Żydzi mieli być w Rzeszy wytępieni, to Polacy, jak inni Słowianie, mieli pracować, czyli można powiedzieć, dostarczać mięso jak świnie. Byli Polacy, którzy się zachowywali źle i byli tacy, którzy zachowywali się dobrze, tak samo Żydzi.
Kongres Polonii Kanadyjskiej opublikował dogłębną krytykę, w której przedstawiono dowody na to, że komiks wytwarza i zakorzenia negatywny obraz Polaków wśród uczniów szkół kanadyjskich i amerykańskich, niemających dostatecznej lub żadnej wiedzy o drugiej wojnie światowej. Krytyczna opinia znajduje się w "The Norton Anthology of American Literature". Erin Einhorn w "The Pages In Between: A Holocaust Legacy of Two Families, One Home" opisuje antypolskie uprzedzenia u części Żydów, którzy przeżyli Holokaust w okupowanej Polsce. Ponad 200 organizacji polonijnych w USA wystąpiło w marcu 2022 do podkomisji edukacji Izby Reprezentantów przeciwko używaniu tego komiksu w szkołach.
Wilhelm Sasnal namalował pięć obrazów inspirowanych "Maus".

</doc>
<doc id="115067" url="https://pl.wikipedia.org/wiki?curid=115067" title="Neurolingwistyczne Programowanie">
Neurolingwistyczne Programowanie



</doc>
<doc id="115068" url="https://pl.wikipedia.org/wiki?curid=115068" title="L4">
L4



</doc>
<doc id="115071" url="https://pl.wikipedia.org/wiki?curid=115071" title="Godthåb">
Godthåb



</doc>
<doc id="115072" url="https://pl.wikipedia.org/wiki?curid=115072" title="Disko">
Disko

Disko – duńska nazwa następujących obiektów geograficznych, położonych na terytorium Grenlandii:

</doc>
<doc id="115073" url="https://pl.wikipedia.org/wiki?curid=115073" title="Zatoka Disko">
Zatoka Disko



</doc>
<doc id="115075" url="https://pl.wikipedia.org/wiki?curid=115075" title="Disko (zatoka)">
Disko (zatoka)

Disko (grl. "Qeqertarsuup Tunua", duń. "Disko Bugt", pol. "Zatoka Disko") – zatoka w południowej części Morza Baffina u zachodnich wybrzeży Grenlandii, od północy ograniczona wyspą Disko ("Disko Ø"). Nad zatoką położone są miasta: Aasiaat ("Egedesminde"), Ilulissat ("Jakobshavn"), Qasigiannguit ("Christianshåb").
Cechą charakterystyczną zatoki jest bardzo intensywny spływ jęzorów lądolodu z Grenlandii, skąd odrywają się liczne góry lodowe.

</doc>
<doc id="115076" url="https://pl.wikipedia.org/wiki?curid=115076" title="Paweł Bryliński">
Paweł Bryliński

Paweł Bryliński (ur. 21 czerwca 1814 w Wieruszowie, zm. 18 kwietnia 1890 w Masanowie k. Ostrowa) – polski rzeźbiarz ludowy związany z Wielkopolską. 
Pejzaż Wielkopolski kojarzy się raczej z zasobnymi wsiami i zagospodarowanymi polami niż z zarezerwowanym w powszechnej świadomości dla Podkarpacia, czy Podlasia widokiem urokliwych świątków, krzyży i kapliczek zdobiących pola, rozstaje dróg lub mostki. Tymczasem można tu spotkać, zwłaszcza w południowej części regionu, rzeźby o wysokich walorach artystycznych. Wyjątkowym zjawiskiem są powszechne w trójkącie pomiędzy miastami Krotoszyn, Kalisz, Ostrzeszów wysokie, przekraczające nawet dziesięć metrów, krzyże i słupy przydrożne zdobione kilkoma, a nieraz kilkunastoma płaskorzeźbami lub rzeźbami. Taka forma krzyży znana tu była już w XVIII wieku. Nawiązali do niej i rozwinęli, każdy w swoim niepowtarzalnym stylu, dwaj dziewiętnastowieczni rzeźbiarze ludowi – Paweł Bryliński i Franciszek Nowak. 
Życiorys.
Paweł Bryliński urodził się 21 czerwca 1814 w leżącym na pograniczu Małopolski i Wielkopolski Wieruszowie w rodzinie rzemieślniczej. Jako rzeźbiarz był prawdopodobnie samoukiem, chociaż istnieje przepuszczenie, że rozwijał swój talent pod okiem wuja, wieruszowskiego snycerza. W 1835 roku Brylińscy przeprowadzili się do Wielowsi Klasztornej, a później do niedalekiego Masanowa. W promieniu do kilkudziesięciu kilometrów od tej miejscowości Paweł Bryliński pozostawił po sobie kilkadziesiąt charakterystycznych słupów i krzyży. 
Wiódł życie wędrownego rzeźbiarza. Z nastaniem wiosny opuszczał dom z wózkiem wypełnionym narzędziami. Podczas wykonywania pracy mieszkał najczęściej u fundatora krzyża lub słupa. Jako materiału używał głównie grubych belek dębowych, rzadziej sosnowych, dostarczanych również przez fundatora. Pionowe drzewce wielometrowego słupa lub krzyża zdobił rzeźbami. Najczęściej figury były rzeźbione oddzielnie i przytwierdzane dużymi gwoździami do belki. Rzadziej rzeźbiarz wycinał rzeźby bezpośrednio w drzewcu krzyża. 
Najczęstszym motywem ikonograficznym była tematyka Wielkiego Tygodnia. Piętrowo ustawione, dochodzące do półtora metra wysokości rzeźby świętej Marii Magdaleny, Matki Boskiej, świętego Jana Ewangelisty, czasem jeszcze inne, adorowały umieszczonego nad nimi Chrystusa, nad którym często znajdował się jeszcze pelikan karmiący krwią małe. Tego typu słupy i krzyże nazywane są popularnie „bożą męką”. Po bokach słupa rzeźbiarz umieszczał świętych, patronów fundatora i jego rodziny. Szczególnie imponujące są słupy i krzyże zawierające po kilkanaście rzeźb, na przykład w Kani koło Grabowa nad Prosną. Nie wszystkie były tak okazałe, co zależało prawdopodobnie od zasobności chłopskich mecenasów Brylińskiego. Swoje prace rzeźbiarz upiększał polichromią, stosując żywe kolory. Malował nie tylko szaty postaci, ale również podkreślał barwą rysy twarzy.
Dzieła Pawła Brylińskiego oprócz monumentalnego wyglądu odznaczają się wysokim kunsztem artystycznym. W toku kilkudziesięcioletniej działalności rzeźbiarz wypracował własny styl, pozwalający łatwo odróżnić prace, które wyszły spod jego ręki. Charakteryzują się one dużym realizmem przedstawionych postaci, obfitą dekoracją, starannością wykonania detali. 
Rzeźbiarz cieszył się w południowej Wielkopolsce dużą sławą, stąd dzieło jego dłuta dodawało wsi splendoru. W okolicach Odolanowa i Ołoboku niemal w każdej wsi znajdował się krzyż lub słup autorstwa Brylińskiego. Swą trwającą czterdzieści pięć lat wędrówkę artystyczną (data 1840 wyryta jest na najstarszym znanym słupie pochodzącym z Ołoboku, a 1885 na krzyżu z Masanowa) rzeźbiarz zaznaczył ponad pięćdziesięcioma dziełami. Zmarł w 1890 roku. W ostatnich pięciu latach życia nie miał już sił zmagać się z potężnymi dębowymi klocami. Zajmował się struganiem zabawek, drobnych sprzętów, skrzypiec i fujarek. Został pochowany na cmentarzu przy dawnym kościele parafialnym pod wezwaniem świętego Jana Chrzciciela w Ołoboku. 
Artysta umieszczał często, najpewniej na życzenie fundatorów, inskrypcje zawierające ich nazwiska i daty powstania rzeźb. Nie sygnował natomiast dzieł własnym imieniem. Pamięć o twórcy zanikała, pozostały jednak jego dzieła. W czasie II wojny światowej wiele z nich zniszczyli okupanci niemieccy, którzy programowo niszczyli krzyże i kapliczki przydrożne w Polsce. Część poddała się warunkom atmosferycznym i upływowi czasu. Postać Pawła Brylińskiego wydobył z zapomnienia wielkopolski etnograf Stanisław Błaszczyk. Jeszcze w latach trzydziestych XX wieku podczas badań terenowych zauważył on specyficzny styl części wielofigurowych krzyży i słupów. Uznając je za dzieło jednego artysty, odnalazł w Masanowie potomków Brylińskiego i odtworzył z ich opowieści sylwetkę twórcy. 
Do dziś "in situ" zachowało się niewiele ponad dziesięć krzyży i słupów Brylińskiego. Kilka niekompletnych znajduje się w kościołach Odolanowa, Sokolnik i Ołoboku oraz w zbiorach Muzeum Etnograficznego w Poznaniu.

</doc>
<doc id="115078" url="https://pl.wikipedia.org/wiki?curid=115078" title="Disko (wyspa)">
Disko (wyspa)

Disko (grl. "Qeqertarsuaq", duń. "Disko Ø") – wyspa na Morzu Baffina u zachodnich wybrzeży Grenlandii, oddzielona od niej cieśniną Vaigåt i zatoką Disko Bugt (Qeqertarsuup Tunua). Powierzchnia wynosi 8600 km², wyspa jest górzysta (najwyższy szczyt ma 1919 m n.p.m.), występują lodowce. Klimat subpolarny. Obszary wolne od lodu (wybrzeża) zajmuje tundra.
Wyspa jest znana jako miejsce występowania w miejscowych bazaltach największych na Ziemi brył ziemskiego żelaza rodzimego, z których dwa rekordowe okazy ważyły 8 i 21 ton. Żelazo to eksploatowano w XIX w. Ludność wyspy zajmuje się rybołówstwem.

</doc>
<doc id="115082" url="https://pl.wikipedia.org/wiki?curid=115082" title="Godhavn">
Godhavn



</doc>
<doc id="115084" url="https://pl.wikipedia.org/wiki?curid=115084" title="Jakobshavn">
Jakobshavn



</doc>
<doc id="115085" url="https://pl.wikipedia.org/wiki?curid=115085" title="Jakobshavn (miasto)">
Jakobshavn (miasto)



</doc>
<doc id="115086" url="https://pl.wikipedia.org/wiki?curid=115086" title="Ocean’s Eleven">
Ocean’s Eleven



</doc>
<doc id="115087" url="https://pl.wikipedia.org/wiki?curid=115087" title="Egedesminde">
Egedesminde



</doc>
<doc id="115090" url="https://pl.wikipedia.org/wiki?curid=115090" title="Ilulissat">
Ilulissat

Ilulissat, duń. Jakobshavn – miasto w zachodniej części Grenlandii, w gminie Qaasuitsup. Jest położone nad zatoką Qeqertarsuup Tunua ("Disko Bugt"). Zostało założone w 1741. Liczba mieszkańców: 4606 (2011 r.). Ilulissat jest trzecim pod względem liczby ludności miastem na Grenlandii i ośrodkiem turystycznym wyspy (m.in. fiordy). Nazwa w języku grenlandzkim oznacza "góry lodowe". Przemysł spożywczy: przetwórstwo ryb i krewetek.
Położenie.
Ilulissat leży około 2 km na północ od ujścia fiordu Ilulissat do zatoki Qeqertarsuup Tunua. Fiord ten ma ok. 40 km długości, 7 km szerokości i do 1200 m głębokości. U jego nasady leży "Sermeq Kujalleq" ("Jakobshavn Isbræ") – najszybciej przesuwający się lodowiec świata. Przemieszcza się on w tempie do 19 m dziennie w kierunku zachodnim. Odłamują się od niego przy tym góry lodowe, mogące mieć do kilku kilometrów długości i do kilometra wysokości. Wystają na 150 m ponad powierzchnię wody. Wraz z pływami morskimi przesuwają się one wzdłuż fiordu, aż trafią na wypiętrzenie dna u wylotu fiordu o głębokości ok. 300 m. Większe góry lodowe zatrzymują się w tym miejscu, co powoduje gromadzenie się lodu. W 2004 roku fiord wpisano na listę światowego dziedzictwa UNESCO.
Na zachód od Ilulissat leży zatoka Qeqertarsuup Tunua z wyspą Qeqertarsuaq.
Historia.
Ilulissat został założony w 1741 roku w odległości ok. 2 km od Sermermiut – ówcześnie największej osady na wyspie, liczącej 250 mieszkańców. Jednym z najbardziej znanych mieszkańców Ilulissat był polarnik Knud Rasmussen, który badał Arktykę podczas licznych ekspedycji i przyczynił się do rozbudzenia samoświadomości Inuitów.
Gospodarka.
W Ilulissat działają przetwórnie ryb. Ważną gałęzią gospodarki stała się także w ciągu ostatnich 30 lat turystyka. Zimą, kiedy temperatury spadają do −30 °C (dzięki suchemu klimatowi mróz jest jednak łatwy do zniesienia), turystów przyciągają tu możliwości podróży w psich zaprzęgach. Latem, gdy temperatury są wyższe, z Ilulissat rozciągają się widoki na zatokę z topniejącymi górami lodowymi.
Ilulissat posiada port (dwa razy w tygodniu przybija tu prom, zapewniający połączenie z położonymi dalej na południe miastami Grenlandii) oraz lądowisko dla helikopterów (połączenia lotnicze zapewnia Air Greenland i Air Iceland).
Populacja.
Według danych oficjalnych liczba mieszkańców w roku 2011 wynosiła 4606 osób.
Klimat.
Ilulissat znajduje się na zachodnim wybrzeżu, 250 km za kołem podbiegunowym. Panuje tam klimat subpolarny. Średnie temperatury wynoszą: w lipcu 11 °C (dzień), 5 °C (noc) oraz w marcu -12 °C (dzień), -19 °C (noc).

</doc>
<doc id="115091" url="https://pl.wikipedia.org/wiki?curid=115091" title="Roger Taylor (Duran Duran)">
Roger Taylor (Duran Duran)

Roger Taylor (ur. 26 kwietnia 1960 w Birmingham) – brytyjski perkusista zespołu Duran Duran.
Życiorys.
Rozpoczął naukę grania na perkusji około 12. roku życia, wzorując się na swoich ulubionych wykonawcach: Paul Thompson z Roxy Music, Charlie Watts z The Rolling Stones i Tony Tompson z Chic. Grał razem z lokalnymi zespołami, ale dopiero w 1979 przystąpił do profesjonalnego zespołu Duran Duran.
Na początku lat 80. XX wieku razem z Duran Duran szybko zdobywał popularność. Po wielkim światowym tournée w 1985 roku zespół postanowił zrobić przerwę i zrealizować solowe projekty. Razem z Simonem Le Bonem i Nickiem Rhodesem stworzyli grupę Arcadia. Roger Taylor zagrał jeszcze raz wspólnym z zespołem Duran Duran w trakcie Live Aid w Filadelfii, a następnie rozstał się z zespołem na kilkanaście lat i zniknął ze sceny. Z końcem 1985 powrócił na wieś w Anglii do żony i dzieci.
W 1994 brał udział w sesji nagraniowej płyty Thank You Duran Duran.
W 2001 ponownie przystąpił do połączonego w oryginalnym składzie Duran Duran.
5 kwietnia 2020 poinformował, że poddał się testom na obecność koronawirusa SARS-CoV-2, których wynik okazał się pozytywny.

</doc>
<doc id="115093" url="https://pl.wikipedia.org/wiki?curid=115093" title="Mike Vallely">
Mike Vallely

Mike Vallely, także Mike V (ur. 29 czerwca 1970 w Edison) – amerykański skater.
Karierę rozpoczął w 1986 roku i jest jednym z najdłużej jeżdżących skaterów w historii. Znany jest z motywowania młodzieży do uprawiania sportów. Sławę zyskał dzięki niecodziennym, teraz już „oldschoolowym” trikom. Szybko zyskał sponsorów, co pozwoliło mu na dalsze rozwijanie kariery. Najsławniejszy film, w którym wystąpił, nosi nazwę "Drive – my life in skateboarding". Mike opisuje w nim swój stosunek do skateboardingu.
Jest również wrestlerem i wokalistą zespołu Revolution Mother (a wcześniej Mike V and the Rats). Niejako biograficzny film o Valleyu nosi tytuł: Mike V’s Greatest Hits.

</doc>
<doc id="115094" url="https://pl.wikipedia.org/wiki?curid=115094" title="Qeqertarsuaq">
Qeqertarsuaq

Qeqertarsuaq (duń. "Godhavn", "Godthavn") – miasto w południowej części wyspy Qeqertarsuaq ("Disko Ø"), położonej u zachodnich wybrzeży Grenlandii, w gminie Qaasuitsup. Rok założenia: 1773, wcześniej istniała osada wielorybnicza. W przeszłości ważny ośrodek handlowy północnej części Grenlandii, później utrata znaczenia na rzecz Nuuk.
W Qeqertarsuaq znajduje się heliport a także port rybacki, przemysł spożywczy (fabryka konserw); stacje naukowe: badań arktycznych Uniwersytetu w Kopenhadze oraz badań jonosfery.
Obecna liczba mieszkańców: 760 (2012).

</doc>
<doc id="115100" url="https://pl.wikipedia.org/wiki?curid=115100" title="Andy Taylor">
Andy Taylor

Andy Taylor (ur. 16 lutego 1961 w Tynemouth) – brytyjski gitarzysta muzyki pop.
Życiorys.
Grać na gitarze rozpoczął w wieku 11 lat, gdy miał 16 grał już z lokalnymi zespołami. Wcześnie porzucił szkołę i z wieloma grupami grał w Anglii i w Europie w klubach oraz bazach wojskowych.
W 1980 r. przystąpił do zespołu muzycznego Duran Duran jako najbardziej doświadczony muzyk. Jednak nie był zadowolony z przewagi syntezatorów, gdy sam preferował ostrzejszą muzykę. W trakcie przerwy w działalności Duran Duran wziął udział razem z basistą Johnem Taylorem w projekcie the Power Station. 1985 r. zakończył udziałem w Live Aid. Z zespołem Duran Duran ostatecznie rozstał się w trakcie sesji nagraniowej płyty "Notorious".
W późniejszym okresie nagrał solowe płyty "Thunder" (1987) oraz "Dangerous" (1990).
Współpracował z wieloma muzykami, m.in. z gitarzystą nieistniejącego już zespołu punkrockowego Sex Pistols Steve’em Jonesem, Belindą Carlisle, Robertem Palmerem oraz był producentem dla Roda Stewarta.
W 1997 r. ponownie wziął udział w projekcie the Power Station.
W 2001 r. przystąpił ponownie do zespołu Duran Duran, z którego odszedł jesienią 2006 r. w czasie trasy koncertowej po USA. Podobno był niezadowolony z perspektywy współpracy z Timbalandem, wolał bowiem, aby zespół powrócił do brzmienia w stylu new romantic.

</doc>
<doc id="115101" url="https://pl.wikipedia.org/wiki?curid=115101" title="Amélie Mauresmo">
Amélie Mauresmo

Amélie Simone Mauresmo (ur. 5 lipca 1979 w Saint-Germain-en-Laye) – francuska tenisistka, zwyciężczyni wielkoszlemowych turniejów Australian Open 2006 i Wimbledonu 2006, nr 1 w kobiecym tenisie na świecie w 2004 i 2006, wicemistrzyni olimpijska z Aten (2004) w singlu, zdobywczyni Pucharu Federacji, członkini Międzynarodowej Tenisowej Galerii Sławy.
W marcu 2007 została uhonorowana przez prezydenta Francji tytułem Kawalera Orderu Legii Honorowej, najwyższego francuskiego odznaczenia państwowego.
W filmie Asterix na Olimpiadzie zagrała w jednej ze scen samą siebie.
3 grudnia 2009 roku ogłosiła zakończenie kariery sportowej.
Od 8 czerwca 2014 do 9 maja 2016 roku Mauresmo była trenerką Andy’ego Murraya.
W 2021 roku została pierwszą kobietą wybraną na stanowisko dyrektora wielkoszlemowego French Open.
Kariera tenisowa.
1993.
Zagrała w pierwszym turnieju z cyklu ITF w Marsylii. Przegrała w pierwszej rundzie.
1994.
Zagrała w kolejnych sześciu turniejach ITF. W jednym doszła do półfinału.
1995.
Zadebiutowała w rozgrywkach WTA Tour. Swój pierwszy mecz rozegrała we French Open. Przegrała w pierwszej rundzie. Wcześniej przyznano jej dziką kartę do eliminacji. W cyklu ITF wygrała jeden turniej w singlu i dwa w deblu.
1996.
Wygrała swoje pierwsze mecze seniorskie. We French Open pokonała Beate Reinstadler w pierwszej rundzie. Przegrała z Brendą Schultz-McCarth 4:6, 7:5, 5:7 w drugiej. W Rosmalen pokonała Aleksandrę Fusai w pierwszej rundzie. Przegrała z Ivą Majoli w drugiej. Odpadła w eliminacjach do Australian Open i do turnieju Open Gaz de France. Wygrała juniorskie French Open i Wimbledon.
1997.
Zagrała w sześciu turniejach WTA. Czterokrotnie doszła do drugiej rundy, w tym we French Open (zagrała jako dzika karta, przegrała ze Steffi Graf). Odpadła w eliminacjach do Australian Open i Wimbledonu. Wygrała drugi i ostatni w karierze turniej ITF w singlu. Zadebiutowała w pierwszej setce rankingu WTA. 22 grudnia zajmowała 100 miejsce.
1998.
Po raz pierwszy zakończyła sezon w czołowej trzydziestce rankingu. Największym sukcesem był awans do finału turnieju kategorii I w Berlinie. Mauresmo obroniła piłkę meczową w eliminacjach. Potem pokonała numer 2 Lindsay Davenport i numer 3 Janę Novotną. Były to jej pierwsze zwycięstwa nad zawodniczkami z czołowej dziesiątki. Przegrała w finale z Conchitą Martínez. Była najniżej notowaną zawodniczką (65. miejsce w rankingu), której w jednym turnieju udało się pokonać dwie tenisistki z czołowej trójki od czasów Lisy Bonder, której udało się to w 1983 w Tokio (zajmowała wówczas 54. pozycję). Była także pierwszą zawodniczką z eliminacji i czwartą pod względem najniższego rankingu, której udało się osiągnąć finał turnieju kategorii I. Dwukrotnie awansowała do ćwierćfinału: w Pradze i New Haven (pokonała sklasyfikowaną na dziewiątym miejscu Nathalie Tauziat i po raz trzeci ograła zawodniczkę z czołowej dziesiątki). Osiągnęła trzecią rundę w dwóch turniejach wielkoszlemowych (za każdym razem był to jej debiut). W Australian Open przegrała z Venus Williams, w US Open rozegrała trzy-setowy mecz z Martiną Hingis. Na Wimbledonie doszła do drugiej rundy. Odpadła w pierwszej rundzie French Open.
1999.
Po raz pierwszy zakończyła sezon w czołowej dziesiątce rankingu. Niespodziewanie zadebiutowała w finale turnieju wielkoszlemowego w Australian Open. Jako 29. zawodniczka świata obroniła piłkę meczową grając przeciwko Corinie Morariu w pierwszej rundzie. Potem pokonała numer 9 Patty Schnyder w drugiej rundzie oraz numer 1 Lindsay Davenport 4:6, 7:5, 7:5 w półfinale. W finale uległa numerowi 2 Martinie Hingis. Pozostałymi dobrymi rezultatami były zwycięstwo w pierwszym turnieju cyklu WTA Tour w Bratysławie (w finale pokonała Kim Clijsters), finał Open Gaz de France w Paryżu (pokonała numer 1 Martinę Hingis, przegrała z Sereną Williams 7:6 w trzecim secie), półfinały w Rzymie i Linzu i ćwierćfinały w New Haven (pokonała numer 10 Julie Halard-Decugis) i Tokio (Princess Cup). Raz osiągnęła czwartą rundę turnieju (w US Open, przegrała z Anke Huber), trzecią rundę dwukrotnie, drugą rundę dwukrotnie (w tym we French Open) i trzykrotnie odpadła w pierwszej rundzie (w tym w WTA Finals, przegrała z Davenport w trzech setach). 10 maja zadebiutowała w czołowej dziesiątce rankingu (dołączyła do Mary Pierce i Nathalie Tauziat, Francja została wówczas trzecim krajem, po USA i Australii, z którego trzy zawodniczki były jednocześnie w czołowej dziesiątce). 15 listopada dołączyła do Halard-Decugis, Pierce i Tauziat, dzięki czemu Francja miała jednocześnie cztery zawodniczki w dziesiątce. Skręciła prawą kostkę podczas meczu pierwszej rundy debla we French Open, przez co nie wystąpiła na Wimbledonie.
2000.
Zakończyła rok na 16. miejscu po sezonie, w którym największym osiągnięciem było wygranie drugiego turnieju singlowego w Sydney. Pokonała numer 5 Mary Pierce, numer 1 Martinę Hingis i numer 2 Lindsay Davenport w ostatnich trzech rundach (została czwartą kobietą w historii, której udało się pokonać trzy zawodniczki z czołowej piątki w turnieju niewielkoszlemowym). Jako jedynej w okresie od września 1999 do kwietnia 2000 udało jej się wygrać z Lindsay Davenport. Doszła do finału w Bol (przegrała z Tatianą Pisnik) i Rzymie (pokonała numer 5 Mary Pierce i numer 10 Arantxę Sánchez Vicario, przegrała z Monicą Seles). Osiągnęła półfinał w Hanowerze (przegrała 6:7 w trzecim secie z Sereną Williams) i Moskwie (przegrała z Martiną Hingis). Doszła do czwartej rundy we French Open (przegrała z Seles). Odpadła w drugiej rundzie Australian Open i w pierwszych rundach Wimbledonu i Olimpiady w Sydney. W Linz wygrała swój pierwszy turniej deblowy (grała w parze z Chandą Rubin). Skreczowała podczas meczu drugiej rundy w Indian Wells z powodu kontuzji pleców. Później przez siedem tygodni nie występowała. Podczas turnieju w Rzymie przekazała 6750 dolarów nagrody uzyskanej za dojście do półfinału w deblu włoskiemu dziecku, które odniosło szereg obrażeń w wypadku samochodowym. W lipcu i sierpniu ponownie wycofała się z szeregu turniejów (w tym z US Open) z powodu kontuzji pleców oraz z kończącego sezon Turnieju Mistrzyń z powodu kontuzji nogi.
2001.
Po raz drugi zakończyła sezon w czołowej dziesiątce rankingu. Wygrała cztery turnieje (w tym trzy z rzędu). Wygrała 16 kolejnych spotkań, dzięki czemu triumfowała kolejno w Open Gaz de France, Nicei i Amelia Island. Dzięki udanym występom powróciła do czołowej dziesiątki rankingu. Awansowała na dziewiąte miejsce, wyprzedziła Mary Pierce i po raz pierwszy została numerem 1 we Francji. Przegrała w ćwierćfinale w Charleston z Martiną Hingis, ale powróciła do formy i wygrała swój czwarty turniej w 2001 w Berlinie (pokonała numer 1 Hingis i numer 4 Jennifer Capriati w ostatnich dwóch rundach). Doszła do finału w Rzymie (po raz kolejny pokonała numer 1 Martinę Hingis w półfinale, przegrała z Jeleną Dokić w finale). Pierwszy raz awansowała na piąte miejsce w rankingu po tym, jak była dziewiętnasta 11 lutego. W okresie od 5 lutego do 20 maja uzyskała wynik 25:1 (wygranych do przegranych). Nieoczekiwanie odpadła w pierwszej rundzie French Open, pomimo że była uznawana za faworytkę (miała piąty numer w rozstawieniu, przegrała z Janą Kandarr). Doszła do półfinału w Sydney (pokonała numer 4 Monicę Seles, wycofała się przed meczem z Lindsay Davenport z powodu kontuzji pleców). Osiągnęła ćwierćfinały w New Haven, US Open (przegrała z Capriati) i Filderstadt. Odpadła w czwartej rundzie Australian Open (przegrała z Venus Williams) i w trzeciej rundzie Wimbledonu. Przegrała mecz otwarcia w Turnieju Mistrzyń z Sandrine Testud. Wycofała się z turniejów w Bol, Eastbourne i Zurychu z powodu wyczerpania. Nie zagrała także w Luksemburgu z powodu kontuzji lewej nogi.
2002.
Po raz trzeci zakończyła sezon w czołowej dziesiątce rankingu. Wygrała turnieje w Dubaju (po drodze pokonała Monicę Seles) i Montrealu (pokonała numer 3 Jennifer Capriati w finale). Dwa razy z rzędu awansowała do półfinału w turniejach wielkoszlemowych. Na Wimbledonie pokonała numer 3 Capriati w ćwierćfinale, przegrała z Sereną Williams. W US Open pokonała numer 7 Kim Clijsters i numer 3 Capriati, przegrała w trzech setach z Venus Williams. Cztery pozostałe półfinały osiągnęła w Open Gaz de France, Antwerpii, Moskwie i Filderstadt (przegrała z Kim Clijsters po tym jak miała piłkę meczową przy stanie 5:3 w trzecim secie). Sześciokrotnie osiągnęła ćwierćfinał (w tym w Australian Open, gdzie przegrała z Capriati). Doszła do czwartej rundy we French Open. Po raz pierwszy w karierze zarobiła ponad milion dolarów w sezonie. Nie wystąpiła w Zurychu, a potem wycofała się z Turnieju Mistrzyń z powodu zapalenia chrząstki w prawej nodze.
2003.
Po raz pierwszy zakończyła sezon w czołowej piątce rankingu. Osiągnęła ćwierćfinał lub więcej w 14 z 17 startów. Wygrała turnieje w Warszawie (w finale Venus Williams skreczowała z powodu naciągnięcia mięśni brzucha) i Filadelfii. Doszła do czterech finałów: w Open Gaz de France (przegrała z Sereną Williams), Rzymie (pokonała numer 7 Jennifer Capriati i numer 1 Serenę Williams, przegrała z Kim Clijsters w trzech setach), Moskwie (przegrała z Anastasiją Myskiną) i w Turnieju Mistrzyń (uzyskała wynik 1:2 w grupie, w półfinale pokonała numer 2 Justine Henin, przegrała z numerem 1 Kim Clijsters w finale). Trzykrotnie była półfinalistką, pięciokrotnie ćwierćfinalistką (w tym po raz pierwszy w dziewiątym występie we French Open i w US Open). Na początku roku powróciła na kort po czteromiesięcznej przerwie spowodowanej kontuzją. W lutym rozpoczęła sezon od występu w Open Gaz de France. Była jedyną zawodniczką, której w 2003 udało się pokonać obie siostry Williams. Wygrała wszystkie mecze w Pucharze Federacji. Dzięki jej ośmiu zwycięstwom Francja po raz drugi sięgnęła po tytuł. Wycofała się z Wimbledonu z powodu kontuzji mięśnia prawego żebra.
2004.
Po raz kolejny zakończyła rok w czołowej piątce rankingu. Wygrała pięć turniejów i awansowała na pierwsze miejsce w klasyfikacji WTA. Dobrze spisała się na kortach ziemnych. Wygrała turnieje kategorii I w Berlinie (pokonała Jennifer Capriati w półfinale, w finale walkowerem poddała jej mecz Venus Williams, z powodu kontuzji kostki) i Rzymie (w finale pokonała Capriati 3:6, 6:3, 7:6, obroniła piłkę meczową przy stanie 4:5 w trzecim secie). Została trzecią zawodniczką w historii, której udało się w jednym roku wygrać turnieje w Berlinie i Rzymie. Wcześniej dokonały tego Steffi Graf w 1987 i Monica Seles w 1990. W Montrealu pokonała Jelenę Lichowcewą w finale i zdobyła tam swój drugi tytuł. Był to jej trzeci turniejowy triumf w turnieju kategorii I w sezonie. Po US Open 13 września 2004 została liderką rankingu WTA (była pierwszą zawodniczką z Francji, której udała się ta sztuka). Utrzymała prowadzenie przez pięć tygodni. 18 października została wyprzedzona przez Lindsay Davenport. Osiągnęła finał w turnieju olimpijskim w Atenach (przegrała z Justine Henin). Zdobyła srebrny medal. Pod koniec roku wygrała dwa turnieje z rzędu, w Linzu i Filadelfii (w drodze do finału pokonała Venus Williams, w finale ograła Wierę Zwonariową). Była także finalistką w Sydney (przegrała z Justine Henin), Amelia Island (pokonała numer 1 Justine Henin 6:7, 7:5, 6:3 w półfinale, obroniła piłkę meczową przy stanie 4:5 w drugim secie, przegrała z Lindsay Davenport) i Filderstadt (po raz pierwszy wystąpiła jako numer 1, w finale grając przeciwko Davenport skreczowała z powodu naciągnięcia mięśnia przywodziciela). Osiągnęła półfinał w Eastbourne, na Wimbledonie (przegrała z Sereną Williams 7:6, 5:7, 4:6 po tym, jak miała piłkę dającą prowadzenie 4:1 w drugim secie) i WTA Finals (nie przegrała seta w meczach grupowych, m.in. pokonała późniejszą triumfatorkę Mariję Szarapową, przegrała z Sereną Williams 6:4, 6:7, 4:6 po tym, jak prowadziła 3:1 w drugim secie). Zakończyłaby rok na pierwszym miejscu w rankingu, gdyby zdobyła tytuł. Była ćwierćfinalistką czterokrotnie, w tym we French Open, US Open i Australian Open (odniosła kontuzję podczas meczu czwartej rundy przeciwko Alicii Molik, naciągnęła mięśnie pleców i nie przystąpiła do ćwierćfinału przeciwko Fabioli Zuluadze). Przegrała wcześniej niż w ćwierćfinale tylko w jednym z 16 startów (w drugiej rundzie w San Diego uległa Molik). Wycofała się z turniejów Open Gaz de France, Antwerpia, Dubaj, Doha i Indian Wells z powodu kontuzji mięśni odniesionej podczas Australian Open. Wycofała się także z turnieju w Charleston. Zrezygnowała z udziału w turnieju w Moskwie z powodu kontuzji mięśnia przywodziciela odniesionej podczas finału w Filderstadt. Wygrała 63 mecze. Był to jej najlepszy wynik w karierze oraz najlepszy spośród wszystkich zawodniczek w sezonie (tyle samo spotkań wygrała Lindsay Davenport).
2005.
Po raz kolejny zakończyła rok w czołowej piątce rankingu. Wygrała cztery turnieje, w tym po raz pierwszy WTA Finals. Do Turnieju Mistrzyń zakwalifikowała się po raz siódmy z rzędu (nie wystartowała w nim w 2000 i 2002 z powodu kontuzji). Po raz trzeci z rzędu osiągnęła tam półfinał lub więcej. Wyszła z grupy z wynikiem 2:1 (przegrała z Mary Pierce). Następnie pokonała Mariję Szarapową w półfinale i zrewanżowała się za porażkę grupową Pierce. W trwającym trzy godziny i sześć minut finale zwyciężyła 5:7, 7:6, 6:4 (jest to drugi pod względem długości finał w historii turnieju, odkąd rozgrywa się go do dwóch wygranych setów, najdłuższym jest finał z 2007). Została pierwszą zwyciężczynią z Francji w pierwszym całkowicie francuskim finale. Wygrała zacięte mecze finałowe w trzech innych turniejach: w Antwerpii (pokonała Venus Williams 4:6, 7:5, 6:4 po tym, jak przegrywała 3:5 w drugim i 2:4 w trzecim secie), Rzymie (pokonała Patty Schnyder 2:6, 6:3, 6:4, był to jej szósty wygrany turniej kategorii I) i Filadelfii (pokonała Jelenę Diemientjewą 7:5, 2:6, 7:5, po raz pierwszy wygrała jeden turniej trzy razy z rzędu). Trzykrotnie osiągnęła finał: w Open Gaz de France, New Haven i Filderstadt. Cztery razy odpadła w półfinale: w Dosze (przegrała z Alicią Molik, powróciłaby na pierwsze miejsce w rankingu, gdyby wygrała mecz), Miami, na Wimbledonie i w Toronto. Osiągnęła trzy ćwierćfinały: w Australian Open, Berlinie i US Open. Nie osiągnęła ćwierćfinału w 5 z 19 startów, w tym we French Open (przegrała z Aną Ivanović w trzeciej rundzie). Spędziła cały rok w czołowej czwórce rankingu. Na Wimbledonie doszła do pierwszego finału wielkoszlemowego w deblu (grała w parze ze Swietłaną Kuzniecową). W finale Pucharu Federacji uzyskała wynik 1:2 (pokonała Anastasiję Myskinę, przegrała z Jeleną Diemientjewą oraz przegrała w decydującym meczu deblowym z Diemientjewą i Dinarą Safiną, jej partnerką była Mary Pierce). Francja przegrała finał 2:3.
2006.
Był to jak do tej pory jej najlepszy sezon. Wygrała w nim swoje dwa pierwsze turnieje wielkoszlemowe i przez większość roku zajmowała pierwsze miejsce w rankingu. Siedem lat po awansie do pierwszego finału wielkoszlemowego (w Australian Open 1999), zdobyła swój pierwszy wielkoszlemowy tytuł. Triumfowała w Australian Open. Mając trzeci numer w rozstawieniu pokonała rozstawioną z numerem drugim Kim Clijsters w półfinale (Clijsters skreczowała w trzecim secie z powodu skręcenia prawej kostki). Następnie pokonała rozstawioną z numerem ósmym Justine Henin w finale (Henin skreczowała przy stanie 6:1, 2:0 dla Mauresmo z powodu problemów z układem pokarmowym). Była drugą najdłużej czekającą na zwycięstwo wielkoszlemowe zawodniczką w historii. Pierwszy raz wygrała w 32. próbie. Zwyciężyła także na Wimbledonie (mając pierwszy numer w rozstawieniu pokonała rozstawioną z numerem czwartym Mariję Szarapową w półfinale, następnie ograła rozstawioną z numerem trzecim Justine Henin 2:6, 6:3, 6:4 w finale). Została pierwszą mistrzynią Wimbledonu z Francji w erze Open. Jej wynik w finałach wielkoszlemowych wynosi teraz 2:1. W początkowej części sezonu wygrała dwa turnieje kategorii II: Open Gaz de France (jako najwyżej rozstawiona obroniła piłkę meczową w półfinale przeciwko Tatianie Golovin, następnie pokonała rozstawioną z numerem drugim Mary Pierce w finale) i Antwerpię (była rozstawiona z numerem drugim, pokonała najwyżej rozstawioną Kim Clijsters w finale). Trzykrotnie była finalistką: w Dosze (pokonała Martinę Hingis w półfinale, przegrała z Nadieżdą Pietrową w finale), Pekinie (pokonała Lindsay Davenport w ćwierćfinale i Jelenę Janković w półfinale, przegrała ze Swietłaną Kuzniecową w finale) i WTA Finals, gdzie broniła tytułu (zakwalifikowała się do turnieju z numerem trzecim w rankingu rocznym, awansowała do półfinału uzyskując wynik 2:1 w grupie, przegrała z Nadieżdą Pietrovą, ale pokonała Martinę Hingis i Justine Henin, następnie ograła Kim Clijsters w półfinale, w finale przegrała z Henin). Trzykrotnie osiągnęła półfinał turnieju: w Miami (przegrała ze Swietłaną Kuzniecową), Berlinie (pokonała Martinę Hingis w ćwierćfinale, przegrała z Justine Henin) i US Open (była rozstawiona z numerem pierwszym, pokonała grającą z dziką kartą Serenę Williams w czwartej rundzie, przegrała z późniejszą triumfatorką Mariją Szarapową w trzech setach). Czterokrotnie była ćwierćfinalistką: w Dubaju (przegrała ze Swietłaną Kuzniecową 6:7, 4:6, pomimo że miała trzy piłki setowe w tiebreaku pierwszego seta i prowadziła 3:0 w drugim, przez tę porażkę nie wygrała czwartego z rzędu turnieju, przerwana została też jej seria szesnastu kolejnych zwycięstw rozpoczęta w Australian Open), New Haven (przegrała z Lindsay Davenport), Moskwie (przegrała z Nicole Vaidišovą 6:1, 5:7, 6:7 po tym, jak prowadziła 5:2 w trzecim secie i miała trzy piłki meczowe) i Zurychu (wycofała się przed meczem z powodu kontuzji prawego ramienia). Nie osiągnęła ćwierćfinału w 3 z 17 startów: w Sydney (przegrała mecz otwierający sezon z Aną Ivanović), we French Open (była rozstawiona z numerem pierwszym, przegrała w czwartej rundzie z turniejową szesnastką Nicole Vaidišovą) i Eastbourne (przegrała mecz otwarcia z Nathalie Dechy). Rozpoczęła rok na trzecim miejscu w rankingu. 30 stycznia, po Australian Open, awansowała na drugą pozycję. Następnie powróciła na prowadzenie 20 marca. Utrzymała się na pierwszym miejscu przez 34 tygodnie. 6 listopada została wyprzedzona przez Justine Henin. W sumie była numerem jeden przez 39 tygodni (przez pięć tygodni w 2004). W Eastbourne, grając w parze ze Swietłaną Kuzniecową, wygrała swój drugi deblowy turniej. Najszybciej w historii kobiecego tenisa zarobiła milion dolarów w sezonie. Dokonała tego dochodząc do półfinału w Antwerpii. Poprawiła wynik Justine Henin z 2004 roku o miesiąc. Uzyskała wynik 1:1 w meczu pierwszej rundy Pucharu Federacji z Włochami (pokonała Flavię Pennettę, przegrała z Francescą Schiavone). Francja przegrała 1:4. Wycofała się z turniejów w Rzymie (z powodu choroby), Montrealu (z powodu naciągnięcia mięśnia prawego ramienia) i Stuttgarcie (z powodu kontuzji prawego ramienia).
2007.
Po raz dziewiąty z rzędu zakończyła rok w czołowej dwudziestce rankingu, ale po raz pierwszy od siedmiu lat znalazła się poza czołową dziesiątką. W sezonie zdarzyły się jej dwie dwumiesięczne przerwy. Uzyskała wynik 13:4 w pierwszych pięciu startach. Doszła do ćwierćfinału w Sydney (była rozstawiona z numerem pierwszym, przegrała z Jeleną Janković), do czwartej rundy w Australian Open (była rozstawiona z numerem drugim i broniła tytułu, przegrała z Lucie Šafářovą 4:6, 3:6 po tym, jak prowadziła 4:1 w pierwszym secie), do półfinału w Open Gaz de France (była rozstawiona z numerem drugim, przegrała z rozstawioną z numerem czwartym Nadieżdą Pietrową 7:5, 4:6, 6:7 po tym, jak prowadziła 4:1 w trzecim secie i nie wykorzystała piłki meczowej przy stanie 7:6 w tiebreaku), wygrała turniej w Antwerpii (była rozstawiona z numerem pierwszym, pokonała rozstawioną z numerem drugim Kim Clijsters w finale, zdobyła swój trzeci z rzędu tytuł i wygrała wysadzaną diamentami złotą rakietę) oraz doszła do finału w Dubaju (była rozstawiona z numerem drugim, przegrała z Justine Henin w finale). W niedzielę 18 marca przeszła operację usunięcia wyrostka robaczkowego. Z powodu operacji wycofała się z turniejów w Miami, Amelia Island i Charleston (w sumie nie grała przez dwa miesiące). W meczach rozgrywanych na kortach ziemnych uzyskała wynik 5:4. Odpadła wcześnie w Berlinie (była rozstawiona z numerem drugim, przegrała w trzeciej rundzie z Juliją Wakułenko w trzech setach), Rzymie (była rozstawiona z numerem pierwszym, przegrała w drugiej rundzie z Samanthą Stosur 5:7, 7:6, 6:7 po tym, jak prowadziła 4:1 w trzecim secie i miała później dwie piłki meczowe) i we French Open (była rozstawiona z numerem piątym, przegrała w trzeciej rundzie z rozstawioną z numerem 25 Lucie Šafářovą). Doszła do finału w Strasburgu (była rozstawiona z numerem pierwszym, przegrała z rozstawioną z numerem szóstym Anabel Mediną Garrigues w trzech setach). Solidnie spisała się na kortach trawiastych. Doszła do finału w Eastbourne (była rozstawiona z numerem drugim, przegrała z rozstawioną z numerem pierwszym Justine Henin 5:7, 7:6, 6:7 po tym, jak prowadziła 4:2 i 5:3 w trzecim secie) i do czwartej rundy na Wimbledonie (była rozstawiona z numerem czwartym i broniła tytułu, przegrała z rozstawioną z numerem czternastym Nicole Vaidišovą w trzech setach). Uzyskała wynik 1:1 w półfinałowym meczu Pucharu Federacji z Włochami. Francja przegrała 2:3. Następnie wycofała się z turnieju w Toronto i US Open z powodu naciągnięcia prawego przywodziciela (w sumie pauzowała przez dziewięć tygodni). Powróciła na korty, ale nie udało się jej wygrać dwóch meczów w jednym turnieju w pozostałych czterech startach. Najlepszym uzyskanym rezultatem był ćwierćfinał w Pekinie (była rozstawiona z numerem trzecim, przegrała z Peng Shuai w trzech setach). Doszła do drugiej rundy w Zurychu (była rozstawiona z numerem ósmym, przegrała z Aloną Bondarenko w trzech setach) i odpadła w pierwszych rundach w Stuttgarcie (przegrała z Jeleną Diemientjewą) i Moskwie (przegrała z Wierą Zwonariową w trzech setach). Rozpoczęła rok na trzecim miejscu w rankingu. 9 lipca, po Wimbledonie, spadła z czwartej na szóstą pozycję (po tym jak spędziła 191 tygodni z rzędu w czołowej piątce rankingu). 10 września, po US Open, spadła z siódmej na jedenastą pozycję (po tym jak spędziła 270 tygodni z rzędu w czołowej dziesiątce rankingu). Ostatecznie zajęła osiemnaste miejsce w ogłoszonym 12 listopada końcowym rankingu rocznym (była to jej najniższa zajmowana pozycja od 11 lutego 2001).
2008.
W styczniu doszła do ćwierćfinału w turnieju Gold Coast (była rozstawiona z numerem szóstym, przegrała z rozstawioną z numerem czwartym Patty Schnyder). Wycofała się z turnieju w Sydney z powodu naciągnięcia mięśnia prawego uda. Doszła do trzeciej rundy w Australian Open (była rozstawiona z numerem osiemnastym, przegrała w trzech setach z Casey Dellacqua). W lutym osiągnęła ćwierćfinał w turnieju Open Gaz de France (była rozstawiona z numerem szóstym, przegrała z najwyżej rozstawioną, późniejszą triumfatorką Anną Czakwetadze w trzech setach). Przegrała w drugiej rundzie turnieju w Dosze (była rozstawiona z numerem czternastym, uległa zawodniczce z eliminacji Tamarine Tanasugarn 6:7, 5:7 po tym, jak miała piłkę setową przy stanie 6:5 w tiebreaku pierwszego seta i prowadziła 5:3 w drugim). Osiągnęła ćwierćfinał turnieju w Dubaju (przegrała z rozstawioną z numerem drugim Swietłaną Kuzniecową 1:6, 6:7 po tym, jak prowadziła 5:3 w drugim secie). W marcu doszła do trzeciej rundy w Indian Wells (była rozstawiona z numerem siedemnastym, przegrała z rozstawioną z numerem piętnastym Aloną Bondarenko) i Miami (była rozstawiona z numerem dwudziestym czwartym, przegrała w trzech setach z Zheng Jie). W kwietniu osiągnęła ćwierćfinał w Amelia Island (była rozstawiona z numerem jedenastym, po drodze pokonała rozstawioną z numerem siódmym Agnieszkę Radwańską i odniosła 500 zwycięstwo w singlu, została dwudziestą czwartą zawodniczką, której udała się ta sztuka, przegrała z Dominiką Cibulkovą 1:6, 6:7 po tym, jak prowadziła 5:3 w drugim secie). Uzyskała wynik 2:0 w meczu Pucharu Federacji pomiędzy Japonią i Francją. Francja wygrała 4:1 i awansowała do grupy światowej. W maju wycofała się z turniejów w Berlinie i Rzymie z powodu naciągnięcia prawego mięśnia międzyżebrowego.
Życie prywatne.
Jej trenerem od turnieju w Rzymie w 2002 jest trener francuskiej reprezentacji występującej w Pucharze Federacji Loïc Courteau. Matka ma na imię Françoise. Ojciec, Francis, umarł 12 marca 2004. Ma starszego brata, Fabiena, który, podobnie jak ojciec, jest inżynierem. Twierdzi, że postanowiła zająć się tenisem tuż przed skończeniem czwartego roku życia, po obejrzeniu w telewizji triumfującego we French Open 1983 Yannicka Noah. Była zaszczycona kiedy Noah powołał ją do reprezentacji Francji występującej w Pucharze Federacji w 1998. Lubi narciarstwo alpejskie, gokarty, jazdę konną, windsurfing i muzykę Dido. Od pięciu lat ma złotego psa myśliwskiego o imieniu Sophia. Lubi czerwone wina. Ma prywatną winnicę. Najlepiej ze swojej kariery wspomina moment, w którym została pierwszą z Francji liderką rankingu WTA we wrześniu 2004.
Amélie Mauresmo jest lesbijką. Swoją orientację ujawniła podczas konferencji prasowej w trakcie Australian Open 1999. Wskazała przy tym na przejawy nietolerancji, jakich doznała ze względu na orientację seksualną oraz atletyczną budowę ciała (m.in. Martina Hingis nazwała ją "pół-facetem", utraciła niektóre kontrakty reklamowe oraz sponsorów). W wywiadzie dla miesięcznika LGBT „Têtu” w marcu 1999 roku opisała swój publiczny "coming out":
W 2007 r. znalazła się wśród setki najseksowniejszych kobiet świata opublikowanej w lesbijskim portalu internetowym „AfterEllen”.
9 kwietnia 2015 Mauresmo ogłosiła, że jest w ciąży. 16 sierpnia urodziła syna, który otrzymał imię Aaron. 14 listopada 2016 złożyła rezygnację z funkcji kapitana francuskiej reprezentacji w Pucharze Federacji z powodu swojej drugiej ciąży. Jej córka Ayla urodziła się 20 kwietnia 2017.
Udział w filmach.
Amélie Mauresmo wzięła udział w kilku produkcjach filmowych, z których wymienia się:

</doc>
<doc id="115102" url="https://pl.wikipedia.org/wiki?curid=115102" title="Amelie Mauresmo">
Amelie Mauresmo



</doc>
<doc id="115104" url="https://pl.wikipedia.org/wiki?curid=115104" title="Trauma">
Trauma

Trauma lub uraz psychiczny – trwała zmiana w psychice, która spowodowana jest gwałtownym i przykrym przeżyciem. Trauma może oznaczać także to, co powoduje w psychice trwałą zmianę, nagłe wzruszenie.
Trauma jest stanem psychicznym wywołanym działaniami czynników zewnętrznych, zagrażających zdrowiu lub życiu, które prowadzą do głębokich zmian w funkcjonowaniu człowieka. Rezultatem takiego urazu u osoby dotkniętej traumą mogą być utrwalone trudności w powrocie do poprzedniego funkcjonowania. Trudności te mogą tworzyć zespół objawów, tzw. zaburzenie stresowe pourazowe. Następstwami doznanej traumy może być: lęk, żałoba, depresja, wzrost zachowań agresywnych i autoagresywnych (w tym próby samobójcze), symptomy psychotyczne, obniżone poczucie własnej wartości, 
problemy społeczne lub, w młodszym wieku, pogorszenie wyników w nauce szkolnej.

</doc>
<doc id="115105" url="https://pl.wikipedia.org/wiki?curid=115105" title="Koronowo (gmina)">
Koronowo (gmina)

Koronowo – gmina miejsko-wiejska w Polsce, położona w województwie kujawsko-pomorskim, w północno-zachodniej części powiatu bydgoskiego. W latach 1975–1998 gmina administracyjnie należała do województwa bydgoskiego. Gmina ma charakter turystyczno-rolniczy, jest największa w powiecie.
Siedzibą gminy jest miasto Koronowo.
Według danych z 30 czerwca 2010 gminę zamieszkiwało 23 716 osób.
Struktura powierzchni.
Według danych z roku 2002 gmina Koronowo ma obszar 411,7 km², w tym:
Gmina stanowi 29,52% powierzchni powiatu.
Demografia.
Dane z 30 czerwca 2010:
Ochrona przyrody.
Na terenie gminy znajdują się 2 rezerwaty przyrody
Zabytki.
Wykaz zarejestrowanych zabytków nieruchomych na terenie gminy:
Sołectwa.
Buszkowo, Byszewo, Bytkowice, Dziedzinek, Glinki, Gogolin, Gogolinek, Gościeradz, Huta, Krąpiewo, Lucim, Łąsko Małe, Łąsko Wielkie, Mąkowarsko, Morzewiec, Nowy Dwór, Nowy Jasiniec, Okole, Osiek, Popielewo, Salno, Samociążek, Sitowiec, Skarbiewo, Stary Dwór, Stary Jasiniec, Tryszczyn, Wierzchucin Królewski, Więzowno, Wilcze, Wiskitno, Witoldowo, Wtelno.
Pozostałe miejscowości.
Białe, Bieskowo, Brzozowo, Byszewo (osada), Drzewianowo, Iwickowo, Kadzionka, Krówka, Lipinki, Łakomowo, Ługowo, Rybkowo, Młynkowo, Motyl, Olszyniec, Osiedle Awaryjne, Pobrdzie, Puszczyn, Romanowo, Różanna, Rudno, Sokole-Kuźnica, Srebrnica, Stefanowo, Stopka, Stronno, Tuszyny, Tylna Góra, Wilcza Góra, Wilcze Gardło, Wymysłowo.
Sąsiednie gminy.
Bydgoszcz, Dobrcz, Gostycyn, Lubiewo, Osielsko, Pruszcz, Sicienko, Sośno, Świekatowo

</doc>
<doc id="115106" url="https://pl.wikipedia.org/wiki?curid=115106" title="Jemielnica (gmina)">
Jemielnica (gmina)

Jemielnica – gmina wiejska w województwie opolskim, w powiecie strzeleckim. W latach 1975–1998 gmina położona była w województwie opolskim. W 2006 roku w gminie wprowadzono język niemiecki jako język pomocniczy.
Siedziba gminy to Jemielnica.
Struktura narodowościowa.
W Narodowym Spisie Powszechnym Ludności i Mieszkań z 2002 r. okazało się, że 24,29% mieszkańców Gminy Jemielnica stanowią Niemcy.
Struktura powierzchni.
Według danych z roku 2002 gmina Jemielnica ma obszar 113,21 km², w tym:
Gmina stanowi 15,21% powierzchni powiatu.
Demografia.
Według danych z 30 czerwca 2004 gminę zamieszkiwało 7627 osób. Natomiast według danych z 31 grudnia 2017 roku gminę zamieszkiwało 7176 osób.
Dane z 30 czerwca 2004:
Dzielnice Jemielnicy.
Jemielnica-Wiejska, Gajdowe (niem. Gaidowe), Zawodzie (niem.Zawodzie, Teichhäuser), Nowa Kolonia (niem. Neue Kolonie), Stara Kolonia (niem. Alte Kolonie), Borek (niem. Borek, Waldeck).
Sąsiednie gminy.
Kolonowskie, Strzelce Opolskie, Wielowieś, Zawadzkie

</doc>
<doc id="115107" url="https://pl.wikipedia.org/wiki?curid=115107" title="Izbicko (gmina)">
Izbicko (gmina)

Izbicko () – gmina wiejska w województwie opolskim, w powiecie strzeleckim. W latach 1975–1998 gmina położona była w województwie opolskim. W 2006 roku w gminie wprowadzono język niemiecki jako język pomocniczy. Siedziba gminy to Izbicko.
Według danych z 30 czerwca 2004 gminę zamieszkiwały 5613 osoby. Natomiast według danych z 31 grudnia 2017 roku gminę zamieszkiwało 5418 osób.
Struktura powierzchni.
Według danych z roku 2002 gmina Izbicko ma obszar 84,93 km², w tym:
Gmina stanowi 11,41% powierzchni powiatu.
Demografia.
Dane z 30 czerwca 2004:
Sąsiednie gminy.
Chrząstowice, Gogolin, Ozimek, Strzelce Opolskie, Tarnów Opolski

</doc>
<doc id="115110" url="https://pl.wikipedia.org/wiki?curid=115110" title="Kim Clijsters">
Kim Clijsters

Kim Antonie Lode Clijsters (wym. , ur. 8 czerwca 1983 w Bilzen) – belgijska tenisistka, była liderka rankingu światowego w singlu i w deblu, ośmiokrotna finalistka turniejów wielkoszlemowych w singlu i dwukrotna w deblu, triumfatorka US Open 2005, US Open 2009, US Open 2010 i Australian Open 2011 w singlu oraz Wimbledonu 2003 i Roland Garros 2003 w deblu. W sumie wygrała 41 turniejów w grze pojedynczej i 11 w grze podwójnej (2012-09-02). Wchodziła także w skład reprezentacji Belgii, która w roku 2001 zwyciężyła w rozgrywkach Fed Cup.
Jej sportowa kariera trwała od 1997. 6 maja 2007 Belgijka ogłosiła zakończenie tenisowej kariery, jednak po prawie dwóch latach (26 marca 2009) zapowiedziała powrót jeszcze tego roku na letni sezon twardych kortów. 11 sierpnia 2009 opodal Cincinnati rozegrała swój pierwszy mecz po ponaddwuletniej przerwie, związanej m.in. z urodzeniem dziecka. Zawodniczka określa ten nowy etap mianem „drugiej kariery”. W trzecim turnieju po przerwie wygrała swoje drugie mistrzostwo wielkoszlemowe w grze pojedynczej. 29 sierpnia 2012 podczas turnieju US Open rozegrała swój ostatni mecz singlowy we wznowionej karierze. Po raz kolejny powróciła do profesjonalnego tenisa 17 lutego 2020 podczas zawodów w Dubaju.
W 2017 została uhonorowana miejscem w Międzynarodowej Tenisowej Galerii Sławy.
Styl gry.
Cechują ją następujące warunki fizyczne: 174 cm wzrostu, waga 68 kg, mocne mięśnie ud oraz duża giętkość. Clijsters, podobnie jak Jelena Janković i Swietłana Kuzniecowa, potrafi wykonywać głębokie szpagaty, by odbić piłkę znajdującą się poza jej zasięgiem. Umie ślizgać się na każdej nawierzchni, nawet na korcie twardym.
Clijsters posługuje się prawą ręką, ale jej bekhend jest oburęczny. Gra zawodniczki oparta jest głównie na grze kątowej oraz utrzymywaniu się przy linii końcowej, chociaż potrafi ona wykorzystać każde miejsce kortu. Jej uderzenia po odbiciu się piłki są głębokie i mocne. Ponadto wykorzystuje w meczach różnorodne top spiny oraz grę kątową. Tenisistka wykonuje szybko drugi serwis po nietrafionym pierwszym, co powoduje wysoką liczbę podwójnych błędów serwisowych w niektórych spotkaniach. Styl gry Clijsters to połączenie wszechstronności i agresywności. W związku z agresywnym stylem gry jaki prezentowała, odniosła różnorodne kontuzje.
Kariera.
Kariera juniorska.
Karierę juniorską rozpoczęła pod koniec maja 1997. W pierwszym roku występów grała wyłącznie na kortach ziemnych. Dwa razy dotarła do półfinału – w Prato i Międzynarodowych Mistrzostwach Juniorów "Astrid Bowl" w Belgii. Wzięła także udział w turnieju Orange Bowl, ale odpadła w nim w ćwierćfinale po porażce z Tiną Pisnik 0:6, 5:7.
Rok 1998 rozpoczęła od zwycięstwa w zawodach rozgrywanych na Słowacji. Wygrała tam m.in. z Danielą Hantuchovą i Klárą Koukalovą. We Florencji i "Astrid Bowl" przegrała w finale, w tym drugim pokonała ją Jelena Dokić. W Międzynarodowych Mistrzostwach Juniorów we Francji odpadła w I rundzie, wyeliminowana znowu przez Pisnik. Następnie Clijsters wystąpiła w juniorskim Wimbledonie, gdzie zrewanżowała się Pisnik w ćwierćfinale, a Dokić w półfinale. W decydującym pojedynku jej rywalką była Katarina Srebotnik, ale Belgijka ten mecz przegrała 6:7, 3:6. W US Open odpadła w drugiej rundzie. Pod koniec roku wygrała "Prince Cup".
W 1999 wystąpiła tylko w międzynarodowych mistrzostwach juniorów we Francji, w których przegrała w ćwierćfinale z Liną Krasnorucką 6:1, 4:6, 4:6. Był to jej ostatni turniej juniorski. Najwyższą pozycję jaką osiągnęła w rankingu juniorskim w grze pojedynczej było miejsce 11. w rankingu opublikowanym 31 grudnia 1998.
W grze podwójnej osiągnęła więcej sukcesów. W pierwszym starcie z Sofie Borgions triumfowała w Salsomaggiore Terme po wygranej w finale z deblem Anastasija Myskina i Jelena Diemientjewa 3:6, 6:4, 6:3. Pod koniec 1997 z Węgierką Zsófią Gubacsi wygrała Orange Bowl. W 1998 z Jeleną Dokić zwyciężyła w juniorskim French Open, pokonując w finale parę Jelena Diemientjewa i Nadieżda Pietrowa 6:4, 7:6. Z tą samą partnerką odpadła w I rundzie Wimbledonu. Grając z Dunką Evą Dyrberg, wygrała w turnieju w Kanadzie, a następnie w US Open.
Ostatnim rozegranym turniejem juniorskim był French Open w 1999, w którym debel Kim Clijsters i Mia Buric przegrał w finale z parą Flavia Pennetta i Roberta Vinci 5:7, 7:5, 4:6.
Najwyższą pozycję jaką osiągnęła w rankingu juniorskim w grze podwójnej było miejsce 4. w rankingu opublikowanym 31 grudnia 1998.
Początki.
Turniejową mentorką Belgijki (osobą wprowadzającą tenisistkę w świat zawodowego tenisa ziemnego) była Sabine Appelmans. Swój pierwszy turniej ITF Clijsters rozegrała w sierpniu 1997 w Koksijde, gdzie dotarła do ćwierćfinału. Były to jedyne rozgrywki ITF, w których wzięła udział w tym roku.
Rok później wystartowała w czterech turniejach ITF w singlu. Wygrała dwa pierwsze, w Brukseli i Koksijde. W dwóch następnych dotarła do drugiej rundy (w Brukseli) i ćwierćfinału (w Ramat ha-Szaron). W tych samych zawodach grała również w grze deblowej. Dwukrotnie wygrała w stolicy Belgii jako partnerka Stephanie De Ville oraz Cindy Schuurmans, w Koksijde osiągnęła półfinał z Brechtje Bruls, natomiast w Ramat ha-Szaron triumfowała wspólnie z Justine Henin.
Zawodową karierę rozpoczęła w 1999, w wieku 16 lat. Najpierw wystąpiła w trzech turniejach ITF. Zwyciężyła w Sheffield, była finalistką w Reims – przegrała z Henin – i półfinalistką w Espinho. W swoim debiucie w turnieju WTA (Belgian Open) odpadła w III rundzie kwalifikacji, ale mimo to dostała się do turnieju głównego jako "lucky loser". Dotarła do ćwierćfinału, w którym Sarah Pitkowski pokonała ją 3:6, 7:5, 6:1. Na Wimbledonie jako kwalifikantka w III rundzie wyeliminowała Amandę Coetzer (rozstawioną z „dwunastką”), jednak w kolejnym pojedynku przegrała ze Steffi Graf. W Knokke-Heist odpadła w I rundzie. W US Open w trzecim spotkaniu poniosła porażkę 6:4, 2:6, 5:7 z późniejszą triumfatorką turnieju, Sereną Williams.
Pod koniec września wygrała swój pierwszy turniej WTA. Był to FORTIS Championships Luxembourg, w którego finale Clijsters pokonała inną Belgijkę, Dominique Monami. We wcześniejszych rundach wygrała m.in. z Katariną Srebotnik i Anke Huber. Kilka tygodni później dotarła do finału w grze pojedynczej Eurotel Slovak Indoor w Bratysławie, gdzie przegrała 3:6, 3:6 z Francuzką Amélie Mauresmo. Następnie odpadła w I rundzie w Lipsku i w "Advanta Championships" w Filadelfii.
W grze podwójnej osiągnęła półfinał ITF-u w Sheffield i I rundy w Reims oraz Espinho. W Belgian Open dotarła do ćwierćfinału, w Knokke-Heist przegrała w pierwszym spotkaniu. Następnie, wraz z Laurence Courtois, wygrała Eurotel Slovak Indoor. W Lipsku i Filadelfii osiągnęła kolejno ćwierćfinał i I rundę.
2000 – 2001.
Na początku 2000 zwyciężyła w Hobart. Wygrała tam z takimi zawodniczkami jak Ruxandra Dragomir czy Chanda Rubin. W Australian Open i French Open odpadła w I rundzie, w Wimbledonie i US Open w drugiej. Osiągnęła II rundę turnieju w Hannoverze i IV rundy BNP Paribas Open oraz Sony Ericsson Open. W Belgian i UNICEF Open dotarła do II rundy. Turnieje w Stanford i San Diego zakończyły się dla niej porażkami w pierwszym meczu.
Dotarła do ćwierćfinału Pilot Pen Tennis, a także rozgrywek w Luksemburgu. W Filderstadt po zwycięstwach m.in. nad Conchitą Martínez i Nathalie Tauziat wystąpiła w finale, w którym przegrała z Martiną Hingis 0:6, 3:6. Triumfowała w Sparkassen Cup w Lipsku po pokonaniu w decydującym spotkaniu Jeleny Lichowcewej 7:6(6), 4:6, 6:4, wcześniej eliminując z turnieju dwie zawodniczki z pierwszej dziesiątki rankingu WTA, Arantxę Sánchez-Vicario i Annę Kurnikową. W mistrzostwach WTA odpadła w ćwierćfinale.
W grze deblowej przegrała w I rundzie Australian i French Open, w II Wimbledonu i w III US Open. Wystąpiła w trzech finałach, w pierwszym rozgrywanym w Hobart z Alicią Molik (przegrały z Ritą Grande i Émilie Loit), drugi w Antwerpii zakończył się jej triumfem z rodaczką Sabine Appelmans. W turnieju rozgrywanym w Lipsku z Laurence Courtois uległa parze Sánchez Vicario/Sidot.
Dotarła do III rundy French Open oraz finału miksta w Wimbledonie w parze ze swym ówczesnym partnerem życiowym Lleytonem Hewittem, jednak w decydującym spotkaniu przegrali z Kimberly Po i Donaldem Johnsonem 4:6, 6:7(3).
W 2001 r. osiągnęła II rundę Sydney International i czwartą Australian Open, w której przegrała z Lindsay Davenport. Potem dotarła do ćwierćfinału zawodów w Scottsdale oraz finału Indian Wells, gdzie pokonała ją Serena Williams 4:6, 6:4, 6:2. We wcześniejszej fazie tego turnieju wyeliminowała Justine Henin i Martinę Hingis. W Miami odpadła w IV fazie rywalizacji. Przed French Open wystąpiła w trzech turniejach na kortach ziemnych. Najdalej dotarła w chorwackim Bol (półfinał), w Berlinie poniosła porażkę w pierwszym spotkaniu z Anne Kremer, a w Rzymie przegrała w II rundzie.
Po wcześniejszych nieudanych występach dotarła do półfinału French Open, w którym wygrała z Justine Henin 2:6, 7:5, 6:3 i osiągnęła swój pierwszy wielkoszlemowy finał w grze pojedynczej, triumfowała w nim jednak jej rywalka Jennifer Capriati. Mecz zakończył się po 2 godzinach i 21 minutach walki wynikiem 6:1, 4:6, 10:12, a trzeci set był najdłuższym w historii kobiecych finałów w tej imprezie.
Następnie Clijsters dotarła do finału UNICEF Open, gdzie pokonała ją Henin, i ćwierćfinału Wimbledonu. W Knokke-Heist przegrała w półfinale z Irodą Tulyaganovą.
W Bank of the West Classic zrewanżowała się w finale Davenport za porażkę w tegorocznym Wimbledonie, wygrywając z nią 6:4, 6:7(5), 6:1. W kolejnych turniejach nie zdołała powtórzyć tego wyniku – zawody w San Diego to przegrana w II rundzie, w LA Women’s Tennis Championships – w ćwierćfinale. W New Haven osiągnęła półfinał, który poddała walkowerem w meczu przeciwko Davenport. Po zwycięstwach m.in. nad Henrietą Nagyovą i Jeleną Diemientjewą dotarła do ćwierćfinału US Open, gdzie została pokonana przez Venus Williams. W Tokio dotarła do półfinału.
Następnie obroniła tytuł w Lipsku, wygrywając z Francescą Schiavone, Silvią Fariną Elią, Jeleną Diemientjewą i Magdaleną Maleewą. W Filderstadt odpadła w II rundzie, po czym po raz drugi wygrała turniej w Luksemburgu po zwycięstwie w finale nad Lisą Raymond 6:2, 6:2. W mistrzostwach WTA pokonała ją w półfinale Lindsay Davenport. Jesienią tego roku wraz z reprezentacją narodową zdobyła Puchar Federacji, zwyciężając z drużyną rosyjską 2:1. W swoim pojedynku Kim Clijsters wygrała z Diemientjewą 6:0, 6:4.
W grze deblowej przegrała w III rundzie Australian i French Open. W Wimbledonie z Ai Sugiyamą dotarła do finału rozgrywek, w których finale pokonały je Lisa Raymond i Rennae Stubbs 6:4, 6:3. W Sydney, Indian Wells, Miami, Rzymie oraz w Los Angeles odpadała po pierwszych meczach. Turniej w Scottsdale to poddany walkowerem mecz finałowy, natomiast w 's-Hertogenbosch debel Clijsters/Oremans w decydującym spotkaniu przegrał z Ruxandrą Dragomir i Nadią Pietrową 6:7(5), 7:6(5), 4:6. W San Diego, Lipsku oraz Filderstadt przegrała w półfinale. W Tokio osiągnęła czwarty finał, także przegrany, tym razem z deblem Black/Huber.
2002.
Rok 2002 rozpoczęła od półfinału rozgrywanego w Sydney turnieju Sydney International, gdzie lepsza okazała się od niej Martina Hingis. Kolejny start, czyli Australian Open, to wyrównanie wyniku z rozgrywanych na początku roku zawodów. Tym razem poniosła porażkę z Jennifer Capriati 5:7, 6:3, 1:6. W obu turniejach pokonała w ćwierćfinałach bez straty seta Justine Henin. W Indian Wells odpadła już w II etapie po pojedynku z Nathalie Dechy. Start w Miami zakończyła na fazie ćwierćfinałowej, w której pokonała ją Monica Seles 4:6, 6:3, 6:3.
Clijsters wystąpiła potem w dwóch niemieckich turniejach. Najpierw odniosła triumf w Betty Barclay Cup po wygranej w finale z Venus Williams 1:6, 6:3, 6:4. Wcześniej dwie spośród jej rywalek poddały mecz przez krecz – były to Barbara Rittner i Jelena Dokić. Następnie w Berlinie odpadła już w II rundzie, pierwszą miała wolną. Jej pogromczynią była Anna Smasznowa-Pistolesi. W Rzymie po zwycięstwie w ćwierćfinale nad Sandrine Testud doszło do ósmego spotkania Kim Clijsters z Justine Henin. Tym razem wygrała ta druga, a bilans między zawodniczkami był równy – 4:4.
W kolejnych dwóch turniejach wielkoszlemowych Belgijka odpadła w III rundzie French Open i w drugiej Wimbledonu po porażkach z Clarisą Fernández i Jeleną Lichowcewą. W międzyczasie przegrała w ćwierćfinale UNICEF Open z Tiną Pisnik 6:7(5), 2:6. W Stanford wyeliminowała w ćwierćfinale Jelenę Janković, wtedy 262. zawodniczkę rankingu WTA. Później wygrała z Lindsay Davenport 4:6, 6:4, 6:2. W finale pokonała ją Venus Williams 6:3, 6:3.
Podczas Acura Classic w San Diego po raz kolejny pokonała ją Williams, tym razem w ćwierćfinale 6:3, 5:7, 6:4.
Następnie doznała dwóch wczesnych porażek, w II rundzie w LA Women’s Tennis Championships z Katariną Srebotnik 4:6, 6:2, 4:6 oraz w III rundzie w Montrealu z Barbarą Schett 4:6, 4:6. W US Open dotarła do IV rundy, gdzie wygrała z nią Amélie Mauresmo.
W końcówce sezonu osiągnęła dalsze fazy turniejów – najpierw finał w Tokio (przegrana z młodszą z sióstr Williams 6:2, 3:6, 3:6), potem półfinał Sparkassen Cup i porażka z Anastasiją Myskiną 4:6, 7:5, 6:7(3). W kolejnym starcie odniosła triumf w Porsche Tennis Grand Prix, gdzie wygrała z 5 zawodniczkami z pierwszej trzydziestki rankingu: Myskiną, Ivą Majoli, Davenport, Mauresmo oraz Danielą Hantuchovą. Podczas Zurich Open w Zurychu przegrała w ćwierćfinale z Davenport.
Następnie triumfowała w singlu w Luksemburgu po zwycięstwie w decydującym meczu z Magdaleną Maleewą 6:1, 6:2. Ostatnim startem tenisistki w tym roku był WTA Championships. Osiemnastoletnia Clijsters, wtedy numer 6 na świecie, wygrała z numerem 4 Justine Henin 6:2, 6:1 oraz numerem 14 Chandą Rubin 6:1, 6:2. W półfinale pokonała – numer 2 Venus Williams 5:0 i krecz rywalki, a w finale jej siostrę (ówczesną liderkę światowego rankingu) Serenę 7:5, 6:3,
Brała udział w kilku turniejach w grze podwójnej. Z Ai Sugiyamą odpadła w I rundzie w Sydney i w III rundzie Australian Open. Wspólnie z Jeleną Dokić dotarła do ćwierćfinału w Montrealu, w Lipsku, San Diego i Tokio odpadła w I fazie rywalizacji. Wygrała z nią także rozgrywki w Los Angeles, gdzie w finale debel Clijsters/Dokić pokonał parę Hantuchová/Sugiyama 6:3, 6:3. Z Meghann Shaughnessy osiągnęła ćwierćfinał US Open po wyeliminowaniu w III rundzie debla Raymond/Stubbs rozstawionego z numerem 1. W Filderstadt z Chandą Rubin przegrała w I rundzie, a w Zurychu z Hantuchovą w półfinale. W ostatnim starcie, w Luksemburgu, razem z Janette Husárovą zwyciężyła w całym turnieju.
2003.
Belgijka rozpoczęła rok 2003 od zwycięstwa w turnieju Sydney International. Bez straty seta pokonała w nim Szwajcarkę Patty Schnyder, Chandę Rubin, Henin oraz Davenport. Po sukcesie w Sydney osiągnęła półfinał Australian Open, w którym uległa Serenie Williams 6:4, 3:6, 5:7. W nowym turnieju w Antwerpii dotarła do finału, gdzie lepsza okazała się Venus Williams. Kolejny start i finał singla – tym razem w Scottsdale – przegrała z Sugiyamą 6:3, 5:7, 4:6. Następnie Clijsters triumfowała w Indian Wells po wygranej z Lindsay Davenport 6:4, 7:5 w decydującym meczu. W ostatnim starcie na kortach twardych w pierwszej połowie roku dotarła do półfinału Nasdaq-100 Open, gdzie doznała kolejnej porażki z Sereną.
Sezon kortów ziemnych to finały Clijsters: w Qatar Telecom German Open przegrała z Justine Henin 4:6, 6:4, 5:7 po wcześniejszych dwóch wygranych z rodaczką na początku sezonu, w Rzymie natomiast pokonała Amélie Mauresmo 3:6, 7:6(3), 6:0. Następnie po raz drugi w karierze zagrała w finale wielkoszlemowego turnieju. Po wygranych z Amerykanką Amy Frazier, Niemką Marlene Weingärtner, Argentynką Paolą Suárez, Bułgarką Magdaleną Maleewą, Hiszpanką Conchitą Martínez i Rosjanką Nadią Pietrową po raz czwarty w tym roku miała zmierzyć się z Henin. Poniosła drugą porażkę – przegrała 0:6, 4:6.
Na kortach trawiastych wygrała zawody w 's-Hertogenbosch, przy stanie 6:7(4), 3:0 jej rywalka Henin skreczowała. Następnie odpadła w półfinale Wimbledonu. Przegrała tam z Venus Williams 6:4, 3:6, 1:6.
Przed US Open osiągnęła kolejne 3 finały w grze pojedynczej. W Stanford wygrała z Jennifer Capriati, w San Diego przegrała z Henin, w East West Bank Classic pokonała zaś Davenport w finale. Po wygranym turnieju LA Women’s Tennis Championships została liderką rankingu WTA jako pierwsza w historii Belgijka. Tydzień wcześniej została liderką tego samego rankingu, ale w deblu. Dokonała tego bez zwycięstwa w turnieju wielkoszlemowym.
Jako pierwsza zawodniczka rankingu odpadła w III rundzie rozgrywek w Toronto – wygrała z nią Rosjanka Lina Krasnorucka. Bez straty seta pokonała sześć rywalek, m.in. Swietłanę Kuzniecową, Mauresmo czy Davenport i dotarła do finału US Open. W nim jej rywalką była Justine Henin. Clijsters przegrała z nią drugi finał wielkoszlemowy, w tym pojedynku 5:7, 1:6.
W Lipsku półfinałowe spotkanie z Anastasiją Myskiną Belgijka poddała przez krecz. Swojej rodaczce Henin zrewanżowała się w Filderstadt, gdzie wygrała z nią 5:7, 6:4, 6:2 w decydującym spotkaniu. Było to ósme i ostatnie ich spotkanie w tym roku, a każda z nich wygrała po 4 mecze. W następnych turniejach dotarła do półfinału Zurich Open i wygrała w Luksemburgu (w półfinale pokonała Mariję Szarapową 6:0, 6:3).
W ostatnim turnieju w roku (mistrzostwach WTA) Clijsters wygrała ze wszystkimi swoimi rywalkami: Mauresmo (w rozgrywkach grupowych i w finale), Diemientjewą, Rubin i Capriati i po raz drugi wygrała w tych rozgrywkach. W całym roku 2003, dotarła do 15 finałów turniejowych w grze singlowej, wygrywając 9 z nich. Jej bilans spotkań w grze pojedynczej wyniósł 90-12.
Przez cały rok występowała w grze podwójnej z Japonką Ai Sugiyamą. Triumfowała w 7 turniejach, w tym w dwóch wielkoszlemowych (French Open i Wimbledon). W tym pierwszym w decydującym pojedynku debel Clijsters/Sugiyama pokonał Hiszpankę Virginię Ruano Pascual i Argentynkę Paolę Suárez 6:7, 6:2, 9:7. W drugim wygrały z tym samym deblem 6:4, 6:4.
Pozostałe zwycięstwa odniosła w Sydney, Antwerpii, Scottsdale, San Diego i Zurychu. Do finałów debel dotarł w Indian Wells, Berlinie i mistrzostwach WTA, w których Suárez i Ruano Pascual zrewanżowały się za dwa przegrane finały wielkoszlemowe.
W Australian Open Clijsters i Sugiyama osiągnęły ćwierćfinał, gdzie przegrały z siostrami Williams 4:6, 5:7, w US Open para odpadła w II rundzie po poddaniu spotkania walkowerem. W Miami debel przegrał w ćwierćfinale. Bilans spotkań Belgijki w grze deblowej wyniósł 47-5.
2004 – 2005.
Pierwszym startem Kim Clijsters w 2004 był udział w Australian Open. Belgijka wygrała w nim 6 spotkań bez straty seta, m.in. z Rosjanką Dinarą Safiną, Włoszką Silvią Fariną Elią, Rosjanką Anastasiją Myskiną i Szwajcarką Patty Schnyder. W finale znowu grała z Justine Henin. Po trzech setach walki (3:6, 6:4, 3:6) musiała uznać wyższość rywalki, z którą przegrała trzeci spośród czterech ostatnich finałów wielkoszlemowych.
W lutym Clijsters odniosła dwa turniejowe triumfy na nawierzchni dywanowej. Pierwszym był Open GDF Suez i zwycięstwo 6:2, 6:1 nad Francuzką Mary Pierce w finale, drugim Proximus Diamond Games i wygrana z Fariną Elią. Następnie poddała walkowerem mecz III rundy w Indian Wells z Amerykanką Laurą Granville. Przyczyną były problemy Belgijki z nadgarstkiem.
W maju tego roku podczas turnieju w Berlinie doznała kontuzji lewego nadgarstka i po raz drugi poddała spotkanie walkowerem (tym razem z Chorwatką Karoliną Šprem). W czerwcu przeszła operację i prawie całą resztę sezonu spędziła na rehabilitacji.
Kontuzja wyłączyła ją ze startów na prawie 5 miesięcy. Podczas próby powrotu we wrześniowym turnieju w belgijskim Hasselt kontuzja odnowiła się w czasie półfinałowego meczu z Rosjanką Jeleną Bowiną. Uraz przedłużył przerwę w startach Clijsters do lutego kolejnego roku i groził nawet zakończeniem kariery w wieku 21 lat. Przerwa w startach spowodowała spadek Belgijki na 87. miejsce (początek lutego 2005) w rankingu WTA.
W lutym 2005 wystąpiła w belgijskiej Antwerpii. Z turnieju wyeliminowała ją w ćwierćfinale Serena Williams. Jako 133. zawodniczka rankingu rozpoczęła grę w Indian Wells. Pokonała tam 7 rywalek, z czego 5 rozstawionych (Shinobu Asagoe, Jewgieniję Liniecką, Conchitę Martínez, Jelenę Diemientjewą i Lindsay Davenport) i sięgnęła po tytuł. W Miami również wygrała wszystkie spotkania, eliminując 6 rozstawionych tenisistek. Były to: nr 24 Amy Frazier, nr 12 Nathalie Dechy, nr 5 Anastasija Myskina, nr 4 Diemientjewa, nr 1 Mauresmo i nr 2 Marija Szarapowa. Clijsters nie straciła w tym turnieju seta. Po tych dwóch triumfach Clijsters awansowała o 116 pozycji w rankingu.
Następnie dotarła do półfinału J&amp;S Cup oraz III rundy w Berlinie. Pomiędzy dwiema porażkami z Lindsay Davenport w IV rundach French Open i Wimbledonu zwyciężyła w Eastbourne. W finale wygrała tam z Wierą Duszewiną 7:5, 6:0.
Kolejne turniejowe zwycięstwo odniosła w Stanfordzie, gdzie w decydującym spotkaniu pokonała Venus Williams 7:5, 6:2. W San Diego dotarła do ćwierćfinału, wcześniej wygrywając w II rundzie z Polką Martą Domachowską (wtedy 52. zawodniczką rankingu WTA) 6:3, 6:1. Porażka z Chinką Peng Shuai w ćwierćfinale była jej jedyną porażką w US Open Series. Następne dwa starty (Los Angeles i Toronto) to kolejne zwycięstwa Belgijki. W finale pierwszego turnieju wygrała ze Słowaczką Danielą Hantuchovą 6:4, 6:1 natomiast w drugim pokonała Justine Henin 7:5, 6:1. W rozgrywkach tych znowu nie straciła seta. Tym samym wygrała cykl US Open Series, a do US Open przystępowała jako nr 4 rankingu.
Turniej ten rozpoczęła od zwycięstw nad Martiną Müller i Fabiolą Zuluagą 7:5, 6:0. Później pokonała Ai Sugiyamę i Maríę Vento-Kabchi 6:1, 6:0. W drodze do finału rozegrała trzysetowe pojedynki z Venus Williams (ćwierćfinał; 4:6, 7:5, 6:1) i Mariją Szarapową (półfinał; 6:2, 6:7(4), 6:3). W meczu finałowym pokonała Francuzkę Mary Pierce 6:3 6:1 i zdobyła swój pierwszy tytuł wielkoszlemowy. Za swój triumf otrzymała rekordową nagrodę pieniężną w historii kobiecego tenisa – 2,2 mln $ (1,1 mln za US Open i 100% bonusu za wygranie US Open Series).
Pod koniec września zagrała w FORTIS Championships Luxembourg. Dzięki wygranym z Klárą Zakopalovą, Francescą Schiavone i Nathalie Dechy wystąpiła w finale. Tam zmierzyła się z Niemką Anną-Leną Grönefeld. Mecz zakończył się wynikiem 6:2, 6:4 dla Clijsters. W Filderstadt nie zdołała przebrnąć przez ćwierćfinał, w którym lepsza okazała się od niej Jelena Diemientjewa. W ostatnim występie przed mistrzostwami WTA jako nr 2 rankingu wystąpiła w Hasselt. Po wygranych m.in. z Rosjanką Dinarą Safiną 6:0, 6:1 w półfinale oraz Włoszką Schiavone 6:2, 6:3 w ostatnim turniejowym spotkaniu zwyciężyła w dziewiątym turnieju w tym roku.
Udział w kończącym sezon turnieju Masters rozpoczęła od dwóch porażek z Francuzkami Mauresmo 3:6, 6:7(4) i Pierce 1:6, 6:4, 6:7(2). Mimo wygranej z Diemientjewą w ostatnim spotkaniu 6:2, 6:3, nie zdołała wyjść z grupy. Rok zakończyła jako liderka WTA Champions Race i wiceliderka rankingu i był on jednym z najbardziej udanych w jej dotychczasowej karierze – doszła do 9 finałów turniejowych i wszystkie wygrała (łącznie brała udział w 15 turniejach).
Wystąpiła w po jednym turnieju w grze podwójnej i mieszanej. Z Els Callens dotarła do półfinału Hasselt, w którym lepszy okazał się debel Krajicek/Szávay. W mikście natomiast wspólnie z rodakiem Olivierem Rochusem zagrała w Wimbledonie. Tam w trzeciej rundzie belgijski mikst pokonał Marka Knowlesa i Venus Williams. Ostatecznie w ćwierćfinale rozgrywek Clijsters oraz Rochus zostali wyeliminowani przez mikst Mahesh Bhupathi i Mary Pierce, który wygrał 6:1, 7:5.
2006.
Rok rozpoczęła od udziału w pokazowym turnieju w Hongkongu. W pierwszym pojedynku wygrała z Chinką Zheng Jie 3:6, 6:2, 6:2. W półfinale w dwóch setach (6:3, 6:3) pokonała Jelenę Diemientjewą. W decydującym spotkaniu pokonała Lindsay Davenport 6:3, 7:5. Sukcesu z gry pojedynczej nie powtórzyła w finale debla, przegrywając wspólnie z Sanią Mirzą 5:8 z Diemientjewą i Zheng.
Po zwycięstwie nad Chinką Li Na w II rundzie Medibank International Belgijka poddała walkowerem mecz ćwierćfinałowy przeciwko Francesce Schiavone. Dotarła do półfinału Australian Open, w którym jej rywalką była Amélie Mauresmo. Belgijka skreczowała przy wyniku 5:7, 6:2, 3:2 z powodu kontuzji stopy. Dzień wcześniej, dzięki pokonaniu Martiny Hingis, zapewniła sobie powrót na 1. miejsce w rankingu.
Na kort powróciła turniejem w belgijskiej Antwerpii, gdzie w finale po raz kolejny uległa w trzech setach Mauresmo. Przegrała w II rundzie rozgrywek w Miami z Jill Craybas 5:7, 6:3, 5:7. Swój pierwszy tytuł 2006 roku wywalczyła w maju na nawierzchni ceglanej w Warszawie, gdy pokonała w finale turnieju J&amp;S Cup Rosjankę Swietłanę Kuzniecową (7:5, 6:2). W Rzymie odpadła w III rundzie. W trzech następnych turniejach (Roland Garros, AEGON International i Wimbledonie) osiągnęła półfinały – w każdym z nich uległa rodaczce Justine Henin-Hardenne. W Wimbledonie w IV rundzie pokonała Agnieszkę Radwańską 6:2, 6:2.
Obronę tytułów wywalczonych rok wcześniej podczas amerykańskiego lata na kortach twardych rozpoczęła w Stanford, pokonując w finale Szwajcarkę Patty Schnyder 6:4, 6:2. Tydzień później przegrała finał w San Diego z Mariją Szarapową 5:7, 5:7.
Podczas meczu II rundy Rogers Cup z Kanadyjką Stéphanie Dubois upadła na kontuzjowany wcześniej lewy nadgarstek. Odnowiona kontuzja wykluczyła ją nie tylko z dalszej gry w Montrealu, ale także uniemożliwiła obronę tytułu na US Open oraz występ w finale Pucharu Federacji. Po powrocie na kort obroniła tytuł w Hasselt po wygranej z Estonką Kaią Kanepi 6:3, 3:6, 6:4. Zakwalifikowała się także do WTA Tour Championships, gdzie w półfinale uległa w trzech setach Francuzce Mauresmo.
W grze deblowej wystąpiła tylko raz (w Miami z Maes), ale para ta przegrała w II rundzie z deblem Katarina Srebotnik i Shinobu Asagoe 3:6, 5:7.
2007 – przerwa w karierze.
W rozgrywanym na początku roku pokazowym turnieju w Hongkongu powtórzyła ubiegłoroczny sukces. W pierwszym meczu ponownie grała z Zheng, którą pokonała tym razem 6:3, 6:2. Półfinał to trzysetowy pojedynek ze Schnyder, zakończony wygraną Belgijki 4:6, 6:4, 6:4. W finale Clijsters wygrała z Mariją Szarapową 6:3, 7:6(8). Drugie (już oficjalne) zwycięstwo odniosła w Sydney, pokonując w finale Serbkę Jelenę Janković 4:6, 7:6(1), 6:4.
Potwierdziła tym samym swoją formę przed Australian Open. W turnieju tym Belgijka bez przeszkód dotarła do ćwierćfinału, nie tracąc seta przeciwko Alonie Bondarenko i Danieli Hantuchovej we wcześniejszej fazie turnieju. W ćwierćfinale zmierzyła się z Hingis, którą pokonała w trzech setach. Półfinał z Mariją Szarapową nie był dla niej zwycięski i Kim Clijsters odpadła z rozgrywek.
Grę w pożegnalnym występie w Antwerpii rozpoczęła od zwycięstw nad Olgą Puczkową, Aną Ivanović i Tatianą Golovin. Ostatecznie po raz kolejny przegrała w finale z Amélie Mauresmo. W marcu 2007 Belgijka ogłosiła, że nie zagra w wielkoszlemowym Roland Garros, ponieważ będzie przygotowywać się do ślubu z amerykańskim koszykarzem Brianem Lynchem. W IV rundzie turnieju w Miami odpadła z Chinką Li Na. W turnieju tym zagrała również w deblu (był to jedyny jej start w grze podwójnej w tym roku), lecz przegrała w pierwszej rundzie.
W ograniczonym do minimum kalendarzu występów Clijsters znalazł się jeden na kortach ziemnych: obrona tytułu na J&amp;S Cup. Tym razem jednak gra w Warszawie okazała się całkowicie nieudana. Już w pierwszym meczu turnieju Belgijka musiała uznać wyższość kwalifikantki z Ukrainy, Julii Wakułenko, przegrywając 6:7(3), 3:6. Był to ostatni przed dwuletnią pauzą mecz z udziałem Kim Clijsters, choć sama tenisistka oficjalnie mówiła o zakończeniu kariery.
O planowanym zakończeniu kariery przez Belgijkę mówiono już w 2005 roku. Oficjalnie Clijsters potwierdziła tę informację w 2007 roku. Ograniczyła starty w tym sezonie do kilku ulubionych turniejów. W międzyczasie zaplanowała m.in. ślub i podróż poślubną. 6 maja 2007 roku na oficjalnej stronie tenisistki pojawiła się informacja o zakończeniu kariery ze skutkiem natychmiastowym. Stało się to po występie w Warszawie.
Podsumowanie kariery do 14 maja 2007.
W momencie przerwania kariery Clijsters zajmowała czwarte miejsce w rankingu tenisistek z sumą punktów 2699. Przez dziesięć lat zawodowej kariery wygrała 34 turnieje singlowe i 11 deblowych. Zdobyła jeden tytuł wielkoszlemowy w grze pojedynczej na US Open oraz dwa tytuły w grze deblowej z Ai Sugiyamą na French Open 2003 i w tym samym roku na Wimbledonie. Była w finale Wimbledonu w grze mieszanej wspólnie z Lleytonem Hewittem. Dwukrotnie triumfowała w imprezie WTA Tour Championships. W roku 2001 zdobyła Puchar Federacji wraz z drużyną Belgii. Nie wystąpiła na igrzyskach olimpijskich (w 2004 roku problemy ze sponsorem). Była jedną z pięciu tenisistek, które prowadziły jednocześnie w rankingu singlowym i deblowym (2003). Finałem na French Open 2001 została pierwszą belgijską finalistką turnieju wielkoszlemowego. Najwięcej spotkań (22) rozegrała ze swoją rodaczką, Justine Henin, wygrywając 10 z nich. Zarobiła dzięki grze 14 764 296 $.
2009 – druga kariera.
26 marca 2009 na konferencji prasowej w rodzinnym mieście Bree Clijsters ogłosiła powrót na korty. Wspomniała, że poprosiła o dzikie karty do turniejów w Cincinnati, Toronto oraz do US Open. 17 maja 2009 Kim Clijsters, Andre Agassi, Steffi Graf oraz Tim Henman wzięli udział w oficjalnym otwarciu przebudowanego Kortu Centralnego w Wimbledonie. Belgijka wspólnie z Henmanem pokonała parę Agassi/Graf 7:6(5). Ponadto Clijsters zagrała mecz singlowy przeciwko Niemce, wygrywając 6:4.
14 czerwca 2009 rozegrała pokazowy mecz przeciwko Holenderce Michaëlli Krajicek podczas turnieju UNICEF Open. Spotkanie zakończyło się wynikiem 6:1, 6:3 dla Clijsters.
Pierwszym oficjalnym turniejem w ramach rozgrywek WTA, w którym wystąpiła Belgijka, był sierpniowy Western &amp; Southern Financial Group Masters &amp; Women’s Open w pobliżu Cincinnati, rozgrywany w ramach US Open Series.
11 sierpnia 2009, grając z dziką kartą jako ostatnia, 45. zawodniczka turnieju, pokonała w I rundzie turnieju rozstawioną z numerem 12 Marion Bartoli w dwóch setach – 6:4, 6:3. Następnie wygrała z rozstawioną z turniejową 20 Patty Schnyder 6:2, 7:5, a w meczu o ćwierćfinał z turniejową nr 6 Swietłaną Kuzniecową 6:4, 4:6, 6:2. W ćwierćfinale przegrała z liderką rankingu, Dinarą Safiną 2:6, 5:7.
W rozgrywanych w Montrealu zawodach Rogers Cup osiągnęła III rundę. W dwóch pierwszych spotkaniach pokonała Brytyjkę Elenę Baltachę 6:3, 6:4 i rozstawioną z numerem 9 Białorusinkę Wiktoryję Azarankę 7:5, 4:6, 6:1, ale ostatecznie poniosła porażkę z Serbką Jeleną Janković 6:1, 3:6, 5:7.
Na US Open w I rundzie pokonała Ukrainkę Wiktoriję Kutuzową 6:1, 6:1, a potem ponownie wygrała z Marion Bartoli. W III fazie turnieju pokonała rodaczkę Kirsten Flipkens, a w IV etapie rywalizacji triumfowała nad rozstawioną z numerem 3 Amerykanką Venus Williams. W ćwierćfinale zmierzyła się z Chinką Li Na. Wygrała to spotkanie 6:2, 6:4. W półfinale zwyciężyła z Sereną Williams 6:4, 7:5, gdy ta ostatnia, serwując przy stanie 5:6 15-30, straciła ostatnie dwa punkty bez wprowadzenia piłki na trajektorię (ang. "foot fault" oraz punkt karny w następstwie drugiego upomnienia, za pierwszym razem – złamania rakiety, tym razem – niesportowego zachowania się względem sędziego od "foot faultu"). Ostatnią zawodniczką, która pokonała siostry Williams w jednym turnieju, była Justine Henin, podczas US Open 2007. W finale pokonała Caroline Wozniacki 7:5, 6:3, zdobywając drugi swój tytuł wielkoszlemowy – na tym samym korcie. Po zakończeniu US Open awansowała na 19. pozycję w rankingu. Jest pierwszą matką, która wygrała wielkoszlemowy turniej od roku 1980, kiedy na kortach Wimbledonu zwyciężyła Evonne Goolagong Cawley.
Dzięki dzikiej karcie wystąpiła w turnieju FORTIS Championships Luxembourg jako rozstawiona z numerem 2. W pierwszym pojedynku wygrała z Amerykanką Meghann Shaughnessy 6:2, 6:2, jednak w następnej rundzie uległa reprezentantce Szwajcarii Patty Schnyder 4:6, 6:3, 6:7(6).
10 grudnia pokonała w rozegranym w Antwerpii meczu pokazowym Venus Williams 6:1, 7:5. Rok 2009 zakończyła na 18. pozycji w rankingu.
Wystąpiła w dwóch turniejach w grze deblowej, w Cincinnati i Luksemburgu. W pierwszym z Yaniną Wickmayer odpadła w I rundzie. Natomiast w drugim debel Clijsters/Flipkens dotarł do II rundy, w którym przegrał z deblem Benešová/Záhlavová Strýcová 6:3, 3:6, 5-10.
2010.
Sezon rozpoczęła w australijskim Brisbane International. W początkowej fazie turnieju pokonała Włoszkę Tathianę Garbin 6:2, 6:1 i Australijkę Alicię Molik 6:0, 6:3. W ćwierćfinale wygrała z Czeszką Lucie Šafářovą 6:1, 0:6, 6:4. Niemka Andrea Petković była jej rywalką w półfinale – Belgijka zwyciężyła w nim 6:4, 6:2. Pojedynek finałowy rozegrała ze swoją rodaczką, powracającą po 20-miesięcznej przerwie od tenisa, Justine Henin. Clijsters objęła w nim prowadzenie 6:3, 4:1, ale następnie przegrała 8 gemów z rzędu. Po doprowadzeniu do remisu 3:3 w trzecim secie Henin wygrała następne 2 gemy. Przy stanie 4:5 15-40 we własnym gemie serwisowym zwyciężczyni ubiegłorocznego US Open obroniła dwie piłki meczowe. O zwycięstwie w turnieju zadecydował tie-break, w którym przy stanie 6:3 osiemnasta w rankingu zawodniczka nie wykorzystała żadnej z piłek meczowych. Ostatecznie wygrała dwa kolejne punkty, a całe spotkanie 6:3, 4:6, 7:6(6). Było to jej 36. turniejowe zwycięstwo.
Rozstawiona z numerem 15 w Australian Open wygrała w I rundzie z Valérie Tétreault wynikiem 6:0, 6:4. Po wygraniu w II rundzie z Tamarine Tanasugarn wynikiem 6:3, 6:3 przegrała w III z rozstawioną z numerem 19 Nadieżdą Pietrową wynikiem 0:6, 1:6 w zaledwie 53 minuty. Jest to jedna z najwyższych przegranych w jej karierze. W turnieju w Indian Wells odpadła w III rundzie po porażce z Alisą Klejbanową 4:6, 6:1, 6:7(4).
Następnie wraz z Venus Williams, Aną Ivanović i Swietłaną Kuzniecową wzięła udział w pokazowym turnieju "Billie Jean King Cup" na początku marca. W półfinałowym spotkaniu zagrała z tą drugą, zwyciężając 7:6 (2). Spotkania tej fazy zawodów rozgrywano do jednego wygranego seta. W finale jej przeciwniczką była Amerykanka, która okazała się późniejszą triumfatorką turnieju. Wygrała z Belgijką 6:4, 3:6, 7:5. Clijsters zarobiła 300 tysięcy dolarów za dotarcie do decydującego pojedynku.
W Sony Ericsson Open w I rundzie miała wolny los, w kolejnych pojedynkach pokonała Petrę Kvitovą, Szachar Pe’er, Wiktoryję Azarankę. W fazie ćwierćfinałowej wyeliminowała Australijkę Samanthę Stosur, w półfinale natomiast Henin 6:2, 6:7 (3), 7:6 (6). W finale pokonała Venus Williams 6:2, 6:1 i triumfowała w turnieju. Po turnieju w Miami znalazła się na 10. miejscu w rankingu WTA. Następnie po wygranej z Alexandrą Dulgheru przegrała z zajmującą wtedy 258. lokatę w rankingu kobiet Beatriz Garcíą Vidagany w drugiej rundzie Andalucia Tennis Experience 5:7, 6:4, 4:6. Z powodu kontuzji lewej stopy, której doznała podczas kwietniowych rozgrywek Pucharu Federacji, Belgijka nie zagrała m.in. we French Open.
W dwóch turniejach na kortach trawiastych(Eastbourne i Wimbledon) dotarła do ćwierćfinału. Po wygranych z Wickmayer i Lucie Šafářovą Wiktoryja Azaranka okazała się jej pogromczynią w pierwszym z nich, w drugim z kolei pokonała ją Rosjanka Wiera Zwonariowa 3:6, 6:4, 6:2. We wcześniejszej rundzie Wimbledonu doszło do 25. spotkania między Clijsters a Henin. Po raz 13. wygrała Clijsters, tym razem 2:6, 6:2, 6:3.
8 lipca Clijsters zagrała w pokazowym meczu z Amerykanką Sereną Williams na stadionie piłkarskim im. króla Baudouina w Brukseli. Początkowo rywalką Belgijki miała być Henin, która w wyniku kontuzji nie mogła wystąpić w spotkaniu. Mecz został zorganizowany, aby pobić rekord publiczności (30 472 osób) na spotkaniu tenisowym, który ustanowiono w 1973 roku w Houston w "bitwie płci" pomiędzy Billie Jean King a Bobbym Rigsem. Wtedy King wygrała 6:4, 6:3, 6:3. Po 27 latach rekord został pobity – 35 681 widzów obejrzało sędziowany przez Martinę Navratilovą mecz Kim Clijsters z Sereną Williams, w którym ta pierwsza wygrała 6:3, 6:2.
Udział w Western &amp; Southern Financial Group Women’s Open oraz Rogers Cup rozpoczęła od II rundy, w I miała wolny los. W Cincinnati najpierw wygrała z Dinarą Safiną 7:5, 6:2 oraz z Amerykanką Christiną McHale 6:1, 6:1. W ćwierćfinale pokonała Flavię Pennettę 7:6 (6), 6:4. W dwóch kolejnych spotkaniach grała z byłymi liderkami rankingu WTA. W półfinale z Aną Ivanović – Serbka skreczowała przy wyniku 2:1 dla Belgijki. W finale z Mariją Szarapową, która w drugim secie miała trzy piłki meczowe, jednak mecz został przerwany przez opady deszczu. Po powrocie na kort Kim Clijsters wygrała 10 z 13 rozgrywanych gemów i zakończyła mecz wynikiem 2:6, 7:6(4), 6:2.
W Montrealu, po zwycięstwach nad Bethanie Mattek-Sands oraz Kaią Kanepi, przegrała w ćwierćfinale z Wierą Zwonariową 6:2, 3:6, 2:6.
Rywalizację w US Open Series zakończyła na drugiej pozycji. Z takim samym numerem została rozstawiona w US Open, gdzie broniła wywalczonego w ubiegłym roku tytułu. W pierwszym meczu wygrała z Węgierką Grétą Arn 6:0, 7:5, w II rundzie pokonała Australijkę Sally Peers 6:2, 6:1. W pojedynku III rundy z Czeszką Petrą Kvitová od stanu 0:3 zwyciężyła w kolejnych 12 gemach. Po wygranej nad Aną Ivanović 6:2, 6:1 awansowała do ćwierćfinału, w którym pokonała Samanthę Stosur 6:4, 5:7, 6:3. W półfinale spotkała się z rozstawioną z nr 3 Venus Williams. Kim Clijsters zwyciężyła w tym meczu 4:6, 7:6(2), 6:4. W finale jej rywalką była Wiera Zwonariowa, z którą Clijsters przegrała w tym roku dwa mecze. Tym razem Belgijka wygrała (6:2, 6:1) i była to jej trzecia wygrana w rozgrywkach US Open. Dzięki zwycięstwu w turnieju zarobiła 2,2 mln $(1,7 mln za US Open i 0,5 mln bonusu za drugie miejsce w US Open Series). Z powodu kontuzji stopy zrezygnowała z udziału w turnieju China Open.
Na początku października zakwalifikowała się do mistrzostw WTA w Ad-Dausze, które byłe rozgrywane pod koniec tego miesiąca. Belgijka w pierwszej fazie turnieju grała w grupie białej, gdzie odniosła 2 zwycięstwa (z Jeleną Janković i Wiktoryją Azaranką) i przegrała mecz z Wierą Zwonariową. Następnie awansowała do półfinału, w którym pokonała Samanthę Stosur 7:6(3), 6:1. W finale jej przeciwniczką była Dunka Caroline Wozniacki. Kim Clijsters wygrała ten mecz 6:3, 5:7, 6:3. Był to jej szósty finał, a zarazem szósty triumf od powrotu na tenisowe korty.
Rozegrała dwa turnieje w grze podwójnej. Z Kirsten Flipkens dotarła do II rundy rozgrywek w Miami. Tam pokonał je debel Kirilenko/Radwańska 6:2, 7:5. W Eastbourne grała wspólnie ze Swietłaną Kuzniecową, jednak para ta odpadła po pierwszym meczu.
W Wimbledonie wystąpiła w grze mieszanej. Jej partnerem był rodak Xavier Malisse. W III rundzie Clijsters i Malisse wyeliminowali parę Stosur/Zimonjić rozstawioną z jedynką, ale w następnym pojedynku (ćwierćfinał) belgijski mikst przegrał z Melo i Stubbs 6:7(3), 6:7(3).
2011.
1 stycznia zagrała w pokazowym meczu w Tajlandii z Caroline Wozniacki. Belgijka wygrała w stosunku 6:3, 4:6, 12-10.
Następnie zagrała w turnieju Medibank Internatonal w Sydney. Na początku pokonała Rumunkę Alexandrę Dulgheru i Czeszkę Barborę Záhlavovą Strýcovą. W ćwierćfinale wygrała z Białorusinką Wiktoryją Azaranką 6:3, 6:2, a w pojedynku półfinałowym po 3 setach gry – 4:6, 6:3, 7:6(1) z Rosjanką Alisą Klejbanową. W finale mimo prowadzenia 5:0 w pierwszym secie, przegrała 6:7(3), 3:6 z Chinką Li Na.
Udział w Australian Open rozpoczęła od zwycięstwa 6:0, 6:0 nad Dinarą Safiną. Potem wyeliminowała z turnieju Hiszpankę Carlę Suárez Navarro i Francuzkę Alizé Cornet. W 4. rundzie pokonała Rosjankę Jekatierinę Makarową 7:6(3), 6:2. Mecz ćwierćfinałowy to kolejna wygrana, tym razem z Agnieszką Radwańską 6:3, 7:6(4). W półfinale wygrała z Wierą Zwonariową 6:3, 6:3. Na konferencji prasowej po tym spotkaniu Belgijka oświadczyła, że rok 2011 najprawdopodobniej będzie ostatnim, w którym rozegra pełny sezon tenisowy.
W finale ponownie jej rywalką była Li Na. Kim Clijsters rozpoczęła mecz od prowadzenia w pierwszym secie, a potem podobnie jak dwa tygodnie temu utraciła wypracowaną przewagę – od wyniku 2:0 Chinka wygrała 6 z 7 kolejnych gemów. Następne dwa sety wygrała jednak Belgijka i mecz zakończył się jej zwycięstwem 3:6, 6:3, 6:3. Był to pierwszy wielkoszlemowy tytuł Clijsters wywalczony w Australian Open a ogólnie czwarty w jej karierze.
Na początku lutego osiągnęła finał Open GDF Suez, w którym przegrała 4:6, 3:6 z Petrą Kvitovą. Mimo to, od 14 lutego została nową liderką rankingu WTA (umożliwiło jej to zwycięstwo nad Jeleną Dokić w ćwierćfinale turnieju).
W 4. rundzie turnieju BNP Paribas Open zrezygnowała z gry przy stanie 6:3, 1:3 przeciwko Marion Bartoli z powodu kontuzji prawego ramienia. Po ćwierćfinałowej porażce 3:6, 3:6 z Wiktoryją Azaranką nie obroniła wywalczonego przed rokiem triumfu na kortach w Miami.
W kwietniu doznała kontuzji podczas wesela u kuzyna. W jej wyniku odpadła w 2. rundzie French Open i UNICEF Open po przegranych z niżej notowanymi w rankingu WTA rywalkami – Arantxą Rus (nr 114) i Rominą Oprandi (nr 82). Musiała także zrezygnować z występu na Wimbledonie.
Grę wznowiła w sierpniu od startu w Rogers Cup. W pierwszej rundzie miała wolny los, w drugiej jej przeciwniczką była Chinka Zheng Jie. Przy prowadzeniu 6:3, 1:2 Belgijka poddała jednak mecz w wyniku kontuzji mięśni brzucha.
Z powodu urazu wycofała się ze startu w Western &amp; Southern Open 2011. Nie wzięła również udziału w US Open, przez co nie mogła obronić tytułów wywalczonych w tym turnieju w dwóch poprzednich latach.
Następnie na swojej stronie internetowej oświadczyła, że przez kontuzję nie wystąpi w tym roku w żadnym turnieju i koncentruje się na przygotowaniach do kolejnego sezonu. Przyznała także, że jej pierwszym testem przed rozgrywkami w 2012 roku będzie występ na początku grudnia w pokazowym meczu w Antwerpii. W spotkaniu tym zagrała przeciwko Caroline Wozniacki. Pokonała Dunkę w dwóch setach – 6:2, 7:6(5). W Antwerpii wraz z siostrą Elke rozegrała także mecz deblowy a rywalkami Belgijek były Wozniacki i Yanina Wickmayer. Siostry Clijsters zwyciężyły w nim 6:2, 6:1.
2012.
Rok rozpoczęła od udziału w turnieju Brisbane International na kortach twardych. W pierwszym spotkaniu pokonała Rumunkę Simonę Halep, w kolejnym w trzech setach Anę Ivanović. W pojedynku ćwierćfinałowym wygrała 6:3, 6:2 z Czeszką Ivetę Benešovą. W półfinale rywalką Belgijki była Słowaczka Daniela Hantuchová. Clijsters po wygraniu pierwszego seta 7:6(4), w drugim przy stanie 1:3 podjęła decyzję o poddaniu meczu z powodu kontuzji lewego biodra. Jednakże zapewniła, iż powinna wziąć udział w nadchodzącym Australian Open.
W drugiej połowie stycznia po raz dziesiąty w karierze zagrała w turnieju Australian Open. Na początku rozgrywek pokonała kolejno reprezentantkę Portugalii Marię João Koehler, Francuzkę Stéphanie Foretz oraz Danielę Hantuchovą. W czwartej rundzie podczas meczu z Li Na skręciła kostkę, mimo to nie podjęła decyzji o kreczu a całe spotkanie wygrała 4:6, 7:6(6), 6:4. Obroniła w nim także cztery piłki meczowe (Chinka prowadziła w tie-breaku drugiego seta 6-2). Następnie wyeliminowała ówczesną liderkę rankingu WTA Caroline Wozniacki 6:3, 7:6(4). W półfinale przegrała z późniejszą triumfatorką turnieju Białorusinką Wiktoryją Azaranką 4:6, 6:1, 3:6. Z powodu kontuzji kostki podjęła decyzję o wycofaniu się z BNP Paribas Open.
Pierwszy mecz po przerwie zagrała w Sony Ericsson Open – wygrała w nim z Australijką Jarmilą Gajdošovą 4:6, 6:1, 6:0. W drugiej rundzie pokonała Julię Görges 6:2, 7:5. W kolejnym spotkaniu przegrała z rodaczką Yaniną Wickmayer 4:6, 6:7(5). W związku z przedłużającą się rekonwalescencją po urazie biodra zrezygnowała z udziału w turniejach rozgrywanych na kortach ziemnych. Następnie potwierdziła, iż po występie na tegorocznym US Open zakończy karierę.
Udział w turnieju UNICEF Open rozpoczęła od wygranej z reprezentantką Szwajcarii Rominą Oprandi 6:7(5), 6:2, 6:3. Potem pokonała Ukrainkę Katerynę Bodnarenko oraz Francescę Schiavone. W wyniku nadwerężenia mięśni brzucha poddała walkowerem półfinałowe spotkanie z Polką Urszulą Radwańską. Zapewniła jednak, że weźmie udział w rozpoczynającym się w kolejnym tygodniu Wimbledonie. W nim osiągnęła czwartą rundę, gdzie przegrała z rozstawioną z nr 8 Angelique Kerber 1:6, 1:6. We wcześniejszych meczach wygrała kolejno z Jeleną Janković, Andreą Hlaváčkovą i Wierą Zwonariową.
28 lipca 2012 zadebiutowała na letnich igrzyskach olimpijskich. W pierwszej rundzie turnieju gry pojedynczej kobiet na Letnich Igrzyskach Olimpijskich 2012 pokonała Włoszkę Robertę Vinci 6:1, 6:4. Następnie wygrała z reprezentantką Hiszpanii Carlą Suárez Navarro 6:3, 6:3 i Serbką Aną Ivanović 6:3, 6:4. W ćwierćfinale poniosła porażkę z Rosjanką Mariją Szarapową 2:6, 5:7.
Drugie zakończenie kariery.
Tuż przed występem na ostatnim turnieju przed ponownym zakończeniem kariery powiedziała:
Postanowiła wystartować we wszystkich możliwych turniejach seniorskich podczas US Open. Swój udział w grze pojedynczej rozpoczęła od zwycięstwa 6:3, 6:1 nad Amerykanką Victorią Duval. W drugiej rundzie jej rywalką była Brytyjka Laura Robson. Clijsters przegrała to spotkanie 6:7(4), 6:7(5). Tym samym Robson przerwała serię 22 kolejnych zwycięstw Belgijki na kortach US Open (ostatni raz przegrała tu w 2003 roku w finale z Justine Henin). Był to także ostatni oficjalny mecz Kim Clijsters w czasie wznowienia kariery.
W grze podwójnej partnerką Kim Clijsters była jej rodaczka Kirsten Flipkens. Belgijki odpadły w pierwszej rundzie po porażce z Chuang Chia-jung i Zhang Shuai 3:6, 4:6.
W grze mieszanej jej partnerem był Amerykanin Bob Bryan. W pierwszym pojedynku pokonali Amerykanów Irinę Falconi oraz Steve’a Johnsona 6:2, 6:2. 2 września 2013 pokonali ich późniejsi triumfatorzy zawodów Brazylijczyk Bruno Soares i Rosjanka Jekatierina Makarowa 6:2, 3:6, 12-10. Mecz ten był ostatnim zawodowym pojedynkiem podczas wznowienia kariery przez Belgijkę.
12 grudnia 2012 w Antwerpii odbyły się zawody pokazowe pod nazwą "Kim’s Thank You Game". Kim Clijsters wygrała w pożegnalnym pojedynku z Amerykanką Venus Williams 6:3, 6:3. W parze z Amélie Mauresmo przegrały z Venus Williams i Kirsten Flipkens 5:8. Mecze obejrzało 13 tysięcy widzów, wśród których byli Filip I Koburg z małżonką Matyldą.
Podsumowanie wznowionej kariery.
Belgijka od powrotu na zawodowe turnieje 11 sierpnia 2009 zwyciężyła w 7 turniejach singlowych, w tym 3 turniejach wielkoszlemowych oraz mistrzostwach WTA. Po raz pierwszy wystartowała na igrzyskach olimpijskich, gdzie dotarła do ćwierćfinału. 14 lutego 2011 ponownie (na tydzień) została liderką rankingu WTA. W całej swojej karierze była nią przez 20 tygodni. Jej bilans spotkań wyniósł 98-24, a po zsumowaniu z poprzednim 523-127.
2020 – ponowne wznowienie kariery.
Po siedmiu latach od zakończenia zawodowej kariery Clijsters powróciła do profesjonalnego tenisa podczas zawodów w Dubaju. 17 lutego 2020 przegrała w pierwszej rundzie z Garbiñe Muguruzą wynikiem 2:6, 6:7(6).
Rozgrywki drużynowe.
Puchar Federacji.
Brała udział w ośmiu edycjach Pucharu Federacji.
Zadebiutowała w roku 2000 w Moskwie, gdzie odbywały się pojedynki grupy C. Belgia w składzie Clijsters, Justine Henin, Dominique Monami i Els Callens rywalizowała z Francją, Rosją i Australią. Drużyna belgijska wszystkie pojedynki wygrała 2:1 w setach i awansowała do półfinału rozgrywek. Kim wygrała dwa (z Anną Kurnikową i Nathalie Tauziat) spośród trzech spotkań gry singlowej, jakie rozegrała. Porażki doznała z Jeleną Dokić. W półfinale ekipa belgijska musiała się zmierzyć z faworyzowanymi Amerykankami. Clijsters przegrała swój mecz z Lindsay Davenport 6:7(4), 6:4, 3:6. Ostatecznie drużyna USA pokonała Belgię 2:1.
W roku 2001 Belgijki ponownie wygrały rozgrywki grupowe, zwyciężając 3:0 z Australijkami, Niemkami i Hiszpankami. Clijsters zagrała dwa mecze w grze pojedynczej i oba wygrała. Finałowymi rywalkami były Rosjanki. Mecze singlowe rozgrywały Kim Clijsters oraz Justine Henin, natomiast parę deblową stanowiły Els Callens i Laurence Courtois. Po dwóch grach drużyna Belgii zagwarantowała sobie triumf w zawodach. Henin wygrała z Nadią Pietrową 6:0, 6:3, a Clijsters z Jeleną Diemientjewą 6:0, 6:4. Mecz gry podwójnej Belgia przegrała, ale mimo to zwyciężyła 2:1.
Udział w kolejnej edycji w roku 2002 Belgijki kierowane przez Ivo Van Akena (był trenerem drużyny w latach 1999–2004) rozpoczęły od pokonania Australijek 3:1. Kim Clijsters pokonała Alicię Molik 6:0, 6:2. W ćwierćfinale zwyciężczynie ubiegłorocznego Pucharu Federacji przegrały z Włoszkami 1:4. Clijsters, podobnie jak Henin, nie brała udziału w tym pojedynku. Rok później Belgijki pierwsze dwa spotkania rozgrywały u siebie. Najpierw w Bree pokonały 5:0 drużynę Austrii, a Clijsters oraz Henin zdobyły po dwa punkty w grze singlowej. Potem w Charleroi wygrały ze Słowacją również 5:0. Clijsters wygrała 6:0, 6:1 z Janette Husárovą i 6:3, 6:1 z Ľubomírą Kurhajcovą. W półfinale nie zagrała, a Belgia poniosła porażkę 1:4 z USA.
W 2004 Belgijka zdobyła 2 punkty dla swojego kraju, który zwyciężył z Chorwacją 3:2. Clijsters wygrała z Jeleną Kostanić Tošić i Karoliną Šprem. Z powodu kontuzji nie wystąpiła w ćwierćfinale przeciwko Hiszpanii, który ostatecznie Belgijki przegrały 2:3.
Od 2005 trenerem drużyny został Carl Maes. W pojedynku pierwszej rundy Fed Cup z Amerykankami nie wystąpiła, a Belgia przegrała 0:5 i na początku lipca musiała walczyć o utrzymanie w I Grupie Światowej. Rywalkami Belgijek była drużyna Argentyny. Clijsters rozegrała 3 pojedynki, dwa singlowe i jeden w grze podwójnej. Wszystkie wygrała, z Marianą Díaz-Oliva 6:1, 6:2, z Giselą Dulko 6:4, 6:1, a w deblu razem z Callens 6:4, 3:6, 7:5 ze swoimi rywalkami singlowymi. Ekipa belgijska zwyciężyła 3:2 i utrzymała się w I Grupie Światowej. Start w 2006 Belgijki rozpoczęły od pojedynku z Rosjankami. Mecze rozgrywały tylko Clijsters i powracająca po trzyletniej przerwie do drużynowej rywalizacji Henin. Dzięki trzem wygranym w grze pojedynczej – jednej Clijsters i dwóch Henin – Belgia pokonała Rosję 3:2 i awansowała do półfinału, w którym miała zagrać z USA. Clijsters ponownie rozegrała dwa spotkania w grze pojedynczej i we wszystkich triumfowała, co pomogło drużynie Belgii w wygranej 4:1. Swoje zwycięstwa odniosła nad Vanią King i Jameą Jackson. Z powodu kontuzji w finale z Włoszkami Clijsters nie wystąpiła, Belgia ostatecznie przegrała go 2:3.
Do rozgrywek Pucharu Federacji powróciła w roku 2010. Trenerką drużyny od 2007 była dawna tenisistka Sabine Appelmans. W pierwszym pojedynku z reprezentacją Polski Clijsters nie wzięła udziału. Spowodowane to było przerwą w startach, którą postanowiła sobie zrobić po porażce w trzeciej rundzie Australian Open. Mimo to Belgia wygrała 3:2 i w meczu o awans do I Grupy Światowej (Belgia wypadła z niej w 2007) zmierzyła się z Estonią. Kim Clijsters zagrała tam w jednym meczu i wygrała w nim z Maret Ani 6:4, 6:2. W następnych pojedynkach nie mogła wziąć udziału z powodu kontuzji. Ostatecznie belgijska ekipa zwyciężyła 3:2.
W 2011 wygrała 2 mecze gry singlowej przeciwko Amerykankom Bethanie Mattek-Sands i Melanie Oudin w ćwierćfinałowym pojedynku Fed Cup. Ostatecznie reprezentacja Belgii wygrała rywalizację z USA 4:1. Z powodu kontuzji ramienia i nadgarstka nie mogła wystąpić w półfinałowym meczu Belgijek przeciwko Czeszkom. Tę rywalizację Belgijki przegrały 2:3.
Puchar Hopmana.
Belgijka wystąpiła czterokrotnie w Pucharze Hopmana, turnieju rozgrywanym na przełomie grudnia i stycznia w Australii, uznawanym nieoficjalnie za mistrzostwa świata mieszanych zespołów.
Wystartowała w nim po raz pierwszy w 2001 roku. W rozgrywce play-off Belgia w składzie Kim Clijsters i Olivier Rochus triumfowała nad drużyną Japonii 2:1. Kim Clijsters pokonała Japonkę Ai Sugiyamę 7:6, 5:7, 6:4. W grze mieszanej odniosła drugie zwycięstwo, Clijsters i Rochus wygrali z Sugiyamą i Suzukim 6:4, 6:4. Dzięki temu belgijska drużyna wystąpiła w rozgrywkach grupowych, które rozpoczęła od meczu z Rosją. Clijsters wygrała z Jeleną Lichowcewą 6:1, 6:4 i przed mikstem Belgia prowadziła 2:0. W ostatnim meczu Clijsters i Rochus przegrali z Lichowcewą i Safinem 3:6, 6:7, ale mimo tego reprezentacja Belgii zwyciężyła 2:1. W kolejnych dwóch spotkaniach belgijska drużyna poniosła porażki (1:2 ze Słowacją i 0:3 z USA). Clijsters odniosła jedyne w tych meczach zwycięstwo nad Kariną Habšudovą – 0:6, 6:4, 6:1. Pozostałe wyniki to przegrane miksta Clijsters/Rochus z Habšudovą i Hrbatým 4:6, 6:3, 3:6 oraz Gambillem i Seles 6:4, 1:6, 6:7. Pojedynek singlowy w meczu z USA to porażka Kim Clijsters z Seles 6:7, 0:6. Belgijska drużyna ostatecznie zajęła czwarte (ostatnie) miejsce w swojej grupie i siódme w całych rozgrywkach.
W latach 2002–2004 partnerem Clijsters był Xavier Malisse.
Udział w turnieju w roku 2002 ekipa Belgii rozpoczęła od dwóch zwycięstw 2:1 nad Francją i Włochami. Clijsters wygrała wtedy w jednym pojedynku singlowym nad Francuzką Virginie Razzano 6:3, 6:2, przegrała natomiast ze Schiavone 4:6, 4:6. Clijsters i Malisse odnieśli dwa zwycięstwa w grze mieszanej nad Clémentem i Razzano 1:6, 6:3, 7:6 oraz Sanguinettim i Schiavone 6:3, 6:4. W decydującym pojedynku z drużyną amerykańską Belgia poniosła porażkę 1:2, przez co zajęła trzecie miejsce w grupie, a czwarte w turnieju. Clijsters przegrała z Seles, tym razem 6:4, 4:6 2:6, a jedyne zwycięstwo odniósł belgijski mikst w pojedynku przeciwko parze Gambill/Seles 7:6, 6:2.
Występ w Pucharze Hopmana w 2003 Belgia rozpoczęła podobnie jak w ubiegłorocznych rozgrywkach. Najpierw dwa zwycięstwa 2:1 z Hiszpanią i 3:0 z Uzbekistanem, a potem porażka z USA 1:2. Clijsters wygrała dwa mecze w grze pojedynczej, z Hiszpanką Virginią Ruano Pascual 6:1, 6:0 i Uzbeczką Irodą Tulyaganovą 6:3, 6:2. Porażkę 5:7, 3:6 poniosła z Sereną Williams. Mikst Clijsters/Malisse także odniósł dwa zwycięstwa, z parą Robredo/Ruano Pascual 2:6, 7:5, 7:6 i Ogorodov/Tuliaganowa 6:1, 6:1, przegrał natomiast z mikstem Blake/Williams 6:7, 6:3, 6:7. Belgia była druga w grupie oraz trzecia w turnieju.
W roku 2004 drużyna belgijska wystąpiła w tylko dwóch spotkaniach. Po porażce 0:3 z Australią i wygranej 3:0 ze Słowacją Belgia wycofała się z rozgrywek. W pojedynku z Australijką Alicią Molik przy stanie 6:3, 6:7, 3:2 Kim skreczowała. Mecz gry mieszanej przeciwko i Hewittowi i Molik Clijsters oraz Malisse poddali walkowerem. Ze Słowaczką Danielą Hantuchovą Belgijka wygrała 6:1, 6:2, a w mikście para Clijsters/Malisse odniosła zwycięstwo nad parą Hantuchova/Kučera 6:2, 6:4. Ostatecznie Belgia została sklasyfikowana na ostatnim (czwartym) miejscu w grupie i szóstym w rozgrywkach.
Osiągnięcia.
Rekordy.
2003
2005
2006
2009
2010
2011
Nagrody.
Kim Clijsters przyznano następujące odznaczenia, nagrody i wyróżnienia:
Belgijka została uhonorowana przez Erica Elsta, który jedną z odkrytych przez siebie planetoid nazwał Kimclijsters.
Życie prywatne.
Kim Clijsters urodziła się w Bilzen, obecnie mieszka w Bree. Jej ojciec, Leo Clijsters, to były reprezentant Belgii, uczestnik mistrzostw świata w piłce nożnej 1986 i 1990. Matka, Els Vandecaetsbeek, była gimnastyczką, wielokrotną mistrzynią Belgii. Rodzice rozstali się pod koniec 2005 roku. Leo zmarł 4 stycznia 2009 na raka płuc. W tenisa grała też młodsza siostra Kim, Elke. Wygrała w 2002 roku US Open w grze deblowej juniorek, lecz 2 lata później zakończyła karierę w wyniku kontuzji.
Przez blisko pięć lat Clijsters związana była z australijskim tenisistą Lleytonem Hewittem. Para ogłosiła zaręczyny w listopadzie 2003 roku. Związek zakończył się w październiku 2004 roku, na cztery miesiące przed planowanym ślubem.
Nowym partnerem Kim Clijsters został Brian Lynch, amerykański koszykarz grający w klubie z Bree. Zaręczyny miały miejsce w kwietniu 2006.
10 lipca 2007 ojciec tenisistki poinformował, że jego córka spodziewa się dziecka. 13 lipca o godzinie szóstej rano Clijsters i Lynch zostali małżeństwem. Ślub cywilny miał miejsce w Bree. Według planów uroczystość miała się odbyć dzień wcześniej, w czwartek o godzinie 20.00, jednak pod ratuszem zaczęli zbierać się fotoreporterzy, których obecności nowożeńcy sobie nie życzyli. Ślub został przesunięty bez podania planowanego czasu i miejsca jego zawarcia. Obecni byli tylko najbliżsi młodej pary, a świadkami zostali siostra tenisistki i brat koszykarza. Następnego dnia po południu odbył się ślub kościelny, a po nim przyjęcie weselne.
We wrześniu 2007 została wydana książka Belgijki "My Fans, Kim", w której zawodniczka chciała podziękować fanom za wsparcie, jakie otrzymała od nich w ciągu kariery. Wydawnictwo składa się ze skrawków listów otrzymanych przez Clijsters we wcześniejszych latach od kibiców.
27 lutego 2008 Clijsters urodziła córkę, Jadę Elli, która w chwili narodzin ważyła 3,035 kg i miała 51 cm wzrostu. Poród odbył się w belgijskim Tongeren.
10 marca jej 43-letnia matka przedwcześnie urodziła syna, Zetha, którego ojcem jest Jan Goossens, trener golfa. Goossens to partner matki Kim Clijsters od momentu rozpadu związku z jej ojcem.
W 2009 mąż Kim Clijsters poinformował o zakończeniu kariery koszykarskiej.
Na początku lutego 2010 firma Mattel pokazała w Norymberdze trzy unikatowe lalki Barbie. Jedną z nich była Clijsters wraz z córką, pozostałe dwie przedstawiają J.K. Rowling oraz księżniczkę Wiktorię. Lalki nie zostały wystawione na sprzedaż.
W marcu 2010 Belgijka została ambasadorem linii zegarków Citizen Signature Collection. Z tej okazji otrzymała wysadzany 65 diamentami zegarek.
Rok później przyznała, że pragnie adoptować dziecko, co będzie się starała zrealizować po zakończeniu kariery.
25 lutego 2013 poinformowała za pomocą konta na Twitterze, iż spodziewa się narodzin drugiego dziecka. Miesiąc później jej mąż potwierdził, że dziecko będzie płci męskiej. 18 września 2013 ponownie na Twitterze umieściła informację, iż tego dnia o godzinie 19.06 urodził się jej syn Jack Leon.
Pod koniec maja 2013 otrzymała tytuł doktora honoris causa Vrije Universiteit Brussel (Wolnego Uniwersytetu Brukselskiego).
Działalność charytatywna.
Kim Clijsters czynnie wspiera organizacje charytatywne.
Od 2005 roku pełni funkcję matki chrzestnej projektu Buba&amp;Batma, którego założycielem jest Hetty Schiltmans. Projekt ten pomaga dzieciom z ulicy oraz sierotom w południowych Indiach, wspiera również lokalną pomoc medyczną, edukację i handel. Belgijka wsparła finansowo budowę w pełni funkcjonalnego sierocińca.
Przed turniejem w Brisbane w 2010 roku odwiedziła Brisbane’s Royal Children’s Hospital. Tydzień później, po zwycięskim pojedynku nad Justine Henin w finale rozgrywek, postanowiła przekazać całą wygraną, czyli 37 tysięcy dolarów na ten szpital.
W tym samym miesiącu wzięła udział w „Hit for Haiti” – meczu rozgrywanym podczas Australian Open na rzecz ofiar trzęsienia ziemi na Haiti. Oprócz Clijsters w przedsięwzięciu tym wystąpili: Novak Đoković, Roger Federer, Lleyton Hewitt, Rafael Nadal, Andy Roddick, Bernard Tomic oraz Samantha Stosur i Serena Williams. Zebrano ponad 150 tysięcy dolarów.
Na aukcję również zbierającą fundusze na ten cel Kim przekazała swoją rakietę.
W kwietniu postanowiła wraz z mężem i córką wesprzeć długoterminowo pracę Belgijskiego Stowarzyszenia SOS Wioski Dziecięce. Projekt nazywa się „Simba House”.
W roku 2011 ponownie zagrała w pokazowym meczu („Rally for Relief”) podczas Australian Open, tym razem dla ofiar powodzi w Queensland. W spotkaniu tym zagrali także Rafael Nadal, Roger Federer, Novak Đoković, Andy Roodick, Andy Murray, Lleyton Hewitt, Patrick Rafter, Samantha Stosur, Caroline Wozniacki, Ana Ivanović, Justine Henin, Wiera Zwonariowa, Wiktoryja Azaranka. Ostatecznie na rzecz organizacji wpłynęło ponad 2,66 miliona dolarów. Kim przeznaczyła na aukcję na rzecz ofiar powodzi swój strój sportowy.
Pod koniec roku z mężem i córką zdecydowała się pomóc po raz kolejny Belgijskiemu Stowarzyszenia SOS Wioski Dziecięce. Comiesięcznie przeznaczają wspólnie 30 euro na jedno z dzieci ze stowarzyszenia, aby zapewnić mu opiekę zdrowotną i bezpieczne środowisko dorastania.
20 kwietnia 2016 poinformowała za pośrednictwem portali społecznościowych, że spodziewa się swojego trzeciego dziecka. 30 października 2016 urodził się jej drugi syn, Blake Richard Lynch.
Historia występów w turniejach.
Gra podwójna.
Legenda.
Turnieje kategorii Premier – turnieje zaliczone do tej kategorii w roku 2012

</doc>
<doc id="115111" url="https://pl.wikipedia.org/wiki?curid=115111" title="KGet">
KGet

KGet – menedżer pobierania plików. KGet jest częścią składową środowiska KDE.

</doc>
<doc id="115113" url="https://pl.wikipedia.org/wiki?curid=115113" title="Konsole">
Konsole

Konsole – emulator terminali wyposażony w zakładki. Napisany został przez Larsa Doelle w C++. Rozprowadzany jest na licencji GPL w wersji 2. Konsole jest częścią składową KDE.

</doc>
<doc id="115115" url="https://pl.wikipedia.org/wiki?curid=115115" title="Solec Kujawski (gmina)">
Solec Kujawski (gmina)

Solec Kujawski – gmina miejsko-wiejska w Polsce położona w województwie kujawsko-pomorskim, w powiecie bydgoskim.
Siedzibą gminy jest miasto Solec Kujawski. Gmina stanowi 12,6% powierzchni i 15,1% ludności powiatu bydgoskiego. Odznacza się najwyższą lesistością w powiecie i w województwie kujawsko-pomorskim.
W latach 1975–1998 gmina administracyjnie należała do województwa bydgoskiego.
Położenie.
Gmina Solec Kujawski położona jest w województwie kujawsko-pomorskim, w powiecie bydgoskim. Od zachodu sąsiaduje z Bydgoszczą i gminą Nowa Wieś Wielka, od południa z gminą Rojewo w powiecie inowrocławskim, od wschodu z gminą Wielka Nieszawka, a od północy poprzez Wisłę z gminą Zławieś Wielka – obie w powiecie toruńskim. Stolica gminy – miasto Solec Kujawski położone jest 20 km od Bydgoszczy i 35 km od Torunia.
Sąsiednie gminy: Nowa Wieś Wielka, Rojewo, Wielka Nieszawka, Bydgoszcz, Zławieś Wielka.
Warunki naturalne.
Gmina Solec Kujawski położona jest w całości w mezoregionie Kotlina Toruńska, w dużej części w mikroregionie Wydmy Puszczy Bydgoskiej. Przylega od północy do Wisły, a w części centralnej i południowej wznosi się na wysoki taras pradolinny o wysokości bezwzględnej 70–75 m n.p.m., który jest podstawową megaformą Kotliny Toruńsko-Bydgoskiej. Charakterystycznym urozmaiceniem wyższych powierzchni terasowych są wydmy, porośnięte zwarcie Puszczą Bydgoską. Występujące w gminie Solecko-Chrośnieńskie pole wydm śródlądowych należy do sześciu największych kompleksów tego typu w Puszczy Bydgoskiej. Klasyczne wydmy paraboliczne, wały wydmowe oraz obiekty powstałe z przenikania różnych form terenowych posiadają wysokości względne dochodzące do 30 m, a bezwzględne – ponad 100 m n.p.m..
Na południowych rubieżach gminy koło Chrośnej zlokalizowany jest ostaniec erozyjny w Kotlinie Toruńskiej, zbudowany z morenowych glin piaszczystych i wyniesiony kilka metrów wyżej niż poziom terasy pradolinnej.
Najwyższy punkt gminy 115,9 m n.p.m. znajduje się na szczycie Góry Szwedzkiej na północny wschód od Chrośnej. Jest to najwyższy szczyt w całej Puszczy Bydgoskiej. Najniższy punkt gminy stanowi natomiast brzeg Wisły (30 m n.p.m.).
Terasy zalewowe i nadzalewowe w pobliżu Wisły użytkowane są rolniczo. Dominującym rodzajem gleb występujących na terenie gminy są gleby bielicoziemne i piaskowe, nadające się jedynie do upraw leśnych. Powszechny w gminie (poza terasa zalewową) jest krajobraz eoliczny. Piaszczyste wydmy usypane przez wiatr występują zarówno na niższych terasach nadzalewowych, jak i na zasadniczej terasie pradolinnej. Jedynie w obrębie wysp glacjalnych oraz w rejonie Kabatu, Wypalenisk oraz Chrośnej występują grunty rolne i zabudowa.
Wzdłuż Wisły, na skraju Puszczy Bydgoskiej położone są szlaki komunikacyjne (droga, kolej) oraz większość jednostek osadniczych gminy. Największa z nich to miasto Solec Kujawski, pełniący funkcję centrum gminy ze względu na lokalizacje instytucji publicznych, usług oraz największą liczbę mieszkańców.
Wydmy Puszczy Bydgoskiej stanowią w większości teren bezodpływowy, a opady atmosferyczne zasilają wody podziemne. Jedynym większym ciekiem jest płynąca tuż za wschodnimi rubieżami gminy Zielona Struga, której dopływem jest m.in. Kanał Chrośniański. Z terasy pradolinnej ku Wiśle spływają pojedyncze cieki wodne np. Struga Otorowska, Struga Młyńska, Struga Solecka. Na łąkach nadwiślańskich istnieją rowy melioracyjne m.in. Rów Solecki, Kanał Przyłubie, Kanał Łęgnowo. Niektóre cieki np. w Rudach i Otorowie wykorzystano już w XV w. do napędu młynów wodnych, a obecnie miejscami są podpiętrzone tworząc stawy. W Makowiskach po II wojnie światowej urządzono kompleks stawów hodowlanych. Na terenie Puszczy Bydgoskiej po dawnych zastoiskach wodnych pozostało kilka zagłębień torfowiskowych i podmokłe łąki. Największe z nich to Studzienieckie Łąki, koło Chrośnej położone na południowej rubieży gminy.
Etnicznie gmina obejmuje zachodnią część Kujaw Nadwiślańskich nazywanych Kujawami Piaszczystymi lub Białymi w odróżnieniu od Kujaw Czarnych inowrocławskich.
Struktura powierzchni.
Miejsko-wiejska gmina Solec Kujawski zajmuje obszar o powierzchni 175,4 km², w tym miasto – 18,7 km² i tereny wiejskie – 156,7 km². Struktura powierzchni wygląda następująco:
Gmina należy do najbardziej zalesionych w województwie kujawsko–pomorskim, wyróżniając się pod tym względem także w kraju.
Demografia.
Stan obecny.
Dane z 31 grudnia 2019 (według faktycznego miejsca zamieszkania):
31 grudnia 2019 roku tereny miejskie zamieszkiwało 14 876 osób (93,0%), a tereny wiejskie – 1122 osoby (7,0%).
Miejscowości.
Sieć osadniczą gminy tworzy miasto Solec Kujawski wraz z 4 osiedlami (jednostki pomocnicze miasta) i 14 miejscowościami wiejskimi o liczbie mieszkańców zawierającej się w przedziale od 1 do ok. 300. Są to: Chrośna, Otorowo, Makowiska, Przyłubie, Rudy, Wypaleniska i Kabat oraz leśnictwa: Chojnaty, Gajtowo, Jarzębiec, Lesisko, Osiek, Ustronie i Zawiszyn. Miejscowości wiejskie wchodzą w skład czterech sołectw liczących do 500 osób. W liczbie mieszkańców gminy w 2013 roku aż 93% stanowiła ludność Solca Kujawskiego. Około 300 mieszkańców liczy Otorowo, powyżej 200 – Przyłubie, a 140 – Rudy, Chrośna i Makowiska.
Gęstość zaludnienia odniesiona do powierzchni obszaru gminy pomniejszonej o powierzchnię lasów, łąk i pastwisk wynosi ok. 1250 osób/km² dla miasta Solec Kujawski (największa w powiecie), a dla otaczających wsi tylko 32 osób/km² (najmniejsza w powiecie). Widoczna jest więc ogromna dysproporcja między dużym skupiskiem ludności, jakim jest stolica gminy, a słabo zaludnionymi okolicami wiejskimi. Wynika to z warunków naturalnych, tj. rekordowej skali powiatu i województwa lesistości.
Zasoby naturalne.
Na terenie gminy występują udokumentowane złoża kruszywa naturalnego o zasobach pozwalających na ich eksploatację na skalę przemysłową. Eksploatowane są złoża w rejonie Solca Kujawskiego, Przyłubia i Otorowa. Złoża torfu w Chrośnej i Otorowie nie są eksploatowane.
Rolnictwo.
Gmina Solec Kujawski generalnie posiada mało korzystne uwarunkowania przyrodnicze do rozwoju rolnictwa. Gleby rolnicze występują jedynie na terasie zalewowej i nadzalewowej w pobliżu Wisły, które występują na wschód jak i na zachód od Solca (Otorowo, Przyłubie). Zbudowane są z mułków, piasków pylastych i drobnoziarnistych o miąższości 2–4 m. Terasa zalewowa ma szerokość do 0,7- 0,8 km. Terasy nadzalewowe położone są na wysokości 36 – 48 m n.p.m. Maja one charakter erozyjny.
Łącznie w gminie Solec Kujawski jest 2707 ha użytków rolnych, z czego 1589 ha to grunty orne, 731 ha łąki, a 378 ha pastwiska. Aż 13103 ha w gminie zajmują lasy i grunty leśne. W 2002 r. liczba gospodarstw rolnych wynosiła 357, z czego 355 stanowiły gospodarstwa indywidualne.
Leśnictwo.
Trzy czwarte powierzchni gminy zajmują lasy, należące do Puszczy Bydgoskiej. Są to lasy ochronne, w tym lasy glebo i wodochronne. Lesistość gminy wynosi 74,0% (80,2% na obszarze wiejskim gminy) co daje 2. miejsce w województwie kujawsko-pomorskim oraz 30 pozycję wśród gmin w Polsce. Większość lasów to lasy państwowe będące w zarządzie Nadleśnictwa Solec Kujawski (część zachodnia i centralna gminy) i Cierpiszewo (część wschodnia). Są one przyporządkowane administracyjnie do leśnictw: Solec-Miejskie, Zagórzanka, Jezierce, Łażyn, Chrośna, Grodzyna, Chojnaty i Jarki. W obrębie Solec przeważają siedliska boru świeżego (80%) oraz boru mieszanego świeżego (17%), a w obniżeniach terenowych znajdują się także siedliska lasowe (2%) oraz olsy. Wśród borów świeżych występują zarówno niewielkie płaty ubogich fitocenoz boru suchego, jak i płaty żyźniejszego kontynentalnego boru mieszanego.
Dominują zdecydowanie drzewostany sosnowe średnich klas wiekowych (w 2012 roku przeciętny wiek drzewostanów w obrębie Solec Kujawski wynosił 62 lata) z niewielkim udziałem gatunków liściastych: brzoza (3,3%), olsza (0,8%), dąb (0,6%), modrzew (0,2%). W latach 2002-2012 największy wzrost udziału w drzewostanie uzyskał dąb, a spadek topola, olcha i brzoza. Gmina położona jest poza zasięgiem naturalnym takich drzew jak: buk, jodła pospolita, brekinia oraz świerk pospolity.
W lasach Puszczy Bydgoskiej pospolicie występują takie zwierzęta jak: jeleń, daniel, sarna, dzik, lis, jenot, borsuk, kuna, zając i królik, bażant, kuropatwa i inne ptaki. Przejściowo występuje łoś, a po 2000 r. pojawiły się pojedyncze watahy wilków.
Ochrona przyrody.
Około 64% powierzchni gminy objęte jest różnymi formami ochrony przyrody. Środkową i południową część gminy – teren Puszczy Bydgoskiej obejmuje Obszar Chronionego Krajobrazu Wydm Kotliny Toruńsko-Bydgoskiej. Przy zachodniej granicy gminy znajduje się rezerwat przyrody Łażyn, gdzie objęty ochroną jest naturalny 120-letni starodrzew sosnowy w Puszczy Bydgoskiej wraz z okazami flory i fauny chronionej. Śródleśne bagna, podmokłe łąki i wydma w Otorowie objęte są ochroną jako użytki ekologiczne. Stare okazy drzew ustanowiono pomnikami przyrody (19), m.in. sosny zwyczajne, dęby szypułkowe, topole czarne i białe trójwierzchołkowe oraz głaz narzutowy o obwodzie 695 cm. Północna część gminy przylegająca do Wisły objęta jest ochroną w obszarach Natura 2000: Dolina Dolnej Wisły, Solecka Dolina Wisły i Dybowska Dolina Wisły
Na tle europejskiej sieci ekologicznej ECONET cały teren gminy Solec Kujawski stanowi fragment korytarza ekologicznego o randze międzynarodowej. W waloryzacji korytarzy ekologicznych Polski Dolina Wisły uzyskała rangę najwyższą, a odcinek związany z Kotliną Toruńsko-Bydgoską zaliczono do terenów o wysokiej II kategorii.
Radiowe Centrum Nadawcze.
Na polanie położonej w centrum Puszczy Bydgoskiej, we wsi Kabat, na obszarze po byłym poligonie zlokalizowane jest Radiowe Centrum Nadawcze I Programu Polskiego Radia. Studio radiowe znajduje się w Warszawie, skąd sygnał przekazywany jest drogą satelitarną do Radiowego Centrum Nadawczego. Istnieje również drugie łącze światłowodowe, pozostające jednak w rezerwie. Centrum to wyposażone jest w dwa maszty, głównie celem zwiększenia mocy w kierunku południowo-wschodnim Polski. Maszty te tworzą aktywny układ antenowy (dwa maszty pracują równocześnie), celem wzmocnienia sygnału.
Transport.
Transport drogowy.
Podstawowy układ drogowy w gminie tworzą: droga krajowa (18,8 km), cztery drogi wojewódzkie (16,7 km) i pięć dróg powiatowych (27,2 km). Układ ten uzupełniony jest siecią 67 dróg gminnych zamiejskich i 119 ulic miejskich.
Przez teren gminy przebiegają następujące drogi: nr 10, a także drogi wojewódzkie: nr 204 (dojazd do stacji kolejowej w Solcu Kujawskim), nr 249 (Czarnowo - prom na Wiśle - Solec Kujawski), nr 394 (Solec Kujawski - Przyłubie do drogi krajowej nr 10) oraz nr 397 (Otorowo - Makowiska do drogi krajowej nr 10). W głąb Puszczy Bydgoskiej, do Chrośnej i Wypalenisk wiodą drogi powiatowe.
Droga krajowa nr 10 przewidziana jest do rozbudowy w drogę ekspresową S10. Od lat 70. XX w. w Solcu planowany jest stopień piętrzący na Wiśle, na którym ma powstać również droga przez rzekę. W planach zagospodarowania województwa kujawsko-pomorskiego istnieją zapisy o budowie mostu przez Wisłę w Solcu Kujawskim, który połączyłby drogi krajowe nr 10 i 80.
Transport kolejowy.
Przez gminę z zachodu na wschód przebiega dwutorowa linia kolejowa nr 18, która posiada przystanki w Solcu Kujawskim oraz Przyłubiu. Pociągi pośpieszne i ekspresowe zatrzymują się wyłącznie na stacji Solec Kujawski.
W planach zagospodarowania województwa kujawsko-pomorskiego ujęto budowę terminala intermodalnego w Solcu Kujawskim, który łączyłby transport kolejowy, drogowy oraz rzeczny Wisłą (E40) i drogą wodną Wisła-Odra (E70).
Gospodarka.
W 2013 r. w gminie zarejestrowanych było 1,6 tys. podmiotów gospodarczych, a bezrobocie było niższe niż w regionie i kraju. 94% podmiotów gospodarczych w gminie prowadzi działalność w Solcu Kujawskim. W gminie funkcjonują trzy duże i około 110 małych i średnich przedsiębiorstw. Trzy czwarte podmiotów gospodarczych stanowią firmy osób fizycznych, wśród których przeważają działające w sferze usług, przemysłu i budownictwa.
Od 2001 r. w Solcu Kujawskim trwa budowa Parku Przemysłowego. I etap tworzenia Parku został zrealizowany na obszarze 36,3 ha i został wypełniony inwestorami do końca 2006 roku. II etap powstał na obszarze 31,0 ha. Park Przemysłowy w Solcu Kujawskim położony jest między linią kolejową nr 18 na północy, a drogą krajową nr 10 na południu. W parku działa kilkanaście przedsiębiorstw, głównie z branży tworzyw sztucznych, kamienia naturalnego, produkcji mebli, drobiarstwa, przemysłu motoryzacyjnego i logistyki. Wybudowano tam także Inkubator Przedsiębiorczości oraz Regionalne Centrum Przedsiębiorczości.
Do większych przedsiębiorstw na terenie gminy należą m.in. Solbet Sp. z o.o. (największy w Polsce producent betonu komórkowego), Fabryka Autobusów Solbus Sp. z o.o., KMW Engineering (produkcja systemów wentylacyjnych i klimatyzacyjnych), P.P.H.U. „Autos” (dystrybutor części do pojazdów ciężarowych), P.W.P.U. Granit (jedna z większych firm kamieniarskich w Polsce), Pasaco Sp. z o.o. (produkcja papierów powlekanych), Drobex Sp. z o.o., Ortis S.A..
Na uwagę zasługuje także budownictwo mieszkaniowe. W latach 2002-2013 oddano do użytku 491 nowych mieszkań, głównie w Solcu Kujawskim.
Infrastruktura społeczna.
Edukacja.
W podsoleckich wsiach olęderskich pierwsze szkoły ludowe powstały w XVII wieku. Szkoła katolicka w Solcu istniała w XVIII wieku, a od 1840 r. także ewangelicka. W 1873 r. wzniesiono nowy budynek szkolny w Solcu, w którym uczyły się dzieci obu wyznań. Kolejne cztery szkoły elementarne powstały w latach 1884, 1889 i 1906. W I połowie XIX wieku obowiązywał obowiązek szkolny dla chłopców, potem poszerzony również o dziewczęta. W wielu miejscowościach w gminie istniały szkoły ludowe, które kontynuowały działalność w okresie międzywojennym, z polskim językiem nauczania. W latach 60. XX wieku rozpoczęto proces wygaszania mniejszych szkół, a dzieci kierowano do szkoły zbiorczej w Solcu Kujawskim. Od 1999 r. w stolicy gminy utworzono gimnazja.
W 2013 roku w gminie Solec Kujawski działało 7 placówek oświatowych, w tym 2 szkoły podstawowe i 2 gimnazja. Szkolnictwo ponadpodstawowe było reprezentowane przez Zespół Szkół Ogólnokształcących i Zawodowych, w którego skład wchodziły: Liceum Ogólnokształcące, Liceum Profilowane, Policealne Studium Informatyczne, Technikum Ekonomiczne, Technikum Handlowe i Zasadnicza Szkoła Zawodowa. W Solcu Kujawskim znajduje się także Liceum Ogólnokształcące Dla Dorosłych. Dodatkowo funkcjonują 3 przedszkola (w tym 2 niepubliczne) oraz 2 oddziały przedszkolne przy szkołach podstawowych. Wszystkie placówki zlokalizowane są w Solcu Kujawskim.
Kultura.
Tradycje kulturalne sięgają początku XX wieku, kiedy założono polskie Towarzystwa Śpiewacze oraz Bractwo Kurkowe w Solcu (1902). Obecnie życie kulturalne gminy skupia się wokół Soleckiego Domu Kultury. Organizuje ono wiele imprez, m.in. „Dni Solca”. W ramach SDK funkcjonują m.in. zespół folklorystyczny Solecczanie, grupa teatralna i chór Cantabile. Od 1992 r. czynna jest galeria Homo Faber, gdzie prezentowane są wystawy zbiorowe dzieł miejscowych twórców oraz indywidualistów. W stolicy gminy funkcjonują również dwie biblioteki oraz Muzeum Solca im. księcia Przemysła, otwarte w 2009 roku w tzw. willi Anna. Ekspozycja stała przedstawia dzieje Solca Kujawskiego i okolic. Swoją siedzibę ma tutaj również Towarzystwo Miłośników Solca Kujawskiego.
Sport.
Na terenie gminy zarejestrowanych jest 7 klubów sportowych z 14 sekcjami. Główne centrum sportowe stanowi Ośrodek Sportu i Rekreacji w Solcu Kujawskim dysponujący m.in. parkiem wodnym, halą widowiskowo-sportową, siłownią stadionem sportowym i kompleksem boisk Orlik 2012.
Ochrona zdrowia.
Na terenie miasta i gminy funkcjonują 4 przychodnie lekarskie. Wysokospecjalistyczne usługi medyczne realizowane są w Bydgoszczy.
Inne placówki.
W gminie Solec Kujawski istnieje szereg placówek komunalnych, prowadzonych przez lokalny samorząd. Należą do nich m.in. Miejsko-Gminny Ośrodek Pomocy Społecznej, placówki Ochotniczej Straży Pożarnej, poczty i policji. Odbiór ścieków z gminy zapewnia oczyszczalnia ścieków „Kapuściska” w Bydgoszczy-Łęgnowie.
Stosunki wyznaniowe.
Od połowy XIV wieku w Solcu istnieje kościół katolicki pw. św. Stanisława, którego parafia obejmowała również większość osad wiejskich gminy. W 1847 r. w Solcu, a w 1911 w Łęgnowie wzniesiono świątynie, służące miejscowym gminom ewangelickim. Po 1945 r. zbory ewangelickie przekazano katolikom i stały się one kościołami parafialnymi: Najświętszej Maryi Panny Królowej Polski w Bydgoszczy-Łęgnowie (1968) i Najświętszego Serca Pana Jezusa w Solcu (1976). Ta ostatnia obejmuje swoim zasięgiem Makowiska i Otorowo.
W 1993 r. erygowano w Solcu Kujawskim parafię pw. bł. Michała Kozala, a w 2008 r. parafię Nawrócenia św. Pawła, która obejmuje również Kabat i Przyłubie.
Turystyka.
Powszechne w gminie są ślady osadnictwa olęderskiego. Jego ślady widoczne są m.in. w Otorowie i Przyłubiu. Oprócz chat z XVIII wieku można obejrzeć stary mennonicki cmentarz z nagrobkami otoczonymi kutymi parkanami.
W Solcu Kujawskim znajduje się park jurajski JuraPark Solec otwarty w 2008 roku, objęty patronatem przez Wydział Geologii Uniwersytetu Warszawskiego. Długość trasy zwiedzania liczy 2 km i liczy 160 rekonstrukcji gadów z epoki mezozoicznej. W sąsiedztwie znajduje się Ośrodek Sportu i Rekreacji, dysponujący m.in. aquaparkiem.
Wśród obiektów przyrodniczych dobre warunki wypoczynku gwarantuje Puszcza Bydgoska położona w krajobrazie pól wydmowych. Nad Wisłą znajdują się stare topole ustanowione pomnikami przyrody. Akcent widoczny daleka to Radiowe Centrum Nadawcze z dwoma masztami o wysokości ok. 300 m, zbudowane w 1999 roku na dawnym poligonie Kabat. Umożliwia ono słuchanie I Program Polskiego Radia w całym kraju i poza jego granicami.
Przez teren gminy wytyczono kilka znakowanych szlaków turystycznych PTTK, prowadzących głównie przez Puszczę Bydgoską. Są to:
Przez Gminę przebiega szlak rowerowy „Świadkowie Historii” (40 km, w tym na terenie gminy 25,3 km), upamiętniający miejsca pamięci narodowej na terenie Puszczy Bydgoskiej, wiodący m.in. przez Górę Szwedzką, Łąki Studzienieckie i Chrośnę. W lesie, tuż za zachodnimi rubieżami gminy znajduje się zanikła wieś Łażyn, która jeszcze w latach 50. liczyła kilkaset mieszkańców. Wśród lasu znajdują się relikty posesji oraz cmentarz.
W gminie znajdują się trzy turystyczne obiekty zbiorowego zakwaterowania, w których w 2010 r. udzielono łącznie 8,2 tys. noclegów. Wśród nich są 2 hotele trzygwiazdkowe: „Leśny” i „Autos” oraz Hotel OSiR w Solcu Kujawskim.
Zabytki.
Wykaz zarejestrowanych zabytków nieruchomych na terenie gminy:
Na uwagę zasługuje także zabudowa osadnictwa olęderskiego z XVIII wieku i pruskiego II połowy XIX w. Do ciekawszych obiektów należą m.in.:
W Solcu Kujawskim do gminnego rejestru zabytków wpisano m.in. ratusz, plebanię, szkołę, dworzec kolejowy wraz z wieżą ciśnień, obiekty poprzemysłowe (gazownia, rzeźnia) oraz kilkadziesiąt kamienic i domów mieszkalnych.
Na terenie gminy znajdują się nieczynne cmentarze ewangelickie m.in. w Solcu Kujawskim, Przyłubiu, Otorowie, Wypaleniskach i Chrośnej.
Historia.
I Rzeczpospolita.
Od XII do XVIII wieku niemal cały teren gminy wraz z kompleksem Puszczy Bydgoskiej wchodził w skład domeny monarszej, początkowo książąt kujawskich, następnie królów polskich. Od 2. połowy XIV w. aż do rozbiorów był on uposażeniem starostwa bydgoskiego. Nasilenie osadnictwa na tym terenie przypadło na XVII i XVIII wiek i związane było z nadawaniem kontraktów olęderskich przez wójtów i starostów bydgoskich i soleckich. Olędrzy wprowadzili na tych terenach wysoką kulturę rolną i hodowlę, a głównie umiejętność osuszania terenów nadwiślańskich. Sieć osadnicza ukształtowała się ostatecznie w XIX wieku. W tym czasie miała na nią wpływ planowa kolonizacja niemiecka.
Do najstarszych osad w gminie należą: Solec (1244), Otorowo (1280), Przyłubie (1359), Żółwin (1399). W 1325 r. książę kujawski Przemysław, panujący w księstwie inowrocławskim i bydgosko-wyszogrodzkim nadał Solcowi prawa miejskie magdeburskie, pierwszym wójtem mianując Tomasza z Jaksic. Solec dysponował lasem miejskim, a mieszkańcy zgodnie z aktem lokacyjnym mieli prawo korzystać z lasów, łąk i Wisły w promieniu 1 mili. W 1520 r. w źródłach pisanych znalazła się Chrośna, a w 1583 r. Rudny młyn. W 1594 roku właściciel Przyłubia sprowadził do wsi pierwszych osadników olęderskich. Pośrednikami była rodzina niemiecka Wilde z Otorowa. W 1596 r. kontrakt olęderski z rąk starosty bydgoskiego otrzymali osadnicy w Łęgnowie, a w 1604 roku także w Otorowie, Makowiskach, Fletnowie i na przedmieściu Solca (Soleckie Olędry). Do dnia dzisiejszego zachowały się w oryginale przywileje królewskie dla olędrów w Otorowie. Pierwszy z nich wystawiony został przez Władysława IV w dniu 28 grudnia 1643 roku. Z okolic Solca Kujawskiego Holendrzy rozpostarli się na cały powiat bydgoski.
Na początku XVII wieku na terenie starostwa bydgoskiego zostało wyodrębnione starostwo niegrodowe w Solcu (Kujawskim). Jednak w dalszym ciągu w zakresie spraw policyjnych oraz jurysdykcji Solec podlegał starostwu bydgoskiemu. Starostwo soleckie obejmowało oprócz miasta Solca, cztery karczmy: koło Solca, w Otorowie, Kabacie i nad Wisłą, trzy młyny (Rudny, Koska i Otorowski) oraz dwie wsie (Kabat i Soleckie Olędry), nie posiadało natomiast żadnego folwarku. Natomiast wsie: Łęgnowo, Otorowo, Makowiska, Fletnowo (Plątnowo) i Krosno (Chrośna) były nadal uposażeniem starostwa bydgoskiego. W Chrośnie mieszkali owczarze, bartnicy i smolarze, zajmujący się wyrobem smoły drzewnej.
W czasie potopu szwedzkiego (1655-1660) i III wojny północnej (1700-1721) dobra starostwa bydgoskiego i soleckiego zostały zniszczone niemal w 100%. Odbudowa opuszczonych osad i zakładanie nowych ruszyło na nowo po 1720 roku. Młyny w Przyłubiu, Otorowie i Rudach jeszcze w 1700 r. przeszły w posiadanie olędrów. W Otorowie i Makowiskach czynne były karczmy należące do ogółu mieszkańców wsi. Dla ułatwienia odbudowy zniszczonego mienia, król August II Mocny nadał Solcowi nowe obszary leśne na południe od miasta. Nadawano wówczas osadnikom olęderskim (głównie Niemcom) nowe tereny należące zarówno do miasta, jak i do starostwa soleckiego. W ten sposób powstała osada Topole, czy folwark solecki, a pod miastem Soleckie Olędry Miejskie i Soleckie Olędry Zamkowe. Przy przeprawie przez Wisłę znajdowała się karczma (Fährkrug) należąca do miasta. Na wyżej położonych terenach, wśród lasów osadnicy zasiedlili osady Jania, Laski, Żółwin, czy Kabat. W tym czasie podmiejskie wsie były lepiej zaludnione od miasta Solca.
Wsie olęderskie opierały się na specyficznych zasadach ustrojowych. Sprawy wsi załatwiało samorządowe ciało kolegialne, wybierane przez ogół mieszkańców, a gospodarze posiadali wolność osobistą, będąc zobowiązanym jedynie do uiszczania podatków (czynsz, pogłówne, hiberna, gajowe, dziesięcina na rzecz kościoła). Chłopi olęderscy z czasem wykupili swe gospodarstwa i stali się ich prawnymi właścicielami. Do gmin olęderskich nie mogli należeć chłopi polscy. Stąd w składzie narodowościowym wsi podsoleckich dominował żywioł holenderski, później niemiecki, natomiast miasto Solec zamieszkiwali do połowy XVIII w. niemal wyłącznie Polacy. Tylko dwie wsie w okolicy Solca: Przyłubie i częściowo Chrośna należały do szlachty, mając indywidualnych posesorów, choć również i one częściowo opierały się na kontraktach olęderskich. W Solcu, podobnie jak w Bydgoszczy od połowy XVI wieku obowiązywał zakaz osiedlania Żydów.
Na terenach przylegających do Wisły, głównie w Solcu duże znaczenie miał handel rzeczny zbożem, solą i drewnem. Solec w pomniejszeniu odgrywał analogiczną rolę gospodarczą, jak Bydgoszcz. Natomiast trzecie miasto przy zakolu Wisły – Fordon było domeną urzędników, pobierających cło rzeczne. Nazwa tego miasta wzięła się od pobieranego tam podatku (fordan).
W XVI wieku okolice Solca należały do powiatu bydgoskiego.
Otorowo, Kabat, Rudy i Przyłubie należały do parafii soleckiej, a Chrośna do parafii w Liszkowie. Katolicka parafia solecka pw. św. Stanisława z powodu skromnego uposażenia przez kilka wieków uzależniona była finansowo, personalnie i organizacyjnie od parafii bydgoskiej. Po uniezależnieniu w 1663 r. należały do niej m.in. Chrośna, Fletnowo, Jezierce, Kabat, Makowiska, Otorowo, Otorowski Młyn, Przyłubie Polskie i Niemieckie, Rudy, Siedmiogóry, Solec, Soleckie Wypaleniska, Olędry Miejskie i Zamkowe, Trzcianka, Żółwin i Zuzela.
Od początku XVII wieku w Przyłubiu, Łęgnowie i Otorowie istniały szkoły elementarne. Później powstała także szkoła parafialna w Solcu, a jeszcze przed I rozbiorem Polski – w Kabacie i Olędrach Zamkowych.
Okres zaborów.
W 1772 roku obszar obecnej gminy został wcielony do Królestwa Prus w wyniku I rozbioru Polski. Dokonano nowego podziału administracyjnego, w wyniku czego obszar należał do Obwodu Nadnoteckiego ze stolicą w Bydgoszczy. Podczas insurekcji kościuszkowskiej w październiku 1794 r. Bydgoszcz, Fordon i Solec Kujawski zostały zdobyte przez wojsko gen. Henryka Dąbrowskiego.
W 1807 roku dzięki sukcesom militarnym cesarza Napoleona i powstaniu wielkopolskiemu obszar obecnej gminy znalazł się w Księstwie Warszawskim, należąc do departamentu bydgoskiego. Stan ten utrzymał się do 1815 r., kiedy na kongresie wiedeńskim Księstwo Warszawskie zlikwidowano i podzielono na część rosyjską – Królestwo Polskie oraz część pruską – Wielkie Księstwo Poznańskie. Obszar obecnej gminy wszedł wówczas w skład rejencji bydgoskiej Księstwa Poznańskiego (od II połowy XIX w. – Prowincji Poznańskiej Cesarstwa Niemieckiego).
W XIX wieku nastąpił rozwój osadnictwa niemieckiego na terenie gminy. Wiązało się to z celową germanizacją tych ziem. Do wsi napływali koloniści, korzystając z pomocy finansowej państwa pruskiego. Całkowitemu zniemczeniu uległy m.in. Przyłubie, Chrośna, Makowiska, Żółwin, Rudy. Ewangelików przyporządkowano początkowo do parafii ewangelickiej w Bydgoszczy, gdzie w 1787 r. wzniesiono tzw. starą farę ewangelicką, lecz większość z nich nadal chrzciła swoje dzieci w kościele katolickim w Solcu. Od 1799 r. rozpoczęto starania w celu utworzenia parafii ewangelickiej w Solcu, której zasięg zaplanowano do miejscowości Dąbrowa Wielka i Leszyce.
W przeciwieństwie do zniemczonych obszarów wiejskich, w Solcu aż do 1815 r. nadal przeważali Polacy, a pierwszy niemiecki burmistrz pojawił się dopiero w 1790 r. Przed 1800 r. pod miejscowością Kabat założono wypalarnię wapna. Jako surowiec używano drewna, później z gorszym skutkiem usiłowano stosować torf. Przywileje olędrów w okolicznych wsiach zostały przez władze pruskie ograniczone.
W 1833 roku wsie obecnej gminy Nowa Wieś Wielka należały do powiatu bydgoskiego. Liczba mieszkańców w poszczególnych wsiach wyglądała następująco
We wszystkich miejscowościach z wyjątkiem miasta Solca ewangelicy stanowili co najmniej 80% ludności, a we Fletnowie, Siedmiogórach, Rudach, Otorowie, Kabacie, Przyłubiu i Łęgnowie – powyżej 95%. W końcu XVIII w. w Solcu pojawili się pierwsi Żydzi, a w 1812 r. było już 20 osób wyznania hebrajskiego. Według opisu Jana Nepomucena Bobrowicza z 1846 r. wsie: Soleckie Olędry (Miejskie), Wypaleniska (Soleckie Ogniska) i Siedmiogóry należały do miasta Solca, Fletnowo, Żółwin i Przyłubie były własnością prywatną, a pozostałe wsie, kolonie i folwarki były własnością rządową, w domenie bydgoskiej.
Według spisu miejscowości rejencji bydgoskiej z 1860 r. liczba mieszkańców we wsiach wzrosła średnio o 27%, a w Solcu o 38%. Największy wzrost, przekraczający 50% nastąpił w Wypaleniskach, Kabacie, Przyłubiu i Siedmiogórach. Niemal we wszystkich miejscowościach ewangelicy stanowili ponad 95% liczby ludności. Wyjątkiem było miasto Solec, gdzie ewangelicy stanowili co prawda większość (47%), ale mieszkało tam 40% katolików i 13% Żydów. Największą liczbą ludności mogły pochwalić się: Soleckie Olędry Miejskie i Zamkowe z folwarkiem (790), miasto Solec (600), Fletnowo (384) i Przyłubie (339). Większość miejscowości należała do parafii katolickiej w Solcu, natomiast Łęgnowo, Otorowo, Makowiska i Żółwin – do parafii farnej w Bydgoszczy. W 1860 r. niemieckie szkoły ludowe znajdowały się w m.in. w Solcu, Soleckich Olędrach Zamkowych, Łęgnowie, Otorowie, Kabacie i Przyłubiu.
W latach 1844-1850 utwardzono szosę prowadzącą z Solca do Bydgoszczy i Torunia. W 1861 r. przez Łęgnowo, Solec Kujawski i Przyłubie poprowadzono Kolej Warszawsko-Bydgoską łączącą Bydgoszcz z Toruniem, Włocławkiem, Kutnem i docelowo z Warszawą. Było to pierwsze spięcie sieci kolejowej pruskiej i rosyjskiej. W większych miejscowościach przy trasie kolei powstały dworce, a w Solcu dodatkowo domy mieszkalne dla kolejarzy.
W XIX w. tereny gminy Solec Kujawski stanowiły część tzw. niemieckiej wyspy osadniczej na południe i zachód od Bydgoszczy. Przeważająca na tym obszarze ludność ewangelicka doprowadziła w 1833 r. do utworzenia parafii ewangelicko-unijnej w Solcu, gdzie w 1847 roku wybudowano neogotycką świątynię. Kolejny zbór wybudowano w 1911 roku w Łęgnowie.
Od lat 60. XX wieku w Solcu, podobnie jak nieco później w Bydgoszczy gwałtowny wzrost zanotował przemysł drzewny. Sprzyjała temu koniunktura handlowa oraz dogodny szlak transportowy jakim była Wisła i droga wodna Wisła-Odra. Drewno spławiane Wisłą z Królestwa Polskiego magazynowano w Solcu, a od 1878 r. także w porcie drzewnym w Bydgoszczy. Surowiec przerabiano na wyroby gotowe, resztę zaś spławiano Wisłą do Gdańska, bądź Brdą i Kanałem Bydgoskim do Berlina. Solec słynął z ogromnego zakładu produkcji podkładów kolejowych zamawianych przez Dyrekcję Kolei Wschodniej w Bydgoszczy. W 1873 r. firma z Drezna założyła w Solcu zakład impregnacji i nasycania podkładów olejem smołowym. Do 1914 r. jego średnia roczna wydajność wynosiła 260 tys. szt. podkładów i 48 tys. szt. słupów trakcyjnych, a produkty firmy znane były w całej wschodniej części Cesarstwa Niemieckiego.
W 1897 r. do Solca przyłączono sąsiadujące Olędry Soleckie: Miejskie i Zamkowe, dzięki czemu ludność miasta wzrosła o 40%, licząc ich ponad 4 tys. Teren gminy znalazł się w granicach odrodzonej Polski 20 stycznia 1920 r. na mocy traktatu wersalskiego.
II Rzeczpospolita.
W okresie międzywojennym obszar obecnej gminy należał, podobnie jak w XIX wieku do powiatu bydgoskiego. Oprócz miejscowości w pobliżu Solca gmina obejmowała również m.in. Nową Wieś Wielką, Dąbrowę Wielką, Dobromierz, Łażyn, Leszyce, Nową Wioskę. W latach 1928-1934 miejscowości obecnej gminy należały do wójtostwa Solec Kujawski. Po reformie administracyjnej z 1934 roku należały do gminy Solec Kujawski.
30 marca 1921 roku w Chrośnie ekshumowano zwłoki dwóch żołnierzy polskich (Michała Dyrdy z Jaksic i Piotrowskiego z Pęchowa) zamordowanych przez Selbstschutz podczas powstania wielkopolskiego. Zwłoki przewieziono do Solca, gdzie urządzono uroczysty pogrzeb na cmentarzu katolickim.
W okolicy ponad 80% ludności stanowili Niemcy. Przed 1934 r. w Nowej Wiosce, Dąbrowie Wielkiej i Chrośnie ponad 90% ziemi należało do Niemców, a w Dąbrowie Małej, Dobromierzu i Leszycach – ponad 80%. Stosunkowo dużo „polskiej” ziemi (ok. 50%) istniało natomiast w Łażynie i Pieckach. W okresie międzywojennym stopniowo zwiększał się udział Polaków w życiu społecznym okolicy. Prowadzili oni działalność środowiskową, w czym pomocne były polskie organizacje społeczne.
Gospodarka w gminie opierała się nadal na przemyśle drzewnym oraz spożywczym, choć wskutek wojny celnej z Niemcami, koniunktura znacznie się pogorszyła. W latach 1928–1930 na zachodnich rubieżach gminy budowano odcinek nowej linii kolejowej tzw. magistrali węglowej, przebiegający przez Puszczę Bydgoską z Nowej Wsi Wielkiej poprzez Dobromierz do stacji Bydgoszcz Wschód.
Okres okupacji niemieckiej.
5 września 1939 roku podczas odwrotu z Bydgoszczy, wojska polskie toczyły ciężkie walki z Niemcami w Puszczy Bydgoskiej, m.in. w pobliżu Emilianowa. Poległo wielu żołnierzy z 61. i 62. Pułku Piechoty Wielkopolskiej oraz z 15. Pułku Artylerii Lekkiej. Zajęcie terenu gminy przez Wehrmacht i grupy specjalne miało miejsce 7 września 1939 roku. Jesienią 1939 roku niemiecki Selbstschutz dokonał wielu zbrodni na ludności polskiej. Masowe egzekucje trwały kilkanaście dni, m.in. w Otorowie. Później dokonywano wysiedleń Polaków z gospodarstw rolnych, domów i mieszkań. Na ich miejsce osiedlano Niemców z Wołynia, krajów nadbałtyckich i Besarabii.
We wrześniu 1939 r. Niemcy ścięli i porzucili w lesie Krzyż Powstańców Wielkopolskich w Chrośnie ufundowany przed wojną przez Nadleśnictwo. Krzyż przechował w czasie okupacji leśniczy Jan Kowalski i po wojnie ponownie go ustawiono staraniem leśników 29 czerwca 1946 r.
W okresie okupacji niemieckiej 1939–1945 gmina wchodziła w skład powiatu bydgoskiego (niem. "Landkreis Bromberg"), rejencji bydgoskiej, w okręgu Gdańsk-Prusy Zachodnie. Niektóre wsie z gminy Solec Kujawski (Chrośna, Dąbrowa Wielka, Dobromierz, Leszyce, Łażyn i Nowa Wieś Wielka) weszły w skład nowo utworzonej gminy Nowa Wieś Wielka.
W styczniu 1945 r. nacierające wojska radzieckie uderzeniem oskrzydlającym ominęły Bydgoszcz, pozostawiając na tyłach oddziały niemieckie, których likwidacją zajęli się żołnierze 47. Armii Radzieckiej i polscy czołgiści.
Okres powojenny.
Po zakończeniu wojny zgodnie z ustaleniami konferencji poczdamskiej ludność niemiecka została wysiedlona. 25 marca 1945 r. zbór ewangelicki w Solcu Kujawskim został przekazany katolikom, a zbór w Plątnowie stał się kościołem filialnym (w 1968 r. kard. Stefan Wyszyński erygował w Łęgnowie parafię pw. Matki Bożej Królowej Polski).
Od marca do sierpnia 1945 r. gmina Solec Kujawski obejmowała tylko gromady: Kabat, Łęgnowo, Makowiska, Plątnowo, Przyłubie i Wypaleniska. W połowie 1945 r. gminę zamieszkiwało łącznie 1221 osoby, w tym 23 Niemców. W sierpniu 1945 r. odtworzono podział administracyjny sprzed wojny, włączając do gminy także Nową Wieś Wielką wraz z okolicznymi wsiami.
Według stanu na dzień 1 maja 1946 r. gmina zajmowała obszar 160,3 km² (w tym 103,2 km² lasu) i liczyła 3513 mieszkańców. Jej funkcjonowanie było utrudnione ze względu na rozległość terytorialną, słabe skomunikowanie oraz niskie dochody wynikające z niekorzystnych warunków dla rolnictwa. Na terenie gminy znajdowała się Gminna Spółdzielnia „Samopomoc Chłopska”, odlewnia żelaza, dwa tartaki i młyn, osiem szkół powszechnych i dwa posterunki MO (w Nowej Wsi Wielkiej i Solcu Kujawskim). Warunki terenowe gminy Solec Kujawski były specyficzne. 75% jej terytorium zajmowały lasy, a gromady wchodzące w jej skład położone były wśród tych lasów, albo na ich peryferiach.
W 1946 r. Gminna Rada Narodowa w Solcu Kujawskim podjęła uchwałę wnoszącą o likwidację gminy i jej podział między Bydgoszcz, Nową Wieś Wielką i Wielką Nieszawkę. W 1947 roku przedstawiciele Nowej Wsi Wielkiej, Chrośnej, Dąbrowy Wielkiej, Dobromierza, Leszyc i Łażyna opowiadali się za utworzeniem gminy Nowa Wieś Wielka, Łęgnowo i Plątnowo były za przyłączeniem do gminy Bydgoszcz-wieś, a za pozostawieniem gminy Solec Kujawski optowały jedynie wsie: Kabat, Makowiska, Otorowo, Przyłubie i Wypaleniska. Powiatowa Rada Narodowa w Bydgoszczy 30 stycznia 1948 r. wypowiedziała się jednak przeciw skasowaniu gminy Solec Kujawski.
Według stanu z 1949 r., w gminie wiejskiej Solec Kujawski znajdowały się m.in. następujące gromady:
Reforma administracyjna z 25 września 1954 r. zlikwidowała gminy i gminne rady narodowe, powołując w ich miejsce gromady wraz z gromadzkimi radami narodowymi. Utworzono wówczas gromadę Solec Kujawski, w której skład weszły: Kabat, Łęgnowo, Makowiska, Otorowo, Plątnowo, Przyłubie, Wypaleniska (z gminy Solec Kujawski), obszar lasu 546,34 ha z gromady Brzoza (gmina Bydgoszcz) i obszar lasu 5564 ha z gromady Osiek Wielki (gmina Złotniki Kujawskie). Jednocześnie dotychczasowe gromady Chrośna i Dąbrowy Wielkie oraz część gromady Leszyce z lasem o powierzchni 646 ha włączono do powiatu inowrocławskiego, natomiast wsie: Nowa Wieś Wielka, Nowa Wioska, Dobromierz, Łażyn i Leszyce włączono do nowo utworzonej gromady Nowawieś Wielka. W 1958 roku do gromady Solec Kujawski włączono wieś Chrośna, natomiast w 1961 r. wyłączono na rzecz Złejwsi Wielkiej w gromadzie Toporzysko obszar około 12 ha.
1 stycznia 1973 r. z gromady wykształciła się gmina zintegrowana miejsko-wiejska Solec Kujawski. W projekcie nowego podziału terytorialnego planowano włączenie wsi Chrośna do gminy Nowa Wieś Wielka, ale sprzeciwili się temu mieszkańcy tej wsi. 1 sierpnia 1977 r. wsie Łęgnowo i Plątnowo, Żółwin oraz część Wypalenisk włączono w obszar administracyjny miasta Bydgoszczy.
W wyniku reformy administracyjnej 1 stycznia 1999 r. gmina Solec Kujawski znalazła się w województwie kujawsko-pomorskim w powiecie bydgoskim.
Po 1990 roku rozpoczął się proces suburbanizacji okolic Bydgoszczy, który nabrał przyspieszenia po 2000 roku. Gmina Solec Kujawski była jednym z beneficjentów tego procesu. W okresie 2004-2011 liczba ludności wzrosła o 6,5%, w tym obszary wiejskie poza miastem Solec Kujawski – 14%.

</doc>
<doc id="115117" url="https://pl.wikipedia.org/wiki?curid=115117" title="Georg von Frundsberg">
Georg von Frundsberg

Georg von Frundsberg (ur. 24 września 1473 w Mindelheim, zm. 20 sierpnia 1528 w Mindelheim) – niemiecki wojskowy, dowódca wojsk cesarza Maksymiliana I i Karola V.
Życiorys.
W 1499 wziął udział w nieudanej inwazji na Szwajcarię, gdzie armia cesarska została pokonana przez szwajcarskich pikinierów. W tym samym roku wziął udział w kampanii włoskiej, wspomagając oddziały Ludwika Sforzy w walce z Francuzami. Jako doświadczony żołnierz w imieniu cesarza Maksymiliana walczył o jego sukcesję w księstwie Landshut w Bawarii, a następnie w Niderlandach.
Z polecenia cesarza dokonał analizy kosztu utrzymania wojsk zaciężnych (nie zawsze do końca wiernych) i przedstawił pomysł utworzenia narodowej regularnej piechoty, wzorowanej na szwajcarskich pikinierach, znanej odtąd jako landsknechci. Za zgodą cesarza sformował i przeszkolił takie oddziały, wyposażając część z nich w 3-metrowe piki. Na ich czele w 1509 rozgromił wojska weneckie, a w latach 1513–1514 odniósł szereg zwycięstw nad połączonymi wojskami wenecko-francuskimi.
Po powrocie do Niemiec został mianowany głównym naczelnikiem wojsk Ligi Szwabskiej, które pod jego komendą zaprowadziły ład w Wirtembergii. Wraz ze wznowieniem wojny z Francją dokonał skutecznej inwazji na Pikardię (1521), a następnie rozgromił Lombardczyków w 1522, oddając tę ziemię we władanie nowemu cesarzowi Karolowi V. Trzy lata później odegrał niebagatelną rolę w zwycięstwie nad Francuzami pod Pawią.
Wojna chłopska, która ogarnęła Niemcy, zmusiła go do powrotu i podjęcia walki o przywrócenie władzy cesarskiej na objętych buntem terenach. Wobec trudnej sytuacji finansowej Cesarstwa, własnym sumptem wyekwipował armię i wspólnie z Hiszpanami ruszył na Rzym. Choroba zmusiła go jednak do zdania komendy nad wojskiem. Powróciwszy do domu, zmarł 20 sierpnia 1528 w rodzinnym Mindelheim.
Georg von Frundsberg stał się symbolem wierności i wyrzeczeń dla Cesarstwa i Habsburgów, co skrzętnie wykorzystano w III Rzeszy, ukazując go jako wzór patrioty i nadając 10. Dywizji Pancernej SS jego imię. Był jednym z najwybitniejszych dowódców swej epoki, obok takich postaci jak: de Córdoba, Bayard i Gaston de Foix, a na gruncie rodzimym Götz von Berlichingen oraz Florian Geyer.

</doc>
<doc id="115119" url="https://pl.wikipedia.org/wiki?curid=115119" title="Kate">
Kate

Kate (ang. "KDE Advanced Text Editor"), zaawansowany edytor tekstu zawarty w środowisku KDE.
Kate jest częścią KDEBase od wydania KDE 2.2 (15 sierpnia 2002). Dzięki technologii KParts, istnieje możliwość osadzania Kate w innych aplikacjach KDE jako komponent edycyjny.
Aplikacje korzystające z Kate jako komponentu edycyjnego to m.in.:
Najważniejsze możliwości programu:
Ponadto funkcjonalność programu można rozszerzać wtyczkami.

</doc>
<doc id="115120" url="https://pl.wikipedia.org/wiki?curid=115120" title="Brook Taylor">
Brook Taylor

Brook Taylor (ur. 18 sierpnia 1685 na przedmieściach Londynu Edmonton, zm. 29 grudnia 1731 w Londynie) – angielski matematyk, znany jako autor pojęcia nazwanego potem szeregiem Taylora.
Życiorys.
Rodzina Taylora była dobrze sytuowana i dzięki temu młody Taylor odebrał staranne wykształcenie matematyczne i humanistyczne (zwłaszcza muzyczne i w dziedzinie malarstwa). W roku 1703 wstąpił do St John’s College na Uniwersytecie Cambridge, gdzie jego zainteresowania matematyczne rozwinęły się jeszcze bardziej. Ukończył Cambridge w roku 1709, a w 1712 został przyjęty do Royal Society. W tym samym roku został wyznaczony jako członek komisji, która miała rozstrzygnąć słynny spór między Newtonem a Leibnizem o pierwszeństwo w odkryciu rachunku różniczkowego.
Dwa lata później Taylor objął stanowisko Sekretarza Royal Society i piastował je do 21 października 1718, gdy złożył rezygnację. Okres tych czterech lat był najpłodniejszym w jego karierze matematycznej, opublikował w tym czasie dwie książki "Methodus incrementorum directa et inversa" oraz "Linear Perspective". W pierwszej z nich pojawia się bez dowodu wzór Taylora oraz wzór na szereg Taylora dowolnej funkcji, druga poświęcona jest zagadnieniom perspektywy.
Z rozwinięcia funkcji w szereg nazwany imieniem Taylora matematycy korzystali już wcześniej, znali go na przykład Newton, Leibniz, de Moivre i Johann Bernoulli, jest jednak zasługą Taylora, że podał go w ogólnej postaci.
Między rokiem 1712 a 1724 Taylor opublikował kilkanaście artykułów na tak różne tematy jak działanie kapilar, budowa termometrów i magnetyzm, podał też nową metodę obliczania logarytmów.
Niestety, jego życie osobiste nie szło w parze z osiągnięciami naukowymi – Taylor wszedł w konflikt z ojcem, a w roku 1723 zmarła mu poślubiona dwa lata wcześniej żona. Dwa lata później ożenił się ponownie, lecz i to małżeństwo nie było udane; druga żona Taylora zmarła w roku 1729. Załamany tym Taylor podupadł na zdrowiu i zmarł dwa lata później.

</doc>
<doc id="115122" url="https://pl.wikipedia.org/wiki?curid=115122" title="Komisja Śledcza do zbadania prawidłowości prywatyzacji Powszechnego Zakładu Ubezpieczeń Spółka Akcyjna">
Komisja Śledcza do zbadania prawidłowości prywatyzacji Powszechnego Zakładu Ubezpieczeń Spółka Akcyjna

Komisja Śledcza do zbadania prawidłowości prywatyzacji Powszechnego Zakładu Ubezpieczeń Spółka Akcyjna – powołana 6 stycznia 2005 roku sejmowa komisja śledcza do zbadania okoliczności prywatyzacji PZU.
Najistotniejszym zagadnieniem dla komisji było zbadanie prywatyzacji przeprowadzonej w 1999 roku oraz zawartego w 2001 roku aneksu do umowy prywatyzacyjnej. Wniosek o powołanie komisji złożyły kluby SLD i Samoobrony, a poparły go wszystkie ugrupowania reprezentowane w Sejmie RP. Za powołaniem komisji głosowało 411 posłów, przeciwko był jeden poseł, Konstanty Miodowicz, a wstrzymało się dwóch. Początkowo ustalono, że w skład komisji wejdzie jedenastu posłów, a następnie zmniejszono ich liczbę do dziesięciu. Była to trzecia komisja śledcza powołana w historii Sejmu III RP.
Skład komisji.
19 stycznia 2005 Prezydium Sejmu RP nie zgodziło się, by przewodniczący Samoobrony Andrzej Lepper kandydował do komisji. Samoobrona postanowiła nie wystawiać innego kandydata. W związku z tym Sejm podjął decyzję o zmniejszeniu liczby członków komisji do dziesięciu.
Skład komisji został ustalony 21 stycznia 2005, weszli do niej:

</doc>
<doc id="115123" url="https://pl.wikipedia.org/wiki?curid=115123" title="Lois Hole">
Lois Hole

Lois Elsa Hole z d. Veregin (ur. 30 stycznia 1933 w Buchanan w prowincji Saskatchewan, zm. 6 stycznia 2005 w Edmonton) – kanadyjska działaczka państwowa, odnosząca sukcesy w biznesie, gubernator porucznik prowincji Alberta w latach 2000-2005.
Zarys biografii.
Razem z mężem Tedem Hole'm prowadziła z dużym powodzeniem firmę ogrodniczą (wraz z uprawą roślin). Z synami Billem i Jimem przekształciła firmę w 1979 w przedsiębiorstwo handlowe Hole's Greenhouses &amp; Gardens. Opublikowała kilkanaście książek poradniczych o tematyce ogrodniczej, m.in. "Vegetable Favorites", była także autorką autobiografii "I'll Never Marry a Farmer". Wydawała rocznik „Lois' Spring Gardening”.
W 1995 przyznano jej tytuł „Kobiety Roku w Biznesie” w Edmonton, w 1999 została odznaczona Orderem Kanady. 10 lutego 2000 została mianowana gubernatorem porucznikiem Alberty, pełniła tę funkcję do końca życia. Była także kanclerzem Uniwersytetu Alberty, odebrała doktoraty "honoris causa" Uniwersytetu Athabasca (1983) oraz Uniwersytetu Alberty (2000).

</doc>
<doc id="115125" url="https://pl.wikipedia.org/wiki?curid=115125" title="Lois E. Hole">
Lois E. Hole



</doc>
<doc id="115129" url="https://pl.wikipedia.org/wiki?curid=115129" title="Pikinierzy">
Pikinierzy

Pikinierzy – formacja wojskowa powstała w XIV–XV w. Była pierwszą nowoczesną piechotą tamtej epoki. Ich charakterystyczną bronią była długa pika (początkowo długości 2,5, a później nawet 5,5 metra).
Uzbrojenie ochronne w postaci pancerzy, półpancerzy i hełmów posiadał jedynie pierwszy szereg i zewnętrzne szeregi boczne. Broń pikinierów stanowiły długie piki, kusze i broń palna, co w połączeniu ze schodkowym ustawieniem kolumn (batalii), składających się każda z kilku szeregów pikinierów (przeważnie tak zwane trzy batalie), dawało ich formacjom dużą manewrowość i przynosiło łatwe zwycięstwa nad rycerstwem feudalnym. Natarcie prowadzono, kierując w przeciwnika trzymane na wysokości głowy piki czterech pierwszych szeregów batalii, następne szeregi trzymały piki w pionie i w miarę wbijania się w szeregi wroga opuszczały je w jego kierunku. O szeregi pikinierów rozbijały się szarże konne, a ich szyki w obronie były bardzo trudne do przełamania.
Doskonałą opinię o wysokich walorach bojowych mieli pikinierzy ze Szwajcarii. Ceniły ich wszystkie dwory europejskie, najmując ich na służbę, zaś Niemcy (Frundsberg), Francuzi i Hiszpanie starali się skopiować wzorce szwajcarskie i utworzyć własne narodowe formacje piechoty. Szwajcarzy często byli instruktorami. Tak powstały pikinierskie formacje landsknechtów czy tercios.
Rozwój ręcznej broni palnej w XVI wieku sprawił, że pod koniec tego stulecia pikinierzy i formacje wzorowane na nich stanowiły niespełna 50% stanu liczebnego piechoty.
W batalionach księcia Maurycego Orańskiego pikinierzy używani byli przeważnie jako osłona dla strzelców. Król Szwecji Gustaw Adolf ponownie uczynił z pikinierów formację atakującą. W takiej formie pikinierzy przetrwali do końca XVII wieku.
Pikinierzy do połowy XVII wieku wyposażeni byli w moriony i kirysy z nabiodrkami, nierzadko również z naramiennikami i opachami, później w kolety. Ich uzbrojenie obok piki stanowiła także broń sieczna, na przykład rapiery, a nierzadko i pistolet. Zarówno w Europie, jak i w Polsce, pikinierzy zaniknęli na przełomie XVII i XVIII wieku. Spowodowane to było pojawieniem się bagnetu i karabinu skałkowego.

</doc>
<doc id="115133" url="https://pl.wikipedia.org/wiki?curid=115133" title="Yoper">
Yoper

Yoper () – popularna w 2004 roku dystrybucja Linuksa oparta na KDE, stworzona z myślą o architekturze i686. Zgodnie z założeniami twórców, Yoper jest bardzo szybkim Linuksem (wyprzedza go jedynie Gentoo), przyjaznym i łatwym w obsłudze. Domyślnie korzysta z plików binarnych TGZ, jednak oprócz tego obsługuje takie pakiety jak RPM i deb. Głównym problemem Yopera jest za mała liczba programistów, mimo to deweloperzy z Nowej Zelandii kontynuują prace nad swoim dziełem.

</doc>
<doc id="115134" url="https://pl.wikipedia.org/wiki?curid=115134" title="Aleksander Waszkiewicz">
Aleksander Waszkiewicz

Aleksander Waszkiewicz (; ur. w Białowieży, zm. 22 kwietnia 1945 w pobliżu Stiftswiese (obecnie k. Hohendubrau)) – Białorusin, pułkownik Armii Czerwonej i generał brygady Ludowego Wojska Polskiego, Bohater Związku Radzieckiego.
Życiorys.
Urodził się na Stoczku w Białowieży w prawosławnej, chłopskiej rodzinie Aleksandra i Pelagii Waszkiewiczów. Wykształcenie ogólne – osiem klas szkoły podstawowej. W 1919 wstąpił do Armii Czerwonej. Wykształcenie wojskowe – dywizyjna szkoła ckm 27 DS (październik 1919 – kwiecień 1920). Uczestniczył w wojnie domowej w szeregach Armii Czerwonej, a w latach 1922–1924 kształcił się w szkole oficerskiej w Smoleńsku. Po ukończeniu szkoły w stopniu podporucznika dowodził plutonem, a w latach 1934–1936 pełnił obowiązki szefa sztabu pułku. W latach 1938–1942 pełnił obowiązki szefa oddziału szkolenia w Akademii Wojskowej im. Michaiła Frunzego w Moskwie, równocześnie uczył się w niej i w 1942 ją ukończył.
Od 15 sierpnia 1942 do 2 lutego 1943 dowodził 793 pułkiem strzeleckim 213 Dywizji Strzeleckiej (II formowania). Od 2 do 15 lutego 1943 dowodził 182 pułkiem strzelców górskich 68 Dywizji Strzelców Górskich, a od 22 czerwca 1943 do 23 lipca 1944 był dowódcą 797 pułku strzelców 232 Dywizji Strzeleckiej (II formowania). Następnie był zastępcą dowódcy 116 Dywizji Strzeleckiej.
We wrześniu 1944 został skierowany do Wojska Polskiego. Miał wówczas stopień pułkownika. 22 września 1944 został organizatorem i dowódcą 5 Dywizji Piechoty. 3 listopada 1944 Krajowa Rada Narodowa mianowała go generałem brygady. Dywizja pod jego dowództwem wzięła udział w zaciętych walkach pod Budziszynem w kwietniu 1945. 21 kwietnia 1945, w trakcie tych walk, między miejscowościami Tauer i Förstgen sztab 5 Dywizji Piechoty został okrążony przez atakujące z północy i południa wojska niemieckie. Początkowo wraz z grupką żołnierzy przebijał się na wschód do pozycji 7 DP, a gdy to okazało się niemożliwe, przemieszczał się lasami na południe. Ostatni raz widziany był przed południem 22 kwietnia 1945, gdy wydawał rozkazy swoim podkomendnym. Dokładna data śmierci nie jest znana. Prawdopodobnie 22 kwietnia 1945 został ranny w walce, następnie wzięty do niewoli, poddany torturom i zamordowany. Zmasakrowane zwłoki odnaleziono dopiero 4 maja w lesie niedaleko m. Stiftswiese (obecnie k. Hohendubrau). Pochowany został 28 maja 1945 w Warszawie w parku Ujazdowskim, wkrótce przeniesiony na cmentarz Wojskowy na Powązkach do Alei Zasłużonych (kwatera A27-tuje-16/17).
11 lipca 1945 pośmiertnie został awansowany na generała majora Armii Czerwonej.
Za męstwo okazane w walce w trakcie forsowania Dniepru w 1943 został 28 października 1943 odznaczony tytułem Bohatera Związku Radzieckiego oraz Medalem Złotej Gwiazdy i Orderem Lenina. Otrzymał także Order Czerwonego Sztandaru (dwukrotnie w 1943), Order Czerwonej Gwiazdy, Medal jubileuszowy „XX lat Robotniczo-Chłopskiej Armii Czerwonej” (1938), Krzyż Komandorski Orderu Odrodzenia Polski (3 stycznia 1945) i pośmiertnie Krzyż Złoty Orderu Virtuti Militari (11 maja 1945).
Aleksander Waszkiewicz był patronem:
W czasach PRL był patronem jednej z ulic w Zielonej Górze, na os. Łużyckim (obecnie ulica ta nosi imię Edwarda Śmigłego-Rydza). Do 2017 był także patronem jednej z głównych ulic Międzyrzecza. W latach 1974–2017 jego imię nosiła główna ulica w Białowieży, przy której stoi jego rodzinny dom (31 sierpnia 2017 przywrócono jej historyczną nazwę Stoczek).
Życie prywatne.
Był żonaty z Anielą. Małżeństwo miało córkę.

</doc>
<doc id="115138" url="https://pl.wikipedia.org/wiki?curid=115138" title="Wostok 6">
Wostok 6

Wostok 6 (oznaczenie kodowe "Czajka", ros. Чайка) – pierwszy lot kosmiczny kobiety; ostatni załogowy lot kosmiczny w ramach programu Wostok; drugi, po misjach Wostok 3 i Wostok 4, lot grupowy. Misja Wostoka 6 trwała od 16 czerwca do 19 czerwca 1963 roku. Na pokładzie znajdowała się kosmonautka – Walentina Tierieszkowa (jej dublerkami były Irina Sołowjowa i Walentina Ponomariowa).
Oficjalnymi celami misji były:
Lot Tierieszkowej był także jawnie propagandowy. Miszyn powiedział, że Chruszczow w jednym ze swoich przemówień pochwalił się, że lot Walentiny „pokazał całemu światu równouprawnienie kobiet i mężczyzn w naszym kraju”. Miało to wydźwięk wyjątkowo ironiczny, gdyż, według słów Miszyna: „Mało brakowało, by u Tierieszkowej doszło do poważnego załamania nerwowego. A zatem wręcz przeciwnie, jej lot powinien pogrążyć Chruszczowa”.
Lot Wostoka 6 odbył się równocześnie z Wostokiem 5. Minimalna odległość między nimi w przestrzeni kosmicznej wynosiła 6 km. Przez trzy dni załogi obu statków utrzymywały łączność radiową między statkami i Ziemią oraz przekazywano obrazy telewizyjne na Ziemię.
Po wykonaniu 48 okrążeń Ziemi i przebyciu około dwóch milionów kilometrów, kapsuła powrotna powróciła do atmosfery i wylądowała na terenie kołchozu Pawiński, w pobliżu wsi Bajewo, 620 km na północny wschód od Karagandy (). Tak jak w poprzednich misjach Wostok, moduł serwisowy nie do końca odczepił się od kapsuły powrotnej, a Tierieszkowa katapultowała się i lądowała osobno, na spadochronie. Z powodu silnego wiatru, kosmonautka o mało co nie wpadła do jeziora, i mając kłopoty z wypięciem się ze spadochronu, stłukła sobie nos.
Przez wiele lat o przebiegu lotu Tierieszkowej krążyło wiele plotek mówiących o chorobie lokomocyjnej, menstruacji, a nawet o płaczu i wybuchu histerii kosmonautki (którą miała uspokoić rozmowa z Siergiejem Korolowem), co miałoby wyjaśnić wielogodzinną przerwę w łączności między statkiem a Ziemią. Jednak zapisy lotu i sprawozdania świadków, zarówno sprzed jak i po rozpadzie Związku Radzieckiego, mówią, że wypełniła ona cały plan lotu.
W 2004 roku ujawniono, że w programie deorbitacji Wostoka 6 wystąpił błąd. Statek zamiast obniżać orbitę, podwyższał ją. Tierieszkowa zauważyła błąd pierwszego dnia lotu i powiadomiła o nim Korolowa. Błąd szybko usunęła kosmonautka wprowadzając nowe dane przekazane z Ziemi. Na prośbę Korolowa, Tierieszkowa nigdy nie wspominała o tym błędzie.
Kapsuła powrotna statku jest eksponatem w Muzeum RKK Energia w Korolowie.

</doc>
<doc id="115143" url="https://pl.wikipedia.org/wiki?curid=115143" title="Wrzeszcz">
Wrzeszcz

Wrzeszcz (niem. "Langfuhr") – część Gdańska, znajdująca się na północ od Śródmieścia, nad strugą Strzyżą. W latach 1992–2010 dzielnica Gdańska, współcześnie jego terytorium jest podzielone pomiędzy dwie dzielnice: Wrzeszcz Dolny i Wrzeszcz Górny.
Etymologia nazwy.
Dawne nazwy: "Vriest", "Vriezst" (1263), "Vryst" (1342), "Langenfort" (1404), "Lange Vore" (1480), "Langen Furth" (1778), "Langefurt" (1780), "Lange Fuhre" (1822), "Danzig – Langfuhr" (1906), "Lęgfor" (1923), w niektórych źródłach "Langfur"
Nazwa Wrzeszcz pochodzi od dawniejszych nazw "Wrest" i "Wrzost", która z kolei oznacza wrzos (niegdyś na tych terenach istniał las z wrzosowiskiem).
Z dokumentu księcia Świętopełka wystawionego w dniu św. Katarzyny 25 listopada 1263 wynika, że dawna nazwa brzmiała "Vriezst". W 1404 osadę nazwano "Langfuhr" – w tym czasie Krzyżacy mieli w niej swoje folwarki.
"Langfuhr" w języku niemieckim oznacza „długi przejazd” (tu: „długi podjazd”, co miało odnosić się do faktu, że położenie Wrzeszcza wyznaczało skrzyżowanie ówczesnych ciągów komunikacyjnych). Według innych źródeł nazwa ta znaczyła „długi bród” i odnosiła się do konieczności przeprawy przez potoki: Królewski, Jaśkowej Doliny i Strzyży w drodze z Gdańska do Oliwy.
28 marca 1949 ustalono stosowaną wcześniej w języku polskim nazwę Wrzeszcz, jako urzędową polską nazwę miejscowości, określając drugi przypadek jako Wrzeszcza, a przymiotnik – wrzeszczański.
Historia.
Po raz pierwszy osada została wspomniana z dokumencie księcia Świętopełka w dniu św. Katarzyny 25 listopada 1263. W XIII wieku była własnością kościoła św. Katarzyny. W 1345 Wrzeszcz został przejęty przez Zakon Krzyżacki (komturia gdańska). Od 1404 wieś na prawie chełmińskim. Na początku XV wieku w osadzie Krzyżacy mieli swoje folwarki. Od XV do XVIII wieku własność patrycjuszowska. Wieś stanowiąca własność miejską, położona była w drugiej połowie XVI wieku w powiecie gdańskim województwa pomorskiego. W 1772 został włączony do Królestwa Prus, od 1807 wieś w obrębie Wolnego Miasta Gdańska. W 1809 liczył zaledwie 908 mieszkańców.
Od XVII wieku we Wrzeszczu mieli własny cmentarz Żydzi.
Wrzeszcz został administracyjnie przyłączony do miasta 17 marca 1814.
Do lat 70. XIX w. Wrzeszcz miał charakter letniskowy (w 1837 założono jeden z pierwszych w Europie miejski Park Jaśkowej Doliny, istniały tu liczne dwory i podmiejskie posiadłości), bardziej intensywna zabudowa istniała przy głównym trakcie łączącym Gdańsk z Oliwą (Hauptstraße, obecna al. Grunwaldzka i dalej Pelonken, ul. Polanki). Działały tu pojedyncze folwarki i zakłady przemysłowe (cegielnia, gorzelnie, browary, piekarnia) oraz młyny, kuźnice i fabryki popiołu, wykorzystujące wody wrzeszczańskich potoków.
W 1864 regularnie zaczął jeździć z Gdańska do Sopotu omnibus konny. W 1870 powstała tu linia kolejowa z dworcem Gdańsk Wrzeszcz, w 1873 zbudowano linię tramwaju konnego i otwarto browar w Kuźniczkach. W 1896 zbudowano linię tramwaju elektrycznego łączącego Wrzeszcz z Gdańskiem.
Gwałtowny rozwój dzielnicy nastąpił na przełomie XIX i XX w. Od 1893 rozpoczęto doprowadzanie sieci wodno-kanalizacyjnej do wszystkich budynków. W okresie 1899–1914 częściowo zelektryfikowano dzielnicę prądem z miejskiej elektrowni na Ołowiance, w 1904 podłączono do sieci gazowej. W 1906 przy ówczesnej ul. An der Abstmühle (dziś Leczkowa) powstał okazały gmach szkolny, obecnie Centrum Szkolenia Nauczycieli.
W latach 1913–1917 poprowadzono po nasypie linię kolejową i zbudowano wiadukty nad obecnymi al. Hallera, ul. Miszewskiego-Wyspiańskiego i Wajdeloty. 6 października 1899 poświęcono kościół ewangelicki przy ul. Sobótki 20 (Am Johannisberg), w styczniu 1911 ukończono budowę świątyni katolickiej przy ul. ks. Zator-Przytockiego (Schwarzer Weg)
W 1904 założono Królewską Wyższą Szkołę Techniczną ("Königliche Technische Hochschule zu Danzig"), istniejącą do dziś jako Politechnika Gdańska, najstarsza w granicach współczesnej Polski. W 1905 dzielnica liczyła 24 tys. mieszkańców, a już w 1934 było ich ponad 55 tys. Od 1910 funkcjonowało tu pierwsze lotnisko na terenie Gdańska (lotnisko Gdańsk-Wrzeszcz) oraz pierwsze w granicach współczesnych Polski. W latach 1911–1913 w związku ze sprawowaniem dowództwa nad 1 Regimentem w miejscowej Brygadzie Huzarów Śmierci w dzielnicy mieszkał pruski następca tronu Wilhelm. W 1916 otwarto ewangelicki kościół przy ul. Mickiewicza (Bärenweg), w 1917 – w dawnym Zakładzie dla Niewidomych im. Wilhelma i Augusty – zakład dla ociemniałych żołnierzy przy ul. Do Studzienki ("Heiligenbrunnerweg"). W 1924 przy ul. Legionów otwarto przeniesioną w 1924 z Gdańska Szkołę Nawigacyjną, której budynek, znajdujący się w osi pl. Wybickiego, wieńczy charakterystyczna wieża obserwatorium (pierwotnie astronomicznego, następnie meteorologicznego). W 1929 torowisko tramwajowe przy ul. Szymanowskiego i Zamenhofa zostało przełożone na nowo powstałą ul. Wojska Polskiego. We Wrzeszczu w 1927 urodził się i mieszkał (przy ul. Lelewela, ówczesnej Labesweg) niemiecki pisarz, laureat literackiej Nagrody Nobla Günter Grass.
W okresie międzywojennym we Wrzeszczu znajdowało się jedno z największych skupisk Polaków w Gdańsku, w tym polska dzielnica określana jako Polenhof. Istniały polskie parafie katolickie (1925 – parafia św. Stanisława), działał polski klub sportowy KKS Gedania.
Po II wojnie światowej do 1948 Wielka Brytania utrzymywała konsulat (zob. Konsulat Generalny Wielkiej Brytanii w Gdańsku), mieszczący się w dawnej willi Patschkego przy ul. Uphagena 23. W 1945 ponownie otwarto konsulat generalny ZSRR w Gdańsku. Został umieszczony w budynku przy ul. Matki Polki 10 (któremu później zmieniono adres na ul. Batorego 15), gdzie mieści się do dziś. W 1962 władze Niemieckiej Republiki Demokratycznej powołały w Gdańsku konsulat generalny, mieszczący się przy al. Zwycięstwa 23 (w zbudowanym przed 1933 budynku b. Klubu Żeglarskiego; arch. Albert Carsten). Po likwidacji NRD w 1990, budynek stał się siedzibą konsulatu generalnego RFN.
Transport i komunikacja.
Kolej.
Na terenie dzielnicy znajduje się jedna z trzech największych stacji kolejowych w Gdańsku – Gdańsk Wrzeszcz. Stacja ta jest obsługiwana przez wszystkie pociągi pasażerskie kursujące po liniach 202 (PKP IC, PR, SKM w Trójmieście) i 250 (SKM w Trójmieście). Na stacji zaczynała się rozebrana po II wojnie światowej linia Wrzeszcz – Stara Piła. Dzięki jej odbudowie, zakończonej w 2015 roku, Wrzeszcz uzyskał połączenie z zachodnią częścią Gdańska, w tym portem lotniczym im. Lecha Wałęsy (zob. Pomorska Kolej Metropolitalna).
Na terenie dzielnicy znajdują się ponadto wyłączone w 2005 z eksploatacji przystanki osobowe Gdańsk Kolonia i Gdańsk Nowe Szkoty, znajdujące się w ciągu linii kolejowej Gdańsk Główny – Gdańsk Nowy Port.
Tramwaje.
Sieć tramwajowa w Gdańsku-Wrzeszczu składa się z dwóch ramion (al. Grunwaldzka i al. Hallera), które rozchodzą się przy Operze Bałtyckiej, oraz dwóch odnóg (w stronę pętli Zaspa ulicą Mickiewicza i w stronę centrum przez Jana z Kolna ulicą Kliniczną).
Przy ulicy Wita Stwosza znajduje się zajezdnia tramwajowa Wrzeszcz. Z formalnoprawnego punktu widzenia zajezdnia znajduje się w granicach dzielnicy Strzyża.
Autobusy.
Plac przed dworcem jest wykorzystywany przez jedną z największych pętli autobusowych w Gdańsku. 

</doc>
<doc id="115144" url="https://pl.wikipedia.org/wiki?curid=115144" title="Frundsberg">
Frundsberg



</doc>
<doc id="115146" url="https://pl.wikipedia.org/wiki?curid=115146" title="Bank Światowy">
Bank Światowy

Bank Światowy (ang. "World Bank") – instytucja finansowa, która rozpoczęła działalność jako efekt postanowień konferencji w Bretton Woods z lipca 1944, podobnie jak Międzynarodowy Fundusz Walutowy. Główną przesłanką dla jego stworzenia była chęć odbudowy zniszczonych II wojną światową krajów Europy i Japonii. Istotnym celem statutowym było wsparcie dla rozwijających się krajów Azji, Ameryki Łacińskiej i Afryki. Instytucja zrzesza 189 krajów członkowskich a jej siedzibą jest Waszyngton.
Termin Bank Światowy odnosi się do dwóch z pięciu wyspecjalizowanych agencji ONZ, działających razem w Grupie Banku Światowego: 
Powszechnie używa się tego terminu na określenie jedynie banku. Pozostałe trzy agencje działające w ramach Grupy Banku Światowego to: 
Bank Światowy nie jest bankiem w ścisłym tego słowa znaczeniu. Zapewnia długoterminowe pożyczki o preferencyjnym oprocentowaniu dla najbardziej potrzebujących krajów członkowskich oraz przedsiębiorstw publicznych (po otrzymaniu gwarancji rządowych), dotacje, pomoc techniczną – wszystko do celów walki z ubóstwem i finansowania rozwoju takich dziedzin życia społecznego jak ochrona zdrowia, edukacja, ochrona środowiska czy też rozbudowa infrastruktury. W zamian za to wymaga jednak pewnych działań politycznych, takich jak walka z korupcją, rozwój demokracji, czy też najważniejszego – rozwoju sektora prywatnego. 
Fundusze na udzielanie kredytów państwom słabiej rozwiniętym pochodzą ze składek państw członkowskich, spłaty przez państwa wcześniejszych długów oraz dzięki emisji obligacji na światowych rynkach kapitałowych.
Prezesi Banku Światowego.
Prezesami Banku Światowego byli zawsze obywatele USA.
Kredyty Banku Światowego dla Polski.
Skalę kredytów, jakie zostały skierowane do Polski z Banku Światowego w latach 90. XX w., przedstawia następująca tabela:

</doc>
<doc id="115147" url="https://pl.wikipedia.org/wiki?curid=115147" title="Marian Czakański">
Marian Czakański

Marian Ryszard Czakański (ur. 1 października 1946 w Siemianowicach Śląskich) – polski ekonomista i menedżer, w 2004 minister zdrowia w drugim rządzie Marka Belki.
Życiorys.
Ukończył w 1969 studia na Wydziale Finansów i Statystyki Szkoły Głównej Planowania i Statystyki w Warszawie. W 1975 obronił doktorat z ekonomii na Politechnice Warszawskiej, pracował na tej uczelni jako nauczyciel akademicki.
Od 1970 był zatrudniony w administracji publicznej. Do początku lat 90. zajmował m.in. kierownicze stanowiska w Ministerstwie Współpracy Gospodarczej z Zagranicą i Urzędzie Rady Ministrów. W latach 1989–1992 pełnił funkcję radcy Ambasady RP w Kanadzie.
Od 1992 pracował w zarządzie Banku Pekao S.A., w latach 1995–1998 jako jego wiceprezes. W 1998 został prezesem zarządu Powszechnego Towarzystwa Emerytalnego Nationale-Nederlanden, w czerwcu 2000 prezesem zarządu Banku Śląskiego S.A. Zasiadał też w licznych radach nadzorczych, m.in. w Polskiego Koncernu Naftowego Orlen S.A.
11 czerwca 2004 został mianowany ministrem zdrowia w rządzie Marka Belki. Złożył rezygnację już w lipcu tego samego roku po serii krytycznych wypowiedzi w trakcie sejmowej debaty na temat służby zdrowia. 15 lipca 2004 został zastąpiony przez Marka Balickiego.
Po dymisji powrócił do ING Banku Śląskiego S.A., był m.in. doradcą prezesa zarządu.
W 2004 odznaczony Krzyżem Kawalerskim Orderu Odrodzenia Polski.

</doc>
<doc id="115148" url="https://pl.wikipedia.org/wiki?curid=115148" title="Leszek Możdżer">
Leszek Możdżer

Leszek Możdżer (ur. jako Lesław Henryk Możdżer 23 marca 1971 w Gdańsku) – polski kompozytor, pianista jazzowy i producent muzyczny, twórca muzyki filmowej.
Życiorys.
Urodził się w Gdańsku. Grę na fortepianie rozpoczął w wieku pięciu lat za namową rodziców.
W 1996 otrzymał dyplom ukończenia Akademii Muzycznej im. Stanisława Moniuszki w Gdańsku. Naukę pobierał w klasie fortepianu pod kierownictwem Andrzeja Artykiewicza na Wydziale Instrumentalnym.
Jest laureatem nagrody Ad Astra przyznawanej przez Ministra Kultury i Dziedzictwa Narodowego, nagrody polskiego przemysłu fonograficznego „Fryderyka” i Paszportu „Polityki”. Wielokrotnie nagradzany w plebiscytach i konkursach muzycznych m.in.: czasopisma Jazz Forum, Jazz Juniors, Jazz Melomani i Jazzowe Oskary.
Działalność artystyczną rozpoczął od występów w zespole klarnecisty Emila Kowalskiego, a następnie z grupą Miłość, z którą uzyskał pierwsze sukcesy artystyczne. Jest wieloletnim współpracownikiem kompozytorów filmowych Jana A.P. Kaczmarka i Zbigniewa Preisnera. Wraz ze szwedzkim kontrabasistą Larsem Danielssonem i izraelskim perkusistą Zoharem Fresco współtworzy trio jazzowe. Solo, jako członek zespołu oraz sideman nagrał ponad osiemdziesiąt albumów oraz odbył szereg koncertów na całym świecie m.in. w Stanach Zjednoczonych, Brazylii, Argentynie, Kanadzie.
Współpracował z takimi wykonawcami i grupami muzycznymi jak m.in.: Marcus Miller, Janusz Muniak, David Gilmour, Jacek Olter, Zbigniew Namysłowski, Lester Bowie, Adam Pierończyk, Kazik Staszewski, Michał Urbaniak, Tomasz Stańko, Lipali, Phil Manzanera, Anna Maria Jopek, Pat Metheny, Eldo, Bończyk &amp; Krzywański, L.U.C., Janusz Radek, David Friesen, Olo Walicki, Andrzej Olejniczak, Adam Klocek, Piotr Wojtasik, AUKSO, Adam Makowicz, Andrzej Bauer, Przemek Dyakowski, Tymon Tymański, Wojciech Pilichowski, Lars Danielsson, Cæcilie Norby, Walter Norris, Iva Bittová, Michael Wollny, Iiro Rantala, Myslovitz, Blenders, Grammatik, Behemoth czy Michał Czachowski.
W 30. rocznicę powstania „Solidarności” oraz 200-lecia urodzin Fryderyka Chopina w ramach Solidarity of Arts 2010 na Targu Węglowym w Gdańsku kompozytor przygotował widowisko jazzowe. Od roku 2011 organizuje nad Jeziorem Strzeszyńskim w Poznaniu coroczne wiosenne festiwale jazzowe "Enter Music Festival", w których pełni funkcję dyrektora artystycznego.
W 2012 został, jako pierwszy Polak, wybrany na funkcję przewodniczącego jury międzynarodowego konkursu pianistycznego Montreux Jazz Piano Competition (2012) – konkursu, który począwszy od 1999 odbywa się corocznie w ramach Montreux Jazz Festival i jest organizowany pod patronatem Quincy Jonesa.
W grudniu 2015 w Warszawskiej Operze Kameralnej miała miejsce prapremiera opery Możdżera pt. "Immanuel Kant" na podstawie dramatu Thomasa Bernharda.

</doc>
<doc id="115150" url="https://pl.wikipedia.org/wiki?curid=115150" title="Stefan Szolc-Rogoziński">
Stefan Szolc-Rogoziński

Karol Stefan Szolc-Rogoziński (ur. 14 kwietnia 1861 w Kaliszu, zm. 1 grudnia 1896 w Paryżu) – polski podróżnik, badacz Kamerunu, członek Królewskiego Towarzystwa Geograficznego (1885); w 1882 zorganizował pierwszą polską wyprawę badawczą do Afryki.
Życiorys.
Urodzony w Kaliszu w rodzinie ewangelickiej jako najstarszy z czterech synów Ludwika Scholtza (1832–1894), tamtejszego przemysłowca oraz Malwiny z Rogozińskich (1840–1877), córki znanego warszawskiego adwokata. Rodzicami Ludwika byli Carl Scholtz (1799–1880) i Fryderyka (Fridericke, 1805–1864), córka przemysłowca Beniamina Repphana (1769–1831). Wymienione osoby są pochowane na kaliskim cmentarzu ewangelickim. 
Pod wpływem matki będącej z pochodzenia Polką, rodzina Scholtzów powoli ulegała polonizacji, choć nadal językiem domowym był język niemiecki. W tym też języku powstały napisy na nagrobkach dwóch tragicznie zmarłych braci Rogozińskiego: Emila i Teodora. Najmłodszy z braci, Kazimierz prowadził korespondencję ze Stefanem w języku polskim i tak jak on uważał się za Polaka. Ponadto, Stefan już jako pełnoletni młodzieniec spolonizował swoje nazwisko na „Szolc” oraz dodał panieńskie nazwisko matki.
Jako młody chłopiec pobierał nauki w Kaliszu u miejscowych guwernerów. W 12. roku życia rozpoczął naukę w niemieckim gimnazjum we Wrocławiu. Tam też poznał swojego przyjaciela Klemensa Tomczeka.
Szolc-Rogoziński był poliglotą: bardzo dobrze znał języki rosyjski, niemiecki, francuski, angielski, dobrze radził sobie z włoskim i hiszpańskim. Ponadto w trakcie pobytu w Afryce Zachodniej opanował kilka lokalnych języków.
W 1878 wstąpił, wbrew woli ojca, jako ochotnik do rosyjskiej Akademii Marynarki Wojennej w Kronsztadzie. 29 kwietnia 1880 zdał egzamin i otrzymał stopień oficera. Wkrótce wypłynął w pierwszy rejs, do Władywostoku, na pokładzie żaglowca krążownika „Generał Admirał”. Była to jego pierwsza podróż dookoła świata, w trakcie której zwiedził Maroko i Algier.
W maju 1881, po przybyciu do Paryża, został przyjęty do Paryskiego Towarzystwa Geograficznego. W Neapolu opracował plany wyprawy w głąb Kamerunu. Święta Bożego Narodzenia 1881 roku spędził w rodzinnym Kaliszu. Próbował uzyskać pomoc finansową od ojca, co mu się nie udało. Przeznaczył na wyprawę pieniądze ze spadku po matce, która zmarła w 1877. Rozpoczął w Warszawie akcję zbierania funduszy. Popierali go np. Filip Sulimierski, redaktor „Wędrowca”, Henryk Sienkiewicz i Bolesław Prus. Rogoziński propagował swoją wyprawę jako misję narodową, mającą zwrócić uwagę świata na Polaków. Podróżnik kupił we Francji statek „Łucja Małgorzata” i 13 grudnia 1882 opuścił na jego pokładzie Hawr. Nad statkiem łopotała bandera francuska i flaga armatora, z herbem Warszawy – Syrenką. Towarzyszyli mu geolog Klemens Tomczek i meteorolog Leopold Janikowski.
U wybrzeży Kamerunu w zatoce Ambas kupił wyspę Mondoleh (za czarny tużurek, cylinder i trzy skrzynki dżinu). Stanowiła ona potem miejsce wypadowe wypraw. Badał wybrzeże Kamerunu, dorzecze rzeki Mungo oraz odkrył jezioro Barombi Mbo (dawniej: "Jezioro Słoniowe"). W Kamerunie założył w 1882 polską kolonię. Ta jednak nie przetrwała długo, już w 1884 przybyli na te tereny Niemcy i Anglicy. Zdecydował wówczas o poddaniu kolonii Brytyjczykom, jednak w niedługim czasie Kamerun i polską kolonię przejęli Niemcy. 20 maja 1884 zmarł Klemens Tomczek. 12 grudnia tego samego roku Rogoziński wraz z Janikowskim zdobyli szczyt Fako (dziś: wulkan Kamerun, 4095 m n.p.m.) – najwyższy szczyt Kamerunu. Kupił plantację na wyspie Fernando Po, jednak nie przyniosła ona zysków, które pozwoliłyby sfinansować następne wyprawy.
Od 1885 członek brytyjskiego Królewskiego Towarzystwa Geograficznego w Londynie.
29 sierpnia 1888 r., podczas kolejnego pobytu w kraju, ożenił się z literatką Heleną Janiną Boguską, piszącą pod pseudonimem „Hajota”. W latach 1892–1893 podróżował po Egipcie. W 1893 powrócił do kraju, jednakże z nadzieją na następne wyprawy pojechał do Paryża. Tam w wieku 35 lat zginął tragicznie pod kołami omnibusu. Czasopismo „Wędrowiec” zamieściło wspomnienie pośmiertne o Rogozińskim, w którym o podróżniku w jak najlepszych słowach wypowiada się towarzysz jego pierwszej wyprawy – Leopold Janikowski.
Polski podróżnik został pochowany na paryskim cmentarzu Bagneux. Początkowo opiekę nad mogiłą sprawował najmłodszy brat Kazimierz. Współcześnie nie zachował się nagrobek, ani żadna tablica informująca o pochowanym tu Rogozińskim. W 2017 roku starania o rekonstrukcję nagrobka podróżnika podjęło Muzeum Okręgowe Ziemi Kaliskiej, jednak Zarząd Cmentarzy Paryskich nie wyraził na to zgody.
Rezultaty polskiej wyprawy badawczej do Afryki Zachodniej.
Po powrocie do kraju w 1893 r. Rogoziński zaczął porządkować swoje zbiory etnograficzne, w skład których wchodziło 370 okazów z Kamerunu, Gabonu i Fernando Po. Ponadto pokłosiem pionierskich badań terenowych pierwszej polskiej wyprawy badawczej do Afryki Zachodniej były zbiory przyrodnicze, antropologiczne, kartograficzne i inne. Liczne eksponaty etnograficzne trafiły do Muzeum Techniczno-Przemysłowego w Krakowie, zaś te antropologiczne zostały przekazane krakowskiej Akademii Umiejętności. Obecnie większość obiektów pochodzących w afrykańskiej wyprawy Rogozińskiego znajduje się w zbiorach krakowskiego Muzeum Etnograficznego.
Prawdopodobnie przekazał też wiele zebranych przez siebie eksponatów do Państwowego Muzeum Etnograficznego w Warszawie.
Po powrocie do kraju wygłaszał liczne odczyty w kraju i za granicą (Wlk. Brytania, Francja) mające na celu popularyzację wiedzy o Afryce Zachodniej. Dokonania i dorobek polskiego podróżnika stały się zalążkiem polskiej afrykanistyki.
Ekspedycje śladami Stefana Szolca-Rogozińskiego.
W styczniu 2016 r. śladami XIX-wiecznych polskich podróżników udali się Maciej Klósak (pomysłodawca i kierownik wyprawy), Dariusz Skonieczko, Władysław Rybiński oraz Tomasz Grzywaczewski – członkowie "Expédition Africaine Rogoziński „Vivat Polonia 2016”". Ich celem była wizyta oraz badania w Kamerunie (region Limbe, Kumby, Yaoundé i Foumban) oraz w Nigerii (Kalabar). W czasie trwającej trzy tygodnie wyprawy jej członkowie zostali przyjęci m.in. przez sułtana Ibrahima Mbombo Njoyę XIX oraz króla Amou N’Doufou V, którego przodek – Amou N’Doufou II ponad 130 lat wcześniej gościł Rogozińskiego.
Jeden z ważniejszych punktów ekspedycji stanowiła uroczystość odsłonięcia tablicy pamiątkowej ufundowanej przez Adama Rybińskiego oraz Andrzeja de Virion, potomków rodziny Branickich – sponsorów wyprawy Rogozińskiego, Państwowe Muzeum Etnograficzne w Warszawie oraz Miasto Kalisz. Zaprojektowana przez artystę Bogdana Wajberga płyta zawisła w Limbe na ścianie pałacu Chief’a Ekoka Molindo, praprawnuka króla Akemy, od którego Rogoziński kupił część wyspy Mondoleh. W ten sposób symbolicznie oddano cześć Rogozińskiemu i jego towarzyszom.
Podróżnikom na terenie Kamerunu towarzyszyła delegacja z Państwowego Muzeum Etnograficznego w Warszawie w składzie: Adam Czyżewski, Elżbieta Czyżewska, Mariusz Raniszewski.
Wyprawa „Vivat Polonia 2016” została wyróżniona przez amerykański The Explorers Club nadaniem Flagi.
Projekt „Vivat Polonia 2016” stanowił kontynuację pierwszej autorskiej ekspedycji „Kamerun 2014” (Maciej Klósak, Dariusz Skonieczko, Agata Kosmalska, Julian Kernbach), której celem było dotarcie do wybranych miejsc związanych z postacią Rogozińskiego na terenie Kamerunu, Gabonu oraz Gwinei Równikowej.

</doc>
<doc id="115151" url="https://pl.wikipedia.org/wiki?curid=115151" title="Huáscar">
Huáscar



</doc>
<doc id="115156" url="https://pl.wikipedia.org/wiki?curid=115156" title="5 DP">
5 DP



</doc>
<doc id="115157" url="https://pl.wikipedia.org/wiki?curid=115157" title="Huáscar (okręt)">
Huáscar (okręt)



</doc>
<doc id="115159" url="https://pl.wikipedia.org/wiki?curid=115159" title="Atari TT">
Atari TT

Atari TT 030 – komputer firmy Atari, po raz pierwszy zaprezentowany w sierpniu 1989 roku podczas targów Atari Messe w Düsseldorfie, a wprowadzony do sprzedaży w 1990 r. Był wyposażony w procesor MC68030 o częstotliwości taktowania zegara 32 MHz (pierwotnie 16 MHz) i nowy chipset. Komputer ten posiadał standardowo zainstalowany koprocesor FPU 68882 32 MHz, 2 MB RAM, kontroler SCSI, a także system operacyjny TOS w wersji 3.0. Była to tzw. linia "HighEnd", czyli komputer przeznaczony dla profesjonalistów z dużymi możliwościami rozbudowy dzięki SCSI i złączom VME (umożliwiające rozbudowę m.in. o zaawansowane karty graficzne, sieciowe). Komputer dostępny był w cenie 2995 dolarów (za model wyposażony w 2 MB pamięci i dysk twardy o pojemności 50 MB) i stanowił pierwszy model serii Atari ST z fabrycznie zamontowanym procesorem wyższym niż MC68000. Istniała wersja TT/X, pracująca pod kontrolą systemu Unix. Projekt komputera opierał się na rozwiązaniach tworzących linię Atari ST, lecz wprowadzono do niego szereg usprawnień, które stworzyły silną jednostkę.
Historia.
Właściciele firmy Atari stwierdzili, że w celu zachowania konkurencyjności swoich produktów muszą wykorzystać możliwości szybszych procesorów firmy Motorola z serii 68000. W tamtym czasie najlepszym rozwiązaniem wydawał się procesor Motorola 68020. Była to pierwsza jednostka Motoroli wyposażona w 32-bitową szynę danych i 32-bitowy zestaw instrukcji. W przeciwieństwie do procesorów Motorola 68000, użytych do konstrukcji komputerów Atari ST, jednostka "68020" była w stanie pobrać pełną 32-bitową porcję danych w jednym cyklu zegara, podczas gdy komputery linii ST do pobrania 32 bitów danych potrzebowały dwóch cykli. Była też w stanie zaadresować 4 GB pamięci RAM.
Z tego względu wstępne plany komputera Atari TT opierały się na procesorze Motorola 68020. Podczas prac projektowych firma zorientowała się jednak, że układ ten nie okazał się najlepszym rozwiązaniem – brakowało w nim kilku cech, oferowanych przez następcę linii, układ Motorola 68030. Procesor ten również operował 32-bitową szyną, zestawem rozkazów oraz rejestrami wewnętrznymi. Posiadał również wirtualne przestrzenie pamięci, opisane jako "Supervisor" (nadzorca), "User" (użytkownik), "Program" (program) i "Data" (dane), wbudowaną jednostkę zarządzania pamięcią oraz dwa zintegrowane z układem banki pamięci podręcznej dla rozkazów i danych, po 256 bajtów każdy.
Początkowo komputer miał pracować z częstotliwością 16 MHz, by zapewnić kompatybilność wsteczną. Układy obecne w komputerach serii ST i przeniesione do linii TT (na przykład kontrolery DMA i układ graficzny) nie były w stanie pracować z szybkościami powyżej tej granicy. Część oprogramowania wykazywała ponadto niestabilność przy uruchamianiu na szybszych jednostkach. By umożliwić pracę komputera z 32 MHz układem 68030, Atari musiało dokonać pewnego rodzaju przeskalowania swojego projektu, dodając sporych rozmiarów pamięć podręczną. W ten sposób udało się pogodzić procesor pracujący z częstotliwością 32 MHz i szynę systemową działającą o połowę wolniej.
Zarządzającym komputerami Atari TT systemem operacyjnym była ulepszona wersja TOS o numerze 3.0. Został on umieszczony w czterech kościach ROM (512 kB). Nie oferował jednak użytkownikowi wielozadaniowości z wywłaszczeniem. Inny wariant, znany pod nazwą TT/X, korzystał z systemu operacyjnego Unix System V R4 lub WISH (rozszerzenia systemu "Motif").
Komputer po raz pierwszy zaprezentowany w sierpniu 1989 roku podczas targów Atari Messe w Düsseldorfie, a produkcję rozpoczęto w roku 1990. Cena zestawu ustalona została na 2995 dolarów za komputer wyposażony w 2 MB pamięci i dysk twardy o pojemności 50 MB. W Polsce komputer wyposażony w 4 MB ST RAM, 4 MB TT RAM kosztował w roku 1992 37 milionów złotych (podstawowa wersja wyposażona w 2 MB ST RAM - 26,5 miliona złotych). W Stanach Zjednoczonych komputer sprzedawano od roku 1991. W roku 1992 Atari zaprojektowało komputer Atari Falcon040, który był następcą zarówno Atari Falcona, jak i Atari TT, gdyż łączył on w sobie obie technologie. Wycofanie się Atari w roku 1993 z rynku sprzętu komputerowego było jednoznaczne z końcem linii TT. Pewna liczba tych komputerów została jednak stworzona jako maszyny deweloperskie w pracach nad konsolą Atari Jaguar.
Szczegóły.
Atari TT030 zawierał szereg nowych urządzeń. Przykładem jest port LAN, który domyślnie miał obsługiwać sieć AppleTalk, nigdy jednak nie stworzono odpowiedniego sterownika, co prawdopodobnie spowodowane było kwestiami licencyjnymi. Inne nowości to szyna rozszerzeń VME, tryby graficzne VGA i host dla urządzeń SCSI m.in. dysków twardych. W komputerze zastosowano również rozwiązania znane z serii ST, takie jak złącza MIDI, gniazdo cartridge’a, gniazdo zewnętrznej stacji dysków, port ASCI/DMA.
Jednym z urządzeń wykluczonych z projektu był układ graficzny BLITTER, po raz pierwszy zastosowany w komputerach Atari Mega ST około pięciu lat wcześniej. Decyzja Atari najprawdopodobniej spowodowana była faktem, że procesor Motorola 68030 dostarczał systemowi wystarczająco dużo mocy, więc BLITTER stał się zbędny.
Dla komputera stworzono nową wersję Atari TOS oraz opracowaną przez Atari wersję systemu Unix (System V) – ASV.
Komputer Atari TT był ostatnią podjętą przez firmę Atari próbę zdobycia rynku stacji roboczych przeznaczonych dla firm. Później na rynku pojawiły się komputery MEGA STe oraz Atari Falcon 030, ale nie były one kierowane w tym samym stopniu do klientów korporacyjnych, co TT 030. Mimo tego, komputer Atari TT wydawał się od samego początku skazany na porażkę. Już w trakcie prac na rynku dostępna była wersja procesora Motorola 68030 taktowana zegarem 50 MHz, a do premiery procesora Motorola 68040 pozostało niewiele czasu. Szyna systemowa taktowana zegarem 16 MHz i dwukrotnie szybszy procesor nie wydawały się rynkowi korporacyjnemu wystarczająco silnym zestawem. We wczesnych latach 1990. zaczynała upowszechniać się wielozadaniowość, której nowe Atari nie oferowało. Nastąpiło to dopiero w roku 1993, po wprowadzeniu MultiTOS-u. Dopiero ta wersja Atari TOS była w stanie wykorzystać potencjał jednostki zarządzania pamięcią zastosowanej w Atari TT, która oprócz wielozadaniowości oferowała chroniony tryb pamięci.
Kolejnym problemem okazała się niedostępność systemu operacyjnego Unix dla Atari TT do połowy roku 1992. Do końca owego roku Atari porzuciło wszelkie prace rozwojowe związane z Uniksem. Istniała jednak wersja Atari TT, która miała pracować jako komputer uniksowy, oznaczona symbolem TT/X, dla której dostępne były systemy operacyjne Unix System V R4 i WISH (rozszerzenie OSF Motif)
Dane techniczne.
Istniejące co najmniej dwie wersje komputera Atari TT rozpoznać można następująco:

</doc>
<doc id="115160" url="https://pl.wikipedia.org/wiki?curid=115160" title="Wojciech Kostrzewa">
Wojciech Kostrzewa

Wojciech Julian Kostrzewa (ur. 18 października 1960 w Warszawie) – polski menedżer i przedsiębiorca, dyrektor generalny przedsiębiorstwa Billon, w latach 2005–2018 prezes i dyrektor generalny Grupy ITI, prezes Polskiej Rady Biznesu.
Życiorys.
W latach 1979–1981 studiował prawo na Uniwersytecie Warszawskim, w 1987 ukończył ekonomię na Uniwersytecie Chrystiana Albrechta w Kilonii. W 1981 wraz z czterema studentami z RFN, Austrii oraz Węgier założył European Law Students’ Association (ELSA).
W latach 1984–1991 był asystentem na Uniwersytecie Chrystiana Albrechta, a następnie pracownikiem naukowym w Institut für Weltwirtschaft w Kilonii. W okresie 1989–1991 pełnił funkcję doradcy ministra finansów Leszka Balcerowicza. W latach 1990–1995 był prezesem zarządu Polskiego Banku Rozwoju. Od 1996 do 1998 był wiceprezesem zarządu, a następnie od maja 1998 do listopada 2004 prezesem zarządu BRE Banku. Od stycznia 2002 do listopada 2004 pełnił funkcję członka zarządu regionalnego Commerzbanku, odpowiadając za całość operacji w Europie Środkowej i Wschodniej. W latach 1999–2018 związany z Grupą ITI jako członek rady dyrektorów, w 2005 objął funkcję jej prezesa i dyrektora generalnego.
W 2005 powołany w skład rady nadzorczej TVN S.A., od 2007 jako jej przewodniczący, od 2015 jako zastępca przewodniczącego. Wchodził w skład rad nadzorczych różnych przedsiębiorstw, m.in. w 2012 powołany do rady nadzorczej szwajcarskiej grupy Stadler Rail (europejskiego producenta pojazdów szynowych), a w 2017 powołany do rady nadzorczej spółek ubezpieczeniowych Ergo Hestia. W styczniu 2019 objął stanowisko dyrektora generalnego działającego w branży technologii finansowych przedsiębiorstwa Billon. W październiku 2020 dołączył do rady nadzorczej Canal+ Polska.
W okresie 2004–2007 był prezesem Polsko-Niemieckiej Izby Przemysłowo-Handlowej. W latach 2007–2020 był wiceprezydentem Polskiej Konfederacji Pracodawców Prywatnych Lewiatan, w maju 2020 został powołany do Rady Głównej tej organizacji. W 1995 został członkiem, a w 2015 wiceprezesem Polskiej Rady Biznesu. W 2019 objął funkcję jej prezesa.
Odznaczenia.
W 2015 odznaczony Krzyżem Oficerskim Orderu Odrodzenia Polski.

</doc>
<doc id="115163" url="https://pl.wikipedia.org/wiki?curid=115163" title="Łyżwiarz figurowy">
Łyżwiarz figurowy



</doc>
<doc id="115166" url="https://pl.wikipedia.org/wiki?curid=115166" title="Mistrzostwa świata w łyżwiarstwie figurowym">
Mistrzostwa świata w łyżwiarstwie figurowym

Mistrzostwa świata w łyżwiarstwie figurowym (ang. "World Figure Skating Championships", określane jako "Worlds") – międzynarodowe zawody mistrzowskie w łyżwiarstwie figurowym organizowane przez Międzynarodową Unię Łyżwiarską (ISU) od 1896 roku. Od początku mistrzostw rozgrywano konkurencję solistów, następnie w 1906 roku dołączyła do niej konkurencja solistek, od 1908 roku pary sportowe, zaś od 1951 pary taneczne. Tytuł mistrza świata jest rozważany w dyscyplinie jako drugi najważniejszy po mistrzostwie olimpijskim.
"Zobacz też: Polacy na Mistrzostwach Świata"

</doc>
<doc id="115171" url="https://pl.wikipedia.org/wiki?curid=115171" title="Gorce">
Gorce

Gorce (513.52) – pasmo górskie leżące w Beskidach Zachodnich. Nazwa związana jest prawdopodobnie ze słowem "gorzeć" (palić się, płonąć) i pochodzi od sposobu uzyskiwania polan śródleśnych metodą żarową. Spotykana jest już w aktach z 1254 r. ("item mons Gorcz nuncupatus"), używał jej Jan Długosz w 1480 r. ("in monten Gorcz"). W innych źródłach można też spotkać nazwę Górce, która mogłaby oznaczać niskie góry.
Topografia.
Przy tak ustalonych granicach Gorce mają z zachodu na wschód długość w prostej linii 33 km, szerokość 15 km i łączną powierzchnię około 550 km².
Osobliwością Gorców jest występowanie rozrogu. Jest nim Turbacz, od którego we wszystkich kierunkach odbiega 6 grzbietów górskich o różnej długości:
Niektóre z tych grzbietów rozgałęziają się na dalsze, podrzędne grzbiety.
Turbacz (1310 m), Jaworzyna Kamienicka (1288 m), Kiczora (1282 m), Kudłoń (1276 m), Czoło Turbacza (1259 m), Mostownica (1251 m), Gorc Troszacki (1235 m), Gorc (1228 m), Lubań (1225 m). Wszystkie te szczyty poza Turbaczem i Lubaniem znajdują się na terenie Gorczańskiego Parku Narodowego.
Geomorfologia.
Wznoszące się wysoko nad otaczającymi je dolinami szczyty Gorców są łagodne, kopulaste, niewiele wznoszące się ponad grzbiet. W Gorcach jest 11 ważniejszych dolin, z czego pod Turbacz podchodzi pięć. Najdłuższa jest dolina Kamienicy (33 km), a najobszerniejsza – dolina Ochotnicy (109 km²). Gorce zbudowane są z fliszu karpackiego, który powstał na dnie morza, a potem uległ wypiętrzeniu. Spływające z gór wody wyrzeźbiły głębokie V-kształtne doliny z licznymi wodospadami, progami i gruzowiskiem dużych i mniejszych głazów. Na stromych zboczach znajdują się liczne osuwiska, głębokie wąwozy, wychodnie i liczne źródła. Zbudowane z bardziej odpornych na wietrzenie gruboławicowych piaskowców i zlepieńców utwory skalne utworzyły wychodnie o oryginalnych kształtach, jak np. Białe Skały, Kudłoński Baca, Czubaty Groń. Występuje kilkanaście jaskiń, powstałych głównie w wyniku przesunięć skalnych. Największe z nich to Jaskinia w Kleninie, Zbójnicka Jama, Tęczowa Jama, Jaskinia Goszczyńskiego, Przepastna Jama, Jaskinia Łopuszańska i Jaskinia Kiczorska. W piętrze regla dolnego występują głównie gleby brunatne, w reglu górnym głównie gleby bielicowe. Przeważającymi utworami glebowymi na terenie Gorców są gliny piaszczysto-ilaste. Ich uziarnienie ma istotny wpływ na napowietrzenie oraz podatność na erozję powierzchniowo-wodną pokrywy glebowej. Na obszarach leśnych gęstość objętościowa gleby wynosi 1,25 g/cm. Obszary rolne charakteryzują się gęstością objętościową na poziomie 1,33 g/cm. Szacowana metodami geostatystycznymi wilgotność gleby wynosi 59,7%.
Klimat.
Klimat jest typowo górski. W najwyższym piętrze klimatycznym, znajdującym się powyżej 1100 m n.p.m. jest to klimat chłodny. Średnia temperatura roczna wynosi , roczna suma opadów 1200 mm, a okres wegetacyjny trwa zaledwie 160 dni. Grubość pokrywy śnieżnej w niektórych miejscach sięga 1,5 m, w głębokich dolinach potoków w wyższych partiach utrzymuje się ona bardzo długo, szczególnie na północnych zboczach.
Wody.
Gorce charakteryzują się bardzo dobrze rozwiniętą siecią wodną, na którą składają się liczne potoki, źródła, młaki i wysięki wodne. Jeziorka są tylko dwa: Pucołowski Stawek i Morskie Oko w masywie Kudłonia. Obydwa są niewielkie i są już w końcowej fazie zarastania. Wszystkie potoki stanowią dorzecze dwóch rzek: Dunajca i Raby. Wzdłuż grzbietu Turbacz – Gorc Troszacki przebiega dział wodny między zlewniami tych rzek. Największymi potokami, mającymi swoje obszary źródliskowe w Gorcach są Kamienica i Ochotnica. Występują także źródła z wodami mineralnymi, które eksploatowane są w Rabce-Zdroju i Szczawie.
Świat roślinny.
Według pierwszych szerszych powojennych badań florystycznych z połowy lat 50. XX wieku flora Gorców liczyła 849 gatunków roślin naczyniowych, z czego ok. 85% przypadało na gatunki rodzime, a 15% na gatunki synantropijne zadomowione.
Gorce są w większości zalesione, jednak ich szata roślinna charakteryzuje się stosunkowo małym zróżnicowaniem. Rozmieszczenie zespołów leśnych cechuje przede wszystkim piętrowość związana głównie z wysokością n.p.m. i łączącymi się z tym warunkami klimatycznymi. Budowa geologiczna, ze względu na znaczną monotonię, nie odgrywa tu większej roli. Występują tu trzy piętra roślinności: piętro pogórza, regiel dolny i regiel górny, którym odpowiadają trzy najważniejsze zespoły leśne: grądy, buczyna karpacka i karpacki bór świerkowy. Bardzo charakterystycznym elementem przyrodniczo-krajobrazowym są liczne polany, w ogromnej większości będące dziełem człowieka.
W Gorcach występuje wiele gatunków roślin bardzo rzadkich w Karpatach: bagno zwyczajne, dzwonek piłkowany, głodek żółty, irga czarna, kukułka bzowa, marzanka pagórkowa, ostrożeń dwubarwny, ostrożeń głowacz, pływacz zachodni, podejźrzon lancetowaty, rozrzutka brunatna, turzyca dwupienna, turzyca obła, turzyca skąpokwiatowa, widlicz Isslera, widlicz Zeillera, zarzyczka górska. Wiele z nich rzadkie jest również w całej Polsce.
W środkowej części Gorców utworzono Gorczański Park Narodowy, obejmujący najbardziej wartościowe przyrodniczo rejony Gorców. Oprócz tego Paśmie Lubania istnieje rezerwat przyrody Modrzewie.
Świat zwierzęcy.
Występuje 185 gatunków kręgowców, z tego 21 jest w rejestrze Polskiej Czerwonej Księgi Zwierząt. Wśród płazów jest to traszka karpacka, wśród ptaków cietrzew, dzięcioł białogrzbiety, dzięcioł trójpalczasty, głuszec, orlik krzykliwy, orzeł przedni, puchacz, puszczyk uralski, sóweczka, włochatka, wśród ssaków koszatka leśna, mroczak posrebrzany, mroczek pozłocisty, niedźwiedź brunatny, podkowiec mały, popielica, rzęsorek mniejszy, ryś euroazjatycki, wilk szary, żbik.
W Gorcach spotkać można większe ssaki, takie jak dziki, jelenie, sarny, a także mniejsze: wydry, borsuki oraz gronostaje. Występuje 9 gatunków nietoperzy, 130 gatunków ptaków (w tym 100 gniazdujących na terenie parku), 7 gatunków płazów. W potokach występują 2 gatunki ryb: pstrąg potokowy i głowacz pręgopłetwy. Stwierdzono występowanie ponad 1000 gatunków bezkręgowców, w tym 23 endemity karpackie lub karpacko-sudeckie. Liczne są gatunki bezkręgowców górskich i borealnych (ok. 100 gatunków). Sporo gatunków chrząszczy, a na polanach liczne motyle (m.in. rusałka admirał, rusałka pokrzywnik, perłowiec większy).
Gorce są terenem na którym najliczniej w Polsce występuje salamandra plamista, która znajduje się w logo Gorczańskiego Parku Narodowego.
Turystyka.
Początki turystyki w Gorcach sięgają początku XIX w. Opisywał je i badał Wincenty Pol i Bronisław Gustawicz, a Seweryn Goszczyński w swoim "Dzienniku podróży do Tatrów" opisał swoje wrażenia z pobytu w Gorcach. W Gorcach przebiegały akcje utworów Władysława Orkana pochodzącego z Poręby Wielkiej pod Gorcami. Pisał on: „Naprzeciw Tatr, między doliną nowotarską a wężowatą kotliną Raby, wspięło się gniazdo dzikich Gorców. Od romantycznych Pienin rozdzielał je wartki kamienicki potok, a od spiskiej krainy odgraniczył je bystry Dunajec. Samotnie stoją nad wzgórzami.” Kazimierz Sosnowski opublikował przewodnik, a Polskie Towarzystwo Tatrzańskie wytyczyło pierwsze szlaki i wybudowało pierwsze bazy noclegowe. Gorce stały się szczególnie popularne po wybudowaniu schroniska na Turbaczu. Organizowane są rajdy studenckie; na Turbacz przychodzą także wycieczki szkolne. Turystów przyciągają panoramy widokowe z gorczańskich polan, cisza (ruch turystyczny jest umiarkowany) i dobrze zachowana przyroda.
Za wstęp na niektóre ścieżki spacerowe pobierane są opłaty. Ambitniejszych turystów ucieszą znajdujące się przy ważniejszych szlakach estetycznie wykonane i ciekawe merytorycznie tablice z opisem przyrody, historii tych miejsc i panoramami szczytów.
Gorce posiadają także ścieżki dydaktyczne.
Turystyka narciarska
Gorce są najbogatszą lokalizacją zawierającą walory do uprawiania turystyki narciarskiej w Beskidach Zachodnich. Wszystkie trasy w Gorcach nadają się do uprawiania tej turystyki, można więc oszacować, że tras narciarskich jest ponad 80. Na mapach uwzględniany jest jednak tylko jeden szlak narciarski. Gorce słyną głównie z Ostoi Górskiej Koninki w Porębie Wielkiej. Jest to najdłuższa nartostrada w Gorcach, powołała ona też 8 innych szlaków biegowych.
Istnieje odznaka turystyczna Korona Gorców związana ze zdobyciem szczytów znajdujących się w tym paśmie. Jest przyznawana za zdobycie wybranych 20 szczytów tego pasma górskiego. Odznaka ustanowiona przez Klub Zdobywców Koron Górskich RP.
Grupy etnograficzne.
Gorce zamieszkuje kilka grup etnograficznych. Od południowej strony gorczańskie wsie zamieszkują Podhalanie (od Obidowej po Dębno oraz w dolinie Ochotnicy), w Paśmie Lubania i południowo-wschodniej części Gorców – Górale pienińscy, na północnych stokach – Zagórzanie (od Lubomierza po Olszówkę i Rabę Niżną), a od doliny Kamienicy gorczańskiej – Górale łąccy (zwani też niekiedy białymi, kamienicko-łąckimi bądź kamienickimi). Niegdyś Gorce zamieszkiwali także Kliszczacy (Górale Kliszczaccy).

</doc>
<doc id="115177" url="https://pl.wikipedia.org/wiki?curid=115177" title="Swojsław">
Swojsław

Swojsław, Swosław – staropolskie imię męskie, złożone z dwóch członów: "Swoj-" ("swój") i "-sław" ("sława"). Może oznaczać "ten, który zapewnia sobie sławę". Imię to w formie skróconej mogło być jednobrzmiące z imieniem Wojsław.
Swojsław imieniny obchodzi 30 lipca i 30 sierpnia.

</doc>
<doc id="115178" url="https://pl.wikipedia.org/wiki?curid=115178" title="Swosław">
Swosław



</doc>
<doc id="115180" url="https://pl.wikipedia.org/wiki?curid=115180" title="Sulistryj">
Sulistryj

Sulistryj – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-stryj" ("stryj"). Może oznaczać "ten, który uczyni swojego stryja możniejszym".

</doc>
<doc id="115181" url="https://pl.wikipedia.org/wiki?curid=115181" title="Chmiel (wieś)">
Chmiel (wieś)

Chmiel – wieś w Polsce położona w województwie podkarpackim, w powiecie bieszczadzkim, w gminie Lutowiska.
W latach 1975–1998 miejscowość położona była w województwie krośnieńskim.
Wierni kościoła rzymskokatolickiego należą do parafii św. Michała Archanioła w Dwerniku. We wsi jest kościół filialny (dawna cerkiew}.
Położenie.
Miejscowość położona jest w dolinie Sanu u podnóża pasma górskiego – Otrytu. Przed wojną na jego stokach znajdowały się dwa przysiółki wsi Otryt Dolny i Otryt Górny.
Nazwa pochodzi od chmielu.
Historia.
Lokowana na prawie wołoskim przez Kmitów w początku XVI wieku. Podawane są dwie daty lokacji 1502 i 1526. Piotr Kmita Sobieński do 1553 dziedziczy Chmiel, a po jego śmierci bezdzietna wdowa Barbara Kmita z Herburtów. W dobrach Kmitów pozostawała do 1580, a następnie była własnością rodu Stadnickich do 1653. W końcu XVI wieku zbudowano pierwszą cerkiew greckokatolicką, która spłonęła. W 1709 wioska została spalona przez cofających się Szwedów. W 1795 wysiłkiem mieszkańców obok XVII-wiecznej dzwonnicy postawiono nową cerkiew pod wezwaniem św. Mikołaja. Cerkiew ta przetrwała do 1904, w którym ze względu na zły stan techniczny rozebrano ją wznosząc kolejną w 1906 poświęconą temu samemu patronowi. Cerkiew ta wraz ze specjalnie zbudowanymi domostwami została zekranizowana jako "Raszków" w filmie "Pan Wołodyjowski".
Wiek XVIII i XIX przynosił stałe zmiany właścicieli aż do 1900 gdy Chmiel nabył Mendel Rand. W 1930 majątek przeszedł na Arona Jarmusza. W tym czasie zamieszkiwało go ok. 300 osób, z czego 98% grekokatolicy i 2% żydzi. W 1939 wraz z innymi terenami II RP został anektowany przez ZSRR. Do Polski powrócił dopiero po korekcie granicy w 1951. We wsi utworzono obejmujący 400 ha PGR, a od 1959 z inicjatywy Stowarzyszenia PAX Chmiel ponownie został zasiedlony osadnikami z Nowosądecczyzny i innych regionów kraju. Wróciło do niego też wielu autochtonów, których wojenne losy rzuciły w odległe zakątki Polski. Mieszkał tu m.in. Franciszek Kaźmierczyk – myśliwy, który zastrzelił 58 wilków (najwięcej w kraju). Obecnie w Chmielu zamieszkuje 130 osób. Znajdują się trzy placówki handlowe, przystanek PKS oraz kilka gospodarstw agroturystycznych.
Zabytki.
W miejscowości znajduje się zabytkowa dawna cerkiew greckokatolicka św. Mikołaja. Na przełomie lat 50. i 60. użytkowana przez PGR jako magazyn. W roku 1969 została przejęta przez kościół rzymskokatolicki i służy jako kościół filialny parafii św. Michała Archanioła w Dwerniku. Wyremontowana w latach 1970–1977. Na cmentarzu znajduje się nagrobek z 1641 z inskrypcją w języku starocerkiewnym. Kolejnym zabytkiem jest nagrobek Emanuela Ricci, właściciela dóbr ziemskich z pierwszej połowy XIX w. z napisem w języku polskim, oraz kilkadziesiąt krzyży greckokatolickich. Ród Riccich posiadał na tym terenie kilka dóbr, mimo że największe skupisko tej rodziny było aż we Lwowie (zob. Księga adresowa miasta Lwowa 1904).
Do rejestru zabytków nieruchomych wpisane są obiekty:

</doc>
<doc id="115184" url="https://pl.wikipedia.org/wiki?curid=115184" title="Chmiel">
Chmiel

Chmiel ("Humulus" L.) – rodzaj roślin pnących z rodziny konopiowatych. Należą do niego w zależności od ujęcia systematycznego 3 lub 7 gatunków. Występują one w strefie klimatu umiarkowanego półkuli północnej. W Polsce rośnie dziko i uprawiany jest chmiel zwyczajny "H. lupulus", przejściowo dziczeje także chmiel japoński "H. scandens".
Systematyka.
Rodzaj należący do rodziny konopiowatych ("Cannabaceae" Endl.), kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Urticanae "Takht. ex Reveal, rząd pokrzywowce ("Urticales" Dumort.), rodzina konopiowate ("Cannabaceae" Endl.), plemię "Humuleae" Dumort., rodzaj chmiel ("Humulus" L.).
Chmiel jest rodzajem siostrzanym dla konopi, a szacowany wiek rozdzielenia się tych rodzajów to około 28 milionów lat temu.
Uprawa i zastosowanie.
Chmiel zwyczajny jest przyprawą wykorzystywaną do produkcji piwa, a także niektórych leków, kosmetyków i likierów. 

</doc>
<doc id="115185" url="https://pl.wikipedia.org/wiki?curid=115185" title="Sulibrat">
Sulibrat

Sulibrat – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-brat" ("brat"). Może oznaczać "ten, który uczyni swojego brata (swoich braci) możniejszym(i)".

</doc>
<doc id="115187" url="https://pl.wikipedia.org/wiki?curid=115187" title="Sulidziad">
Sulidziad

Sulidziad – staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-dziad" ("dziad"). Może oznaczać "ten, który uczyni swojego dziada możniejszym".

</doc>
<doc id="115188" url="https://pl.wikipedia.org/wiki?curid=115188" title="Suligniewa">
Suligniewa

Suligniewa – staropolskie imię żeńskie, złożone z dwóch członów: "Suli-" ("obiecywać" albo "lepszy, możniejszy") i "-gniewa" ("gniew"). Może oznaczać "ta, której gniew jest gwałtowniejszy".
Suligniewa imieniny obchodzi 30 maja.

</doc>
<doc id="115189" url="https://pl.wikipedia.org/wiki?curid=115189" title="Suligost">
Suligost

Suligost — staropolskie imię męskie, złożone z dwóch członów: "Suli-" ("obiecywać" albo "lepszy, możniejszy") i "-gost" ("podejmować kogoś, gościć"). Mogło oznaczać "mający możniejszych gości", "lepiej podejmujący gości".
Niektóre możliwe staropolskie zdrobnienia: Sul, Sulak, Sulec, Sulech, Suled, Suledo, Sulej, Sulek, Sulen, Sulęt, Sulęta (masc.), Sulik, Sulist, Sulisz, Suliszek, Suliszka (masc.), Suliszko, Sulk, Sulka, Sulko, Suł, Suła (masc.), Sułak, Sułek, Sułk, Sułko, Sułoch, Sułoń, Sułosz, Sułuj, Sułuja (masc.), Suchala, Suchan, Suchanik, Suchań, Suchasz, Suchęcin, Suchla, Suchoń, Suchotek, Suchta, Suchto, Suszej, Suszek, Suszko, Suszyk. 
Suligost imieniny obchodzi 4 stycznia.

</doc>
<doc id="115190" url="https://pl.wikipedia.org/wiki?curid=115190" title="Prawo ziemskie">
Prawo ziemskie



</doc>
<doc id="115191" url="https://pl.wikipedia.org/wiki?curid=115191" title="Sulimiar">
Sulimiar



</doc>
<doc id="115192" url="https://pl.wikipedia.org/wiki?curid=115192" title="Sulmir">
Sulmir



</doc>
<doc id="115194" url="https://pl.wikipedia.org/wiki?curid=115194" title="Chłopcy z ferajny">
Chłopcy z ferajny

Chłopcy z ferajny (ang. "Goodfellas") – amerykański film fabularny z 1990 roku w reżyserii Martina Scorsese. Wpisany na listę National Film Registry jako jedno z dzieł, które stanowią dziedzictwo kulturowe USA.
Fabuła.
Akcja filmu rozgrywa się w świecie gangsterów. Jest to autentyczna opowieść oparta na zeznaniach Henry’ego Hilla. Główny bohater, a zarazem narrator filmowej opowieści, Henry Hill, prowadzi nas przez wydarzenia trzydziestu lat swojego życia, od pałętania się wokół postoju taksówek, poprzez zaprzyjaźnienie się z lokalnymi gangsterami, do rozbojów, wymuszeń i handlu narkotykami. Tytułowi chłopcy z ferajny m.in. Jimmy i Tommy, postępują zgodnie z zasadami podziwianej przez nich mafii sycylijskiej, do której, ze względu na pochodzenie, nie może należeć Jimmy.
Film ukazuje głównie działanie i codzienne życie gangsterów, zlepione luźną zaprawą fabularną. Główną osią filmu jest handel narkotykami, który rozpoczyna Henry, i wkrótce angażuje weń cały gang Jimmy’ego, wbrew ostrzeżeniom swojego dawnego przełożonego z początków kariery, Paula Cicero. Ważnym momentem jest też pobicie i zabójstwo Billy’ego Battsa, dawnego członka gangu Jimmy’ego, a później członka mafii, gdyż w wyniku zemsty za niego ginie przyjaciel głównego bohatera, Tommy. Po jego śmierci Jimmy morduje wszystkich dawnych popleczników. Równocześnie na trop wpada policja śledząc Henry’ego helikopterem i przeprowadzając akcję w jego domu. Henry, chcąc ratować się przed Jimmym, który również jego chce zabić, oraz przed pójściem do więzienia na długie lata, decyduje się zeznawać w sądzie jako świadek koronny. Zarówno Jimmy, jak i Paulie zostają skazani, a Henry dostaje nową tożsamość, mieszkanie i pracę, rozpoczyna nowe życie szarego człowieka, które już go nie cieszy.
Film powstał w oparciu o książkę należącą do literatury faktu, "Wiseguy" (w Polsce wydana w roku 1991 pod tytułem "Chłopcy z ferajny") Nicholasa Pileggiego, przez co jest bardziej autentyczny niż mitologizujący gangsterów "Ojciec chrzestny" (1972).

</doc>
<doc id="115196" url="https://pl.wikipedia.org/wiki?curid=115196" title="Solisław">
Solisław



</doc>
<doc id="115198" url="https://pl.wikipedia.org/wiki?curid=115198" title="Goodfellas">
Goodfellas



</doc>
<doc id="115200" url="https://pl.wikipedia.org/wiki?curid=115200" title="Lelów">
Lelów

 
Lelów – wieś w Polsce położona w województwie śląskim, w powiecie częstochowskim, siedziba gminy wiejskiej Lelów. Dawniej miasto; uzyskał lokację miejską w 1354 roku, zdegradowany w 1869 roku. Był miastem królewskim Korony Królestwa Polskiego. W latach 1975–1998 miejscowość położona była w województwie częstochowskim. 
Lelów leży na Progu Lelowskim Wyżyny Przedborskiej, nad rzeką Białką, ok. 35 km na wschód od Częstochowy.
Liczba mieszkańców w 2018 roku wynosiła około 4872.
Historia.
Miejscowość jest siedzibą parafii rzymskokatolickiej pw. św. Marcina, należącej do dekanatu lelowskiego, diecezji kieleckiej.
Zabytki.
niezachowane:
Komunikacja.
Droga krajowa nr 46 (Kudowa – Jędrzejów), droga wojewódzka nr (Koniecpol – Kraków), droga wojewódzka nr (Staromieście – Brusiek), niegdyś część drogi wojewódzkiej (Staromieście – Lubliniec).

</doc>
<doc id="115201" url="https://pl.wikipedia.org/wiki?curid=115201" title="Walencja (wspólnota autonomiczna)">
Walencja (wspólnota autonomiczna)

Walencja, Wspólnota Walencka (katal. "Comunitat Valenciana", hiszp. "Comunidad Valenciana") – wspólnota autonomiczna położona w południowo-wschodniej Hiszpanii ze stolicą w Walencji. W większości obejmuje historyczny region zwany Krajem Walencji (hiszp. "País Valenciano"), który do 1707 jako Królestwo Walencji (katal. "Regne de València") wraz z Katalonią, Aragonią i Balearami tworzył historyczne Królestwo Aragonii. Od północy graniczy z Katalonią i Aragonią, od zachodu z Kastylią-La Manchą, od południa z Murcją.
Prezydentem jest Ximo Puig z PSOE.
Wspólnota Walencka dzieli się na 3 prowincje:
Najważniejszymi miastami wspólnoty są 3 stolice prowincji:
Podstawą gospodarki jest rozwinięte rolnictwo, a przede wszystkim turystyka na wybrzeżu Morza Śródziemnego.
Języki urzędowe regionu to: hiszpański (kastylijski) i kataloński (w statucie noszący nazwę walenckiego). Język hiszpański dominuje w głębi kraju, na południu oraz na wybrzeżu, natomiast kataloński na północy i w małych wioskach. Ponieważ liczba użytkowników katalońskiego spada, Wspólnota Walencka została oficjalnie podzielona według granic XIX-wiecznych na część katalońskojęzyczną, w której kataloński jest promowany, .
Podobnie jak w Katalonii, system władzy określa się mianem "generalitat" (Generalitat Valenciana). Zgromadzenie ustawodawcze Walencji nosi nazwę kortezów (katal. "Corts Valencianes"), zaś władzę wykonawczą sprawuje Rada (katal. "Consell"), na której czele stoi prezydent Generalitat (katal. "President de la Generalitat"). Walencja posiada prawo do samodzielnego decydowania o kadencji władz regionu i ustalania terminów wyborów.
Świętem wspólnoty jest Dzień Wspólnoty Walenckiej – 9 października.

</doc>
<doc id="115203" url="https://pl.wikipedia.org/wiki?curid=115203" title="Karl Wilhelm Feuerbach">
Karl Wilhelm Feuerbach

Karl Wilhelm Feuerbach (ur. 30 maja 1800 w Jenie, zm. 12 marca 1834 w Erlangen) – matematyk niemiecki, zajmował się geometrią. Syn Paula Johanna Anselma von Feuerbacha (prawnika), brat Ludwiga Feuerbacha (filozofa).
Był profesorem gimnazjum w Erlagen. W 1822 podał twierdzenie o okręgu dziewięciu punktów. Na krótko przed śmiercią wprowadził do swych rozważań, niezależnie od Möbiusa, współrzędne jednorodne.

</doc>
<doc id="115205" url="https://pl.wikipedia.org/wiki?curid=115205" title="Odpust">
Odpust

Odpust (łac. "indulgentia") – w teologii katolickiej pojęcie oznaczające darowanie przez Boga kary doczesnej za grzechy, które zostały odpuszczone co do winy. Przebaczenie grzechów nie uwalnia od kary doczesnej na ziemi lub w czyśćcu. Przynosi je dopiero odpust, którego udziela Kościół. Odpust można uzyskać dla siebie lub dla osoby zmarłej po spełnieniu określonych warunków. Odpust może być zupełny, jeśli jest darowaniem całej, przewidzianej przez Boga kary lub cząstkowy – jeśli jest tej kary zmniejszeniem. Odpust może być udzielony żywym lub zmarłym i dotyczy wyłącznie chrześcijan. 
Pojęcie odpustu ściśle związane jest z pojęciami dotyczącymi prawa rządzenia w Kościele i związanym z tym „prawem kluczy” oraz z wiarą w wymianę darów pomiędzy żyjącymi i umarłymi, tzn. obcowanie świętych. W przeciwieństwie do sakramentów, które są łaską i wprowadzają w stan łaski uświęcającej, a także są niezależne od zasług, odpusty są skutkiem zadośćuczynienia.
Z powodu nadużyć, które miały miejsce w historii Kościoła, odpusty stały się jedną z przyczyn wystąpienia Marcina Lutra i reformacji.
Historia doktryny.
Pierwsze znane odpusty pochodzą z XI w. W 1019 biskup Poncjusz z Arles udzielił odpustu wiernym przybywającym do opactwa w Montmajour. Odpustu dla uczestników wypraw krzyżowych udzielili papież Aleksander II ok. 1063 i Urban II w 1095. Jako pierwszy słowem odpust (z łac. "indulgentia") posłużył się w pismach św. Bernard z Clairvaux. Wcześniej pojęcie odpustu znane było pod innymi nazwami, jak "absolutio", "relaxatio", "condonatio", "remissio" oraz "venia".
W 1216 papież Honoriusz III zatwierdził odpust Porcjunkuli.
Pierwszego odpustu jubileuszowego udzielił papież Bonifacy VIII. Ogłosił on w 1300 pierwszy Rok Jubileuszowy. Na mocy bulli "Atiquorum habet" papież udzielił odpustu wiernym, którzy pobożnie nawiedzili główne bazyliki Rzymu. Pierwszy rok jubileuszowy spełnił oczekiwania duszpasterskie i w związku z tym Klemens VI ogłosił rok 1350 kolejnym jubileuszem. Z tego powodu wydał w 1343 bullę Unigenitus Dei Filius. Bulla ta była nie tylko ogłoszeniem jubileuszu, ale również pierwszym wykładem teologicznym dotyczącym odpustów. Od tamtej pory lata jubileuszowe i odpusty z nimi związane obchodzone są w Kościele regularnie.
Kolejnymi zachowanymi dokumentami dotyczącymi odpustów są akta procesowe zwolenników Jana Wiklefa i Jana Husa z okresu Soboru w Konstancji (1414–1418). Wśród pytań, które stawiano oskarżonym o herezję były również te, które dotyczyły prawa papieża do udzielania odpustu oraz możliwości skorzystania z odpustu w ogóle.
Na początku XVI wieku arcybiskupem Magdeburga był Albrecht Brandenburski. Biskup ten zaczął gromadzić majątek i przywłaszczać beneficja w sposób sprzeczny z zasadami. Współpracował z nim ściśle dominikanin Jan Tetzel, który upraszczając doktrynę i działając jako wędrowny kaznodzieja, opracował sposób na gromadzenie zysków przez handel „listami odpustowymi”, które nie tylko miały być dowodem odpuszczenia kar doczesnych, ale miały być również gwarancją zbawienia. Takie postępowanie wzbudziło powszechny niesmak i zgorszenie wśród duchownych. 31 października 1517 augustianin Marcin Luter wywiesił na drzwiach kościoła w Wittenberdze 95 tez przeciw „handlowi odpustami”. Dzięki wynalazkowi druku tezy szybko rozpowszechniły się w Rzeszy.
W następstwie tych wydarzeń w 1518 papież Leon X wydał bullę "Cum postquam", która przypominała właściwą naukę o odpustach. Pisał w niej:
Bulla ta została szybko zakwestionowana. Miała bowiem charakter listu prywatnego do ówczesnego legata papieskiego w Niemczech, kardynała Kajetana de Vio. Zabrakło w niej wyraźnego zaprzeczenia nauczaniu Tetzla, nadto papież nie wyraził w niej jasno, że jest to nauczanie "ex cathedra". Jesienią 1518, po nieudanych spotkaniach de Vio i Lutra, ten drugi wystąpił z Kościoła. Dopiero 30 czerwca 1519 w tzw. "Liście do Szwajcarów" Leon X wyjaśniał, iż miał zamiar podać naukę zawartą w bulli jako obowiązującą.
Pod wpływem uniwersytetów w Kolonii i Louvanium Leon X wydał w 1520 kolejną bullę – "Exsurge Domine". Bulla ta uznawała za nieprawowierne 41 zdań Lutra i wzywała go do ich odwołania w ciągu 60 dni. Wśród tych zdań sześć dotyczyło odpustów.
W 1545 zwołany został Sobór Trydencki, który był reakcją Kościoła na reformację. 27 listopada 1563 papież Pius IV, który spodziewał się rychłego nadejścia swojej śmierci, w liście do kardynała Karola Boromeusza prosił o szybkie zakończenie obrad. W nocy z 3 na 4 grudnia zredagowano "Dekret o odpustach", który o świcie został przyjęty przez ojców soborowych. Był to jeden z ostatnich dekretów soboru i ograniczał się do zdefiniowania podstaw nauki o odpustach, czyli prawa Kościoła do dysponowania nimi oraz do rzeczywistego pożytku dla korzystających z nich.
Papież Paweł VI wydał w 1967 r. konstytucję apostolską "Indulgentiarum doctrina", w następnym roku uzupełniony przez zawierający szczegółowy wykaz odpustów "Enchiridion Indulgentiarum". Zniesiono miary czasu odpustów cząstkowych: „Co do odpustu cząstkowego pominięto dawne określenie dni i lat, a wyszukano nową formę czyli miarę, wedle której bierze się pod uwagę samą czynność wiernego, spełniającego dzieło ubogacone odpustem.” Uzasadnieniem jest fakt, iż czas jest właściwością rzeczywistości ziemskiej i trudno o nim mówić w przypadku czyśćca. Konstytucja mówi natomiast o wielkości odpustu cząstkowego, „tym większej, im większa jest miłość działającego i wartość dzieła.”
Konstytucja zasugerowała także zmniejszenie liczby odpustów zupełnych, po to, by bardziej docenić ich wartość. Zniesiono także zasadę "toties quoties", czyli możliwość uzyskiwania wielokrotnie w ciągu dnia łaski odpustu przy ponownym spełnieniu warunków. Paweł VI zostawił jeden wyjątek: drugi odpust zupełny można zyskać tego samego dnia w godzinie śmierci.
Pojęcie współczesne.
Podstawowe zasady dotyczące uzyskiwania odpustów zawarte są w prawie kanonicznym. Nad właściwym sprawowaniem odpustów czuwa w Kościele trybunał Penitencjarii Apostolskiej, który publikuje również "Enchiridion Indulgentiarum", będący swoistym katalogiem odpustów. Pierwszy wykaz odpustów zupełnych został przygotowany przez Penitencjarię Apostolską i zatwierdzony dekretem papieża Pawła VI w dniu 29 czerwca 1968 roku. Ostatnie, czwarte wydanie "Enchiridionu" ukazało się 16 lipca 1999 i związane było z Wielkim Jubileuszem Roku 2000.
Jedynym dysponentem odpustów w Kościele jest papież. Tylko on może określać warunki jego uzyskania, lub delegować swą władzę w tej materii innym. Delegacja ta nie może być przekazywana dalej, chyba że ze zgodą papieża.
Każdy wierny może zyskiwać odpusty czy to cząstkowe, czy zupełne albo dla siebie, albo ofiarowywać za zmarłych na sposób wstawiennictwa. Nie można uzyskać odpustu dla innego żyjącego. Odpust zupełny można uzyskać tylko jeden raz w ciągu dnia (wyjątek stanowi chwila śmierci, w której to można uzyskać odpust zupełny, chociażby tego dnia wierny uzyskał już wcześniej inny), natomiast odpust cząstkowy można uzyskać kilka razy dziennie.
Warunki uzyskania odpustów.
Warunkami koniecznymi i wspólnymi dla wszystkich odpustów są:
Do uzyskania odpustu zupełnego wymaga się:
Po jednej spowiedzi można uzyskać kilka odpustów zupełnych, natomiast po jednej komunii i jednej modlitwie zyskuje się tylko jeden odpust zupełny.
Trzy ostatnie warunki (spowiedź, komunia, modlitwa) można wypełnić na wiele dni przed lub po wykonaniu przepisanej czynności. Wypada jednak, by Komunia św. i modlitwa w intencjach papieskich miały miejsce w tym dniu, w którym wykonuje się wspomnianą czynność związaną z odpustem.
W przypadku odpustu cząstkowego wymagane jest jedynie wykonanie czynności i przynajmniej skrucha serca.
Lista czynności związanych z odpustem.
Odpusty cząstkowe.
Przykładowe czynności związane z odpustem cząstkowym:

</doc>
<doc id="115206" url="https://pl.wikipedia.org/wiki?curid=115206" title="Bhumi Jensen">
Bhumi Jensen

Bhumi (Poom) Jensen, (ur. 16 sierpnia 1983, zm. 26 grudnia 2004) – wnuk króla Tajlandii Ramy IX.
Był synem najstarszej córki króla Ramy, księżniczki Ubol Rattany oraz jej amerykańskiego męża Petera Ladda Jensena. Mimo iż jego ojciec był cudzoziemcem, miał w Tajlandii przywileje członka rodziny królewskiej. Cierpiał na autyzm, co zwróciło uwagę Tajlandczyków na problem tego zaburzenia.
Zginął w trakcie wakacji w Khao Lak w prowincji Phang Nga, jako jedna z wielu tysięcy ofiar trzęsienia ziemi i tsunami w grudniu 2004.

</doc>
<doc id="115207" url="https://pl.wikipedia.org/wiki?curid=115207" title="Domasuł">
Domasuł

Domasuł – staropolskie imię męskie, złożone z dwóch członów: "Doma-" („dom”; psł. "*domъ" oznacza „pomieszczenie, gdzie człowiek żyje ze swoją rodziną”; „wszystko, co jest w domu, rodzina, mienie, majątek”, „ród, pokolenie”, „strony rodzinne, kraj ojczysty”) i "-suł" („obiecywać” albo „lepszy, możniejszy”). Może oznaczać „możniejszy w swojej siedzibie”, „możniejszy posiadaniem swojego domu”.
Domasuł imieniny obchodzi 16 sierpnia i 7 września.

</doc>
<doc id="115209" url="https://pl.wikipedia.org/wiki?curid=115209" title="Mostek dwusiarczkowy">
Mostek dwusiarczkowy

Mostek dwusiarczkowy (disiarczkowy), wiązanie dwusiarczkowe, mostek disulfidowy – mostek utworzony przez dwa atomy siarki (-S-S-) dwóch cząsteczek tego samego związku chemicznego lub różnych związków. Substancje zawierające takie mostki noszą nazwę disulfidów.
W białkach wiązania dwusiarczkowe powstają między atomami siarki dwóch reszt cysteinowych, dając cystynę. Ma to duże znaczenie w tworzeniu struktury trzeciorzędowej białka.

</doc>
<doc id="115211" url="https://pl.wikipedia.org/wiki?curid=115211" title="Moszawy">
Moszawy



</doc>
<doc id="115212" url="https://pl.wikipedia.org/wiki?curid=115212" title="Neuropatia">
Neuropatia

Neuropatia ("choroba nerwów obwodowych, zapalenie nerwów obwodowych") – stan chorobowy dotyczący nerwów – struktur przekazujących impulsy do różnych części organizmu poza mózgiem i rdzeniem kręgowym – określany bywa mianem neuropatii obwodowej lub zapalenia nerwów obwodowych. Uszkodzenie lub stan zapalny zaburza przewodzenie informacji ruchowych i czuciowych wzdłuż włókien nerwowych i oprócz bólu wywołuje takie objawy, jak drętwienie, mrowienie, palenie kończyn, wrażenie osłabienia kończyn.
Niezbyt nasilone objawy uszkodzenia nerwów obwodowych mogą wystąpić u osób pracujących zbyt długo w tej samej pozycji, np. w kucki lub na kolanach w czasie robót ogrodniczych. Natomiast uraz nerwu w czasie wypadku, uszkodzenie podczas zabiegu chirurgicznego, choroby zakaźne, alkoholizm, zatrucie ołowiem lub innymi substancjami toksycznymi mogą prowadzić do ciężkiej, trudnej do leczenia neuropatii. Częstą przyczyną prowadzącą do rozwinięcia się neuropatii w obrębie dłoni i stóp bywa cukrzyca.
Objawy zajęcia nerwów obwodowych występują w miażdżycy tętnic, AIDS, szpiczaku mnogim, błonicy, nowotworach, reumatoidalnym zapaleniu stawów, twardzinie, boreliozie, toczniu. Półpasiec prowadzi do neuropatii trwającej nawet do 2 lat i utrzymującej się długo po ustąpieniu zmian skórnych.
Neuropatia może występować w przebiegu terapii niektórymi lekami, np. izoniazydem stosowanym w leczeniu gruźlicy, fenytoiną, będącą lekiem przeciwpadaczkowym, a często też przy leczeniu niektórymi preparatami przeciwnowotworowymi. Do innych przyczyn neuropatii należą niedobory żywieniowe, np. u alkoholików, oraz nadmierne stosowanie niektórych środków i leków, np. witamin z grupy B, najczęściej B6.
Ból neuropatyczny.
Ból neuropatyczny jest zapoczątkowany lub spowodowany przez pierwotne zmiany lub zaburzenia w układzie nerwowym. Dotyka 3% ludności.
Ból neuropatyczny może wynikać z zaburzeń obwodowego układu nerwowego lub ośrodkowego układu nerwowego (mózgu i rdzenia kręgowego). Dlatego też, ból neuropatyczny można podzielić na obwodowy ból neuropatyczny, ośrodkowy ból neuropatyczny lub mieszany (obwodowy i ośrodkowy) ból neuropatyczny.
Ośrodkowy ból neuropatyczny występuje w urazach rdzenia kręgowego, stwardnieniu rozsianym i niektórych udarach. Fibromialgia będąca zaburzeniem z chronicznym bólem uogólnionym, może być bólem pochodzenia ośrodkowego i odpowiada na leczenie skuteczne w bólu neuropatycznym.
Poza cukrzycą (neuropatia cukrzycowa) i innymi stanami przebiegającymi z zaburzeniami metabolicznymi, częstą przyczyną bolesnych obwodowych neuropatii są: półpasiec, neuropatie związane z zakażeniem HIV, niedobory żywieniowe, toksyny, odległe manifestacje nowotworów złośliwych, chorób genetycznych i immunologicznych.
Ból neuropatyczny często występuje przy nowotworach złośliwych jako bezpośredni skutek działania nowotworu na nerwy obwodowe (np. ucisk przez guz), jako efekt uboczny działania niektórych chemioterapeutyków, a także w wyniku uszkodzeń spowodowanych przez promieniowanie.
Badania diagnostyczne.
Najistotniejszą sprawą jest wykrycie czynnika prowadzącego do wystąpienia objawów neuropatii. Po bardzo dokładnym zbadaniu pacjenta zleca się wykonanie podstawowych badań biochemicznych krwi i moczu oraz badania radiologicznego części kostnych, które niekiedy wykazuje zmiany kostne powodując ucisk na nerw. Badanie neurologiczne uwzględnia ocenę odruchów, siły mięśni i ich ewentualnego zaniku, a także ocenę czucia. Do badań dodatkowych mających na celu ocenę funkcji nerwów zalicza się elektromiografię i badanie przewodzenia w nerwach obwodowych, co pozwala ustalić, które nerwy zostały uszkodzone.
Leczenie.
Objawy uszkodzenia nerwów obwodowych, które pojawiły się po zabiegu chirurgicznym, ustępują zazwyczaj w trakcie gojenia. Także bóle wywołane uszkodzeniem nerwów przez czynniki toksyczne lub infekcyjne znikają, gdy dany czynniki przestanie działać i rozpocznie się proces zdrowienia.
Badania dotyczące neuropatii cukrzycowej dowiodły, że objawy neuropatii ustępują, gdy doprowadzi się do prawidłowego stężenia glukozy we krwi. Jeżeli neuropatia wynika z zaburzeń ukrwienia kończyn dolnych, poprawienie krążenia krwi w tych kończynach może doprowadzić do ustąpienia objawów ze strony nerwów obwodowych.
W neuropatiach występujących w takich schorzeniach, jak reumatoidalne zapalenie stawów, toczeń czy twardzina, podawanie środków o działaniu przeciwzapalnym i obniżających odporność (tzw. immunosupresyjnych) może przynieść poprawę.
Poważne wyzwanie lecznicze stanowią neuropatie wywołane leczeniem cytostatycznym, zwłaszcza w przypadku leczenia inhibitorami mitozy (np. taxol) ponadto innymi np. winkrystyna, cisplatyna.
Istnieją doniesienia o korzystnym wpływie wybranych leków neurologicznych (np. karbamazepina, gabapentyna, lamotrygina) w objawowym zwalczaniu bólu w przebiegu neuropatii. W tym samym celu stosuje się też plastry zawierające lidokainę w przebiegu neuropatii międzyżebrowej po przebytym półpaścu. O tych formach leczenia decyduje lekarz neurolog lub anestezjolog.
Przerwanie podawania dużych dawek witaminy B6 może zahamować narastanie objawów uszkodzenia nerwów, nie spowoduje jednak ustąpienia istniejących już wcześniej zmian.
Masaż.
Pomaga wyeliminować lub znacznie zmniejszyć dolegliwości wynikające z przykurczów lub nadmiernego napięcia mięśni. Stosuje się masaż klasyczny (głaskanie, delikatne rozcieranie, ugniatanie podłużne, uciski jednoczesne) oraz masaż wirowy.
Fizjoterapia.
Różnego typu ćwiczenia usprawniające: bierne, czynno-bierne, czynne oraz terapia zajęciowa pomagają zwalczyć objawy wynikające z postępującego uszkodzenia nerwów. Zabiegi fizykoterapeutyczne; elektroterapia, magnetoterapia, laseroterapia. Hydroterapia: kąpiele perełkowe, masaż wodno-wirowy. Fizjoterapeuta dobiera także sprzęt ułatwiający aktywność ruchową: laski, kule, balkoniki itp.
Medycyna niekonwencjonalna.
Postawienie właściwej diagnozy i wdrożenie odpowiedniej terapii jest rzeczą podstawową w chorobach nerwów obwodowych. Czasami jednak zastosowanie metod leczenia alternatywnego może złagodzić niektóre objawy choroby.
Samoleczenie.
W przypadku drobnych objawów ucisku nerwów, np. uczucia kłucia, drętwienia czy mrowienia kończyn, należy przede wszystkim skorygować nieprawidłową postawę ciała, która może powodować tego typu dolegliwości. Jeżeli wykonywana praca wiąże się z przeciążeniami pewnych mięśni czy nerwów, należy wprowadzić częste przerwy w pracy. Przydałaby się, być może, zmiana trybu życia, zrezygnowanie z przyjmowania bez kontroli lekarza dużych dawek witamin, ograniczenie picia alkoholu, a w przypadku palaczy rzucenie palenia.
Inne przyczyny neuropatii.
Nietypowym rodzajem neuropatii są tzw. bóle fantomowe, czyli umiejscowione jakby na przedłużeniu kikuta amputowanej kończyny. Różne choroby układu nerwowego mogą dawać bóle podobne do bólów neuropatycznych, np. stwardnienie rozsiane, choroby nerwowo-mięśniowe prowadzące do przykurczów oraz udary mózgu.
Linki zewnętrzne.
Artykuł na temat neuropatii w Portalu farmaceutyczno-medycznym

</doc>
<doc id="115213" url="https://pl.wikipedia.org/wiki?curid=115213" title="Dobrosułka">
Dobrosułka

Dobrosułka – staropolskie imię żeńskie, złożone z dwóch członów: "Dobro-" ("dobry") i "-sułka" ("obiecywać" albo "lepsza, możniejsza"). Może oznaczać "obiecująca dobro".
Dobrosułka imieniny obchodzi 21 kwietnia i 22 grudnia.

</doc>
<doc id="115214" url="https://pl.wikipedia.org/wiki?curid=115214" title="Niesuł">
Niesuł

Niesuł, Niesułka (masc.) — staropolskie imię męskie, złożone z dwóch członów: "nie-" (negacja) i "-suł" ("obiecywać" albo "lepszy, możniejszy"). Może oznaczać "mało znaczący", "taki sobie". Jest to jedno z najwcześniej notowanych w Polsce imion, po raz pierwszy zapisane w 1136 roku w formie "Nessul", w Bulli gnieźnieńskiej. 
Zobacz też:

</doc>
<doc id="115215" url="https://pl.wikipedia.org/wiki?curid=115215" title="Zębców">
Zębców

Zębców (niem. "Sembsow", "Zembcow") – dzielnica Ostrowa Wielkopolskiego umiejscowiona w południowej jego części. Także osiedle administracyjne Ostrowa (Osiedle VII Zacisze-Zębców).
Historia.
W przeszłości nosił nazwy Ząbców, Zembcowo, Zembczewo, Zembców. Wzmiankowany od 1419 jako wieś rycerska. Kolejni właściciele byli również (z reguły) dziedzicami Ostrowa. Najznaczniejsi to Leszczyńscy, Przebendowscy, Bielińscy, Radziwiłłowie. Większą część wsi stanowił majątek dworski, którego pozostałości można znaleźć dziś w rejonie ulicy Brzozowej. Wieś włączono do Ostrowa w roku 1934. 
Lata 90. XX wieku to okres szybkiej rozbudowy dzielnicy. Od 2005 Zębców uczestniczy w unijnym programie MO.DI (Mountains Digital). Projekt ten ma na celu integrację lokalnych społeczności z głównymi centrami ekonomicznymi i administracyjnymi poprzez szeroki dostęp do usług internetowych. Oprócz Zębcowa do udziału w projekcie wytypowano także kaliskie Dobrzec i Sulisławice oraz społeczności z Włoch, Słowenii i Hiszpanii.
Osiedla.
Większa część historycznego Zębcowa objęta jest obszarem osiedla Zacisze-Zębców. Obejmuje ono także mniejsze jednostki: osiedle Bajkowe, osiedle Zębcowska, oraz zamknięte osiedle Zacisze I. 
Zabudowa jest głównie jednorodzinna. Dominują w niej domy nowe, starsza zabudowa tego typu skupiona jest głównie północnej części osiedla (rejon ulic Zacisze, Okopowa). W południowej jej części zlokalizowane są głównie tereny przemysłowo-składowe (na bazie dużego upadłego zakładu, Prefabet, powstało wiele firm z różnych branż, głównie budowlanych), także Miejskie Składowisko Odpadów. Zlokalizowana jest tu także Dyrekcja Dróg (Okręgowa, Powiatowa). 
Osiedle Zacisze-Zębców nie obejmuje swoim zasięgiem tzw. Nowego Zębcowa - kolonii dawnych domków pracowniczych Fabryki Wagon położonych w rejonie skrzyżowania ulic Wrocławskiej i Osiedlowej.
Szlaki turystyczne.
Przez Zębców przebiegają szlaki turystyczne:

</doc>
<doc id="115216" url="https://pl.wikipedia.org/wiki?curid=115216" title="Jan Chrzciciel">
Jan Chrzciciel

Jan Chrzciciel, Jan Baptysta (cs. "Prorok, Priedtiecza i Krestitiel Gospodień Ioann", s-c-s. Іоаннъ Крестѧи, , "Jehohanan", , , trl. "Yaḥyā"; ur. pomiędzy 6 p.n.e. a 2 p.n.e. w En Kerem, zm. ok. 32 w Macheroncie) – żydowski pustelnik, prorok dla chrześcijan, muzułmanów i mandejczyków. Święty katolicki i prawosławny. Święty ten wymieniany jest w Modlitwie Eucharystycznej () Kanonu rzymskiego.
Wstęp.
Jan Chrzciciel prawdopodobnie był zwolennikiem szkoły esseńczyków, jednak nie da się jednoznacznie stwierdzić, czy był jej członkiem, a jego nauczanie w niektórych aspektach jest sprzeczne z esseńskimi doktrynami. Przez wielu swoich słuchaczy uznawany był za Mesjasza, czemu zaprzeczał. O jego działalności misyjnej i kaznodziejskiej wspominają Ewangelie i żydowski historyk Józef Flawiusz. Flawiusz pisze o Janie Chrzcicielu w "Dawnych dziejach Izraela" (znane też pod tytułem "Starożytności żydowskie" 18, 5, 2), że Jan nie chrzcił dla oczyszczenia z grzechu, lecz dla oczyszczenia ciała.
Przez chrześcijan jest uznawany za ostatniego biblijnego proroka przed nadejściem Chrystusa. Mandejczycy uznają go za największego z proroków. Muzułmanie uznają go za jednego z proroków, poprzednika Jezusa i Mahometa.
Życiorys.
Narodziny.
Zwiastowanie narodzin jest opisane w Ewangelii Łukasza oraz w Koranie. Według Ewangelii Łukasza Jan Chrzciciel urodził się pół roku przed Jezusem z Nazaretu w „mieście w Judzie”, przez późniejszą tradycję zidentyfikowanym z wioską Ain Karim. Według tej Ewangelii i Koranu był on synem żydowskiego kapłana Zachariasza i niepłodnej kobiety (Ewangelia nazywa ją Elżbietą), oboje w wieku starczym. Według Ewangelii Elżbieta miałaby być krewną Marii z Nazaretu, według Koranu Maria, matka Jezusa, miała pozostawać pod opieka Zachariasza, którą zarządził po jej urodzeniu z Imram sam Jahwe. Według obu świętych pism Zachariasz miał się modlić o syna. Po zwiastowaniu narodzenia Jana, Zachariasz miał przestać mówić. Według Ewangelii Zachariasz milczał aż do nadania imienia swojemu synowi, a była to kara za zwątpienie, natomiast według Koranu przyjął on na siebie przykazanie i zaniemówił na trzy dni i trzy noce. Jego narodziny zapowiedziane były jako dowód prawdziwości zapowiedzi przez anioła Gabriela Marii w czasie zwiastowania, a także przepowiedziane były jego ojcu przez anioła w Świątyni Jerozolimskiej.
Działalność.
W dość młodym wieku Jan, zapewne po śmierci podeszłych wiekiem rodziców, zrezygnował z możliwości zostania kapłanem i rozpoczął życie pustelnika na Pustyni Judzkiej, gdzie prawdopodobnie zetknął się z esseńczykami. Na pustyni został powołany na proroka, a jego głównym zadaniem stało się wzywanie ludzi do nawrócenia oraz przygotowanie drogi do publicznej służby Mesjasza. Głosił potrzebę nawrócenia wewnętrznego i odnowy duchowej ludzi. Symbolem tego przygotowania był chrzest udzielany przez proroka słuchaczom jego nauk w rzece Jordan.
Według dwóch Ewangelii Synoptycznych, to właśnie Jan miał ochrzcić Jezusa. Ewangelia Łukasza nie mówi jednoznacznie, że to właśnie Jan ochrzcił Jezusa. Choć mówi o tym, że Jezus został ochrzczony w czasie, kiedy cały lud przystępował do chrztu, to we wcześniejszych wersetach stwierdza, że Jan został uwięziony przez Heroda. Natomiast Ewangelia Jana nie informuje w ogóle, czy Jezus był ochrzczony, stwierdza tylko, że Jan dał dwa świadectwa tego, że to Jezus jest Mesjaszem. Koran nie opisuje w ogóle działalności ani śmierci Jana Chrzciciela.
Skazanie i śmierć.
Niedługo po spotkaniu i ochrzczeniu Jezusa Jan został wtrącony do więzienia za jawne krytykowanie niemoralnego małżeństwa tetrarchy Galilei, Heroda Antypasa. Na skutek spisku żony Heroda, Herodiady, Jan został ścięty ok. 32 roku.
Dokładna data śmierci Jana Chrzciciela nie jest znana. Badacze datują moment śmierci proroka na koniec lat dwudziestych I wieku n.e. albo okres między 34 a 36 rokiem.
Kult.
Cześć oddawana Janowi w chrześcijaństwie czerpie w dużej mierze z postawy samego Jezusa. W Ewangelii św. Mateusza Jezus określił Jana jako swego poprzednika i największego człowieka, który kiedykolwiek narodził się na ziemi.
W tekstach liturgicznych.
Liturgia chrześcijańska ukazuje znaczenie Jana i jego misji w perspektywie historii zbawienia i jej wypełnienia w oczekiwanym Zbawicielu i Mesjaszu, Jezusie Chrystusie. Hymn oficjum czytań Liturgii godzin mówi m.in.:
Jedna z antyfon z Jutrzni ukazuje misję Jana w świetle misji Eliasza, który odnowił wiarę Izraela, przywracając jej charakter monoteistyczny:
Grób i relikwie.
Według tradycji chrześcijańskiej i muzułmańskiej grób Jana Chrzciciela znajduje się w Wielkim Meczecie Umajjadów w Damaszku, dawnej bazylice zbudowanej ku jego czci przez cesarza Teodozjusza I Wielkiego. W jego zachodniej części umiejscowiony jest marmurowy grobowiec, a w nim jest najważniejsza relikwia – głowa Jana Chrzciciela. Poczerniałe relikwie prawej ręki, tzw. Prawica-która-ochrzciła-Pana, która była przez wieki główną relikwią zakonu joannitów znajduje się w soborze Chrystusa Zbawiciela w Moskwie. Skrzynka ozdobiona krzyżami maltańskimi do Rosji trafiła po zajęciu Malty przez Napoleona Bonaparte. Relikwie palców Jana Chrzciciela przechowywane są w Sienie i Stambule. W 2010 fragmenty szczątków świętego znaleziono w ruinach prawosławnego klasztoru na wysepce Świętego Iwana niedaleko Sozopola na południowym wybrzeżu Morza Czarnego w Bułgarii. Relikwie wraz z alabastrowym relikwiarzem były zamurowane w ołtarzu nieczynnego od stuleci klasztoru. Relikwie świętego znajdują się także w Polsce w kościele św. Jana Chrzciciela w Gnieźnie.
Patronat.
Jan Chrzciciel jest patronem wielu państw i miast, m.in. :
Jest patronem wielu zakonów, m.in. joannitów ("Kawalerów Maltańskich"), a takżeː mnichów, dziewic, pasterzy, stad, kowali, krawców, kuśnierzy, rymarzy, abstynentów, niezamężnych matek i skazanych na śmierć. Jest orędownikiem podczas gradobicia i w chorobach epilepsji.
Dzień obchodów.
Wspomnienie św. Jana Chrzciciela w Kościele katolickim obchodzone jest dwukrotnie:
Cerkiew prawosławna wspomina świętego proroka i poprzednika Pańskiego sześciokrotnie:
Również Turcy czczą Jana Chrzciciela jako proroka.
Jan Chrzciciel w filmie.
Postać Jana Chrzciciela występuje w wielu filmach traktujących o życiu Jezusa. Do najbardziej znanych aktorów, którzy grali rolę Jana Chrzciciela, należą m.in.: Andre Gregory ("Ostatnie kuszenie Chrystusa"), Charlton Heston ("Opowieść wszech czasów"), Robert Ryan ("Król królów"), Michael York ("Jezus z Nazaretu").
Bibliografia.
Źródła internetowe:

</doc>
<doc id="115217" url="https://pl.wikipedia.org/wiki?curid=115217" title="Feliks III">
Feliks III

Feliks III, (II) (ur. w Rzymie, zm. 1 marca 492) – 48. papież w okresie 13 marca 483 do 1 marca 492, święty Kościoła katolickiego.
Życiorys.
Feliks III urodził się w Rzymie w senatorskiej rodzinie Ancjuszów jako syn kapłana po którym otrzymał imię. Diakonat uzyskał w 472 roku po śmierci małżonki, Petronii. Mieli dwoje dzieci: Gordiana oraz Paulę i prawdopodobnie przez córkę stał się pradziadkiem papieża Grzegorza Wielkiego. Jego pontyfikat przypadał w okresie od 13 marca 483 do 1 marca 492 roku.
Mimo iż władza spoczywała w tym okresie w rękach Odoakra nawiązał współpracę z cesarzem Zenonem. Wystąpił przeciwko szerzącemu się na wschodzie monofizytyzmowi, a spór wokół patriarchy Piotra Mongosa doprowadził do nałożenia na patriarchę Konstantynopola Akacjusza ekskomuniki i odwołania go ze stanowiska (w 484 roku). Sobór, który nie rozwiązał sporu, zwołany w Rzymie, dał początek trzydziestopięcioletniej schizmie akacjańskiej. Stanowczość papieża stanęła na przeszkodzie rozwiązania sporu nawet po śmierci patriarchy Konstantynopola i Zenona. Równie surowo odniósł się do chrześcijan powracających na łono Kościoła po prześladowaniach za Huneryka, którzy pod przymusem byli chrzczeni przez arian, odmawiając im rozgrzeszenia z wyjątkiem "in articulo mortis" (w obliczu śmierci). Przeciwstawił się też przywróceniu rzymskiego święta "Luperkaliów" (15 lutego).
Jest jedynym papieżem pochowanym w rodzinnym grobowcu w bazylice św. Pawła za Murami obok swojej żony i dzieci.
Jego wspomnienie liturgiczne obchodzone jest 1 marca (od 1922 roku, wcześniej 25 lutego).

</doc>
<doc id="115219" url="https://pl.wikipedia.org/wiki?curid=115219" title="John Taylor (muzyk)">
John Taylor (muzyk)

Nigel John Taylor (ur. 20 czerwca 1960 w Birmingham) – brytyjski gitarzysta basowy, współzałożyciel grupy Duran Duran.
Życiorys.
W młodości był nieśmiały, lubił oglądać filmy z Jamesem Bondem i grać żołnierzykami w wojnę. Jako kilkunastolatek odkrył muzykę, kolekcjonował płyty i uczył się grać na gitarze. Jego pierwszy zespół nazywał się Shock Treatment.
W 1978 razem ze szkolnym kolegą Nickiem Rhodesem założyli Duran Duran. John przeszedł metamorfozę, zmienił okulary na szkła kontaktowe, zaczął ubierać się w modnym romantycznym stylu.
Na początku grał na gitarze, ale w zespole przeszedł na gitarę basową, później odkrywając styl funky w muzyce Chic. Największy wpływ wywarli na niego Joe Strummer z The Clash, Paul McCartney, James Jamerson, Roxy Music i John Porter. W miarę jak Duran Duran zwiększali zainteresowanie swoją muzyką, John jeszcze szybciej osiągał wzrost indywidualnej popularności. Jego zdjęcia pojawiały się w młodzieżowych magazynach.
W 1985 razem z Andy Taylorem, Robertem Palmerem i perkusistą Chic Tony Tompsonem utworzył Power Station.
Po przerwie razem z Duran Duran wznowił działalność; przez kolejne lata, raz z mniejszym, raz z większym zainteresowaniem nagrywali kolejne płyty, aż do 1997, kiedy postanowił odejść z zespołu i prowadzić dalej solową karierę.
W 2001 przystąpił do ponownie grającego razem Duran Duran.

</doc>
<doc id="115221" url="https://pl.wikipedia.org/wiki?curid=115221" title="Okrąg dziewięciu punktów">
Okrąg dziewięciu punktów

Okrąg dziewięciu punktów znany także jako okrąg Feuerbacha lub okrąg Eulera jest to okrąg, który przechodzi przez dziewięć charakterystycznych punktów dowolnego trójkąta. Punktami tymi są:
Historia odkrycia.
W 1822 roku Karl Wilhelm Feuerbach, którego nazwiskiem nazywa się czasem okrąg dziewięciu punktów, zauważył, że sześć charakterystycznych punktów trójkąta – środki boków oraz spodki wysokości – leżą na wspólnym okręgu. Odkrycia tego dokonali wcześniej,w 1821 roku, Charles Brianchon i Jean-Victor Poncelet. Jeszcze wcześniej, nad współokręgowością wspomnianych punktów zastanawiali się Benjamin Bevan (1804) i John Butterworth (1807).
Krótko po Feuerbachu, matematyk Olry Terquem niezależnie udowodnił istnienie okręgu i jako pierwszy zauważył, że leżą na nim również środki odcinków łączących wierzchołki z ortocentrum. Terquem jako pierwszy użył również nazwy „okrąg dziewięciu punktów”.
Dowód.
W trójkącie formula_1 przyjmijmy oznaczenia takie jak na rysunku obok:
Rozważmy trójkąt formula_9 i okrąg na nim opisany. Zauważmy, że kąt formula_10 jest prosty, jako że formula_11 jest wysokością trójkąta formula_12 Oznacza to, że odcinek formula_13 jest średnicą okręgu opisanego na formula_14
Z definicji punktów formula_15 oraz formula_16 zachodzi
co oznacza, dzięki twierdzeniu twierdzeniu odwrotnemu do twierdzenia Talesa, że
Analogicznie, ponieważ
więc
Ale formula_22 a co za tym idzie
co oznacza, że trójkąt formula_24 także jest prosty, a więc punkty formula_25 leżą na jednym okręgu.
Podobnie pokazujemy, że formula_26 oraz formula_27 a korzystając z tego, że formula_28 otrzymujemy, że trójkąt formula_29 także jest prostokątny, co oznacza, że punkty formula_30 leżą na wspólnym okręgu.
Konstrukcję powtarzamy rozpoczynając od punktów formula_31 i formula_32 a następnie od formula_33 i formula_34 W ich wyniku otrzymujemy, że każda z piątek punktów
jest współokręgowa. Ale na trzech (wspólnych dla piątek) punktach formula_38 można opisać tylko jeden okrąg, co oznacza, że dziewięć punktów
leży na wspólnym okręgu.
Własności.
Twierdzenie Feuerbacha.
Karl Wilhelm Feuerbach udowodnił, że w dowolnym trójkącie okrąg dziewięciu punktów jest styczny wewnętrznie do okręgu wpisanego i zewnętrznie do trzech okręgów dopisanych. Punkt styczności okręgu wpisanego i okręgu dziewięciu punktów nazywa się często punktem Feuerbacha.
Uogólnienia.
Okrąg dziewięciu punktów jest krzywą stożkową przechodzącą przez dziewięć punktów trójkąta: środki boków, połowy odcinków łączących wierzchołki z ortocentrum oraz spodki wysokości. Jeśli zamiast spodków wysokości trójkąta wziąć spodki dowolnych trzech, wychodzących z wierzchołków, przecinających się w jednym punkcie odcinków, to okaże się, że przez te punkty przechodzi dokładnie jedna krzywa stożkowa zwana krzywą dziewięciu punktów.

</doc>
<doc id="115223" url="https://pl.wikipedia.org/wiki?curid=115223" title="Powszechny Zakład Ubezpieczeń">
Powszechny Zakład Ubezpieczeń

Powszechny Zakład Ubezpieczeń Spółka Akcyjna (PZU) – przedsiębiorstwo ubezpieczeniowe działające w Polsce, spółka akcyjna.
W 1998 r. rozpoczęła się prywatyzacja, zaś w styczniu 2005 ze względu na poważne nieprawidłowości w jej przebiegu, Sejm powołał komisję śledczą do zbadania prywatyzacji PZU.
Siedziba spółki mieści się w biurowcu Generation Park przy rondzie Ignacego Daszyńskiego 4.
Historia.
Jego tradycje sięgają roku 1803, zaś działalność rozpoczyna się w 1921 wraz z powołaniem Polskiej Dyrekcji Ubezpieczeń Wzajemnych (na górnej tabliczce widnieją lata 1803 i 1921).
W latach 1927–1952 przedsiębiorstwo działało jako "Powszechny Zakład Ubezpieczeń Wzajemnych", zaś w latach 1952–1990 jako "Państwowy Zakład Ubezpieczeń" (ze względu na przyznany w 1952 r. monopol, największe przedsiębiorstwo ubezpieczeniowe w kraju). W latach 1927–1947 działalność przedsiębiorstwa regulowało rozporządzenie Prezydenta Rzeczypospolitej (z mocą ustawy) z dnia 27 maja 1927 r. o przymusie ubezpieczenia od ognia i o Powszechnym Zakładzie Ubezpieczeń Wzajemnych.
Prywatyzacja.
Decyzję o prywatyzacji PZU podjęto w 1998 roku, wybierając jako doradcę strategicznego bank ABN Amro.
Umowa o prywatyzacji PZU została podpisana w 1999 roku z portugalsko-holenderskim konsorcjum Eureko. Rząd Jerzego Buzka sprzedał wówczas 20% akcji za kwotę 2 miliardów złotych. Równocześnie 10% akcji odsprzedano BIG Bankowi Gdańskiemu (dziś bank Millennium).
W aneksie do umowy prywatyzacyjnej podpisanym w 2001 roku przez minister skarbu państwa Aldonę Kamelę-Sowińską zawarta została klauzula sprzedaży Eureko dodatkowych 21% akcji przez Skarb Państwa. Klauzula ta do 2009 roku pozostała niezrealizowana, co stało się przyczyną konfliktu pomiędzy Eureko, posiadającym 33% akcji, a Skarbem Państwa, dysponującym 55% akcji (reszta jest w posiadaniu akcjonariuszy rozproszonych).
Strona polska, odmawiając sprzedaży akcji, zarzucała Eureko złamanie umowy, zabraniającej m.in. zakupu akcji za pieniądze z kredytu. Ostatecznie w 2002 roku Eureko złożyło wniosek do Międzynarodowego Trybunału Arbitrażowego w Londynie, zarzucając Polsce niedotrzymanie umowy prywatyzacyjnej. Pozew został złożony na podstawie bilateralnej umowy w sprawie popierania i wzajemnej ochrony inwestycji (BIT – "Bilateral Investment Treaty"). Według strony polskiej stanowiło to naruszenie umowy, gdyż ustalono w niej, że właściwe przy rozstrzyganiu sporów będą sądy polskie.
W 2004 roku Eureko nabyło kolejne 10% akcji, odkupując je od banku Millenium (wówczas BIG Bank Gdański). Kolejne 3% pozyskało kupując akcje pracownicze.
W 2005 roku Międzynarodowy Trybunał Arbitrażowy w Londynie wydał werdykt, że Polska odpowiedzialna jest za opóźnienie prywatyzacji PZU na szkodę Eureko. Werdykt Trybunału jako część postępowania mediacyjnego nie ma mocy prawnej wyroku sądowego.
Komisja sejmowa powołana do zbadania tej sprawy w 2005 r. zasugerowała, że umowa prywatyzacyjna jest nieważna i skierowała szereg doniesień o popełnieniu przestępstwa przez osoby odpowiedzialne za prywatyzację ze strony kolejnych rządów.
W 2006 roku minister Skarbu Państwa zarzucił bankowi ABN Amro nierzetelne wykonanie usługi doradczej podczas prywatyzacji PZU, ze względu na konflikt interesów – bank był w tym czasie powiązany kapitałowo z Eureko oraz zatrudniał jako doradcę Marka Belkę, który był równocześnie członkiem rady nadzorczej BIG Banku Gdańskiego.
W kwietniu 2008 opublikowana została analiza umowy oraz akt procesowych sporządzona przez Grzegorza Domańskiego i Marka Świątkowskiego z Katedry Prawa UW, którzy zarzucili Trybunałowi manipulację:
Zastrzeżenia do orzeczenia Trybunału były zgłaszane także wcześniej ze strony członków Trybunału.
1 października 2009 roku rząd zawarł ugodę ze spółką Eureko, na podstawie której holenderska spółka sprzedała większość akcji na Giełdzie Papierów Wartościowych w Warszawie. W ramach oferty publicznej PZU, przeprowadzonej 10 maja 2010 roku, Kappa S.A. (spółka celowa należąca do Eureko oraz Skarbu Państwa, utworzona na potrzeby oferty) zaoferowała akcje stanowiące 14,9 proc. kapitału zakładowego PZU, a Eureko walory stanowiące 10 proc. kapitału zakładowego spółki. Dodatkowo Skarb Państwa zaoferował papiery reprezentujące 5 proc. kapitału zakładowego PZU. Łącznie w kwietniowej ofercie Skarb Państwa i Eureko sprzedały 25 819 337 akcji serii A i B, stanowiących 29,9 proc. kapitału PZU. Oferta zakończyła się dziewięciokrotną nadsubskrypcją w transzy inwestorów instytucjonalnych. W transzy detalicznej akcje otrzymało 250 tys. inwestorów w ramach programu Akcjonariatu Obywatelskiego. Wśród inwestorów 59 proc. stanowią krajowi, a 41 proc. – zagraniczni. Wartość oferty wyniosła ok. 8,07 mld zł i była najwyższa w historii polskiego rynku kapitałowego.
Działalność.
Udział w rynku ubezpieczeń majątkowych PZU SA wynosi ok. 51% (na koniec 2006 r.)
Udział w rynku ubezpieczeń majątkowych Grupy PZU SA wyniósł 33,1% (raport po I kwartale 2015 r.)
W 2011 PZU przyznano godło „Jakość Obsługi 2011”, w ramach programu Jakość Obsługi, jako jednemu z trzech (obok Allianz i Ergo Hestia) ubezpieczycieli w Polsce.
Grupa PZU.
Do Grupy PZU wchodzi szereg spółek, w tym spółki zagraniczne. Ze względu na istotność finansową bądź pełnienie funkcji celowych, konsolidacji w ramach Grupy PZU, spółce PZU SA jako podmiotowi dominującemu podlegają:
Akcjonariat.
Spółka jest notowana na warszawskiej giełdzie od 2010 roku. Wchodzi w skład, między innymi, głównego indeksu na warszawskim parkiecie – WIG20.
Głównym akcjonariuszem PZU jest Skarb Państwa (34,1875% akcji). Reszta akcji jest rozproszona w rękach inwestorów instytucjonalnych i indywidualnych.
16 kwietnia 2010 Spółka opublikowała prospekt emisyjny. 12 maja 2010 spółka zadebiutowała na GPW. Wartość oferty publicznej PZU wyniosła ok. 8,07 mld zł i była najwyższa w historii polskiego rynku kapitałowego. Sprzedano blisko 30% akcji z puli udostępnionej przez Skarb Państwa w tym wszystkie akcje dotąd należące do Eureko.

</doc>
<doc id="115224" url="https://pl.wikipedia.org/wiki?curid=115224" title="Mukopolisacharydoza">
Mukopolisacharydoza

Mukopolisacharydoza (MPS) – bardzo rzadko występująca choroba przemiany materii, dziedziczna i trudna do zdiagnozowania. Występuje raz na 100 tysięcy urodzeń. Jej przyczyną jest wada metabolizmu, polegająca na gromadzeniu się w organizmie mukopolisacharydów, które uszkadzają komórki i narządy ciała. W efekcie prowadzi to do wyniszczenia niemal całego organizmu dziecka.
Mechanizm działania.
Mukopolisacharydy będące częścią składową tkanki łącznej składają się z łańcuchów cząsteczek cukrów i podlegają rozkładowi w lizosomach dzięki działaniu zestawu właściwych enzymów. Brak lub wada jednego z takich enzymów powoduje zachwianie procesu rozpadu, odkładanie się jego produktów w lizosomach i uszkodzenie pozostałych części składowych komórki przez ich rozszerzanie się.
W wyniku badań ustalono iż przyczyną produkcji niewłaściwych enzymów jest defekt materiału genetycznego. Ustalono również, iż choroba może występować pod wieloma postaciami (w Polsce zdiagnozowano typy I, II, III, IV, VI i VII) wywołanymi poprzez różnorodne braki enzymów.
Objawy.
Wczesnym objawem choroby jest przepuklina pępkowa i pachwinowa, polipy błony śluzowej, problemy ze słuchem. W późniejszym życiu problemem jest nadmierna ruchliwość dzieci, usztywnienie stawów, biegunki, zmętnienie rogówki. Występują również przypadki drgawek z odpowiednimi zmianami w wykresie fal mózgowych (EEG). Później występuje twarz groteskowa (maszkarowata).
Diagnozowanie.
Najprostszą metodą diagnostyczną jest ilościowe określenie mukopolisacharydów w moczu, które w przypadku mukopolisacharydoz są wydalone w zwiększonych ilościach. Niektóre enzymy dają się zmierzyć również w serum, względnie w preparatach leukocytowych. 
Zdiagnozowanie choroby możliwe jest już w okresie prenatalnym.
Leczenie.
Nie jest możliwe leczenie przyczynowe, ponieważ nie są obecnie znane metody naprawy uszkodzonego materiału genetycznego (prowadzone są nieustanne prace w tym kierunku).
Złagodzenie objawów choroby, ale nie pełne wyleczenie, można ewentualnie osiągnąć poprzez przeszczep szpiku kostnego, który stanowi zabieg bardzo dużego ryzyka. W przypadku mukopolisacharydozy typ III i IV zabieg ten jest w każdym przypadku bezskuteczny. 
Leczenie dzieci chorych na mukopolisacharydozy polega głównie na łagodzeniu, bądź zapobieganiu towarzyszącym im problemom zdrowotnym, będącym najbardziej widocznymi objawami choroby.

</doc>
<doc id="115226" url="https://pl.wikipedia.org/wiki?curid=115226" title="Rigoberta Menchu Tum">
Rigoberta Menchu Tum



</doc>
<doc id="115227" url="https://pl.wikipedia.org/wiki?curid=115227" title="Maszkaronizm">
Maszkaronizm



</doc>
<doc id="115229" url="https://pl.wikipedia.org/wiki?curid=115229" title="Zespół Hurler">
Zespół Hurler

Zespół Hurler, zwany również mukopolisacharydozą typu I, MPS I, chorobą maszkaronów (maszkaronizm) lub gargoilizmem ("Gargantua" – król, bohater powieści Rabelaisego ogromnych rozmiarów) – zaburzenie genetyczne objawiające się niedoborem alfa-L iduronidazy, która jest enzymem rozszczepiającym mukopolisacharydy. Brak tego enzymu powoduje wbudowywanie do organizmu siarczanu heparanu oraz siarczanu dermatanu co powoduje uszkodzenie narządów (m.in. serca, wątroby, mózgu). Zaburzenie metabolizmu mukopolisacharydów wywołuje upośledzenie umysłowe i fizyczne (duża głowa, groteskowe, grube rysy twarzy). Śmierć następuje najpóźniej około 10. roku życia.
Mukopolizacharydozę typu I dzieli się na 3 typy w zależności od objawów i ich nasilenia. Wszystkie typy wynikają z braku lub niedoboru enzymu alfa-L iduronidazy. MPS I H lub inaczej zespół Hurler jest najpoważniejszą postacią MPS I. Dwa pozostałe podtypy to MPS I S lub zespół Scheie oraz MPS I H-S lub zespół Hurler-Scheie.
Cechy zespołu.
Choroba cechuje się postępującym pogorszeniem stanu zdrowia, hepatosplenomegalią, karłowatością i zniekształceniem prawidłowych rysów twarzy (maszkaronizm). Występuje upośledzenie umysłowe, chorzy przeżywają 10 lat.
Opóźnienie rozwoju jest widoczne pod koniec pierwszego roku życia, całkowite zatrzymanie rozwoju jest widoczne między 2. a 4. rokiem życia. Jest to związane z postępującym niedorozwojem umysłowym oraz z utratą zdolności do wykonywania fizycznych czynności. Umiejętność mowy jest ograniczona poprzez utratę słuchu i nadmiernie powiększony język. Z czasem przejrzyste warstwy rogówki ulegają zmętnieniu a siatkówka ulega degeneracji. Występuje zespół cieśni nadgarstka (lub podobny ucisk na nerw w innej części ciała) i ograniczona ruchomość stawów. 
Przy urodzeniu noworodki mogą być nieznacznie większe i wyglądać normalnie, ale mogą mieć przepukliny pachwinowe lub pępkowe. Wzrastanie może być początkowo szybsze niż normalnie, ale przed ukończeniem pierwszego roku życia zwalnia i najczęściej ulega zatrzymaniu około trzeciego roku życia. Wiele dzieci charakteryzuje się krótkim tułowiem. Charakterystyczne rysy twarzy (płaska twarz, obniżona przegroda nosowa i wydatne czoło) stają się bardziej widoczne w drugim roku życia. 

</doc>
<doc id="115230" url="https://pl.wikipedia.org/wiki?curid=115230" title="Podnormalna">
Podnormalna

Podnormalna krzywej K w punkcie P to odcinek pomiędzy punktem Q będącym rzutem punktu P na oś x a punktem T będącym punktem przecięcia normalnej do krzywej K w punkcie P z osią x.
Jeśli krzywa K opisana jest równaniem formula_1 to długość podnormalnej wyraża się wzorem:
gdzie:

</doc>
<doc id="115231" url="https://pl.wikipedia.org/wiki?curid=115231" title="Podstyczna">
Podstyczna

Podstyczna krzywej K w punkcie P to odcinek pomiędzy punktem Q będącym rzutem punktu P na oś x a punktem R będącym punktem przecięcia stycznej do krzywej K w punkcie P z osią x.
Jeśli krzywa K opisana jest równaniem formula_1 to długość podstycznej wyraża się wzorem:
gdzie:

</doc>
<doc id="115232" url="https://pl.wikipedia.org/wiki?curid=115232" title="Borys i Arkadij Strugaccy">
Borys i Arkadij Strugaccy



</doc>
<doc id="115233" url="https://pl.wikipedia.org/wiki?curid=115233" title="Neurotransmiter">
Neurotransmiter



</doc>
<doc id="115239" url="https://pl.wikipedia.org/wiki?curid=115239" title="Szczelina synaptyczna">
Szczelina synaptyczna

Szczelina synaptyczna to element budowy synapsy. Jest to szczelina między błoną presynaptyczną a błoną postsynaptyczną.
Szczelina synaptyczna występuje głównie w synapsach chemicznych, gdyż w synapsach nerwowych szczelina ta jest mocno zredukowana w związku z przenoszeniem depolaryzacji błony presynaptycznej bezpośrednio na błonę postsynaptyczną.
Do szczeliny synaptycznej wydzielane są neuroprzekaźniki. Nadmiernej dyfuzji neuroprzekaźnika poza szczelinę synaptyczną zapobiegają charakterystyczne połączenia między błonami - presynaptyczną i postsynaptyczną - które umożliwiają bezpośrednie docieranie neuroprzekaźnika do receptorów umieszczonych na błonie postsynaptycznej.

</doc>
<doc id="115241" url="https://pl.wikipedia.org/wiki?curid=115241" title="PZU">
PZU



</doc>
<doc id="115242" url="https://pl.wikipedia.org/wiki?curid=115242" title="Emma Goldman">
Emma Goldman

Emma Goldman (ur. 27 czerwca 1869 w Kownie, zm. 14 maja 1940 w Toronto) – anarchistyczna działaczka polityczna, aktywistka, mówczyni i pisarka. Odegrała kluczową rolę w rozwoju anarchistycznej filozofii politycznej w Ameryce Północnej i Europie w pierwszej połowie XX wieku.
Urodziła się w Kownie w Imperium Rosyjskim (obecnie Litwa) w rodzinie żydowskiej, ale wyemigrowała do Stanów Zjednoczonych w 1885. Zainteresowała się myślą anarchistyczną po aferze Haymarket w Chicago, aby z czasem zostać pisarką i wykładowczynią filozofii anarchistycznej, praw kobiet i kwestii społecznych, przyciągając wielotysięczne tłumy. Wraz z anarchistycznym pisarzem Aleksandrem Berkmanem – jej dożywotnim kochankiem i przyjacielem – planowała zamordować przemysłowca i finansistę Henry’ego Claya Fricka w ramach propagandy czynu. Frick przeżył zamach na swoje życie, a Berkman został skazany na 22 lata więzienia. W następnych latach Goldman była kilkakrotnie więziona za „podżeganie do zamieszek” i nielegalne rozpowszechnianie informacji o kontroli urodzeń. W 1906 założyła anarchistyczne czasopismo „Mother Earth”.
W 1917 Goldman i Berkman zostali skazani na dwa lata więzienia za spiskowanie w celu „nakłaniania osób do nierejestrowania się” do nowo wprowadzonego poboru. Po wyjściu z więzienia zostali aresztowani – wraz z 248 innymi osobami – i deportowani do Rosji. Początkowo popierająca rewolucję październikową, która wyniosła do władzy bolszewików, Goldman zmieniła zdanie w następstwie buntu w Kronsztadzie; potępiła Związek Radziecki za brutalne tłumienie głosów sprzeciwu. Opuściła państwo i w 1923 opublikowała książkę o swoich doświadczeniach "My Disillusionment in Russia". Mieszkając w Anglii, Kanadzie i Francji, napisała autobiografię zatytułowaną "Living My Life". Ukazała się w dwóch tomach, w 1931 i 1935. Po wybuchu hiszpańskiej wojny domowej, Goldman udała się do Hiszpanii, aby wesprzeć tamtejszą rewolucję anarchistyczną. Zmarła 14 maja 1940 w Toronto w Kanadzie.
W czasie swojego życia Goldman była doceniana przez wielbicieli jako wolnomyślicielka, a przez krytyków potępiana jako zwolenniczka politycznie motywowanych morderstw i gwałtownej rewolucji. Jej pisma i wykłady dotyczyły szerokiego spektrum zagadnień, w tym więziennictwa, ateizmu, wolności słowa, militaryzmu, kapitalizmu, małżeństwa, wolnej miłości i homoseksualizmu. Chociaż zdystansowała się od feminizmu pierwszej fali i jego wysiłków w kierunku uzyskania praw wyborczych dla kobiet, rozwinęła nowe sposoby włączenia polityki płci do anarchizmu. Po dziesięcioleciach zapomnienia, Goldman zyskała status ikony w latach 70., dzięki ożywieniu zainteresowania jej życiem, kiedy to feministyczni i anarchistyczni badacze oraz badaczki na nowo rozbudzili powszechne nią zainteresowanie.
Życiorys.
Rodzina.
Emma Goldman urodziła się w ortodoksyjnej rodzinie żydowskiej w Kownie w Imperium Rosyjskim, które obecnie znane jest jako Kaunas na Litwie. Matka Goldman, Taube Binowitz, była wcześniej zamężna z mężczyzną, z którym miała dwie córki – Helenę w 1860 i Lenę w 1862. Kiedy jej pierwszy mąż zmarł na gruźlicę, Taube była zdruzgotana. Goldman napisała w późniejszym czasie: „Jakakolwiek miłość, którą w sobie miała, umarła wraz z młodym mężczyzną, za którego wyszła za mąż w wieku piętnastu lat”.
Drugie małżeństwo Taube zostało zaaranżowane przez jej rodzinę i, jak to ujęła Goldman, „nie pasowało w porównaniu do pierwszego”. Jej drugi mąż, Abraham Goldman, zainwestował spadek Taube w biznes, który szybko upadł. Wynikające z tego trudności, w połączeniu z emocjonalnym dystansem między mężem a żoną, sprawiły, że dom był dla dzieci miejscem pełnym napięć. Kiedy Taube zaszła w ciążę, Abraham miał rozpaczliwą nadzieję na syna; córka, jak sądził, byłaby jeszcze jednym znakiem porażki. Ostatecznie dorobili się trzech synów, ale ich pierwszym dzieckiem była Emma.
Emma urodziła się 27 czerwca 1869. Jej ojciec stosował przemoc wobec swych dzieci, bijąc je, gdy były nieposłuszne. Na Emmie, najbardziej zbuntowanej z nich, używał pejcza. Jej matka nie potrafiła zapewnić jej zbyt wielkiego pocieszenia, sporadycznie przekonując Abrahama do złagodzenia bicia. Goldman spekulowała później, że wściekły temperament ojca był przynajmniej częściowo wynikiem frustracji seksualnej.
Relacje Goldman ze starszymi przyrodnimi siostrami, Heleną i Leną, były studium kontrastów. Helena, najstarsza, dawała dzieciom pocieszenie, którego brakowało im ze strony matki; wypełniała dzieciństwo Goldmanów „dowolną radością”. Lena natomiast była zdystansowana i nieprzyjazna. Do trzech sióstr dołączyli bracia: Louis (zmarł w wieku sześciu lat), Herman (ur. 1872) i Moishe (ur. 1879).
Okres dorastania.
Kiedy Emma była małą dziewczynką, rodzina Goldmanów przeniosła się do wsi Papilė, gdzie jej ojciec prowadził gospodę. Gdy siostry pracowały, zaprzyjaźniła się ze służącym Petruszką, który wzbudził w niej „pierwsze erotyczne doznania”. Później, w Papilė, była świadkiem bicia chłopa batem na ulicy. Wydarzenie to stanowiło dla niej traumatyczne przeżycie i na całe życie przyczyniło się do jej niechęci wobec brutalnej władzy.
W wieku siedmiu lat Goldman przeniosła się wraz z rodziną do pruskiego Królewca (dziś Kaliningrad, wówczas część Cesarstwa Niemieckiego), gdzie została zapisana do szkoły realnej. Jeden z nauczycieli karał nieposłusznych uczniów – w szczególności Goldman – biciem linijką po rękach. Inny próbował molestować swoje uczennice i został zwolniony, gdy Goldman się wybroniła. Znalazła życzliwego opiekuna w swoim nauczycielu języka niemieckiego, który pożyczył jej książki i zabrał do opery. Jako zaangażowana uczennica, zdała egzamin wstępny do gimnazjum, ale jej nauczyciel religii odmówił wystawienia świadectwa dobrego zachowania i nie mogła uczęszczać do szkoły.
Rodzina przeniosła się do stolicy Rosji – Petersburga, gdzie ojciec otwierał jeden nieudany sklep za drugim. Bieda zmusiła dzieci do pracy, a Goldman podejmowała różne prace, w tym jedną w sklepie z gorsetami. Jako nastolatka Goldman błagała ojca, by pozwolił jej wrócić do szkoły, ale ten wrzucił jej książkę od francuskiego do ognia i miał przy tym krzyknąć: „Dziewczyny nie muszą się wiele uczyć! Wszystko, co żydowska córka musi wiedzieć, to jak przygotować karpia po żydowsku, drobno pokroić makaron i dać mężczyźnie dużo dzieci”.
Goldman kontynuowała jednak niezależną edukację na własną rękę i wkrótce zaczęła obserwować polityczne zawirowania w jej otoczeniu, a w szczególności nihilistów odpowiedzialnych za zamach na Aleksandra II w Rosji. Powstałe zamieszanie zaintrygowało Goldman, choć nie do końca je wtedy rozumiała. Kiedy przeczytała powieść Nikołaja Czernyszewskiego "Co robić?" (1863), znalazła w bohaterce Verze, która przyjmuje nihilistyczną filozofię i ucieka od represyjnej rodziny, by żyć swobodnie i zorganizować spółdzielnię krawiecką, wzór do naśladowania. Książka zachwyciła Goldman i pozostała źródłem inspiracji przez całe jej życie.
Tymczasem ojciec nadal nalegał na zapewnienie jej przyszłości w gospodarstwie domowym i starał się, by wyszła za mąż w wieku piętnastu lat. Ciągle się o to kłócili; on narzekał, że staje się „niezdyscyplinowana”, ona zaś upierała się, że wyjdzie za mąż wyłącznie z miłości. W sklepie z gorsetami musiała odpierać niepożądane zaloty rosyjskich oficerów i innych mężczyzn. Jeden z nich zabrał ją do pokoju hotelowego i dopuścił się tego, co Goldman opisała jako „przemocowy kontakt”; dwóch biografów nazwało to gwałtem. Była oszołomiona tym doświadczeniem, ogarnięta „szokiem odkrycia, że kontakt między mężczyzną a kobietą może być tak brutalny i bolesny”. Goldman czuła, że to spotkanie na zawsze zepsuło jej interakcje z mężczyznami.
Rochester i Nowy Jork.
W 1885 jej siostra Helena zaplanowała przeprowadzkę do Nowego Jorku w Stanach Zjednoczonych, aby dołączyć do siostry Leny i jej męża. Goldman chciała dołączyć do siostry, ale ich ojciec nie wyraził na to zgody. Mimo propozycji Heleny, by zapłacić za podróż, Abraham nie usłuchał ich próśb. Zrozpaczona Goldman zagroziła, że jeśli nie uda jej się wyjechać, rzuci się do Newy. Ich ojciec w końcu się zgodził i 29 grudnia 1885 Helena i Emma przybyły do nowojorskiego Castle Garden, stacji dla imigrantów.
Osiedlili się na północy stanu, mieszkając w domu w Rochester, który Lena zbudowała wraz z mężem Samuelem. Uciekając przed rosnącym antysemityzmem w Petersburgu, rok później dołączyli do nich rodzice i bracia. Goldman zaczęła pracować jako szwaczka, szyjąc płaszcze przez ponad dziesięć godzin dziennie i zarabiając dwa i pół dolara tygodniowo. Kiedy poprosiła o podwyżkę, spotkała się z odmową; następnie odeszła i podjęła pracę w pobliskim, mniejszym sklepie.
W nowej pracy Goldman poznała współpracownika Jacoba Kershnera, który podzielał jej miłość do książek, tańca i podróży, a także frustrację z powodu monotonii pracy w fabryce. Po czterech miesiącach pobrali się w lutym 1887. Jednak po zamieszkaniu z rodziną Goldman ich związek się rozpadł. W noc poślubną Emma odkryła, że jej mąż jest impotentem; oddalili się od siebie emocjonalnie i fizycznie. Wkrótce Jacob miał stać się zazdrosny i podejrzliwy. Emma Goldman tymczasem coraz bardziej angażowała się w polityczne zawirowania wokół siebie – zwłaszcza w następstwa egzekucji związanych z zamieszkami w Haymarket w Chicago w 1886 i antyautorytarną filozofię polityczną anarchizmu
W niecały rok po ślubie para rozwiodła się; Kershner błagał Goldman o powrót i groził, że się otruje, jeśli tego nie zrobi. Ponownie się spotkali, ale po trzech miesiącach znów rozeszli. Rodzice uznali zachowanie Emmy za „rozwiązłe” i nie wpuścili jej do domu. Niosąc w jednej ręce maszynę do szycia, a w drugiej torbę z pięcioma dolarami, opuściła Rochester i udała się na południowy wschód, do Nowego Jorku.
Most and Berkman.
Pierwszego dnia w mieście Goldman poznała dwóch mężczyzn, którzy mieli odmienić jej życie. W Sachs’s Café, miejscu spotkań radykałów, została przedstawiona Aleksandrowi Berkmanowi, anarchiście, który zaprosił ją na publiczne wystąpienie tego wieczoru. Udali się na występ Johanna Mosta, redaktora radykalnego „Freiheit” i zwolennika „propagandy czynu” – stosowania przemocy w celu wywołania zmian. Była pod wrażeniem jego płomiennej przemowy; Most wziął ją pod swoje skrzydła, ucząc ją sztuki oratorskiej. Zachęcał ją, mówiąc, że ma „zająć moje miejsce, kiedy mnie już nie będzie”. Jedno z jej pierwszych publicznych wystąpień na rzecz „Sprawy” miało miejsce w Rochester. Przekonawszy Helenę, by nie mówiła rodzicom o jej przemówieniu, Goldman wspominała później, co udało jej się zapamiętać:
Podekscytowana tym doświadczeniem, Goldman udoskonalała swoją sceniczną osobowość podczas kolejnych spotkań. Szybko jednak zaczęła się kłócić z Mostem o swoją niezależność. Po doniosłym przemówieniu w Cleveland miała wrażenie, że stała się „papugą powtarzającą poglądy Mosta” i postanowiła wyrazić siebie na scenie. Kiedy wróciła do Nowego Jorku, Most wpadł w furię i powiedział jej: „Kto nie jest ze mną, jest przeciwko mnie!”. Opuściła „Freiheit” i dołączyła do innego magazynu, „Die Autonomie.
W międzyczasie Goldman zaprzyjaźniła się z Berkmanem, którego czule nazywała Saszą. Wkrótce zostali kochankami i wprowadzili się do wspólnego mieszkania z jego kuzynem Modestem „Fedią” Steinem i przyjaciółką Goldman, Helen Minkin, na 42nd Street. Chociaż ich związek napotykał na liczne trudności, Goldman i Berkman dzielili bliską więź przez dziesięciolecia, zjednoczeni przez ich anarchistyczne zasady i zaangażowanie w osobistą równość. W 1892 Goldman wraz z Berkmanem i Steinem otworzyli lodziarnię w Worcester w Massachusetts. Po kilku miesiącach prowadzenia sklepu, drogi Goldman i Berkmana rozeszły się z powodu następstw strajku w Homestead w zachodniej Pensylwanii w pobliżu Pittsburgha.
Zdarzenia w Homestead.
Berkman i Goldman dołączyli do wydarzeń w Homestead. W czerwcu 1892 huta stali w Homestead w Pensylwanii należąca do Andrew Carnegiego znalazła się w centrum uwagi całego kraju, gdy rozmowy między Carnegie Steel Company a Amalgamated Association of Iron and Steel Workers (Zjednoczone Zrzeszenie Hutników) uległy pogorszeniu. Kierownikiem fabryki był Henry Clay Frick, zagorzały przeciwnik związków zawodowych. Kiedy pod koniec czerwca ostatnia tura rozmów zakończyła się fiaskiem, kierownictwo zamknęło zakład i zablokowało pracowników, którzy natychmiast rozpoczęli strajk. Sprowadzono łamistrajków, a do ich ochrony firma wynajęła strażników Pinkertona. 6 lipca wybuchła bójka między 300 strażnikami Pinkertona a tłumem uzbrojonych pracowników związkowych. Podczas dwunastogodzinnej strzelaniny zginęło siedmiu strażników i dziewięciu strajkujących.
Kiedy większość gazet w kraju wyraziła poparcie dla strajkujących, Goldman i Berkman postanowili zamordować Fricka, licząc, że zainspiruje to robotników do buntu przeciwko systemowi kapitalistycznemu. Berkman zdecydował się na przeprowadzenie zamachu, a Goldman kazał zostać z tyłu, aby wyjaśniła motywy działania po tym, jak pójdzie do więzienia. On miał być odpowiedzialny za „czyn”; ona za związaną z nim propagandę. Berkman wyruszył do Pittsburgha w drodze do Homestead, gdzie planował zastrzelić Fricka.
Goldman natomiast zdecydowała się pomóc w finansowaniu projektu poprzez prostytucję. Pamiętając postać Sonii z powieści Fiodora Dostojewskiego "Zbrodnia i kara", myślała: „Została prostytutką, aby utrzymać swoich braci i siostry [...] Wrażliwa Sonia mogła sprzedać swoje ciało; dlaczego nie ja?”. Pewnego razu na ulicy Goldman wpadła w oko mężczyźnie, który zaprowadził ją do saloonu, postawił piwo, dał jej dziesięć dolarów, poinformował, że nie ma ona „wprawy” i kazał jej zrezygnować z interesu. Była „zbyt zdumiona, by mówić”. Napisała do Heleny, powołując się na chorobę, i poprosiła ją o piętnaście dolarów (w przeliczeniu na 2021, to ok. 430 dolarów).
23 lipca Berkman wszedł do biura Fricka, mając przy sobie ukrytą broń ręczną; postrzelił Fricka trzy razy i dźgnął go nożem w nogę. Grupa robotników – daleka od przyłączenia się do jego zamachu – pobiła zamachowca do nieprzytomności, a następnie został wyniesiony przez policję. Berkman został skazany za usiłowanie zabójstwa i skazany na 22 lata więzienia. Dla Goldman skazanie jej partnera na tak długi wyrok stanowiło duży cios emocjonalny.
Policja, która była przekonana o zamieszaniu Goldman w spisek, dokonała nalotu na jej mieszkanie. Mimo że nie znaleźli żadnych dowodów, wywierali presję na właścicielu, aby ją eksmitował. Co gorsza, zamach nie zdołał pobudzić mas: zarówno robotnicy, jak i anarchiści potępili akcję Berkmana. Johann Most, ich dawny mentor, zajadle krytykował Berkmana i sam zamach. Wściekła z powodu tych ataków Goldman przyniosła na publiczny wykład zabawkową szpicrutę i zażądała na scenie, by Most wyjaśnił swoją zdradę. On zaczął ją wypraszać, a ona uderzyła go szpicrutą, złamała ją na kolanie i rzuciła w niego kawałkami. Później żałowała swojej napaści, zwierzając się przyjaciółce: „W wieku dwudziestu trzech lat brakuje rozsądku”.
„Podżeganie do zamieszek”.
Kiedy w następnym roku (1893) wybuchła panika, Stany Zjednoczone doświadczyły jednego z najgorszych kryzysów gospodarczych. Pod koniec roku stopa bezrobocia przekraczała 20%, a „demonstracje głodowe” niekiedy przeradzały się w zamieszki. Goldman zaczęła przemawiać do tłumów sfrustrowanych mężczyzn i kobiet w Nowym Jorku. 21 sierpnia przemawiała do tłumu blisko 3 tys. osób na Union Square, gdzie zachęcała bezrobotnych pracowników do podjęcia natychmiastowych działań. Jej dokładne słowa są niejasne: tajniacy utrzymują, że nakazała tłumowi „wziąć wszystko (…) siłą”, ale Goldman później relacjonowała: „Więc demonstrujcie przed pałacami bogaczy; żądajcie pracy. Jeśli nie dadzą wam pracy, zażądajcie chleba. Jeśli odmówią ci obu, weź chleb”. Później w sądzie, sierżant Charles Jacobs zasugerował jeszcze inną wersję jej wypowiedzi.
Tydzień później Goldman została aresztowana w Filadelfii i wróciła do Nowego Jorku na proces, oskarżona o „podżeganie do zamieszek”. Podczas podróży pociągiem Jacobs zaproponował, że odstąpi od oskarżenia jej, jeśli będzie informować o innych radykalnych aktywistach w okolicy. W odpowiedzi rzuciła mu w twarz szklankę z lodowatą wodą. W oczekiwaniu na proces, Goldman odwiedziła Nellie Bly, reporterkę „New York World”, która spędziła z nią dwie godziny na rozmowie, na podstawie której napisała pozytywny artykuł o kobiecie, którą określiła jako „współczesną Joannę d’Arc”.
Pomimo tego pozytywnego rozgłosu, ława przysięgłych została przekonana zeznaniami Jacobsa i przestraszona polityką Goldman. Asystent prokuratora okręgowego wypytywał Goldman o jej anarchizm, a także o ateizm; sędzia mówił o niej jako o „niebezpiecznej kobiecie”. Została skazana na rok więzienia w zakładzie karnym na Blackwell’s Island. Pewnego razu dostała ataku reumatyzmu i została odesłana do szpitala; tam zaprzyjaźniła się z przyjezdnym lekarzem i rozpoczęła studia medyczne. Przeczytała też dziesiątki książek, w tym dzieła amerykańskich aktywistów-pisarzy Ralpha Waldo Emersona i Henry’ego Davida Thoreau; powieściopisarza Nathaniela Hawthorne’a; poety Walta Whitmana i filozofa Johna Stuarta Milla. Kiedy po dziesięciu miesiącach została zwolniona, w Thalia Theater w Nowym Jorku przywitał ją rozentuzjazmowany tłum blisko 3 tys. osób. Wkrótce została zasypana prośbami o wywiady i wykłady.
Aby zarobić pieniądze, Goldman postanowiła zająć się pracą medyczną, której uczyła się w więzieniu. Jednak preferowane przez nią kierunki specjalizacji – położnictwo i masaż – nie były dostępne dla studentów pielęgniarstwa w USA. Popłynęła do Europy, wykładała w Londynie, Glasgow i Edynburgu. Spotkała się ze znanymi anarchistami, takimi jak Errico Malatesta, Louise Michel i Piotr Kropotkin. W Wiedniu otrzymała dwa dyplomy z zakresu położnictwa i natychmiast wyjechała do USA.
Na przemian wykładając i zajmując się położnictwem, Goldman prowadziła pierwsze ogólnokrajowe tournee anarchistycznych przemówień. W listopadzie 1899 powróciła do Europy, aby wygłosić przemówienie, gdzie w Londynie spotkała czeskiego anarchistę Hipolita Havla. Pojechali razem do Francji i pomogli zorganizować Międzynarodowy Kongres Anarchistyczny 1900 na obrzeżach Paryża. Następnie Havel wyemigrował do Stanów Zjednoczonych, podróżując z Goldman do Chicago. Mieszkali tam razem z przyjaciółmi.
Zabójstwo McKinleya.
6 września 1901 Leon Czolgosz, bezrobotny pracownik fabryki i republikanin, mający problemy psychiczne, dwukrotnie postrzelił prezydenta USA Williama McKinleya podczas publicznego wystąpienia w Buffalo. McKinley został trafiony w mostek i żołądek, zmarł osiem dni później. Czolgosz został aresztowany i był przesłuchiwany przez całą dobę. Podczas przesłuchania mówił, że jest anarchistą i powiedział, że został zainspirowany do działania po wysłuchaniu przemówienia Goldman. Władze wykorzystały to jako pretekst do oskarżenia Goldman o planowanie zamachu na McKinleya. Namierzyli ją w rezydencji w Chicago, którą dzieliła z Havlem, jak również z Mary i Abe Isaak, anarchistyczną parą i ich rodziną. Goldman została aresztowana, wraz z Isaakiem, Havlem i dziesięcioma innymi anarchistami.
Wcześniej Czolgosz próbował, lecz bezskutecznie, zaprzyjaźnić się z Goldman i jej towarzyszami. Podczas wykładu w Cleveland, Czolgosz podszedł do Goldman i poprosił ją o radę, jakie książki powinien przeczytać. W lipcu 1901 pojawił się w domu Isaaków, zadając serię nietypowych pytań. Założyli, że jest infiltratorem, jak wielu agentów policji wysłanych do szpiegowania grup radykalnych. Zachowali wobec niego dystans, a Abe Isaak wysłał do znajomych zawiadomienie ostrzegające przed „kolejnym szpiegiem”.
Mimo że Czolgosz wielokrotnie zaprzeczał udziałowi Goldman, policja zatrzymała ją w areszcie śledczym, poddając zabiegom, które sama nazwała „trzecim stopniem”. Tłumaczyła się nieufnością współlokatorów wobec Czolgosza, a policja w końcu uznała, że nie miała żadnego istotnego kontaktu z napastnikiem. Nie znaleziono żadnych dowodów łączących Goldman z atakiem i została zwolniona po dwóch tygodniach aresztu. Przed śmiercią McKinleya Goldman zaoferowała mu opiekę pielęgniarską, określając go jako „jedynie człowieka”. Czolgosz, mimo znacznych dowodów choroby psychicznej, został skazany za morderstwo i stracony.
Przez cały okres aresztowania i po zwolnieniu Goldman stanowczo odmawiała potępienia działań Czolgosza, pozostając w tym praktycznie osamotniona. Przyjaciele i zwolennicy – w tym Berkman – namawiali ją do porzucenia jego sprawy. Goldman broniła jednak Czolgosza jako „nadwrażliwej istoty” i ganiła innych anarchistów za opuszczenie go. Została oczerniona w prasie jako „arcykapłanka anarchii”, podczas gdy wiele gazet ogłosiło ruch anarchistyczny odpowiedzialnym za morderstwo. Następca McKinleya, Theodore Roosevelt, zadeklarował zamiar rozprawienia się „nie tylko z anarchistami, ale ze wszystkimi aktywnymi i biernymi sympatykami anarchistów”.
„Mother Earth” i powrót Berkmana.
Po egzekucji Czolgosza Goldman wycofała się z życia publicznego. Pogardzona przez przyjaciół-anarchistów, oczerniana przez prasę i odseparowana od swojej miłości – Berkmana, wycofała się i poświęciła pielęgniarstwu. „Gorzko i ciężko było stawić czoła życiu na nowo” – pisała później.
Używając nazwiska E. G. Smith, trudniła się prywatnymi pracami pielęgniarskimi. Kiedy jednak Kongres USA uchwalił Anarchist Exclusion Act, podniosła się nowa fala aktywizmu, by się temu przeciwstawić, a Goldman została ponownie wciągnięta do ruchu. Koalicja ludzi i organizacji z lewego krańca politycznego spektrum sprzeciwiła się tej ustawie, uzasadniając to naruszeniem wolności słowa, a Goldman ponownie znalazła się w centrum uwagi publiki.
Po tym jak angielski anarchista John Turner został aresztowany na mocy Anarchist Exclusion Act i groziła mu deportacja, Goldman połączyła siły z Free Speech League, by bronić jego sprawy. Liga zaciągnęła pomoc znanych adwokatów Clarence’a Darrowa i Edgara Lee Mastersa, którzy skierowali sprawę Turnera do Sądu Najwyższego USA. Chociaż Turner i Liga przegrali, Goldman uznała to za zwycięstwo propagandy. Powróciła do anarchistycznego aktywizmu, ale nie bez wpływu na jej samopoczucie; „Nigdy nie czułam się tak obciążona” – napisała do Berkmana – „Obawiam się, że jestem na zawsze skazana na pozostawanie własnością publiczną i zużywanie swojego życia na troskę o życie innych”. 
W 1906 Goldman postanowiła rozpocząć wydawanie czasopisma będącego „miejscem wyrazu dla młodych idealistów w sztuce i literaturze”. W „Mother Earth” pracowała kadra radykalnych aktywistów, w tym Hippolyte Havel, Max Baginski i Leonard Abbott. Oprócz publikowania prac swoich redaktorów i anarchistów z całego świata, „Mother Earth” przedrukowywała fragmenty tekstów nie tylko samych anarchistów, ale również m.in. takich postaci jak Fryderyk Nietzsche czy Mary Wollstonecraft. Goldman często pisała o anarchizmie, polityce, kwestiach pracowniczych, ateizmie, seksualności i feminizmie; była pierwszą redaktorką magazynu.
18 maja tego samego roku Aleksander Berkman został zwolniony z więzienia. Goldman, niosąc bukiet róż, spotkała go na peronie pociągu i – jak potem wspominała – na widok jego bladej, wychudzonej postaci ogarnęło ją „przerażenie i litość”. Żadne z nich nie było w stanie mówić, w milczeniu wrócili do jej domu. Przez wiele tygodni Berkman z trudem przystosowywał się do życia na zewnątrz. W Cleveland kupił rewolwer z zamiarem popełnienia samobójstwa. Powrócił jednak do Nowego Jorku i dowiedział się, że Goldman została aresztowana wraz z grupą aktywistów, którzy spotkali się, by postanowić coś w sprawie Czolgosza. Ożywiony na nowo tym pogwałceniem wolności zgromadzeń, oświadczył: „Moje zmartwychwstanie nadeszło!” i przystąpił do zabezpieczania ich uwolnienia.
Berkman przejął funkcję redaktora „Mother Earth” w 1907 podczas gdy Goldman podróżowała po kraju, by zebrać fundusze na wydawanie. Redagowanie magazynu było dla Berkmana ożywczym doświadczeniem. Jednak wówczas jego związek z Goldman rozpadał się, ponadto miał romans z 15-letnią anarchistką Becky Edelsohn. Goldman bolało jego odrzucenie, ale uznała to za konsekwencję jego więziennych doświadczeń. Jeszcze tego samego roku była delegatką z USA na Międzynarodowym Kongresie Anarchistycznym w Amsterdamie. Anarchiści i syndykaliści z całego świata zebrali się, aby uporządkować relacje między tymi dwoma ideologiami, ale nie osiągnięto decydującego porozumienia. Goldman wróciła do USA i nadal przemawiała do dużej publiczności.
Reitman, debiut książkowy i antykoncepcja.
Przez następne dziesięć lat, Goldman podróżowała non stop po kraju, wygłaszając wykłady i agitując na rzecz anarchizmu. Sojusze zawierane w celu przeciwstawienia się Anarchist Exclusion Act dały jej możliwość docierania do osób o innych poglądach politycznych. Kiedy Departament Sprawiedliwości USA wysłał szpiegów na obserwację, donosili oni, że spotkania były „pełne” pisarzy, dziennikarzy, artystów, sędziów i pracowników z całego spektrum. Mówili o jej „magnetycznej mocy”, jej „przekonującej obecności”, jej „sile, elokwencji i zapałowi”.
Wiosną 1908 Goldman poznała i zakochała się w Benie Reitmanie, tak zwanym „Hobo doctor”. Wychowując się w chicagowskiej dzielnicy Tenderloin, Reitman spędził kilka lat jako włóczęga, zanim uzyskał dyplom lekarza w College of Physicians and Surgeons w Chicago. Jako lekarz pomagał ludziom cierpiącym z powodu biedy i chorób, zwłaszcza wenerycznych. On i Goldman zaczęli romansować. Łączyło ich przywiązanie do wolnej miłości, przy czym Reitman miał różne kochanki, a Goldman nie. Próbowała pogodzić uczucia zazdrości z wiarą w wolność serca, ale przychodziło jej to z trudem.
Dwa lata później Goldman zaczęła odczuwać frustrację związaną z publicznymi przemówieniami. Pragnęła „dotrzeć do tych nielicznych, którzy naprawdę chcą się uczyć, a nie do wielu, którzy przychodzą dla sensacji”. Zebrała serię przemówień i artykułów, które napisała na potrzeby „Mother Earth” i opublikowała w książce zatytułowanej "Anarchizm i inne eseje". Obejmując szeroką gamę tematów, Goldman starała się przedstawić „umysłowe i duchowe zmagania dwudziestu jeden lat”. Oprócz kompleksowego spojrzenia na anarchizm i jego krytykę, książka zawiera eseje na temat patriotyzmu, praw wyborczych kobiet, małżeństwa i więziennictwa.
Kiedy Margaret Sanger, zwolenniczka dostępu do antykoncepcji, ukuła termin „kontrola urodzeń” i rozpowszechniła informacje o różnych metodach w czerwcowym numerze swojego magazynu „The Woman Rebel” z 1914, otrzymała gorące wsparcie ze strony Goldman. Ta druga już od kilku lat była aktywna w działaniach na rzecz zwiększenia dostępu do kontroli urodzeń. W 1916 została aresztowana za publiczne udzielanie lekcji na temat stosowania środków antykoncepcyjnych. Również Sanger została aresztowana na mocy ustawy Comstock Law, która zabraniała rozpowszechniania „nieprzyzwoitych, lubieżnych lub rozpustnych środków”, do których władze zaliczały informacje dotyczące kontroli urodzeń.
Chociaż później się rozstali z powodu niewystarczającego wsparcia, Goldman i Reitman rozdawali kopie broszury Sanger pt. "Family Limitation" (wraz z podobnym esejem Reitmana). W 1915 Goldman przeprowadziła ogólnokrajową trasę wystąpień, częściowo w celu podniesienia świadomości na temat antykoncepcji. Chociaż naród amerykański wydawał się w tym temacie liberalizować, Goldman została aresztowana 11 lutego 1916, gdy miała wygłosić kolejny publiczny wykład. Została oskarżona o naruszenie Comstock Law. Odmawiając zapłaty 100 dolarów grzywny, Goldman spędziła dwa tygodnie w więziennym domu pracy, który widziała jako „okazję” do ponownego połączenia się z osobami odrzuconymi przez społeczeństwo.
I wojna światowa.
Chociaż prezydent Woodrow Wilson został ponownie wybrany w 1916 pod hasłem „Uchronił nas przed wojną”, na początku swojej drugiej kadencji ogłosił, że kontynuowanie przez Niemcy nieograniczonej wojny podwodnej jest wystarczającym powodem, by Stany Zjednoczone przystąpiły do Wielkiej Wojny. Niedługo potem Kongres uchwalił Selective Service Act z 1917, który wymagał od wszystkich mężczyzn w wieku 21–30 lat, aby zarejestrowali się do poboru wojskowego. Goldman uważała tę decyzję za ćwiczenie z militarystycznej agresji, napędzanej przez kapitalizm. W „Mother Earth” zadeklarowała zamiar przeciwstawienia się poborowi do wojska i zaangażowania USA w wojnę.
W tym celu wraz z Berkmanem zorganizowali No Conscription League of New York, której deklaracja głosiła: „Sprzeciwiamy się poborowi do wojska, ponieważ jesteśmy internacjonalistami, antymilitarystami i sprzeciwiamy się wszelkim wojnom prowadzonym przez kapitalistyczne rządy”. Grupa stała się awangardą antymilitarnego aktywizmu, a jej oddziały zaczęły pojawiać się w innych miastach. Kiedy policja zaczęła organizować naloty na publiczne imprezy w poszukiwaniu młodych mężczyzn, którzy nie zarejestrowali się do poboru, Goldman i inni skupili swoje wysiłki na dystrybucji pamfletów i innych pism. W środku patriotycznego ferworu narodu, wiele skrzydeł politycznej lewicy odmówiło wsparcia wysiłków Ligi. Na przykład Kobieca Partia Pokoju zaprzestała sprzeciwu wobec wojny, gdy przystąpiły do niej Stany Zjednoczone. Socjalistyczna Partia Ameryki zajęła oficjalne stanowisko przeciwko zaangażowaniu USA, ale wspierała Wilsona w większości jego działań.
15 czerwca 1917 Goldman i Berkman zostali aresztowani podczas nalotu na ich biura, w których władze skonfiskowały „stos anarchistycznych dokumentów i propagandy”. „The New York Times” donosił, że Goldman poprosiła o możliwość przebrania się w bardziej odpowiedni strój i wyszła w sukni w kolorze „królewskiego fioletu”. Para została oskarżona o spisek w celu „nakłaniania osób do niezarejestrowania się” zgodnie z nowo uchwalonym Espionage Act, i została zatrzymana za kaucją w wysokości 25,000 dolarów na głowę. Broniąc siebie i Berkmana podczas ich procesu, Goldman powołała się na Pierwszą Poprawkę, pytając, jak rząd może twierdzić, że walczy o demokrację za granicą, jednocześnie tłumiąc wolność słowa w kraju:
Ława przysięgłych uznała Goldman i Berkmana za winnych. Sędzia Julius Marshuetz Mayer wymierzył im maksymalny wymiar kary: dwa lata więzienia, po 10 tys. dolarów grzywny dla każdego z nich oraz możliwość deportacji po wyjściu z więzienia. Podczas transportu do więzienia stanowego w Missouri Goldman napisała do przyjaciółki: „Dwa lata więzienia za bezkompromisowe opowiedzenie się za swoimi ideałami. To niewielka cena”.
W więzieniu została przydzielona do pracy jako szwaczka, pod okiem „nędznego rynsztokowego pyskatego 21-latka, któremu płacono za wyniki”. Poznała socjalistkę Kate Richards O'Hare, która również została uwięziona na podstawie Espionage Act. Chociaż różniły się w kwestii strategii politycznej – O’Hare wierzyła w głosowanie w celu osiągnięcia władzy państwowej – obie kobiety zbliżyły się do siebie, aby agitować na rzecz lepszych warunków wśród więźniów. Goldman poznała i zaprzyjaźniła się również z Gabrielą Segatą Antolini, anarchistką i zwolenniczką Luigiego Galleaniego. Antolini została aresztowana, gdy przewoziła torbę z dynamitem w pociągu jadącym do Chicago. Odmówiła współpracy z władzami i została wysłana do więzienia na 14 miesięcy. Pracując razem, aby polepszyć życie innych więźniów, kobiety stały się znane jako „Trójca”. Goldman została zwolniona 27 września 1919.
Deportacja.
Goldman i Berkman zostali zwolnieni z więzienia w czasie amerykańskiego Czerwonej Paniki lat 1919–1920, kiedy niepokój społeczny związany z wojenną działalnością proniemiecką przerodził się we wszechobecny strach przed bolszewizmem i perspektywą rychłej radykalnej rewolucji. Był to czas niepokojów społecznych spowodowanych strajkami organizowanymi przez związki zawodowe i działaniami aktywistów imigracyjnych. Prokurator Generalny Alexander Mitchell Palmer i J. Edgar Hoover, szef Wydziału Wywiadu Ogólnego Departamentu Sprawiedliwości USA (obecnie FBI), zamierzali wykorzystać Anarchist Exclusion Act i jej rozszerzenie z 1918 do deportacji wszystkich nieobywateli, których mogli zidentyfikować jako zwolenników anarchii lub rewolucji. „Emma Goldman i Alexander Berkman”, napisał Hoover, gdy byli w więzieniu, „są, ponad wszelką wątpliwość, dwójką najbardziej niebezpiecznych anarchistów w tym kraju i ich powrót do społeczeństwa spowoduje niepotrzebne szkody”.
Na przesłuchaniu deportacyjnym 27 października, Goldman odmówiła odpowiedzi na pytania dotyczące jej przekonań, uzasadniając to tym, że jej amerykańskie obywatelstwo unieważnia wszelkie próby deportacji na podstawie Anarchist Exclusion Act, który może być egzekwowany tylko wobec nie-obywateli USA. Zamiast tego przedstawiła pisemne oświadczenie: „Dziś deportuje się tak zwanych cudzoziemców. Jutro rdzenni Amerykanie zostaną wygnani. Już teraz niektórzy patrioci sugerują, że synowie rdzennych Amerykanów, dla których demokracja jest świętym ideałem, powinni zostać zesłani”. Louis Post z Departamentu Pracy, który miał ostateczną władzę nad decyzjami o deportacji, stwierdził, że odebranie amerykańskiego obywatelstwa jej mężowi Kershnerowi w 1908, po jego skazaniu spowodowało odebranie również jej. Po wstępnych zapowiedziach walki sądowej, Goldman zdecydowała się nie odwoływać od wyroku.
Departament Pracy umieścił Goldman i Berkmana wśród 249 masowo deportowanych cudzoziemców, w większości ludzi o niejasnych związkach z radykalnymi ugrupowaniami, którzy zostali pochwyceni przez rządowe naloty w listopadzie. Buford, statek, któremu prasa nadała przydomek „sowieckiej arki”, wypłynął z wojskowego portu załadunkowego w Nowym Jorku 21 grudnia. Około 58 poborowych i czterech oficerów zapewniało bezpieczeństwo podczas podróży, a załodze rozdano pistolety, co prasa komentowała entuzjastycznie. W „Cleveland Plain Deale” napisano: „Jest nadzieja i oczekiwanie, że inne statki, większe, bardziej komfortowe, przewożące podobne ładunki, pójdą w jej ślady”. Statek wysadził pasażerów w Hanko w Finlandii w sobotę 17 stycznia 1920. Po przybyciu do tego kraju tamtejsze władze przeprowadziły deportowanych do granicy rosyjskiej pod białą flagą.
Rosja.
Goldman początkowo postrzegała rewolucję bolszewicką jako pozytywną. Pisała w „Mother Earth”, że pomimo zależności od komunistycznego rządu, reprezentuje ona „najbardziej fundamentalne, dalekosiężne i wszechogarniające zasady ludzkiej wolności i ekonomicznego dobrobytu”. Kiedy jednak wróciła do Europy, wyraziła obawy przed tym, co miało nadejść. Obawiała się trwającej w Rosji wojny domowej i możliwości przejęcia jej przez siły antybolszewickie. Państwo, choć antykapitalistyczne, również stanowiło zagrożenie. „Nigdy w życiu nie mogłabym działać w ramach państwa” – pisała do siostrzenicy – „bolszewickiego czy innego”.
Szybko przekonała się, że jej obawy były uzasadnione. Kilka dni po powrocie do Petersburga była zszokowana słysząc, jak jeden z partyjnych urzędników określa wolność słowa mianem „burżuazyjnego przesądu”. Gdy wraz z Berkmanem podróżowała po kraju, zamiast wymarzonej równości i robotniczego upodmiotowienia, zastali represje, złe zarządzanie i korupcję. Ci, którzy kwestionowali rząd, byli określani jako kontrrewolucjoniści, a robotnicy dalej pracowali w ciężkich warunkach. Spotkali się z Włodzimierzem Leninem, który zapewnił ich, że rządowe tłumienie wolności prasy jest uzasadnione. Powiedział im: „W okresie rewolucji nie może być mowy o wolności słowa”. Berkman był bardziej skłonny do wybaczenia działaniom rządu w imię „konieczności historycznej”, ale ostatecznie dołączył do Goldman w sprzeciwie wobec władzy państwa radzieckiego. 
W marcu 1921 w Petersburgu wybuchły strajki, kiedy robotnicy wyszli na ulice, domagając się lepszych racji żywnościowych i większej autonomii związków zawodowych. Goldman i Berkman poczuwali się do obowiązku wspierania strajkujących, stwierdzając: „Milczenie jest teraz niemożliwe, wręcz karygodne”. Niepokoje rozprzestrzeniły się na miasto portowe Kronsztad, gdzie rząd zarządził reakcję wojskową w celu stłumienia strajkujących żołnierzy i marynarzy. W powstaniu w Kronsztadzie zginęło około 1000 zbuntowanych marynarzy i żołnierzy, a kolejne dwa tysiące zostało aresztowanych; wielu z nich zostało później straconych. W następstwie tych wydarzeń Goldman i Berkman zdecydowali, że nie ma dla nich przyszłości w kraju. „Coraz bardziej – pisała – dochodzimy do wniosku, że nic tu nie możemy zrobić. A ponieważ nie jesteśmy w stanie dłużej prowadzić bezczynnego życia, postanowiliśmy odejść”.
W grudniu 1921 opuścili kraj i udali się do stolicy Łotwy – Rygi. Amerykański komisarz w tym mieście powiadomił urzędników w Waszyngtonie, którzy zaczęli domagać się od innych rządów informacji na temat działalności pary. Po krótkiej podróży do Sztokholmu, wyjechali do Berlina, gdzie osiedli na kilka lat; w tym czasie Goldman zgodziła się napisać serię artykułów o swoim pobycie w Rosji dla gazety Josepha Pulitzera – „New York World”. Zostały one później zebrane i wydane w formie książkowej jako "My Disillusionment in Russia" (1923) i "My Further Disillusionment in Russia" (1924). Wydawcy dodali te tytuły, aby przyciągnąć uwagę; Goldman protestowała, aczkolwiek bezskutecznie.
Anglia, Kanada i Francja.
Goldman miała trudności z zaaklimatyzowaniem się w środowisku niemieckich lewicowców w Berlinie. Komuniści gardzili jej otwartą postawą wobec sowieckich represji, liberałowie szydzili z jej radykalizmu. Podczas gdy Berkman pozostał w Berlinie, pomagając rosyjskim zesłańcom, Goldman przeniosła się do Londynu we wrześniu 1924. Po jej przyjeździe, powieściopisarka Rebecca West zorganizowała dla niej przyjęcie, w którym wzięli udział filozof Bertrand Russell, powieściopisarz H. G. Wells i ponad 200 innych gości. Kiedy mówiła o swoim niezadowoleniu z władzy radzieckiej, publiczność była zszokowana. Niektórzy opuścili zebranie; inni ganili ją za przedwczesną krytykę eksperymentu komunistycznego. Później, w liście, Russell odmówił wsparcia jej wysiłków na rzecz zmian systemowych w Związku Radzieckim i wyśmiał jej anarchistyczny idealizm.
W 1925 ponownie pojawiło się widmo deportacji, ale szkocki anarchista James Colton zaproponował jej małżeństwo i zapewnienie brytyjskiego obywatelstwa. Choć byli tylko dalekimi znajomymi, zgodziła się i 27 czerwca 1925 wzięli ślub. Nowy status dał jej spokój ducha i pozwolił na podróż do Francji i Kanady. Życie w Londynie było dla Goldman stresujące; pisała do Berkmana: „Jestem strasznie zmęczona, samotna i chora na serce. To okropne uczucie wracać tu z wykładów i nie znaleźć żadnej pokrewnej duszy, nikogo, kogo by obchodziło, czy żyję czy nie”. Pracowała nad analizą sztuk dramatycznych, rozwijając pracę, którą opublikowała w 1914. Ale publiczność była „okropna” i nigdy nie ukończyła swojej drugiej książki na ten temat.
Goldman udała się do Kanady w 1927 w samą porę, aby otrzymać wiadomość o zbliżającej się egzekucji włoskich anarchistów Nicola Sacco i Bartolomeo Vanzetti w Bostonie. Rozgniewana licznymi nieprawidłowościami w tej sprawie, uznała ją za kolejną parodię sprawiedliwości w USA. Tęskniła za przyłączeniem się do masowych demonstracji w Bostonie; wspomnienia o aferze Haymarket przytłaczały ją, spotęgowaną izolacją. „Wtedy” – pisała – „miałam pełnię życia, by podjąć sprawę tych, którzy zginęli. Teraz nie mam nic”.
W 1928 rozpoczęła pisanie autobiografii, przy wsparciu grupy amerykańskich zwolenników, w tym dziennikarza H. L. Menckena, poetki Edny St. Vincent Millay, powieściopisarza Theodore’a Dreisera i kolekcjonerki sztuki Peggy Guggenheim, którzy zebrali dla niej 4 tys. dolarów. Zapewniła sobie mieszkanie we francuskim nadmorskim mieście Saint-Tropez i spędziła dwa lata, odtwarzając swoje życie. Berkman posyłał jej krytyczne uwagi, które ostatecznie uwzględniła, nie chcąc nadwerężenia ich relacji. Goldman zamierzała wydać książkę, "Living My Life", jako pojedynczy tom w cenie, na którą mogłaby sobie pozwolić klasa robotnicza (żądała nie więcej niż 5 dolarów); jej wydawca Alfred A. Knopf wydał ją jednak jako dwa tomy sprzedawane razem za 7,50. Goldman była wściekła, ale nie była w stanie wymusić zmiany. W dużej mierze z powodu Wielkiego Kryzysu sprzedaż była niewielka, mimo żywego zainteresowania ze strony bibliotek w całych Stanach Zjednoczonych. Recenzje krytyków były na ogół entuzjastyczne; „The New York Times”, „The New Yorker” i „Saturday Review of Literature” wymieniły ją jako jedną z najbardziej interesujących pozycji non-fiction.
W 1933 Goldman otrzymała pozwolenie na prowadzenie wykładów w Stanach Zjednoczonych pod warunkiem, że będzie mówić tylko o sztuce dramatycznej i swojej autobiografii, a nie o bieżących wydarzeniach politycznych. Wróciła do Nowego Jorku 2 lutego 1934 i spotkała się ogólnie z pozytywnym przyjęciem prasy – z wyjątkiem prasy komunistycznej. Wkrótce została otoczona przez wielbicieli i przyjaciół, oblężona zaproszeniami na rozmowy i wywiady. Jej wiza wygasła w maju i pojechała do Toronto, aby złożyć kolejny wniosek o pozwolenie na odwiedzenie USA. Jednak ta druga próba została odrzucona. Pozostała w Kanadzie, pisząc artykuły dla amerykańskich wydawnictw.
W lutym i marcu 1936 Berkman przeszedł kilka operacji gruczołu krokowego. Dochodząc do zdrowia w Nicei i pod opieką swojej towarzyszki, Emmy Eckstein, przegapił sześćdziesiąte siódme urodziny Goldman w Saint-Tropez w czerwcu. Napisała do niego ze smutkiem, ale on nigdy nie przeczytał listu; otrzymała telefon w środku nocy, że Berkman jest w złym stanie. Natychmiast wyjechała do Nicei, ale kiedy rano dotarła na miejsce, dowiedziała się, że postrzelił się i jest niemal w stanie śpiączki. Zmarł jeszcze tego samego wieczoru.
Wojna domowa w Hiszpanii.
W lipcu 1936 rozpoczęła się hiszpańska wojna domowa po próbie zamachu stanu przeprowadzonej przez część armii hiszpańskiej przeciwko rządowi II Republiki Hiszpańskiej. W tym samym czasie hiszpańscy anarchiści, walcząc przeciwko siłom nacjonalistycznym, rozpoczęli rewolucję anarchistyczną. Goldman została zaproszona do Barcelony i w jednej chwili, jak napisała do swojej siostrzenicy, „przygniatający ciężar, który ściskał moje serce od śmierci Saszy, opuścił mnie jak za dotknięciem czarodziejskiej różdżki”. Została przyjęta przez organizacje takie jak Krajowa Konfederacja Pracy (CNT) i Iberyjska Federacja Anarchistyczna (FAI) i po raz pierwszy w życiu żyła w społeczności zarządzanej przez i dla anarchistów, zgodnie z prawdziwymi anarchistycznymi zasadami. „W całym moim życiu” – pisała później – „nie spotkałam się z tak serdeczną gościnnością, koleżeństwem i solidarnością”. Po zwiedzeniu wielu kolektywów w prowincji Huesca, powiedziała grupie robotników: „Wasza rewolucja zniszczy na zawsze [przekonanie], że anarchizm oznacza chaos”. Zaczęła redagować cotygodniowy biuletyn Informacyjny CNT-FAI i odpowiadać na anglojęzyczną korespondencję.
Goldman zaczęła martwić się o przyszłość hiszpańskiego anarchizmu, kiedy część CNT-FAI dołączyła do koalicyjnego rządu w 1937 – wbrew podstawowej anarchistycznej zasadzie powstrzymywania się od struktur państwowych – i co bardziej niepokojące, poczyniła wielokrotne ustępstwa na rzecz sił komunistycznych w imię jednoczenia się przeciwko faszyzmowi. W listopadzie 1936 napisała, że współpraca z komunistami w Hiszpanii była „zlekceważeniem losu naszych towarzyszy w stalinowskich obozach koncentracyjnych”. Związek Radziecki, w międzyczasie, odmówił wysłania broni do sił anarchistycznych, a kampanie dezinformacyjne były prowadzone przeciwko anarchistom w całej Europie i USA. Jej wiara w ruch nie została zachwiana, Goldman powróciła do Londynu jako oficjalny przedstawiciel CNT-FAI.
Wygłaszając wykłady i udzielając wywiadów, Goldman entuzjastycznie wspierała hiszpańskich anarchosyndykalistów. Regularnie pisywała do „Spain and the World”, dwutygodnika poświęconego wojnie domowej. Jednak w maju 1937 komunistyczne siły zaatakowały anarchistyczne twierdze i rozbiły agrarne kolektywy. Gazety w Anglii i innych krajach przyjęły wersję wydarzeń zaproponowaną przez Drugą Republikę Hiszpańską za wartość nominalną. Brytyjski dziennikarz George Orwell, obecny podczas tłumienia zamieszek, napisał: „Relacje z majowych zamieszek w Barcelonie [...] biją na głowę wszystko, jeśli chodzi o kłamstwa”.
Goldman wróciła do Hiszpanii we wrześniu, ale CNT-FAI jawiło się jej jak „w płonącym domu”. Co gorsza, anarchiści i inni radykałowie na całym świecie odmówili poparcia dla ich sprawy. Siły nacjonalistyczne ogłosiły zwycięstwo w Hiszpanii tuż przed jej powrotem do Londynu. Sfrustrowana represyjną atmosferą Anglii – którą nazwała „bardziej faszystowską niż faszyści” – powróciła do Kanady w 1939. Jej służba dla sprawy anarchistycznej w Hiszpanii nie została jednak zapomniana. W dniu jej siedemdziesiątych urodzin, były Sekretarz Generalny CNT-FAI, Mariano Vázquez, wysłał do niej wiadomość z Paryża, chwaląc ją za jej wkład i nazywając ją „naszą duchową matką”. Nazwała go „najpiękniejszym hołdem, jaki kiedykolwiek otrzymałam”.
Ostatnie lata.
Kiedy w Europie zaczęły się rozwijać wydarzenia poprzedzające II wojnę światową, Goldman powtórzyła swój sprzeciw wobec wojen prowadzonych przez rządy. „Choć nienawidzę Hitlera, Mussoliniego, Stalina i Franco” – pisała do przyjaciela – „nie poparłabym wojny przeciwko nim i na rzecz demokracji, które w ostatecznym rozrachunku są tylko faszystowskimi przykrywkami”. Uważała, że Wielka Brytania i Francja straciły okazję do przeciwstawienia się faszyzmowi, a nadchodząca wojna doprowadzi jedynie do „nowej formy szaleństwa na świecie”.
Śmierć.
W sobotę 17 lutego 1940 Goldman doznała wyniszczającego udaru mózgu. Nastąpił paraliż prawej strony jej ciała i chociaż słuch nie został uszkodzony, nie mogła mówić. Jak opisał to jeden z przyjaciół: „Wystarczy pomyśleć, że oto Emma, największa mówczyni w Ameryce, nie była w stanie wypowiedzieć ani jednego słowa”. Przez trzy miesiące jej stan nieco się poprawił, przyjmowała gości i nawet zasygnalizowała, że w jej książce adresowej jej przyjaciel może znaleźć przyjazne kontakty podczas podróży do Meksyku. 8 maja doznała jednak kolejnego udaru mózgu, a 14 maja zmarła w Toronto, w wieku 70 lat.
Amerykański Urząd Imigracji i Naturalizacji zezwolił na sprowadzenie jej ciała do Stanów Zjednoczonych. Została pochowana na niemieckim cmentarzu Waldheim Cemetery (obecnie Forest Home Cemetery) w Forest Park w Illinois, w pobliżu grobów osób straconych po aferze Haymarket. Płaskorzeźba na jej nagrobku została wykonana przez rzeźbiarza Jo Davidsona, a na kamieniu znajduje się cytat „Wolność nie zstąpi do ludzi, to ludzie muszą wznieść się ku wolności”.
Poglądy.
Goldman mówiła i pisała na wiele różnorodnych tematów. Choć odrzucała ortodoksję i myślenie fundamentalistyczne, wniosła istotny wkład w kilka dziedzin nowoczesnej filozofii politycznej.
Inspirowała się wieloma różnymi myślicielami i pisarzami, takimi jak Michaił Bakunin, Henry David Thoreau, Piotr Kropotkin, Ralph Waldo Emerson, Nikołaj Czernyszewski i Mary Wollstonecraft. Innym filozofem, który wywarł wpływ na Goldman był Friedrich Nietzsche. W swojej autobiografii napisała: „Nietzsche nie był teoretykiem społecznym, lecz poetą, buntownikiem i nowatorem. Jego arystokracja nie pochodziła ani z urodzenia, ani z sakiewki; była to arystokracja ducha. Pod tym względem Nietzsche był anarchistą, a wszyscy prawdziwi anarchiści byli arystokratami”.
Anarchizm.
Anarchizm był kluczowy dla światopoglądu Goldman i jest ona dziś uważana za jedną z najważniejszych postaci w historii anarchizmu. Po raz pierwszy ową ideologią zainteresowała się podczas prześladowań anarchistów po aferze na Haymarket w 1886, pisała i przemawiała regularnie w imieniu odwołując się do ideałów anarchistycznych. W tytułowym eseju swojej książki "Anarchizm i inne eseje", napisała:
Anarchizm Goldman był bardzo osobisty. Wierzyła, że anarchistyczni myśliciele muszą żyć zgodnie ze swoimi przekonaniami, demonstrując je każdym działaniem i słowem. „Nie obchodzi mnie, czy teoria człowieka na temat jutra jest poprawna” – napisała kiedyś. „Zależy, czy jego dzisiejszy duch jest właściwy”. Anarchizm i swobodne zrzeszanie się były dla niej logiczną odpowiedzią na ograniczenia kontroli rządowej i kapitalizmu. „Wydaje mi się, że są to nowe formy życia – pisała – i że zajmą one miejsce starych, nie przez nakazy czy głosowanie, ale przez życie według nich”.
Jednocześnie uważała, że ruch na rzecz wolności człowieka musi być budowany przez ludzi wyzwolonych. Pewnego wieczoru, gdy tańczyła wśród znajomych anarchistów, została skrytykowana przez jednego z kolegów za jej beztroskie zachowanie. W swojej autobiografii napisała:
Taktyczne użycie przemocy.
Goldman, w swojej politycznej młodości, uważała, że ukierunkowana przemoc jest uzasadnionym środkiem walki rewolucyjnej. Sądziła wówczas, że użycie przemocy, choć przykre, może być usprawiedliwione w stosunku do korzyści społecznych, jakie może przynieść. Opowiadała się za propagandą czynu, czyli przemocą stosowaną w celu zachęcenia mas do buntu. Wspierała swojego partnera Aleksandra Berkmana w próbie zabicia przemysłowca Henry’ego Claya Fricka, a nawet prosiła go, by pozwolił jej wziąć w tym udział. Wierzyła, że działania Fricka podczas strajku w Homestead były naganne i że jego zabójstwo przyniesie pozytywny rezultat dla ludzi pracy. „Tak” – pisała później w swojej autobiografii – „cel w tym przypadku usprawiedliwiał środki”. Chociaż nigdy nie wyraziła aprobaty dla zamachu Leona Czolgosza na prezydenta USA Williama McKinleya, broniła jego ideałów i uważała, że działania takie jak jego są naturalną konsekwencją represyjnych instytucji. Jak pisała w eseju "Psychologia terroryzmu": „Dominujące siły w naszym życiu społecznym i gospodarczym, wiodące prym w stosowaniu przemocy, są podobne do grozy atmosfery, objawiającej się w burzy i piorunach”.
Jej doświadczenia w Rosji skłoniły ją do zweryfikowania wcześniejszego przekonania, że rewolucyjne cele mogą usprawiedliwiać brutalne środki. W posłowiu do "My Disillusionment in Russia" napisała: „Nie ma większego błędu niż wiara, że cele i środki są jedną rzeczą, podczas gdy metody i taktyka są czymś innym [...] Zastosowane środki stają się, poprzez indywidualny nawyk i praktykę społeczną, częścią i przesłaniem ostatecznego celu...”. Jednakże w tym samym rozdziale, Goldman potwierdziła, że „Rewolucja jest rzeczywiście procesem pełnym przemocy” i zauważyła, że przemoc była „tragiczną nieuchronnością rewolucyjnych wstrząsów...”. Niektórzy błędnie zinterpretowali jej uwagi na temat bolszewickiego terroru jako odrzucenie wszelkiej siły zbrojnej, ale Goldman poprawiła to w przedmowie do pierwszego amerykańskiego wydania "My Disillusionment in Russia":
Goldman postrzegała militaryzację społeczeństwa radzieckiego nie jako wynik zbrojnego oporu per se, ale etatystycznej wizji bolszewików, pisząc, że „nieznacząca mniejszość, która dąży do stworzenia państwa absolutnego, z konieczności kieruje się ku uciskowi i terroryzmowi”.
Kapitalizm.
Goldman uważała, że kapitalizm jest nie do pogodzenia z ludzką wolnością. „Jedyną rozpoznawaną przez własność potrzebą”, napisała w "Anarchizmie i innych esejach", „jest jej własna żarłoczna żądza pomnażania bogactwa, bogactwo oznacza bowiem władzę – moc podporządkowywania, moc pogrążania, moc wyzysku, niewolenia, znieważania i poniżania”. Twierdziła również, że kapitalizm odczłowiecza pracowników poprzez „uczynienie z wytwórcy zwyczajnego trybu w machinie, który ma mniej woli i decyzyjności od swego pana z żelaza i stali.”.
Początkowo przeciwna drobniejszym niż całkowita rewolucja zmianom, Goldman podczas jednego z wykładów spotkała się z głosem sprzeciwu ze strony starszego robotnika w pierwszym rzędzie, co odnotowała w swej autobiografii:
Goldman zdała sobie sprawę, że mniejsze wysiłki na rzecz poprawy sytuacji, takie jak wyższe płace i krótsze godziny pracy, mogą być częścią rewolucji społecznej.
Państwo.
Goldman postrzegała państwo jako główne i nieuchronnie narzędzie kontroli i dominacji.
Prawa wyborcze.
W konsekwencji swoich antypaństwowych poglądów Goldman uważała, że głosowanie jest w najlepszym wypadku bezużyteczne, a w najgorszym niebezpieczne. Głosowanie, jak pisała, dawało iluzję uczestnictwa, oddalając jednocześnie od prawdziwego podejmowania decyzji. Zamiast tego Goldman opowiadała się za ukierunkowanym oporem w formie strajków, protestów i „bezpośrednich działań przeciwko zaborczemu, wścibskiemu autorytetowi naszego kodeksu moralnego”. Utrzymywała sprzeciw wobec głosowania nawet wtedy, gdy wielu anarchosyndykalistów w Hiszpanii lat 30. głosowało za utworzeniem liberalnej republiki. Goldman napisała, że jakakolwiek siła anarchistów jako bloku wyborczego powinna być użyta do strajku w całym kraju. Nie zgadzała się z ruchem na rzecz praw wyborczych kobiet, który domagał się prawa kobiet do głosowania. W eseju "Prawa wyborcze dla kobiet" wyśmiewa pomysł, jakoby zaangażowanie kobiet miało nadać demokratycznemu państwu bardziej sprawiedliwy kierunek: „Tak jakby wybierające nie kupczyły swoimi głosami, jakby kobiet polityki nie dało się przekupić!”. Zgodziła się z twierdzeniem sufrażystek, że kobiety są równe mężczyznom, ale nie zgodziła się, że sam ich udział uczyni państwo bardziej sprawiedliwym. „Zakładać więc, że potrafiłaby dokonać oczyszczenia tworu, który jest do tego niezdatny, znaczy przypisywać jej moce nadprzyrodzone.”.
System więziennictwa.
Goldman była również zagorzałą krytyczką systemu więziennictwa, krytykując zarówno traktowanie więźniów, jak i społeczne przyczyny przestępczości. Goldman postrzegała przestępczość jako naturalną konsekwencję niesprawiedliwego systemu ekonomicznego, a w eseju "Więzienia – zbrodnia i porażka społeczna", cytując obficie XIX-wiecznych autorów Fiodora Dostojewskiego i Oscara Wilde’a na temat więzień, pisała:
Militaryzm.
Goldman była zadeklarowaną przeciwniczką wojny, uważając, że są one prowadzone przez państwo w imieniu kapitalistów. Była jedną z założycielek Ligi Bez Poboru, za co została aresztowana (1917), uwięziona i deportowana (1919).
Wolność słowa.
Goldman była rutynowo inwigilowana, aresztowana i więziona za swoje wypowiedzi i działalność organizacyjną na rzecz robotników i różnych strajków, dostępu do środków antykoncepcyjnych i sprzeciwu wobec I wojny światowej. W rezultacie stała się aktywna w ruchu na rzecz wolności słowa na początku XX wieku, widząc w niej podstawowe narzędzie do osiągnięcia zmiany społecznej. Jej otwarte opowiadanie się za swoimi ideałami, w obliczu uporczywych aresztowań, zainspirowało Rogera Baldwina, jednego z założycieli American Civil Liberties Union. Doświadczenia Goldman i Reitmana w walce o wolność słowa w San Diego (1912) były notorycznymi przykładami państwowych i kapitalistycznych represji wobec kampanii Robotników Przemysłowych Świata na rzecz walki o wolność słowa.
Syjonizm.
Goldman była również krytyczna wobec syjonizmu, który postrzegała jako kolejny nieudany eksperyment kontroli państwowej.
Feminizm i życie seksualne.
Chociaż Goldman była wrogo nastawiona do sufrażystek z pierwszej fali, z pasją opowiadała się za prawami kobiet i jest dziś uznawana za prekursorkę anarchofeminizmu, który kwestionuje patriarchat jako hierarchię, której należy się przeciwstawić na równi z władzą państwową i podziałami klasowymi. W 1897 napisała: „Żądam niezależności kobiety, jej prawa do utrzymania się, do życia dla siebie, do kochania kogo chce, lub tylu, ilu chce. Żądam wolności dla obu płci, wolności działania, wolności w miłości i wolności w macierzyństwie”.
Z wykształcenia pielęgniarka, Goldman była wczesną orędowniczką edukacji kobiet w zakresie antykoncepcji. Podobnie jak wiele feministek jej czasów, postrzegała aborcję jako tragiczną konsekwencję warunków społecznych, a kontrolę urodzeń jako pozytywną alternatywę. Była również zwolenniczką wolnej miłości i zdecydowaną krytyczką małżeństwa. Postrzegała feministki pierwszej fali jako ograniczone w swoim zakresie i skrępowane przez siły społeczne purytanizmu i kapitalizmu. Pisała: „Potrzebujemy nieograniczonego rozwoju sięgającego daleko poza stare tradycje i nawyki. Ruch kobiecego wyzwolenia zrobił tylko pierwszy krok w tym kierunku”.
Była także zdecydowaną krytyczką uprzedzeń wobec osób homoseksualnych. Jej przekonanie, że wyzwolenie społeczne powinno objąć gejów i lesbijki, było w tamtym czasie praktycznie niespotykane, nawet wśród anarchistów. Jak napisał niemiecki seksuolog Magnus Hirschfeld, „była pierwszą i jedyną kobietą, a właściwie pierwszą i jedyną Amerykanką, która podjęła się obrony miłości homoseksualnej przed opinią publiczną”. W licznych przemówieniach i listach broniła prawa gejów i lesbijek do miłości i potępiała strach i piętno związane z homoseksualizmem. Jak napisała w liście do Hirschfelda: „W moim odczuciu tragedią jest to, że ludzie o odmiennej orientacji znaleźli się w świecie, który wykazuje tak mało zrozumienia dla nich i jest tak ordynarnie obojętny na różne odmiany orientacji i identyfikacji oraz ich wielkie znaczenie w życiu”.
Ateizm.
Jako zadeklarowana ateistka, Goldman postrzegała religię jako kolejne narzędzie kontroli i dominacji. W eseju "The Philosophy of Atheism" przytaczała wielokrotnie słowa Michaiła Bakunina, dodając:
Z powodu eseju "The Hypocrisy of Puritanism" czy też przemówienia zatytułowanego "The Failure of Christianity", narobiła sobie więcej niż kilku wrogów wśród wspólnot religijnych, atakując ich moralistyczne postawy i wysiłki zmierzające do kontrolowania ludzkich zachowań. Obwiniała chrześcijaństwo za „utrwalenie społeczeństwa niewolników”, argumentując, że dyktowało ono jednostkom ich działania na Ziemi i oferowało biednym ludziom fałszywą obietnicę obfitej przyszłości w niebie.
Upamiętnienie.
Za życia Goldman była bardzo znana, określano ją między innymi jako „najbardziej niebezpieczną kobietę w Ameryce”. Po jej śmierci i w połowie XX wieku jej sława jednak przygasła. Uczeni i historycy anarchizmu postrzegali ją jako wielką mówczynię i aktywistkę, ale nie uważali jej za filozoficzną czy teoretyczną myślicielkę na równi z, na przykład, Piotrem Kropotkinem.
W 1970 Dover Press wznowiło biografię Goldman, "Living My Life", a w 1972 feministyczna pisarka Alix Kates Shulman wydała zbiór pism i przemówień Goldman, tytułując go "Red Emma Speaks". Dzięki tym pracom pisma Goldman trafiły do szerszej publiczności, a ona sama została szczególnie doceniona przez ruch kobiecy końca XX wieku. W 1973 Shulman została poproszona przez znajomego drukarza o cytat Goldman do wykorzystania na koszulce. Wysłała mu wybór z "Living My Life" o „prawie do autoekspresji, prawie każdego do pięknych, promiennych rzeczy”, wspominając, że została upomniana, „że nie przystoi agitatorowi tańczyć”. Na podstawie tych fragmentów drukarz stworzył oświadczenie, które stało się jednym z najbardziej znanych cytatów Goldman, choć prawdopodobnie nigdy go nie wypowiedziała ani nie napisała: „Jeśli nie mogę tańczyć, to nie jest moja rewolucja”. Wariacje tego powiedzenia pojawiały się na tysiącach koszulek, przypinek, plakatów, naklejek, kubków, czapek i innych przedmiotów.
Ruch kobiecy lat 70., który „odkrył” Goldman na nowo, towarzyszył odradzającemu się ruchowi anarchistycznemu, który to natomiast rozpoczął się pod koniec lat 60., co również skierowało uwagę badaczy na wczesnych anarchistów. Rozwój feminizmu zapoczątkował również pewne przewartościowanie filozoficznej pracy Goldman, z badaczami wskazującymi na znaczenie wkładu Goldman do myśli anarchistycznej w jej czasach. Wiara Goldman w wartość estetyki, na przykład, może być widoczna w późniejszych inspiracjach anarchizmu i sztuki. Podobnie, Goldman jest obecnie uznawana za osobę, która znacząco wpłynęła i poszerzyła zakres aktywizmu w kwestiach wolności seksualnej, praw reprodukcyjnych i wolności słowa.
Na przestrzeni lat Goldman pojawiała się w wielu filmach fabularnych, m.in. w filmie Warrena Beatty’ego "Czerwoni" z 1981, w którym zagrała ją Maureen Stapleton, nagrodzona za tę rolę Oscarem. Goldman była również bohaterką dwóch broadwayowskich musicali, "Ragtime" i "Assassins". Sztuki przedstawiające życie Goldman to m.in. sztuka Howarda Zinna "Emma"; Martina Dubermana "Mother Earth"; Jessiki Litwak "Emma Goldman: Love, Anarchy, and Other Affairs" (o związku Goldman z Berkmanem i jej aresztowaniu w związku z zamachem na McKinleya); Lynn Rogoff "Love Ben, Love Emma" (o związku Goldman z Reitmanem); Carol Bolt "Red Emma"; oraz Alexis Roblan "Red Emma and the Mad Monk". Powieść autorstwa Ethel Mannin – "Red Rose" z 1941 również oparta jest na życiu Goldman.
Goldman została uhonorowana przez szereg organizacji nazwanych ku jej pamięci. Klinika Emmy Goldman, centrum zdrowia kobiet w Iowa City, wybrała Goldman na swoją patronkę „w uznaniu jej ambitnego ducha”. Red Emma's Bookstore Coffeehouse, infoshop w Baltimore, przyjął jej nazwisko z uznania dla ideałów „o które walczyła przez całe swoje życie: wolność słowa, równość seksualną i rasową oraz niezależność, prawo do organizowania się w miejscach pracy i w naszym własnym życiu, idee i ideały, o które nadal walczymy, nawet dzisiaj”.
Paul Gailiunas i jego żona Helen Hill stworzyli anarchistyczną piosenkę "Emma Goldman", która została wykonana i wydana przez zespół Piggy: The Calypso Orchestra of the Maritimes w 1999. Piosenka została później wykonana przez nowy zespół Gailiunasa – The Troublemakers i wydana na ich albumie "Here Come The Troublemakers" z 2004. Natomiast Piosenka brytyjskiego zespołu punkowego Martha – "Goldman’s Detective Agency" przedstawia Goldman jako prywatną detektyw badającą korupcję w policji i polityce.

</doc>
<doc id="115243" url="https://pl.wikipedia.org/wiki?curid=115243" title="Femme fatale">
Femme fatale

Femme fatale (wym. [fam fatal]), kobieta fatalna – związek frazeologiczny oznaczający kobietę przynoszącą mężczyźnie porażkę i zgubę. Zwrot "femme fatale" jest zwyczajowo używany do opisania kobiet, za których przyczyną rozpadają się małżeństwa, a także kobiet wykorzystujących swoją pozycję społeczną lub cechy osobowości do wykorzystywania mężczyzn na różne sposoby ze szkodą dla nich. "Femme fatale" to kobieta świadomie zdobywająca, wykorzystująca i porzucająca mężczyznę.
Motyw "femme fatale" wywodzi się ze starożytnych wierzeń. Wczesnymi przykładami "femme fatale" są: sumeryjska bogini Isztar i biblijne Dalila i Salome oraz Lilith z tradycji judaistycznej. W mitologii greckiej funkcję "femme fatale" pełnią syreny, Sfinks, Skylla i Klitajmestra. 
W XIX w. i na początku XX motyw "femme fatale" stał się modny i pojawiał się m.in. w twórczości Aleksandra Dumasa, Edvarda Muncha, Gustava Klimta, Gustave'a Moreau, Joris-Karla Huysmansa oraz Alfonsa Muchy.
Jedną z pierwszych polskich "femme fatale" była Aspazja z powieści "Poganka" (wyd. 1846) Narcyzy Żmichowskiej oraz Izabela Łęcka z powieści "Lalka" (wyd. książkowe 1890) Bolesława Prusa.
Postać "femme fatale" często występowała w kinie gangsterskim oraz kinie "noir". Wizerunek „kobiety fatalnej” utrwaliły Lauren Bacall w "Wielkim śnie", Barbara Stanwyck w "Podwójnym ubezpieczeniu" i Rita Hayworth w "Gildzie", czy Rebecca Romijn w "Femme fatale".
Miano "femme fatale" uzyskała także Mata Hari, egzotyczna tancerka, uznana za winną podwójnego szpiegostwa w okresie I wojny światowej.

</doc>
<doc id="115247" url="https://pl.wikipedia.org/wiki?curid=115247" title="Komsomoł">
Komsomoł

Komsomoł () – komunistyczna organizacja młodzieży w Rosji Radzieckiej i Związku Socjalistycznych Republik Radzieckich, powstała w 1918 roku. Nazwa jest akronimem od słów Kommunisticzeskij Sojuz Mołodioży (Коммунистический союз молодёжи), czyli "Komunistyczny Związek Młodzieży". Od 1922 pełna nazwa brzmiała "Wsiesojuznyj Leninskij Kommunisticzeskij Sojuz Mołodioży" (Всесоюзный Ленинский Коммунистический Союз Молодёжи), czyli "Wszechzwiązkowy Leninowski Komunistyczny Związek Młodzieży".
Komsomoł skupiał młodych ludzi w wieku od 14 do 28 lat, natomiast funkcjonariusze organizacji (tak zwani "działacze") byli często znacznie starsi. Komsomoł był młodzieżowym zapleczem RKP(b)/WKP(b)/KPZR, a jego celem była indoktrynacja młodzieży ideologią komunistyczną. Mówi o tym status organizacji uchwalony na jej pierwszym zjeździe w 1918 roku: „Organizacja stawia sobie za cel propagowanie idei komunizmu i zaangażowanie robotniczej i chłopskiej młodzieży w aktywne budowanie Rosji Radzieckiej”.
Historia.
Organizacja została utworzona na I Ogólnozwiązkowym Zjeździe Związków Młodzieży Robotniczej i Chłopskiej w dniach 29 X – 4 XI 1918 roku pod nazwą Rosyjski Komunistyczny Związek Młodzieży. W 1919 roku organizacja przeprowadziła pierwszą mobilizację swoich członków, pojechali oni na front wschodni wojny domowej, aby walczyć przeciwko Białej Armii adm. Aleksandra Kołczaka. W sumie w wojnie domowej wzięły udział 200 tys. komsomolców. Jesienią 1920 roku Komsomoł miał już pół miliona członków. W 1924 roku organizacja otrzymała imię Lenina, które nosiła aż do swojego rozwiązania. W 1925 roku zaczęła się ukazywać gazeta „Komsomolskaja Prawda” (wydawana do dzisiaj), początkowo jako organ prasowy Komsomołu. W 1926 roku organizacja objęła swoim zasięgiem wszystkie republiki radzieckie, nie tylko Rosję.
W drugiej połowie latach 20. XX wieku ruch komsomolski odegrał dużą rolę w budowie przemysłu ciężkiego w ZSRR. Masowe zaciągi były odzewem na VII Zjazd Komsomołu w 1926 roku. Dzięki pierwszemu zaciągowi 200 tys. komsomolców wyjechało na tzw. Wielkie Budowy Socjalizmu. Największymi osiągnięciami Komsomołu były budowy całych miast: Magnitogorska w latach 1929–1931 i Komsomolska nad Amurem w 1932 roku. Organizacja budowała także kolej z Turkmenistanu (Turksib), moskiewskie metro oraz fabrykę GAZ w Gorkim. Za czasów kolektywizacji na wieś udało się 140 tys. komsomolców, gdzie przyczynił się on do likwidacji analfabetyzmu (od 1930 roku Komsomoł objął patronat nad całym szkolnictwem państwowym, a od 1931 roku także nad edukacją żołnierzy Floty Czerwonej i Wojskowych Sił Powietrznych).
W okresie Wielkiego Terroru członkowie organizacji pomagali NKWD i innym organom państwowym w dokonywaniu aresztowań i masowych represjach (np. grupa Aleksandra Kosariewa). W czasie II wojny światowej walczyło z Niemcami 11 mln komsomolców i kandydatów do tej organizacji, a w jej szeregi wstąpiło kolejne 4,5 mln ludzi. 3,5 mln komsomolców zdobyło odznaczenia wojskowe za udział w II wojnie światowej, w tym 7 tys. uhonorowano tytułem Bohatera Związku Radzieckiego, z czego 60 osób dwukrotnie.
Od 1954 roku 300 tys. komsomolców wysłano do zagospodarowywania dziewiczych obszarów Uralu, Syberii i Dalekiego Wschodu. Od 1959 do 1969 roku w budowach Komsomołu wzięło udział 1,8 mln członków tej organizacji. W 1969 roku liczba członków Komsomołu osiągnęła 24 mln.
W latach 1971–1975 do budowy kolejnych 670 obiektów wyjechało ok. 500 tys. komsomolców. Była to m.in. budowa fabryki KAMAZ-a w Nabierieżnych Czełnach, Bajkalsko-Amurskiej Magistrali Kolejowej, elektrowni wodnej w Bracku, Krzemieńczuku oraz Dniepropietrowsku, elektrowni jądrowej Atommasz koło Wołgodońska, wspólne budowy grup robotniczych z krajów RWPG, budowa kombinatów apatytów, ropy naftowej i gazu ziemnego na Syberii, kombinatu elektrometalurgicznego w Oskole, prace melioracyjne, wiejskie hufce pracy (liczyły do 20 tys. osób) i inne. Należy także wymienić akcję z lat 70. „Komsomoł – wiejskiej szkole”, kiedy wybudowano 10 tys. szkół oraz wyposażono 98 tys. pracowni szkolnych i warsztatów. W różnych formach dokształcania pozaszkolnego brało udział 19,1 mln osób. Ważną dziedziną wychowawczą było sprawowanie politycznego i organizacyjnego kierownictwa nad organizacjami pionierów i Oktiabriat, w których wychowywanych było ponad 25 mln dzieci.
Organizacja miała wpływ na władze państwowe. Konstytucja ZSRR z 1977 roku dała jej nawet prawo występowania z inicjatywą ustawodawczą, wysuwania kandydatów na radnych. Ta sama konstytucja stawiała tę organizację w radzieckim systemie politycznym zaraz po KPZR i związkach zawodowych. Aktywne członkostwo w Komsomole było przepustką do kariery partyjnej przez cały okres istnienia organizacji.
Szczyt swojego rozwoju organizacja osiągnęła w 1984 roku, kiedy należały do niej 42 mln osób. Druga połowa lat 80. i związany z nią kryzys gospodarczy oraz polityczny w Związku Radzieckim (patrz: pierestrojka) to już zmierzch Komsomołu i odpływ młodych ludzi z organizacji: w 1989 roku miała ona 35,5 mln członków, a w 1991 już tylko 26 mln. Wszechzwiązkowy Leninowski Komunistyczny Związek Młodzieży został rozwiązany 28 września 1991 roku, na trzy miesiące przed rozpadem Związku Radzieckiego.
Skład Komsomołu.
Lata 70. XX wieku były okresem największego rozkwitu organizacji, ocenia się, że przewinęło się przez nią około dwóch trzecich populacji ZSRR. Między rokiem 1978 a 1979 skupiała ona ponad 60% młodego pokolenia w ZSRR i liczyła 38 mln osób. Ponad 58% było zatrudnionych w gospodarce ZSRR. Wraz z dojściem do władzy Leonida Breżniewa organizacja stała się masowa, a większość członków płaciła składki, nie uczestnicząc czynnie w działaniach. Komsomoł w tym czasie stracił charakter robotniczo-chłopski. Nadal jednak 42% członków stanowili uczniowie i studenci, 34,9% robotnicy, 6,4% rolnicy, ale 16,7% to pracownicy aparatu partyjno-państwowego w ZSRR. Co piąty nauczyciel, co czwarty pracownik naukowy i wykładowca na wyższej uczelni pod koniec lat 70. był komsomolcem. W ciągu pierwszych 60 lat istnienia Komsomołu przez jego szeregi przewinęło się blisko 120 mln osób.
Jednym z bardziej znanych, byłych członków Komsomołu jest Michaił Chodorkowski, były prezes „Jukosu”.
Struktura organizacyjna.
Była złożona, można tu wyróżnić: podstawową organizację – która istniała praktycznie w każdym zakładzie pracy i placówce naukowej, czyli grupy i oddziały komsomolskie (których było 1,7 mln), terenową (428 tys.), miejską i rejonową (4308), obwodową i okręgowych (155), republikańską (14).
Władze.
Działalność Komsomołu opierała się na centralizmie demokratycznym. Organem kierowniczym dla organizacji podstawowych było: Zebranie Ogólne, terenowych – Konferencja, a dla reszty – Zjazd. Na nich w zależności od szczebla organizacyjnego były biura (oddziały i grupy komsomolskie) i komitety. Zjazd był najwyższym kierowniczym, zwoływanym nie rzadziej niż raz na cztery lata. Zjazd oceniał działalność stowarzyszenia i wytyczał linię dalszej pracy. Na zjazdach wybierano także Komitet Centralny oraz Centralną Komisję Rewizyjną. Posiedzenia KC odbywały się nie rzadziej niż co 6 miesięcy, i wybierał on Biuro Polityczne, a do pracy organizacyjno-wykonawczej Sekretariat.
Centralnym organem prasowym Komsomołu była „Komsomolskaja Prawda” (ze szczytowym nakładem sięgającym 10 mln egzemplarzy). Komsomoł wydawał także 159 młodzieżowych i dziecięcych gazet o łącznym nakładzie 40 mln egzemplarzy, miał też trzy trzy własne wydawnictwa (największe z nich to „Mołodaja Gwardia”, istniejące do dzisiaj jako prywatna firma), drukujące 43 mln egzemplarzy książek rocznie. Korzystano także z nowoczesnych środków przekazu: telewizji (Komsomoł miał 122 regionalne studia telewizyjne), oraz radia: komsomolska stacja radiowa „Junost'” (również istniejąca do dzisiaj, jako radio komercyjne) i 154 redakcje radiowe. Zwierzchnictwo nad wszystkimi mediami młodzieżowymi w ZSRR sprawowała Naczelna Redakcja Programów Młodzieżowych.
Uczestnictwo w organizacjach międzynarodowych i Komsomoł dziś.
Dziś reaktywowany Komsomoł jest młodzieżówką Komunistycznej Partii Federacji Rosyjskiej. Organizacje nawiązujące do tradycji radzieckiego Komsomołu istnieją także w Mołdawii, Kazachstanie i na Białorusi.
Komsomoł uczestniczył w Światowej Federacji Młodzieży Demokratycznej i Międzynarodowym Związku Studentów. Do dzisiaj istnieje gazeta, która była organem prasowym Komsomołu, „Komsomolskaja Prawda”.

</doc>
<doc id="115248" url="https://pl.wikipedia.org/wiki?curid=115248" title="Prawo Kopernika-Greshama">
Prawo Kopernika-Greshama

Prawo Kopernika-Greshama – zasada mówiąca, że jeśli jednocześnie istnieją dwa rodzaje pieniądza, pod względem prawnym równowartościowe, ale jeden z nich jest postrzegany jako lepszy (np. o wyższej zawartości kruszcu), ten „lepszy” pieniądz będzie gromadzony (tezauryzowany), a w obiegu pozostanie głównie ten „gorszy”. Krótko mówiąc, "gorszy pieniądz wypiera lepszy".
W przypadku rozliczeń z zagranicą, kontrahenci zagraniczni brali pod uwagę jedynie wartość rynkową danego pieniądza (nie zaś cenę urzędową) i życzyli sobie zapłaty w pieniądzu o wyższej wartości. W rezultacie lepszy pieniądz odpływał za granicę.
Odkrycie tego prawa przypisuje się Mikołajowi Kopernikowi (traktat "Monetae cudendae ratio", pol. "Rozprawa o urządzeniu monety…" z 1526) oraz Thomasowi Greshamowi i kilku innym ekonomistom. Już wcześniej prawidłowości te opisali grecki dramatopisarz z V wieku p.n.e. Arystofanes w komedii "Żaby" i XIV-wieczny filozof Mikołaj z Oresme w pracy "Tractatus de origine, natura, iure et mutationibus monetarum".
Dolaryzacja, np. w krajach Europy Wschodniej w latach 80. czy Ameryce Południowej w latach 90., może być postrzegana jako odwrotność prawa Kopernika-Greshama.

</doc>
<doc id="115250" url="https://pl.wikipedia.org/wiki?curid=115250" title="Lelów (gmina)">
Lelów (gmina)

Lelów (do 1870 "gmina Sokolniki") – gmina wiejska w Polsce położona w województwie śląskim, w powiecie częstochowskim. W latach 1975–1998 gmina administracyjnie należała do województwa częstochowskiego.
Siedziba gminy to Lelów.
Według danych z 30 czerwca 2004 gminę zamieszkiwało 5265 osób.
Struktura powierzchni.
Według danych z roku 2002 gmina Lelów ma obszar 120,81 km², w tym:
Gmina stanowi 7,95% powierzchni powiatu.
Demografia.
Dane z 30 czerwca 2004:
Miejscowości.
Biała Wielka, Bogumiłek, Brzozowa Góra, Bysów, Celiny, Drochlin, Gródek, Konstantynów, Kosmówki, Lelów, Lgota Błotna, Lgota Gawronna, Mełchów, Nakło, Nakło (osada), Paulinów, Podlesie, Posłoda, Skrajniwa, Staromieście, Ślęzany, Turzyn, Zbyczyce.
Sąsiednie gminy.
Irządze, Janów, Koniecpol, Niegowa, Przyrów, Szczekociny

</doc>
<doc id="115251" url="https://pl.wikipedia.org/wiki?curid=115251" title="Kość gnykowa">
Kość gnykowa

Kość gnykowa (łac. "os hyoideum") – nieparzysta kość trzewioczaszki niemająca połączenia z innymi kośćmi. Leży topograficznie w obrębie szyi, pomimo tego jest jednak zaliczana do kości czaszki. Ma kształt podkowy, zawieszona jest poniżej żuchwy. Prawie całkowicie zbudowana jest z istoty zbitej. Bierze ona udział w ruchach krtani dzięki połączeniu z chrząstką tarczowatą za pomocą wzmocnionej więzadłowo błony tarczowo-gnykowej.
Kość gnykowa powstaje z II i III pary łuków skrzelowych. Z II pary powstają rogi mniejsze oraz górna część trzonu kości, a z III pary – rogi większe oraz dolna część trzonu.
Budowa.
W kości gnykowej można dopatrzyć się podobieństwa do żuchwy, wyróżnia się w niej bowiem trzon (łac. "corpus ossis hyoidei"), parę rogów większych (łac. "cornua maiora") i parę rogów mniejszych (łac. "cornua minora").
Trzon.
Trzon (łac. "corpus ossis hyoidei"), wypukły ku przodowi. Na jego przedniej powierzchni występuje szereg bruzd, do których przyczepiają się mięśnie nad- i podgnykowe.
Rogi większe.
Rogi większe (łac. "cornua majora") zakończone niewielkim zgrubieniem, odchodzą ku tyłowi i nieco na zewnątrz od końców trzonu. Połączone są z nim chrząstkozrostem, który z wiekiem kostnieje. Są one dłuższe od trzonu. Ich tylne końce znajdują się w bliskim sąsiedztwie tętnicy szyjnej zewnętrznej tuż poniżej odejścia tętnicy językowej.
Rogi mniejsze.
Rogi mniejsze (łac. "cornua minora") odchodzą ku tyłowi i ku górze od trzonu w miejscu odejścia rogów większych. Są niewielkimi stożkowatymi wyniosłościami zbudowanymi z chrząstki, która z wiekiem kostnieje. Łączą się z trzonem za pomocą więzozrostu lub za pomocą niewielkiego stawu.

</doc>
<doc id="115252" url="https://pl.wikipedia.org/wiki?curid=115252" title="UNEF">
UNEF

United Nations Emergency Force ("UNEF") – Doraźne Siły Narodów Zjednoczonych zostały powołane 7 listopada 1956 na podstawie „Rezolucji nr 1001” przyjętej przez Zgromadzenie Ogólne ONZ.
W 1973 powołano Drugie Doraźne Siły Narodów Zjednoczonych, dlatego rozróżnia się: UNEF I – 1956 oraz UNEF II – 1973. UNEF powstały z inicjatywy kanadyjskiego ministra spraw zagranicznych Lestera Pearsona (w uznaniu zasług w 1957 został laureatem Pokojowej Nagrody Nobla).
UNEF I.
UNEF I – ("First United Nations Emergency Force") – "Pierwsze Doraźne Siły Pokojowe Organizacji Narodów Zjednoczonych" działały w okresie od listopada 1956 do czerwca 1967. Zostały one powołane w celu nadzorowania wycofania się wojsk brytyjskich, francuskich i izraelskich z Egiptu po wojnie sueskiej 1956. Misja UNEF I została podzielona na cztery etapy:
Swoich żołnierzy w ramach sił UNEF do Egiptu wysłały następujące państwa: Brazylia, Dania, Finlandia, Indie, Indonezja, Jugosławia, Kanada, Kolumbia, Norwegia i Szwecja. Wsparcie i pomoc udzieliły: Stany Zjednoczone, Włochy i Szwajcaria. Pierwsze oddziały UNEF zaczęły lądować w Kairze 15 listopada 1956 i do stycznia 1957 osiągnęły swoją pełną zdolność bojową (6000 ludzi). Siły UNEF zostały w pełni rozlokowane na Półwyspie Synaj do 8 marca 1957.
Siedzibą dowództwa misji była Gaza. Siły UNEF miały być gwarantem bezpieczeństwa, nadzorującym przestrzeganie zawieszenia broni pomiędzy Izraelem a Egiptem. Mogły zostać wycofane wyłącznie za zgodą Organizacji Narodów Zjednoczonych.
16 maja 1967 szef sztabu egipskiej armii generał Mohammed Fawzy zażądał wycofania międzynarodowych sił pokojowych UNEF z Półwyspu Synaj. Fawzy napisał w liście do dowódcy sił UNEF: „Do twojej wiadomości, wydałem rozkaz wszystkim siłom zbrojnym Egiptu być gotowym do działań przeciwko Izraelowi, który może przeprowadzić agresywne działania przeciwko jakiemukolwiek państwu arabskiemu. Z powodu tego rozkazu nasze wojsko już jest skoncentrowane na Synaju na naszej wschodniej granicy. Przez wzgląd na bezpieczeństwo wojsk ONZ, które stacjonują wzdłuż naszych granic, proszę abyś wydał rozkaz natychmiastowego ich wycofania”. Dowódca sił UNEF, generał Indar Jit Rikhye odpowiedział, że musi poczekać na decyzję sekretarza generalnego ONZ.
Sekretarz Generalny Organizacji Narodów Zjednoczonych Sithu U Thant podjął próbę negocjacji z Egiptem, a następnie 18 maja zaproponował Izraelowi przegrupowanie międzynarodowych sił pokojowych UNEF na terytorium Izraela, by mogły one nadal wypełniać swoją misję rozjemczą na granicy izraelsko-egipskiej. Wobec odmowy Izraela, 18 maja 1967 Sithu U Thant wyraził zgodę na ewakuację sił UNEF z Półwyspu Synaj i ze Strefy Gazy.
19 maja 1967 Egipt rozpoczął re-militaryzację Synaju, przegrupowując oddziały wojskowe ku granicy z Izraelem.
UNEF II.
UNEF II – (Second United Nations Emergency Force) – Drugie Doraźne Siły Pokojowe Organizacji Narodów Zjednoczonych, działające w okresie, od października 1973 do czerwca 1979, które miały nadzorować wstrzymanie walki pomiędzy wojskami Egiptu i Izraela, oraz dyslokację wojsk zwaśnionych krajów, a także sprawowały kontrolę nad strefą buforową. Państwami uczestniczącymi były: Australia, Austria, Finlandia, Ghana, Indonezja, Irlandia, Kanada, Nepal, Panama, Peru, Polska, Senegal i Szwecja. Siedzibą misji była Ismailia.
W obu tych misjach uczestniczyło w sumie około 13 tysięcy żołnierzy plus personel cywilny i lokalny. Zginęło w sumie około 160 osób.

</doc>
<doc id="115256" url="https://pl.wikipedia.org/wiki?curid=115256" title="Wettinowie">
Wettinowie



</doc>
<doc id="115257" url="https://pl.wikipedia.org/wiki?curid=115257" title="Monitor (czasopismo)">
Monitor (czasopismo)

Monitor (łac. „upominający”) – jedno z pierwszych polskojęzycznych czasopism, drukowane w latach 1765–1785.
Historia.
Zostało założone przez Ignacego Krasickiego, Franciszka Bohomolca i Adama Kazimierza Czartoryskiego, . Ukazywało się dwa razy w tygodniu, zwykle miało 8 stron.
Redagowane na wzór angielskiego „The Spectator”, łącznie z zapożyczeniami niektórych artykułów z tego pisma. Pismo popierało i promowało tolerancję religijną, rozwój nauk przyrodniczych oraz krytykowało feudalizm szlachecki i magnacki, a wspierało mieszczaństwo i chłopstwo. W nowych, krótkich formach publicystycznych (eseje, reportaże, listy do redakcji, artykuły, felietony itp.), autorzy krytykowali sarmackie zacofanie, postulowali nowy wzór osobowy oświeconego szlachcica. Zasadniczym celem czasopisma była poprawa obyczajów i moralności społeczeństwa.
Zwalczano m.in.:
Czasopismo adresowane było do kręgu wykształconych czytelników, stało się w pierwszym okresie istnienia pisma nieoficjalnym organem prasowym partii królewskiej.
W "Monitorze" drukowano teksty najwybitniejszych pisarzy polskich XVIII w., jednak w niektórych latach, zwłaszcza późniejszych przeważały tłumaczenia i przeróbki autorów obcych albo własnych artykułów ze starszych roczników. Np. cały rocznik 1772 był pióra Ignacego Krasickiego, który tłumaczył i adaptował do warunków polskich artykuły z angielskiego „The Spectator”.

</doc>
<doc id="115258" url="https://pl.wikipedia.org/wiki?curid=115258" title="Jezdnia">
Jezdnia

Jezdnia – część drogi przeznaczona do ruchu pojazdów, składająca się z pasa albo pasów ruchu, z wyjątkiem 
torowiska wydzielonego z jezdni.

</doc>
<doc id="115259" url="https://pl.wikipedia.org/wiki?curid=115259" title="Walencja (ujednoznacznienie)">
Walencja (ujednoznacznienie)

Walencja lub Valencia odnosi się do:
Geografia.
Ekwador:
Filipiny:
Hiszpania:
Kolumbia:
Trynidad i Tobago:
Wenezuela:
USA:

</doc>
<doc id="115261" url="https://pl.wikipedia.org/wiki?curid=115261" title="Skrzyżowanie">
Skrzyżowanie

Skrzyżowanie – część drogi będąca połączeniem dróg albo jezdni jednej drogi w jednym poziomie, z wyjątkiem połączenia drogi o nawierzchni twardej z drogą o nawierzchni gruntowej lub z drogą wewnętrzną. Przecięcie się dróg gruntowych mających jezdnię jest traktowane jak skrzyżowanie.
W Polsce wszystkie skrzyżowania są równorzędne, o ile odpowiednie znaki lub sygnały drogowe nie ustalają pierwszeństwa dla któregoś z kierunków.
Niebezpieczne skrzyżowania są oznaczane odpowiednimi znakami drogowymi. Na każdym skrzyżowaniu kierujący ma obowiązek zachowania szczególnej ostrożności. Obowiązek utrzymania skrzyżowania ma zarządca drogi wyższej kategorii.

</doc>
<doc id="115262" url="https://pl.wikipedia.org/wiki?curid=115262" title="Głotowo">
Głotowo

Głotowo (Glotowo, niem. "Glottau, prus. Glātawa") – wieś w Polsce, położona w województwie warmińsko-mazurskim, w powiecie olsztyńskim, w gminie Dobre Miasto, w dolinie rzeki Kwieli.
W latach 1954–1957 wieś należała i była siedzibą władz gromady Głotowo, po jej zniesieniu w gromadzie Dobre Miasto. W latach 1975–1998 wieś administracyjnie należała do województwa olsztyńskiego.
Wieś znajduje się w historycznym regionie Warmia.
Typową zabudową jest zabudowa jedno lub wielorodzinna poniemiecka. Ciekawym obiektem jest szkoła założona przez Niemców w 1931 r. Szkoła polska powstała w 1946 r.
Historia.
Pierwsze wzmianki o Głotowie (1290 r.) związane są z pojawieniem się we wsi sołtysa z Ornety, Wilchela, a pierwszymi mieszkańcami byli Prusowie. W 1300 r. nastąpił najazd Litwinów. Mieszkańcy wynieśli wówczas z kościoła Najświętszy Sakrament by uchronić go przed profanacją, zakopując go w znacznej odległości od świątyni. Wieś została zniszczona, a kościół spalony. Po wielu latach pewien rolnik znalazł ukryty w ziemi kielich, a w nim nienaruszoną hostię. Jak głosi legenda woły ciągnące pług uklękły, podkreślając tym samym niezwykłość tego wydarzenia. Wiadomość o cudownym znalezieniu hostii rozeszła się wśród ludu, kielich przeniesiono w procesji do kościoła w Dobrym Mieście. Tymczasem hostia po raz kolejny wracała do Głotowa na miejsce, gdzie była zakopana. Wobec woli bożej wzniesiono kościół ku czci Bożego Ciała. Glotowo lokowane było w 1313 r. W połowie XIV w. zbudowano drugi kościół z kamienia i cegły i od tego czasu Głotowo stało się miejscem pielgrzymkowym. W połowie XIV w. zbudowany został kościół ku czci Bożego Ciała (wcześniejszy, pierwszy kościół powstał ok. 1290 r., zniszczony w czasie najazdu Litwinów. Kamień węgielny pod sanktuarium został wmurowany dn. 22 sierpnia 1722 r. przez biskupa Teodora Potockiego, a 24 lipca 1726 kościół był konsekrowany przez biskupa Krzysztofa Jana Szembeka. Historia Kalwarii Warmińskiej wiąże się z mieszkańcem Głotowa, "Janem Mertenem", który po powrocie z Ziemi Świętej postanowił wybudować kalwarię wzorowaną na jerozolimskiej. Przywiózł nawet małe kamyczki z Jerozolimy traktując je jako relikwie, umieszczone w późniejszych kaplicach. Terenem wokół kalwarii oraz kapliczkami zajmują się poszczególne rodziny we wsi, osoby starsze, siostry zakonne.
Kalwaria.
Kalwaria została wybudowana w latach 1878–1894. Inicjatorem jej budowy był mieszkaniec Głotowa Johannes Merten, który w tym celu odbył pielgrzymkę do Jerozolimy. Przywiózł on ze sobą jako relikwie kamyczki z poszczególnych stacji jerozolimskiej drogi krzyżowej, które umieszczono pod kloszami w każdej kapliczce. Wąwóz pod Kalwarię wykopywano ręcznie staraniem całej diecezji warmińskiej (szacuje się, że w ciągu szesnastu lat w pracach uczestniczyło 70 tysięcy ludzi). Troszczono się, aby wiernie naśladować długość i nachylenie prawdziwej Drogi Krzyżowej Chrystusa w Jerozolimie. Pracami kierował ówczesny proboszcz Głotowa ks. Ferdynand Engelbrecht, a po jego śmierci w 1893 r. ks. Donald Steinsohn. W piątek 18 maja 1894 roku ówczesny biskup warmiński Andrzej Thiel dokonał poświęcenia Kalwarii.

</doc>
<doc id="115263" url="https://pl.wikipedia.org/wiki?curid=115263" title="Droga ekspresowa">
Droga ekspresowa

Droga ekspresowa (ang. "expressway") – droga publiczna o ograniczonej dostępności, przeznaczona wyłącznie do ruchu pojazdów samochodowych, na ogół posiadająca wyłącznie bezkolizyjne (wielopoziomowe) skrzyżowania z przecinającymi ją innymi drogami transportu lądowego.
Parametry techniczne.
Nie istnieje uniwersalny standard dróg ekspresowych. Przyjęte w poszczególnych państwach parametry techniczne dróg ekspresowych mogą znacznie się od siebie różnić (np. niektóre prawodawstwa przewidują istnienie dróg ekspresowych jednojezdniowych, inne natomiast dla dróg tej klasy stawiają wymóg istnienia dwóch jezdni).
Czechy.
Od 1 stycznia 2016 w Czechach funkcjonuje wyłącznie sieć autostrad (czes. "Dálnice"), bowiem tego dnia w czeskim prawodawstwie przestało istnieć pojęcie „droga ekspresowa” (czes. "Rychlostní silnice"). W zamian pojawił się termin „droga dla pojazdów samochodowych” (czes. "Silnice pro motorová vozidla"), a dotychczasowe drogi ekspresowe zostały przydzielone do jednej z tych dwóch klas dróg. Zdecydowanej większości odcinków dróg ekspresowych nadano status autostrady, zaś pozostałą część z nich - posiadającą najniższe parametry techniczne - oznaczono, jako drogi dla pojazdów samochodowych (drogi dwujezdniowe I klasy).
Niemcy.
W Niemczech drogi ekspresowe (niem. "Schnellstrasse", "Kraftfahrstrasse") są podobne do polskich. Na jednojezdniowych obowiązuje ograniczenie prędkości do 100 km/h, a na dwujezdniowych obowiązuje pojęcie "prędkości zalecanej" 130 km/h (Richtgeschwindigkeit) oraz występuje kilka obostrzeń, m.in.: brak ograniczeń dotyczy wyłącznie motocykli i samochodów osobowych (czyli nie obejmuje aut leasingowanych, rejestrowanych jako osobowo-ciężarowe), a nawierzchnia drogi musi być sucha. Ponadto, jazda z prędkością większą niż zalecana wiąże się z ryzykiem odmowy wypłaty pełnego odszkodowania przez ubezpieczyciela w razie wypadku lub kolizji.
Oznaczenia.
W poszczególnych państwach europejskich stosowane są różne oznaczenia literowe dróg ekspresowych:

</doc>
<doc id="115286" url="https://pl.wikipedia.org/wiki?curid=115286" title="PZU S.A.">
PZU S.A.



</doc>
<doc id="115288" url="https://pl.wikipedia.org/wiki?curid=115288" title="Drogi ekspresowe w Polsce">
Drogi ekspresowe w Polsce



</doc>
<doc id="115289" url="https://pl.wikipedia.org/wiki?curid=115289" title="Nizina Amazonki">
Nizina Amazonki

Nizina Amazonki – nizina w Ameryce Południowej zajmującą obszar 3,5 mln km². Większość jej obszaru leży w dorzeczu Amazonki. 
Nizina Amazonki leży w wilgotnym klimacie równikowym, który charakteryzuje się małymi wahaniami dziennymi i rocznymi temperatury oraz dużymi opadami. Roczna suma opadów wynosi średnio 2000 mm.
Nizina graniczy z Andami na zachodzie, z Niziną Orinoko i Wyżyną Gujańską na północy oraz z Wyżyną Brazylijską na południu.
Podłożem geologicznym dla niziny jest Niecka Amazonki zbudowana ze skał osadowych. Na terenie Niziny Amazonki występują gleby laterytowe koloru czerwonego.
Charakterystycznymi roślinami dla lasów równikowych Niziny Amazonki są: palmy, kauczukowce, liany, klony oraz tulipanowce amerykańskie i orzesznice brazylijskie.
Charakterystycznymi zwierzętami dla Niziny Amazonki są: pumy, papugi, kapibary, tukany, kolibry, jaguary, oceloty, boa dusiciele, tapiry i małpy (kapucynki).
Duże obszary lasów równikowych w tym regionie pozostawały nietknięte i dopiero od niedawna są eksplorowane. Drewno z Amazonii jest eksportowane do krajów Europy Zachodniej i Stanów Zjednoczonych. Gorsze gatunki sprzedawane są na lokalnym rynku.
Na obrzeżach lasów, gdzie jest klimat nieco korzystniejszy, coraz częściej zakłada się pola uprawne, wycinając i wypalając las. Duże zniszczenia są również powodowane eksploatacją złóż mineralnych.
Największe plemiona żyjące na Nizinie Amazonki to: Tikuna, Yanomami, Xavante oraz Guajajara.

</doc>
<doc id="115291" url="https://pl.wikipedia.org/wiki?curid=115291" title="Apeniny">
Apeniny

Apeniny (wł. "Appennini") – łańcuch górski we Włoszech, rozciągający się na długości 1350 km z północy na południe wzdłuż całego Półwyspu Apenińskiego i na szerokość od 40 do 200 km. Wyróżnia się Apeniny Północne (w tym Apenin Liguryjski, Toskański i Umbryjski), Środkowe i Południowe.
Apeniny powstały w trakcie orogenezy alpejskiej, ale ruchy górotwórcze trwają do dziś, o czym świadczy podwyższona aktywność sejsmiczna na tym obszarze. 
Apeniny w większości porośnięte są lasami liściastymi i mieszanymi. Najwyższe partie gór, m.in. najwyższy szczyt Corno Grande (2912 m n.p.m.), są skaliste i pokryte lodowczykami. 
Góry te są ważnymi obszarami rolniczymi: w dolnych partiach uprawia się winorośl i drzewa owocowe, w wyższych prowadzi hodowlę. Od pewnego czasu wzrasta rola turystyki w tym obszarze.
Podczas drugiej wojny światowej Apeniny stanowiły dla Niemców linię obronną, znaną jako Linia Gotów, a w południowej części – Linia Barbary.

</doc>
<doc id="115295" url="https://pl.wikipedia.org/wiki?curid=115295" title="Jewgienij Pluszczenko">
Jewgienij Pluszczenko

Jewgienij Wiktorowicz Pluszczenko, ros. Евгений Викторович Плющенко (ur. 3 listopada 1982 w Dżamku) – rosyjski łyżwiarz figurowy startujący w konkurencji solistów. Dwukrotny mistrz olimpijski z Turynu (2006) i Soczi (2014, drużynowo), dwukrotny wicemistrz olimpijski z Salt Lake City (2002) i Vancouver (2010), trzykrotny mistrz świata (2001, 2003, 2004), siedmiokrotny mistrz Europy (2000, 2001, 2003, 2005, 2006, 2010, 2012), czterokrotny zwycięzca finału Grand Prix (1999, 2000, 2002, 2004) oraz dziesięciokrotny mistrz Rosji. 
Jeden z najbardziej utytułowanych łyżwiarzy figurowych w historii dyscypliny. Zakończył karierę amatorską 31 marca 2017 r.
W 2022 roku oficjalnie poparł Władimira Putina i zbrojny atak Rosji na Ukrainę. Stwierdził, że sankcje nałożone na rosyjskich łyżwiarzy spowodują spadek zainteresowania dyscypliną. W kwietniu 2022 roku zorganizował rewię łyżwiarską w Tule, która miała być promocją rosyjskiego łyżwiarstwa, a okazała się pro-wojennym wydarzeniem ku wsparciu Putina i rosyjskiej armii. 
Życiorys.
Jewgienij Pluszczenko urodził się w Dżamku, w Kraju Chabarowskim na terenie ówczesnego Związku Radzieckiego. Jego matka Tatjana (zm. 2015 r.) pochodziła z Wołgogradu, a jego ojciec Wiktor, stolarz pracujący przy budowie kolei Bajkał-Amur pochodził z Doniecka. Pluszczenko ma starszą siostrę. Mieszkał z rodziną w drewnianym wagonie niedaleko Chabarowska. Trudne warunki bytowe odbiły się na zdrowiu Jewgienija. Z powodu choroby syna Wiktor i Tatiana Pluszczenko przenieśli się w 1986 roku do Wołgogradu, a w 1994 roku do Petersburga. Jego rodzice nigdy nie oglądali jego występów łyżwiarskich na żywo.
18 czerwca 2005 roku podczas ceremonii w Petersburgu poślubił Mariję Jermak z którą ma syna Jegora, którego pierwotnie nazwano Kristian (ur. 15 czerwca 2006). Po rozwodzie rodziców w lutym 2008 roku Jegor przybrał nazwisko matki. W sierpniu 2009 roku ogłoszono zaręczyny Pluszczenko z Janą Rudkowską, producentką muzyczną Dimy Biłana. Jana i Jewgienij pobrali się 12 września 2009 roku. Jana ma dwóch synów z poprzedniego małżeństwa z Wiktorem Baturinem, Nikołaja i adoptowanego przez nią Andrieja (biologicznego syna Baturina i jego żony Juliji Saltowiec) Jana i Jewgienij mają dwóch wspólnych synów, Aleksandra (ur. w styczniu 2013 roku), który od najmłodszych lat rozpoczął treningi łyżwiarstwa figurowego oraz Arseniego (ur. 25 września 2020), którego urodziła im surogatka.
Kariera.
Pluszczenko rozpoczął karierę w wieku czterech lat. W wieku jedenastu lat przeniósł się do Petersburga, gdzie trafił pod skrzydła trenera Aleksieja Miszyna, którego podopiecznym był wtedy inny przyszły mistrz olimpijski Aleksiej Jagudin.
Owocami tej współpracy były szybkie sukcesy. Jako czternastolatek Jewgienij triumfował w Mistrzostwach Świata Juniorów w Seulu w 1997 roku. Seniorskie sukcesy rozpoczął od zdobycia brązowego medalu na Mistrzostwach Świata w Minneapolis w 1998 roku. Wtedy Jagudin uznał, że trenowanie razem z Pluszczenką może zaszkodzić jego karierze i zerwał współpracę z Miszynem. W późniejszych latach obaj wielokrotnie rywalizowali o najwyższe laury na światowych imprezach.
Pluszczenko był również najmłodszym łyżwiarzem figurowym, który otrzymał notę 6,0 – miał wówczas 16 lat.
Po drodze do Igrzysk Olimpijskich w Salt Lake City został mistrzem świata w Vancouver w 2001 roku oraz trzykrotnie triumfował w Mistrzostwach Europy. Podczas Igrzysk stoczył kolejną walkę o złoto z Jagudinem. Po złym występie w programie krótkim zajmował 4. miejsce, jednak po znakomitym występie w programie dowolnym (przy "Carmen") awansował na drugą pozycję i zdobył srebrny medal. Mistrzem olimpijskim został Aleksiej Jagudin zdobywając najwyższą notę w historii olimpijskich zmagań.
Po zakończeniu kariery przez Jagudina Jewgienij Pluszczenko zdominował rywalizację łyżwiarzy figurowych. Przegrał tylko dwukrotnie: w Finale Grand Prix w 2004 roku oraz na Mistrzostwach Europy w Budapeszcie w tym samym roku, gdzie przegrał z Brianem Joubertem. Na MŚ w 2005 roku w Moskwie odniósł kontuzję podczas programu krótkiego, co uniemożliwiło mu dalszą rywalizację w tamtym sezonie.
Pluszczenko był głównym faworytem do złota na Igrzyskach w Turynie. Pomimo niepewności związanej z nowym systemem sędziowania Pluszczenko dominował przez całą rywalizację, zdobywając złoty medal olimpijski. W programie dowolnym akompaniował mu węgierski skrzypek Edvin Marton. Po Igrzyskach zawiesił amatorską karierę.
Pluszczenko jako pierwszy wykonał poprawnie kombinację skoków poczwórny-potrójny-potrójny. Jest też jednym z bardzo nielicznych solistów, który prezentował w swoich układach piruet Biellmann.
W marcu 2009 roku powrócił do zawodowego treningu. Pierwszym występem po przerwie były zawody Grand Prix w Moskwie, w których zajął pierwsze miejsce z wynikiem 240.65 pkt. Jeszcze pod koniec roku 2009 został po raz ósmy Mistrzem Rosji.
W styczniu 2010 roku po czteroletniej przerwie wystąpił w Mistrzostwach Europy w Tallinnie. Już podczas programu krótkiego nie pozostawił złudzeń rywalom, ustanawiając wynikiem 91.30 pkt nowy rekord świata. 21 stycznia, po znakomitym programie dowolnym zdobył po raz szósty złoty medal ME.
Podczas Igrzysk Olimpijskich w Vancouver zdobył srebrny medal. Mimo prowadzenia po programie krótkim przegrał walkę o złoto z Evanem Lysackiem. Nie udało mu się tym samym stać się pierwszym od 58 lat zawodnikiem, który obronił olimpijski tytuł. Po zakończeniu zmagań w Vancouver Pluszczenko zapowiedział, że występ na olimpijskiej tafli był jego ostatnim.
Mimo drugiego w karierze oficjalnego wycofania się z zawodów, Pluszczenko nie rozstał się całkowicie z taflą lodową. Zbliżające się Zimowe Igrzyska Olimpijskie 2014 w Soczi skłoniły go do pozostania przy łyżwiarstwie. 
Zimowe Igrzyska Olimpijskie 2014 w Soczi były czwartym występem olimpijskim dla Pluszczenko. Wziął on udział w pierwszych w historii zawodach drużynowych, gdzie był drugi w programie krótkim z notą 91,39 pkt ustępując jedynie Japończykowi Yuzuru Hanyū oraz wygrał rywalizację w programie dowolnym z notą 168,20 pkt. Ostatecznie 9 lutego 2014 r. reprezentacja Rosji z Pluszczenko zdobyła złoty medal olimpijski z 10-punktową przewagą nad reprezentacją Kanady. Dla Pluszczenko był to czwarty, a drugi złoty medal olimpijski w karierze. Podczas treningów do konkursu indywidualnego doznał kontuzji kręgosłupa. W trakcie programu krótkiego 13 lutego 2014 r. Pluszczenko musiał zrezygnować z kontynuowania występu z powodu odnowienia się kontuzji. Tego samego dnia był zmuszony ogłosić zakończenie swojej wieloletniej kariery amatorskiej. Był to kolejny uraz Pluszczenko, który w trakcie swojej ponad 16-letniej kariery łyżwiarskiej musiał poddać się 12 operacjom skutkiem odniesionych kontuzji.
Po trzech powrotach do uczestnictwa w zawodach, Pluszczenko oficjalnie zakończył karierę amatorską 31 marca 2017 r., czyli ponad trzy lata od swojego ostatniego występu, który miał miejsce na igrzyskach olimpijskich w Soczi.
Inne.
W 2006 r. wraz z Iriną Słucką prowadził rosyjską wersję programu "Gwiazdy tańczą na lodzie". Pluszczenko wziął także udział w 53. Konkursie Piosenki Eurowizji. Wystąpił na umieszczonej na scenie tafli lodu, towarzysząc reprezentującym Rosję piosenkarzowi Dimie Biłanowi i skrzypkowi Edvinowi Martonowi, którzy zdobyli pierwsze miejsce.
Po zakończeniu kariery sportowej Pluszczenko kontynuował występy w rewiach łyżwiarskich m.in. "Stars on Ice". W 2017 r. rozpoczął pracę jako trener łyżwiarski specjalizujący się w jeździe indywidualnej m.in. Adeliny Sotnikowej, Sierafimy Sachanowicz oraz swojego syna Aleksandra Pluszczenko. Od 5 kwietnia 2017 r. Pluszczenko prowadzi klub łyżwiarski "Angels of Plushenko Academy" w Moskwie, który zajmuje się szkoleniem dzieci i młodzieży oraz organizacją obozów łyżwiarskich.

</doc>
<doc id="115297" url="https://pl.wikipedia.org/wiki?curid=115297" title="Święty Andrzej Apostoł">
Święty Andrzej Apostoł



</doc>
<doc id="115301" url="https://pl.wikipedia.org/wiki?curid=115301" title="Pygame">
Pygame

Pygame – to stworzona przez Pete Shinnersa biblioteka przeznaczona do tworzenia gier komputerowych oraz aplikacji multimedialnych w języku Python. Do działania wymaga biblioteki SDL, przy wykorzystaniu której dostarcza modułów pozwalających na wyświetlanie grafiki, odtwarzanie dźwięków, śledzenie czasu, obsługę myszy i joysticka, obsługę CD, czy renderowanie czcionek TTF. Pygame jako nakładka na SDL jest wieloplatformowa i umożliwia pracę na różnych systemach operacyjnych m.in. na Windows, Linux, MacOS.
Biblioteka Pygame stanowi wolne oprogramowanie i jest dystrybuowana na zasadach licencji LGPL.

</doc>
<doc id="115305" url="https://pl.wikipedia.org/wiki?curid=115305" title="Faux-pas">
Faux-pas



</doc>
<doc id="115307" url="https://pl.wikipedia.org/wiki?curid=115307" title="Gieorgij Malenkow">
Gieorgij Malenkow

Gieorgij Maksimilianowicz Malenkow, ros. Георгий Максимилианович Маленков (ur. w Orenburgu, zm. 14 stycznia 1988 w Moskwie) – rosyjski polityk komunistyczny, działacz państwowy ZSRR, wysoki funkcjonariusz WKP(b)/KPZR. Jeden z najbliższych współpracowników Józefa Stalina, a po jego śmierci przez niespełna dwa lata (1953–1955) premier ZSRR i faktyczny przywódca tego państwa.
Życiorys.
W 1919 wstąpił do Armii Czerwonej, w rok później do Rosyjskiej Komunistycznej Partii (bolszewików). W czasie służby wojskowej był komisarzem politycznym ("politrukiem"). Następnie studiował w Moskwie. Później był pracownikiem technicznym aparatu partyjnego, od 1927 sekretarzem technicznym Biura Politycznego KC WKP(b). Po XVII zjeździe WKP(b) w lutym 1934 został zastępcą kierownika wydziału kierowniczych organów partyjnych KC WKP(b), od marca 1935 kierownikiem wydziału był Nikołaj Jeżow. W lutym 1936 Malenkow zastąpił Jeżowa na funkcji kierownika wydziału, aktywnie uczestnicząc w przygotowaniu i przeprowadzeniu "wielkiej czystki" – m.in. osobiście uczestniczył w przesłuchaniach aresztowanych działaczy partyjnych. Wydziałem kierował przez cały okres "wielkiego terroru" - do roku 1939.
Na XVIII zjeździe WKP(b) w marcu 1939 Malenkow został członkiem KC, sekretarzem KC WKP(b) i kierownikiem wydziału kadr KC (do wiosny 1946). W czasie wojny wszedł w skład Państwowego Komitetu Obrony, był wysyłany często na krytyczne odcinki frontu; kierował też produkcją samolotów. 30 września 1943 otrzymał Medal Sierp i Młot i tytuł Bohatera Pracy Socjalistycznej wraz z Orderem Lenina (w 1945 i 1952 ponownie odznaczono go Orderami Lenina). Od 1944 wicepremier ZSRR, od 1946 członek Biura Politycznego KC WKP(b). Mimo przejściowej niełaski stał się drugą osobą w państwie. W 1949 organizował tzw. sprawę leningradzką, a następnie sprawę „Żydowskiego Komitetu Antyfaszystowskiego”. W 1952 przewodniczył XIX Zjazdowi WKP(b) i wygłosił na nim referat sprawozdawczy (zgodnie z jego konwencją, Stalin wyłącznie przysłuchiwał się obradom, składającym się głównie z pochwał jego osoby i polityki).
Po śmierci Józefa Stalina w marcu 1953, Malenkow zastąpił go na stanowisku premiera ZSRR. Przez kolejne kilka dni po 5 marca, tj. do czasu wyboru nowego kierownictwa, jako drugi po Stalinie w hierarchii partyjnej, pełnił też obowiązki generalnego sekretarza partii komunistycznej. Z funkcji sekretarza zrezygnował 14 marca po oskarżeniach o próbę zbytniej konsolidacji władzy. Nie ulegało wątpliwości, że w nowej sytuacji politycznej, pełniąc również funkcję sekretarza KC KPZR (jednego z pięciu równoprawnych – przewodniczący im Nikita Chruszczow początkowo miał uprawnienia wyłącznie w zakresie koordynacji ich pracy), jest faktycznym przywódcą państwa, ale jego wpływy polityczne systematycznie malały na rzecz Chruszczowa, zwłaszcza po aresztowaniu i straceniu Ławrientija Berii, do czego sam się przyczynił zawiązując sojusz z Chruszczowem.
8 lutego 1955 został zmuszony do złożenia samokrytyki, a plenum KC zwolniło go z funkcji premiera i przesunęło na funkcję wicepremiera i ministra energetyki. Na stanowisku szefa rządu zastąpił go marszałek Nikołaj Bułganin. Prawdziwym przywódcą państwa został Chruszczow, który objął stanowisko I sekretarza KC.
Stosunki między nowym przywódcą a starymi współpracownikami Stalina nie układały się i wreszcie w 1957 „antypartyjna grupa”, w skład której wchodzili Malenkow, Wiaczesław Mołotow, Łazar Kaganowicz, Dmitrij Szepiłow, Nikołaj Bułganin i Klimient Woroszyłow podjęła nieudaną próbę obalenia Chruszczowa. Kariera polityczna Malenkowa dobiegła końca, od 1957 pracował jako dyrektor elektrowni, a w 1961 został zwolniony na emeryturę i wydalony z partii. Nie odebrano jednak jego przywilejów: bezpłatnej daczy i zaopatrzenia. Pochowany na Cmentarzu Kuncewskim w Moskwie.

</doc>
<doc id="115308" url="https://pl.wikipedia.org/wiki?curid=115308" title="Pobocze">
Pobocze

Pobocze – część drogi usytuowana przy jezdni, która może być przeznaczona do ruchu pieszych lub niektórych pojazdów, postoju pojazdów, jazdy wierzchem lub pędzenia zwierząt.
Pobocze wchodzi w skład korony drogi, ma szerokość 0,5-2,5 m (zależnie od klasy drogi).
Wyróżnia się pobocza (stanowiące części pobocza drogowego):
Pobocze gruntowe to obrzeże utwardzonego pobocza, umieszcza się na nim znaki drogowe oraz urządzenia bezpieczeństwa ruchu. Pobocze utwardzone (np. asfaltowe, betonowe) posiada nawierzchnię o nośności wystarczającej do postoju lub ruchu pojazdów, zatem dodatkowo usprawnia ruch drogowy (korzystając z niego, pojazd wolnobieżny może ułatwić wyprzedzanie). Oddziela się je od jezdni za pomocą linii krawędziowej (znaki poziome P-7a i P-7b).
Częścią pobocza jest także pas awaryjny.

</doc>
<doc id="115310" url="https://pl.wikipedia.org/wiki?curid=115310" title="Droga twarda">
Droga twarda

Droga twarda (inaczej: droga o nawierzchni twardej, droga utwardzona):

</doc>
<doc id="115311" url="https://pl.wikipedia.org/wiki?curid=115311" title="Pas ruchu">
Pas ruchu

Pas ruchu – każdy z podłużnych pasów jezdni wystarczający do ruchu jednego rzędu pojazdów wielośladowych, oznaczony lub nieoznaczony znakami drogowymi.
W Polsce - zgodnie z rozporządzeniem w sprawie warunków technicznych, jakim powinny odpowiadać drogi publiczne i ich usytuowanie - minimalna szerokość pasa ruchu zależy od kategorii drogi, a wynosi od 2,50 m (drogi dojazdowe) do 3,75 m (autostrady poza obszarem zabudowanym). Maksymalna szerokość pasa ruchu na terenie zabudowanym wynosi od 3,50 metra (autostrada) przez 3,00 m (droga zbiorcza) do 2,50 m (dwupasowa droga dojazdowa).

</doc>
<doc id="115312" url="https://pl.wikipedia.org/wiki?curid=115312" title="Droga gruntowa">
Droga gruntowa

Droga gruntowa (inaczej: droga o nawierzchni gruntowej) – droga o nawierzchni z gruntu rodzimego lub utrwalona w wyniku specjalnych zabiegów i preparacji gruntu rodzimego przy pomocy mieszanin wykonanych z gliny, żwiru, żużla itp..
W polskim Prawie o ruchu drogowym drogę gruntową określono jako drogę z jezdnią o nawierzchni z gruntu rodzimego lub nasypowego, ulepszonego mechanicznie lub chemicznie, w której wierzchnia warstwa może być wykonana z kruszywa naturalnego, sztucznego lub pochodzącego z recyklingu.
Droga gruntowa cechuje się niską przydatnością komunikacyjną. Długoletnie użytkowanie drogi gruntowej na nachylonym terenie skutkuje powstaniem rozcięcia drogowego.
W krajach wysoko rozwiniętych drogi gruntowe występują przeważnie na terenach leśnych i polnych, jako drogi niepubliczne. W krajach rozwijających się stanowią drogi publiczne niższych kategorii. W państwach Trzeciego Świata są najpowszechniej występującym typem dróg kołowych.

</doc>
<doc id="115313" url="https://pl.wikipedia.org/wiki?curid=115313" title="Lloyd C.II">
Lloyd C.II

Lloyd CII – austro-węgierski samolot rozpoznawczy i lekki samolot bombowy. Zaprojektowany i zbudowany w 1915 roku w wytwórni samolotów i silników Ungarische Lloyd Flugzeug und Motoren Fabrik (Magyar Lloyd Repülőgép- és Motorgyár) w Aszod. 
Historia.
Samolot rozpoznawczy "Lloyd CII" został zbudowany w austro-węgierskiej wytwórni samolotów i silników Ungarische Lloyd Flugzeug und Motoren Farbrik w węgierskim mieście Aszod w 1915 roku.
Pierwowzorem jego konstrukcji był dwumiejscowy samolot dwupłatowy "Lloyd CI" skonstruowany pod koniec 1913 roku przez Jakoba Löhnera i wyprodukowany na początku 1914 roku. Lot pokazowy tego samolotu odbył się latem 1914 roku w miejscowości Aspern pod Wiedniem. Osiągnął on wówczas niezwykły jak na owe czasy pułap 6174 m. Rozpoczęto wówczas jego produkcję i do czasu wybuchu I wojny światowej był to podstawowy samolot wojskowy w monarchii austro-węgierskiej.
Na początku 1915 roku oblatano ulepszoną wersję tego samolotu oznaczoną "Lloyd CII". Do jego napędu użyto silnika rzędowego "Hieronymus". Silnik ten zamontowano w przedniej części kadłuba, przy czym jego górna część była nieosłonięta, co miało dodatkowo polepszać chłodzenie silnika, przez opływ powietrza jego cylindrów. Silnik był chłodzony cieczą, studzoną w chłodnicy czołowej. W kadłubie o konstrukcji kratownicowej drewnianej za silnikiem znajdował się zbiornik paliwa, a za nim odkryta kabina załogi z dwoma fotelami, osłonięta od przodu owiewką, tworzącą mały wiatrochron. Pierwszy fotel był przeznaczony dla pilota, tylny fotel dla obserwatora lub pasażera. Do tylnej części kadłuba przymocowano usterzenie klasyczne podzielone na stateczniki i stery. Usterzenie pionowe miało duży kąt skosu oraz dość dużą powierzchnię. Za silnikiem do spodu kadłuba zamontowano dolny płat, podzielony konstrukcyjnie na dwa skrzydła – prawe i lewe. Do dolnego płatu na oprofilowanych słupkach zamocowano górny płat, z lotkami na końcach. Oba płaty usztywniono cięgnami z drutu stalowego. Samolot miał solidną konstrukcję, dobre właściwości pilotażowe i niezłe osiągi. Wyróżniał się stosunkowo dużą prędkością wznoszenia. W związku z tym uruchomiono produkcję seryjną tego samolotu. W sumie w latach 1915–1916 zbudowano 100 samolotów tego typu, z czego 50 zbudowano w fabryce karoserii Wiener Karosserie und Flugzeugfabrik (WKF) w Wiedniu. Samoloty te stosowano w lotnictwie austro–węgierskim podczas I wojny światowej przede wszystkim do celów rozpoznawczych, początkowo bez uzbrojenia, potem od 1917 roku z 1 lub 2 karabinami maszynowymi kalibru 7,92 mm, ruchomymi, montowanymi na obrotnicy w tylnej części kabiny i obsługiwanymi przez obserwatora. Używano ich również jako lekkich bombowców, wyposażano je wówczas w 90 kg bomb.
W 1916 roku rozpoczęto produkcję kolejnej wersji samolotu "Lloyd CIII". Była to wersja samolotu "Lloyd CII" napędzana przez silnik rzędowy "Austro-Daimler" o mocy 160 KM (118 kW). Samoloty tej wersji stosowano w latach 1916–1917 we Włoszech i na froncie rumuńskim. W 1917 roku podjęto produkcję kolejnych wersji samolotu "Lloyd CIV" i "Lloyd CV". Ogółem do końca wojny wyprodukowano 400 samolotów "Lloyd" w wersjach "CIII", "CIV" i "CV".
Użycie w Wojsku Polskim.
W listopadzie 1918 roku polskie oddziały wojskowe w Małopolsce zdobyły 10 samolotów "Lloyd CII". Zostały one wcielone do polskiego lotnictwa i służyły one do rozpoznania i treningu załóg. Przetrwały na wyposażenia polskich eskadr do pierwszych miesięcy 1920 roku, kiedy z uwagi na zużycie zostały wycofane z eksploatacji.
Opis techniczny.
Samolot "Lloyd CII" był dwumiejscowym samolotem rozpoznawczym, dwupłatem o konstrukcji mieszanej, w zasadzie drewnianej, podwozie klasyczne – stałe, silnik rzędowy marki "Hieronymus", śmigło drewniane - dwułopatowe

</doc>
<doc id="115317" url="https://pl.wikipedia.org/wiki?curid=115317" title="Bardija (król Persji)">
Bardija (król Persji)

Bardija (staropers. 𐎲𐎼𐎮𐎡𐎹; VI wiek p.n.e.) – syn króla Persji Cyrusa z dynastii Achemenidów, młodszy brat Kambyzesa II. Samozwańczy władca Persji. Grecy nazywali go "Smerdisem" (Σμέρδις).
Panowanie.
Po śmierci Cyrusa w 529 p.n.e. królem Persji został Kambyzes, Bardija otrzymał zaś panowanie nad wschodnimi prowincjami imperium. 
Według Herodota oraz inskrypcji Dariusza I w Behistunie Kambyzes z nieznanych powodów zamordował swojego młodszego brata (najprawdopodobniej Bardija stał na czele spisku przeciw Kambyzesowi). Według różnych wersji stało się to przed wyprawą Kambyzesa na Egipt w 525 p.n.e., albo już w jej trakcie. Mord był trzymany w sekrecie. 
Gaumata.
Tajemnicze zamordowanie Bardiji wykorzystał medyjski mag Gaumata, który w 522 p.n.e. przejął władzę w Persji podając się za Bardiję. Gdy przebywający wciąż w Afryce Kambyzes dowiedział się o uzurpatorze, wyruszył do Persji. Zmarł jednak po drodze w niejasnych okolicznościach.
Rządy uzurpatora – Gaumaty-Bardiji – zakończyły się po sześciu miesiącach. Został on zamordowany w twierdzy Sikjawautisz w Medii przez przedstawiciela bocznej linii Achemenidów, Dariusza, który został nowym królem Persji. 
Głównym źródłem do historii uzurpatora Gaumaty jest Inskrypcja z Behistun, co jest o tyle problematyczne, że została ona stworzona przez jego mordercę, Dariusza. Dariusz twierdzi w niej, że Gaumata-Bardija był okrutnym tyranem, który mordował wszystkich, którzy znali prawdziwego Bardiję i mogli rozpoznaċ jego oszustwo. Należy jednak zauważyċ, że po zamordowaniu Gaumaty Dariusz przez kilkanaście miesięcy musiał tłumiċ bunty w różnych częściach imperium, co wskazywałoby na to, że był on władcą popularnym.
W związku z powyższym niektórzy historycy wysuwają hipotezę, że żadnego Gaumaty-Bardiji nie było, i Dariusz wraz ze spiskowcami zabił po prostu Bardiję, prawowitego dziedzica tronu Achemenidów, a następnie stworzył historyjkę o Gaumacie żeby usprawiedliwiċ swój postępek.

</doc>
<doc id="115323" url="https://pl.wikipedia.org/wiki?curid=115323" title="Wiskozymetr">
Wiskozymetr

Wiskozymetr, lepkościomierz – przyrząd pomiarowy służący do pomiaru lepkości płynów (głównie cieczy).
Lepkościomierze kapilarne wyznaczają lepkość na podstawie czasu przepływu określonej ilości płynu przez odpowiednio skalibrowane rurki kapilarne pod działaniem znanej różnicy ciśnień. Na takiej zasadzie działają m.in. przyrządy służące do wyznaczania lepkości kinematycznej olejów: lepkościomierze Ubbelohdego, Ostwalda i Pinkiewicza.
W lepkościomierzach rotacyjnych (szeroko stosowanych w miernictwie przemysłowym) miarą lepkości jest wartość siły działającej między dwoma współosiowymi cylindrami: cylindrem zewnętrznym i obracającym się względem niego cylindrem wewnętrznym (badana ciecz wypełnia szczelinę między cylindrami).
W reowiskozymetrach (lepkościomierzach z opadającą kulką) miarą lepkości jest prędkość opadania kulki (o znanych wymiarach i gęstości) w badanym ośrodku pod wpływem stałej siły zewnętrznej (zwykle siły ciężkości), jak to ma miejsce np. w lepkościomierzu Höpplera. Lepkościomierze takie wykorzystują w sposób bezpośredni prawo Stokesa.
Stosowane są także lepkościomierze porównawcze służące do pomiarów lepkości względnej, tj. wyznaczania lepkości badanej substancji względem substancji wzorcowej o znanej lepkości, zwykle wody. Na takiej zasadzie działają m.in. lepkościomierze: Englera, Saybolta i Redwooda (środki smarne).
Do drugiej grupy przyrządów mierzących lepkość względną należy stosowany w poligrafii kubek wypływowy i lejek Marsha używany do pomiaru lepkości zawiesiny płuczkowej: wiertniczej i specjalnej. W obu przypadkach są to niewielkie naczynia o odpowiednim kształcie oraz znormalizowanym otworze umieszczonym w dnie. Po napełnieniu cieczą lepkość wyznacza się w ustalonej temperaturze przez zmierzenie czasu jaki jest potrzebny do tego, aby ciecz wylała się z naczynia.

</doc>
<doc id="115324" url="https://pl.wikipedia.org/wiki?curid=115324" title="Principes">
Principes

Principes – kategoria piechoty w legionie manipularnym, starsi żołnierze od hastati, ale młodsi niż triarii. Walczyli w drugiej linii manipułów wojsk rzymskich. Uzbrojeni w miecze gladius i włócznie hasta (choć w połowie III w. przed Chr. włócznia została zastąpiona przez 2 pila). Nosili na sobie pancerze kolcze (kolczuga) (łac. lorica hamata) oraz hełmy (głównie typu "montefortino") i z czasem coraz rzadziej nagolenniki. Po zdobyciu doświadczenia i skończeniu 27-28 lat principes zostawali przydzieleni do oddziałów triarii. Podobnie jak hastati, stosowali taktykę pilum-gladius, która polegała na rzucaniu pilami, a potem walce mieczem. 
Na początku I w. przed Chr., gdy uzbrojenie armii rzymskiej zostało ujednolicone, hastati oraz triarii byli uzbrojeni na styl principes.

</doc>
<doc id="115325" url="https://pl.wikipedia.org/wiki?curid=115325" title="Preksaspes">
Preksaspes

Preksaspes to najbardziej zaufany doradca króla Persji Kambyzesa. Z polecenia władcy zamordował jego brata Bardiję.
Kambyzes z kolei odwdzięczył się za lojalność i zabił strzałą z łuku syna Preksaspesowi, gdy ten doniósł królowi, że na dworze krąży plotka iż ten jest szalony. Kambyzes postanowił dowieść, że szaleńcem nie jest i potrafi posłać strzałę z łuku w serce... syna Preksaspesa co uczynił, a strzała faktycznie przeszyła serce młodzieńca. Po śmierci Kambyzesa, gdy na tronie Persji zasiadł Bardija – uzurpator, magowie medyjscy odnaleźli Preksaspesa i zawiedli przed tłumy zniechęcone już rządami uzurpatora, by potwierdził, że jest to prawdziwy Bardija. Preksaspes przemawiając z wieży do tłumów przyznał się, że sam zgładził Bardiję, zatem mają do czynienia z uzurpatorem i rzucił się z wieży ponosząc śmierć. Było to w 521 p.n.e.

</doc>
<doc id="115327" url="https://pl.wikipedia.org/wiki?curid=115327" title="Pieszy">
Pieszy

Pieszy – osoba znajdująca się poza pojazdem na drodze i niewykonująca na niej robót lub czynności przewidzianych odrębnymi przepisami. Za pieszego uważa się również osobę prowadzącą, ciągnącą lub pchającą rower, motorower, motocykl, hulajnogę elektryczną, urządzenie transportu osobistego, urządzenie wspomagające ruch, wózek dziecięcy, podręczny lub inwalidzki, osobę poruszającą się w wózku inwalidzkim, a także osobę w wieku do 10 lat kierującą rowerem pod opieką osoby dorosłej.
Historia.
Ruch pieszy jest podstawową metodą przemieszczania się ludzi od początku istnienia gatunku ludzkiego. Nasi przodkowie wywędrowali z Afryki około 60 000 lat temu. Przebadanie tras tej wędrówki jest jednym z celów Projektu Genograficznego. Przeszli wzdłuż wybrzeży Indii aż do Australii. Przemierzyli Azję i dotarli do Ameryki, a z Azji Środkowej przemaszerowali do Europy.
W osiemnastym i dziewiętnastym wieku piesza wędrówka stała się w Wielkiej Brytanii czy w Stanach Zjednoczonych popularnym sportem widowiskowym, tak jak obecnie jazda konna. Jednym z najsłynniejszych pieszych był kapitan Robert Barclay Allardice, znany jako „Sławny Pieszy” („The Celebrated Pedestrian”) ze Stonehaven. Jego najbardziej godnym podziwu wyczynem był trwający 1000 godzin spacer w tempie mili na godzinę, który wykonał między 1 czerwca i 12 lipca 1809 roku. Udało mu się w ten sposób przemówić do wyobraźni społeczeństwa i zmobilizować 10 000 widzów, by uczestniczyli w wydarzeniu. Do końca XIX wieku wiele osób usiłowało powtórzyć jego sukces. Wśród nich była Ada Anderson, która poszła w ślady sławnego pieszego i maszerowała przez 1000 godzin w tempie ćwierć mili na kwadrans.
Od XIX wieku zainteresowanie pieszą wędrówką zaczęło słabnąć. Mimo że chód zalicza się do sportów olimpijskich, nie wzbudza już porównywalnych emocji. Niemniej jednak piesi nadal uczestniczą w takich popularnych wędrówkach jak Land’s End do John o’ Groats w Wielkiej Brytanii, czy przemierzają Amerykę Północną od oceanu do oceanu. Pierwszą znaną osobą, która obeszła kulę ziemską był Dave Kunst. 20 czerwca 1970 r. rozpoczął swą wędrówkę z miasteczka Waseca w stanie Minnesota w kierunku wschodnim. 5 października 1974 r. zakończył wyprawę, wchodząc do miasta od strony zachodniej. Tego typu wydarzenia są często powiązane z akcjami charytatywnymi czy zbiórką pieniędzy. Biorą w nich udział zarówno takie sławy, jak Sir Jimmy Savile czy Ian Botham, jak i zwyczajni obywatele, którzy inaczej nie znaleźliby się w centrum uwagi opinii publicznej.
Zdrowie i środowisko naturalne.
Regularne maszerowanie ma istotny wpływ na zdrowie człowieka i środowisko naturalne. Dzięki codziennemu poruszaniu się pieszo można skutecznie zapobiec otyłości i związanym z nią problemom zdrowotnym. Zwyczaj pokonywania samochodem nawet najkrótszych odległości w znacznym stopniu przyczynia się zarówno do otyłości, jak i do zmian klimatycznych, wywoływanych częściowo poprzez emisję spalin. Silniki spalinowe wewnętrznego spalania charakteryzują się wyjątkowo słabą wydajnością i bardzo zanieczyszczają środowisko przez pierwsze kilka minut pracy (rozruch zimnego silnika) – w czasie pokonywania krótkich podróży w mieście. Korzystanie z publicznych środków transportu stanowi zachętę do chodzenia, ponieważ zazwyczaj wymaga to pokonania pieszo nieco większych odległości na przystanek niż drogi do zaparkowanego samochodu.
Drogi.
W dzisiejszych czasach przy drogach wytycza się ścieżki przeznaczone specjalnie dla ruchu pieszych, czyli chodniki. Istnieją również ścieżki, z których korzystają wyłącznie piesi, zwłaszcza na szlakach turystycznych, ale są też takie drogi, przy których nie ma ścieżek dla pieszych. Ścieżki wytyczone na terenach górskich i leśnych noszą nazwę szlaków. Podczas gdy na niektórych drogach dopuszcza się zarówno ruch pieszy, konny i samochodowy, to na innych piesi mają całkowity zakaz wstępu. Deptaki przeznaczone się wyłącznie dla ruchu pieszych. Na niektórych drogach są specjalne przejścia dla pieszych. Most tylko dla pieszych nazywamy kładką.
W wielu miejscach w Stanach Zjednoczonych przepisy bezwzględnie wymagają od kierowcy przepuszczenia pieszego na przejściu.
W Wielkiej Brytanii piesi mają prawo korzystać ze wszystkich dróg publicznych (bez względu na to, czy mają one chodniki), wyłączając autostrady i niektóre tunele i mosty. Zazwyczaj zaleca się, by piesi szli w przeciwnym kierunku do ruchu samochodów w przypadku, gdy przy drodze nie ma chodnika.
Zagrożenie pieszych.
Jeśli samochód porusza się z prędkością ok. 65 kilometrów na godzinę (40 mil na godz.), ryzyko zabicia potrąconego pieszego jest od 3,5 do 4,5 razy wyższe w porównaniu do jazdy z prędkością ok. 50 kilometrów na godzinę (30 mil na godz.).
Grupa robocza do spraw bezpieczeństwa ruchu drogowego w Stanach Zjednoczonych obliczyła, że odsetek zabitych wśród potrąconych pieszych wynosi 2,3% w przypadku samochodów poruszających się z prędkością 10–20 mil na godzinę (ok. 16–32 km/h). Gdy prędkość rośnie do 40 mil (65 km/h) i więcej, 54% potrąconych ginie.

</doc>
<doc id="115331" url="https://pl.wikipedia.org/wiki?curid=115331" title="Tarcie toczne">
Tarcie toczne

Tarcie toczne (nazywane również oporem toczenia) – opór ruchu występujący przy toczeniu jednego ciała po drugim. Występuje np. pomiędzy elementami łożyska tocznego, między oponą a nawierzchnią drogi. Zwykle tarcie toczne jest znacznie mniejsze od tarcia ślizgowego występującego między ciałami stałymi, dlatego toczenie jest częstym rodzajem ruchu w technice.
Tarcie toczne występuje na granicy dwóch ciał i dlatego jest sklasyfikowane jako tarcie zewnętrzne.
Dynamika zagadnienia.
Siła tarcia tocznego.
Na toczące się ciało działają siły:
Gdy suma wektorowa tych sił jest równa zero, to środek walca porusza się ruchem jednostajnym (patrz rysunek nr 1).
Oznacza to że składowa pionowa siły reakcji równoważy siłę nacisku, a składowa pozioma formula_5 równoważy siłę ciągnącą, przeciwdziałając ruchowi walca, a przez analogię do tarcia ślizgowego nazywana jest siłą tarcia tocznego: formula_6
Jednostajne toczenie oznacza także, że suma momentów sił względem dowolnego punktu jest równa zero. Z równowagi momentów sił zilustrowanych na rys. 2 i rys. 3 względem środka walca wynika
z czego wynika:
gdzie:
Wzór ten wynika także z doświadczeń. Proporcjonalność siły tarcia do nacisku oraz do odwrotności promienia ma powyższe uzasadnienie teoretyczne.
Dla niezbyt dużych prędkości toczenia, siła tarcia tocznego nie zależy od prędkości toczenia. Jest to zgodne z trzecim prawem tarcia, mówiącym, że siła tarcia nie zależy od prędkości. Gdy prędkość toczenia jest duża, tak że prędkość powstawania odkształceń jest porównywalna z prędkością rozchodzenia się odkształceń w materiale, opory tarcia tocznego zwiększają się gwałtownie i przewyższają tarcie ślizgowe.
Dla małych prędkości toczenia, niezbyt plastycznych materiałów oraz odkształceń w zakresie sprężystego odkształcenia materiałów wielkość f jest zależna głównie od materiałów podłoża i koła i jest nazywana współczynnikiem tarcia tocznego. Jeżeli są spełnione powyższe warunki, to tarcie toczne (suche) nie zależy od szerokości toczonego ciała.
Moment tarcia tocznego.
Dla toczącego się walca definiuje się moment hamujący ruch obrotowy ciała. Rozpatrując ten moment względem środka obracającego się koła (np. koła samochodu) jest on równy momentowi siły hamującej na ramieniu promienia koła. Rozpatrywany dla toczącego się ciała względem punktu styku toczącego się ciała z podłożem momentowi siły ciągnącej, równoważącej siłę tarcia, na ramieniu o długości promienia toczącego się ciała (rys. 2):
Z drugiej strony, moment tarcia jest równy momentowi siły nacisku formula_14 na ramieniu o długości równej współczynnikowi tarcia tocznego formula_15 – rys. 3
gdzie:
Wzór na siłę, jak i moment tarcia tocznego, ma zastosowanie tak jak w tarciu suwnym:
Współczynnik tarcia tocznego.
Z powyższego wzoru wynika, że współczynnik tarcia jest zdefiniowany jako iloraz momentu tarcia tocznego formula_22 do siły nacisku (N):
Graficzna interpretacja współczynnika tarcia tocznego f została przedstawiona na rys. 3 i rys. 4.
Współczynnik tarcia tocznego ma następujące interpretacje fizyczne:
Orientacyjne wartości współczynnika tarcia dla różnych substancji.
Opór toczenia.
Oporem toczenia nazywa się siłę jaką toczące się ciało przeciwstawia się toczeniu. Siła oporu toczenia (F) jest proporcjonalna do siły nacisku (N):
Współczynnik oporów toczenia określany jest między innymi dla kół pojazdów.
Mikroskopowe wyjaśnienie tarcia tocznego.
Opór toczenia nie jest spowodowany tak jak w tarciu ślizgowym zaczepianiem się nierówności, jego przyczyny wynikają z wielu zjawisk zachodzących w trakcie styku, ściskania oraz rozdzielania podłoża i koła. Toczące się ciało styka się z podłożem nie w jednym punkcie, lecz na pewnym obszarze. Jeśli ciało ciągnięte jest „w prawo”, reakcja podłoża formula_26 nie przypada w miejscu działania nacisku, lecz jest przesunięta w kierunku toczenia, nie jest też skierowana prostopadle w górę, ale jest odchylona od pionu „trochę w lewo”. Składowa pozioma formula_5 reakcji podłoża formula_26 ma kierunek przeciwny do siły ciągnącej i hamuje ruch. Takie działanie siły wynika z asymetrii zjawisk zachodzących podczas naciskania i zwalniania nacisku, głównie histerezą sprężystą będącej objawem tarcia wewnętrznego materiałów. 
Najważniejsze zjawiska wywołujące tarcie toczne to:
Czynniki wpływające na opór toczenia opony.
Niektóre czynniki wpływające na tarcie toczne koła z oponą pneumatyczną:
O oporze toczenia koła z oponą decyduje podłoże, jak i rozpraszanie energii występujące podczas uginania ścian opony.
Niektóre czynniki wpływające na tarcie toczne kola z oponą pneumatyczną:

</doc>
<doc id="115333" url="https://pl.wikipedia.org/wiki?curid=115333" title="Ruchy orogeniczne">
Ruchy orogeniczne



</doc>
<doc id="115335" url="https://pl.wikipedia.org/wiki?curid=115335" title="Znak drogowy">
Znak drogowy

Znak drogowy – znak obowiązujący w ruchu drogowym, którego znaczenie i zakres obowiązywania określone jest w przepisach prawa – na terytorium Polski znaki drogowe normowane są zapisami rozporządzenia "w sprawie znaków i sygnałów drogowych".
Znaki drogowe sytuowane są po prawej stronie jezdni, po jej lewej stronie, na niej bądź też nad nią. Dzielą się na: 
Oprócz powyższych znaków, stosuje się znaki związane z oznaczeniem pasa drogowego, obiektów drogowych i oznaczenia w postaci urządzeń bezpieczeństwa ruchu, w szczególności w związku z zamknięciem drogi lub jej części dla ruchu, a w razie potrzeby – znaki z napisami wskazującymi sposób korzystania z drogi.
Rys historyczny.
Większość krajów europejskich posługuje się jednolitym systemem powszechnie zrozumiałych znaków (symboli). Różnice między poszczególnymi krajami nie są znaczne i wynikają raczej z lokalnej specyfiki (np. znak ostrzegający przed reniferami w krajach skandynawskich albo różnice wynikające z ruchu lewostronnego w W. Brytanii i Irlandii, lub stosowanego w W. Brytanii oznaczenia na znakach ograniczenia prędkości w milach na godzinę). System stosowany w USA i wielu innych krajach jest odmienny, często polegający na informacjach tekstowych, a nie na symbolach jak w Europie. 
W Polsce znaki drogowe pojawiły się w 1908 r. (5 rodzajów). Prawidłowa jazda była jednak jeszcze w l. 20. i 30. egzekwowana jedynie w obrębie miast.
W krajach europejskich (ze względu na posługiwanie się różnymi językami) przyjęto, że niezrozumienie dodatkowej informacji tekstowej pod znakiem nie powinno prowadzić do sytuacji, gdy użytkownik drogi mógłby popełnić wykroczenie. Z tego wynika, że dodatkowe informacje pod znakami zakazu powinny łagodzić zakaz ("Nie dotyczy...", "Dotyczy tylko..."), a nigdy rozszerzać ("Dotyczy również..."). Opierając się na tej zasadzie usunięto oznakowanie np. miejsc parkingowych znakiem D-18 ("parking") z dopiskiem "tylko w dni świąteczne", a zastąpiono je znakami B-35 ("zakaz postoju") z dopiskiem "nie dotyczy dni świątecznych"; choć oba oznakowania są równoważne, to osoby nie znające polskiego nie rozumiejąc dopisku pod D-18 mogłyby popełnić wykroczenie, a nie rozumiejąc dopisku pod B-35 poszukają parkingu gdzie indziej.
Podział znaków drogowych.
Znaki drogowe pionowe dzielą się na:
Rozmiary i wysokość umieszczenia tablic ze znakami drogowymi nie są identyczne we wszystkich krajach, nie są też identyczne we wszystkich miejscach w granicach tego samego kraju. Kryterium branym pod uwagę przy ich umieszczaniu jest dostateczna ich widoczność z odległości pozwalającej zbliżającemu się do znaku kierowcy: dostrzec go, zarejestrować w pamięci, zrozumieć i podjąć adekwatną decyzję. 
W Polsce wielkość znaków drogowych, szczegółowe warunki ich ustawiania, w tym także m.in. wzory tablic znaków pionowych opisuje Rozporządzenie Ministra Infrastruktury z 3 lipca 2003 "w sprawie szczegółowych warunków technicznych dla znaków i sygnałów drogowych oraz urządzeń bezpieczeństwa ruchu drogowego i warunków ich umieszczania na drogach". 
Znaki drogowe pionowe.
Najczęściej spotykany w Polsce rozmiar znaków drogowych pionowych zdefiniowany w Rozporządzeniu jako „średni” to w przypadku tablic okrągłych (zakazy i nakazy) tablica o średnicy 80 cm; w przypadku trójkątnych (ostrzegawczych) – bok trójkąta długości 90 cm, kwadratowych lub prostokątnych (informacyjnych) – bok kwadratu lub krótszy bok prostokąta długości 60 cm.
Znaki drogowe poziome.
Znaki drogowe poziome malowane są tak, aby z perspektywy kierowcy patrzącego na jezdnię były łatwo czytelne i rozróżnialne, toteż napisy i symbole mają bardzo wydłużony kształt. Zasadniczo znaki malowane są w Polsce farbą białą, czasem – np. na czas remontów dróg – malowane są (lub doklejane) tymczasowe znaki i linie żółte. W takich przypadkach współistniejące z nimi linie białe przestają obowiązywać.

</doc>
<doc id="115336" url="https://pl.wikipedia.org/wiki?curid=115336" title="Sygnał drogowy">
Sygnał drogowy

Sygnał drogowy – sygnał obowiązujący w ruchu drogowym, którego znaczenie i zakres obowiązywania określone jest w "Rozporządzeniu Ministrów Infrastruktury oraz Spraw Wewnętrznych i Administracji w sprawie znaków i sygnałów drogowych z dnia 31 lipca 2002 r". Sygnały drogowe sytuowane są po stronie prawej, lewej, nad bądź na jezdni. Dzielą się na: 

</doc>
<doc id="115338" url="https://pl.wikipedia.org/wiki?curid=115338" title="Wyspa Wrangla">
Wyspa Wrangla

Wyspa Wrangla () – wyspa na północno-wschodnich krańcach Rosji na Oceanie Arktycznym, między Morzem Wschodniosyberyjskim a Morzem Czukockim, jest oddzielona od kontynentu Cieśniną De Longa. Wyspa wchodzi w skład Czukockiego Okręgu Autonomicznego. Powierzchnia ok. 7,6 tys. km², środkowa część jest górzysta (najwyższy szczyt – Góra Sowiecka 1096 m), wzdłuż wybrzeży rozciągają się niziny. Wyspa znajduje się w strefie klimatu subpolarnego, ale brak tu lodowców (aczkolwiek w dolinach gromadzi się nawiewany śnieg). Występują tu pustynie polarne i tundra mszysto-porostowa, lokalnie tundra krzewinkowa z krzaczastymi wierzbami. Występuje tu w sumie ok. 180 gatunków roślin nasiennych. 
Znana dzięki licznym znaleziskom szczątków karłowatych mamutów, należących do ostatnich przedstawicieli tego gatunku – "Mammuthus wranglensis". Wyginęły około 3800 lat temu. 
Wyspa Wrangla wraz z pobliską Wyspą Heralda i wodami je otaczającymi tworzy rezerwat przyrodniczy o nazwie Rezerwat „Wyspa Wrangla” znajdującym się na liście światowego dziedzictwa kulturowego i przyrodniczego UNESCO. Żyje tu wielka populacja morsów, niedźwiedzi polarnych i gniazduje wiele gatunków ptaków.
Wyspę nazwano na cześć rosyjskiego admirała Ferdynanda von Wrangla.

</doc>
<doc id="115339" url="https://pl.wikipedia.org/wiki?curid=115339" title="Optoelektronika">
Optoelektronika

Optoelektronika – dziedzina techniki, która wykorzystuje specyficzne właściwości światła w celu pozyskiwania, gromadzenia, przesyłania, przetwarzania i prezentacji informacji. Optoelektronika zajmuje się także konstrukcją i zastosowaniem urządzeń i aparatów do emisji i detekcji światła. Zastosowania obejmują różne dziedziny techniki, a także medycyny.
Światło cechuje bardzo wysoka częstotliwość (kilkaset THz), zaś długości fal z obszaru widzialnego (VIS) znajdują się w zakresie od 380 nm do 780 nm. Ta akurat cecha przyczynia się do szybkości transferu (szerokość pasma).
Zadania optoelektroniki względem informacji (oraz przykłady):
Warto zaznaczyć, że optoelektronika skupia następujące dziedziny nauk: chemia, fizyka ciała stałego, oraz elektronika.
Z optoelektroniką wiąże się też wykorzystanie promieniowania elektromagnetycznego w biomedycynie. Tą dziedziną zajmuje się optyka biomedyczna, stanowiąca dział inżynierii biomedycznej.

</doc>
<doc id="115340" url="https://pl.wikipedia.org/wiki?curid=115340" title="Grampiany">
Grampiany

Grampiany (ang. "Grampian Mountains", "The Grampians", "Central Highlands", gael. "Am Monadh") – pasmo górskie w Szkocji, najwyższe w Wielkiej Brytanii. Jest to jedno z trzech głównych pasm Szkocji obok Gór Kaledońskich i Wyżyny Południowoszkockiej. Wiele rzek i strumieni bierze tu swój początek. Są to między innymi: Tay, Spey, Cowie Water, Burn of Muchalls, Burn of Pheppie, Burn of Elsick, Cairnie Burn, Don, Dee, North Esk i South Esk. Rejon ten jest słabo zaludniony.
Góry powstały w trakcie orogenezy kaledońskiej. Charakteryzują się rzeźbą górzysto-pagórkowatą, ubogą roślinnością i brakiem lasów. Rejon ten obfituje w wiele jezior, z których największe to Loch Lomond. Najwyższym szczytem jest Ben Nevis, który wznosi się na wysokość 1345 m n.p.m. Jest on najwyższym szczytem Szkocji oraz całej Wielkiej Brytanii.
Historia.
Nazwa "Grampians" po raz pierwszy została użyta do określenia całego pasma w 1520 r. przez szkockiego historyka Hectora Boece. Nazwa ta wywodzi się od nazwy „Mons Grapious” (M. Graupius), miana nadanego przez Tacyta miejscu sromotnej klęski wojsk Calgacusa z Kaledończykami ok. 83 r. n.e. Położenie "Mons Graupius", dosłownie „Góry Graupian”, jest kwestią dyskusji wśród historyków. Przeważa pogląd, że nazwa ta odnosi się do któregoś ze wzniesień w Grampianach: Raedykes, Megray Hill lub Kempstone Hill.
W średniowieczu pasmo znane było pod nazwą Mounth. Aż do XIX wieku Grampiany nie były uważane za jedno pasmo a kilka mniejszych. Pogląd ten znajduje swych zwolenników do dziś. W językach gaelicko-szkockim i scots pasmo to posiada więcej niż jedną nazwę. Nazwa regionu „Grampian” przetłumaczona została na szkocko-gaelicki jako „Roinn a’ Mhonaidh”.
Klimat.
W porównaniu z innymi europejskimi pasmami górskimi Grampiany zajmują niewielką powierzchnię. Mimo to między ich zachodnią a wschodnią częścią występują pewne różnice w klimacie.
Część zachodnia.
Klimat części zachodniej jest łagodniejszy dzięki wiatrom wiejącym znad morza. Prądy morskie mają wpływ na temperaturę zachodnich obszarów. Roczna temperatura strefy przybrzeżnej mieści się w przedziale od 9,4 do 9,7 °C. Średnia roczna temperatura maleje na północy i południu jak i w głębi lądu gdzie temperatura waha się w rejonach od 8,0 do 9,3 °C.
W lutym średnia temperatura wynosi mniej więcej 1,6 °C na większości wysp, od 0,7 do 1,6 °C w dolinach i mniej niż -1.1 °C na wyżynach. Na Ben Nevis średnia roczna temperatura wynosi niewiele poniżej 0 °C. W głębi lądu, gdzie słabną wpływy morskie, styczeń jest najzimniejszym miesiącem w roku. Średnia temperatura wynosi wtedy między -3,4 a -0,9 °C. Lipiec i sierpień są najcieplejszymi miesiącami, z temperaturami w rejonach od 14,6 °C do 18,5 °C. Przypadki wyższych temperatur zawiązane są z ciepłymi masami powietrza przyniesionymi z kontynentalnej części Europy. Najbardziej ponurym miesiącem jest grudzień; najwięcej słońca przypada na maj i czerwiec.
Deszcze są szczególnie częste w zimie i jesieni, często zdarzają się ulewy, choć dotyczy to głównie rejonów nadmorskich. W głębi lądu ulewy mogą występować w lecie i na wiosnę. Przemożny wpływ wywiera tutaj morze. Innym czynnikiem wpływającym na opady jest wysokość. Wilgoć wznosząca się ponad szczyty ochładza się tworząc chmury i opady deszczu. Dlatego też mapa rocznych opadów jest bardzo zbliżona do mapy topograficznej. Najwięcej opadów w tym rejonie Szkocji przypada na jesień i zimę, szczególnie od października do stycznia. Najsuchszymi miesiącami są natomiast kwiecień, maj i czerwiec. Na wyżynach roczna średnia opadów wynosi ponad 4000 mm.
Opady śniegu połączone są ściśle z temperaturą. Śnieg utrzymuje się tylko jeśli temperatura nie przekracza 4 °C. Opady śniegu przypadają zwykle na okres między listopadem a kwietniem, ale na wyżej położonych terenach okres ten wydłuża się i obejmuje okres od października do maja. Śnieg rzadko zalega dłużej niż do marca.
Średnia dni z opadami śniegu wynosi dla strefy przybrzeżnej mniej niż 10 na południu i 40 na północy. Dla wyżej położonych terenów liczba ta wynosi 100 dni. Na nizinach śnieg zalega nie dłużej niż 5 dni, ale na wyżynach już około 35 dni. Na szczytach jak np. na Ben Nevis śnieg może się utrzymywać nawet do siedmiu miesięcy w roku.
Część wschodnia.
Na wschodzie średnie roczna temperatura waha się od 9 °C w pobliżu Firth of Forth do mniej niż 6 °C na wyżynach. Zróżnicowanie temperatur jest wynikiem bliskości wybrzeża, topografii i, w mniejszym stopniu, urbanizacji.
Najzimniejszym miesiącem jest styczeń z temperaturami około 1,5 °C na północno-wschodnim wybrzeżu do mniej niż -2 °C na wyżynach. Bardzo niskie temperatury zazwyczaj występują w styczniu i lutym (np. najniższa zanotowana temperatura na Wyspach Brytyjskich: -27,2 °C w Braemar, 10 stycznia 1982 r.). Występują tu także wiatry fenowe. Najcieplejszym miesiącem jest lipiec, ze średnią dzienną temperaturą wynoszącą ok. 20 °C, najwyższą w Szkocji. Dla porównania w innych wschodnich rejonach Szkocji średnie temperatury w tym okresie wynoszą najwyżej 16 °C.
Najmniej słonecznym miesiącem, tak jak w zachodniej części pasma, jest grudzień. Najwięcej słońca przynoszą maj i czerwiec. Większość wschodniej Szkocji jest chroniona przez góry od wilgotnych wiatrów zachodnich. Szczególnie chronione są rejony wybrzeża East Lothian, Fife i Moray Firth, gdzie roczna suma opadów wynosi mniej niż 700 mm. Najwięcej deszczu otrzymują wyżynne rejony położone na południu (ok. 1500 mm).
Średnia liczba dni z opadami śniegu wynosi 20 na wybrzeżu i ponad 100 dni w górach. Śnieg zalega mniej niż 10 dni na wybrzeżu i ponad 60 dni na wyżej położonym terenie. W wyżej położonych rejonach powstały ośrodki narciarskie takie jak Cairngorm, Lecht i Glenshee.
Wschodnie Grampiany są jednym z najbardziej wietrznych zakątków Wielkiej Brytanii. Najsilniejsze wiatry powiązane są ze strefami niskiego ciśnienia przechodzącymi blisko lub przez Szkocję. Szczytowym sezonem silnych wiatrów jest zima, szczególnie od grudnia do lutego. Na szczycie Cairn Gorm zmierzono rekordową prędkość wiatru w Wielkiej Brytanii – 150 węzłów (20 marca 1986 r).
Podział.
Grampiany są bardzo zróżnicowane. Znajdują się tutaj zarówno szczyty o charakterystyce niemalże alpejskiej jak i łagodne trawiaste wzgórza. Pasmo to dzieli się na wiele mniejszych łańcuchów zebranych w trzy większe, główne grupy: Grampiany Zachodnie, Centralne i Wschodnie. Podział na mniejsze łańcuchy nie jest jasno ustalony, więc w różnych źródłach można spotkać różniące się wersje. Często bywa, że niektóre szczyty przez niektórych kwalifikowane jako część jednego pasma przez innych autorów opisywane są jako część innego.

</doc>
<doc id="115342" url="https://pl.wikipedia.org/wiki?curid=115342" title="The Grampians (Australia)">
The Grampians (Australia)

The Grampians – pasmo górskie w Australii, w południowo-zachodniej części Wielkich Gór Wododziałowych, w stanie Wiktoria (ok. 250 km na zachód od Melbourne). Od zachodu ogranicza go pasmo Glenelg Range, a od wschodu Hopkins Range. Ma około 80 km długości i 50 km szerokości. Dzieli się na mniejsze pasma: Mount William Range, Serra Range, Wonderland Range i Mount Difficult Range. Najwyższy szczyt to Mount William (1167 m). Inne ważniejsze szczyty to m.in. Mount Victory i Mount Rosea.
Pasmo zbudowane jest z piaskowców. Pokryte jest lasem eukaliptusowym, w górnych partiach gęstym lasem subalpejskim (m.in. występuje tu Eucalyptus alpina i banksje). Zamieszkują je m.in. dziobaki, koale, kangury olbrzymie i szare oraz walabie Bennetta.
Cały teren The Grampians obejmuje park narodowy Grampians National Park. Znajduje się w nim ponad 200 km szlaków turystycznych.
Nazwa pasma górskiego została nadana w 1836 przez sir Thomasa Mitchella od najwyższych gór Szkocji.
Jedyne miasto na terenie gór to Halls Gap, będące centrum turystycznym regionu.

</doc>
<doc id="115343" url="https://pl.wikipedia.org/wiki?curid=115343" title="Kiss">
Kiss



</doc>
<doc id="115344" url="https://pl.wikipedia.org/wiki?curid=115344" title="Łojewo">
Łojewo

3 miejscowości w Polsce: 
1 miejscowość w Rosji:

</doc>
<doc id="115356" url="https://pl.wikipedia.org/wiki?curid=115356" title="George De Long">
George De Long



</doc>
<doc id="115357" url="https://pl.wikipedia.org/wiki?curid=115357" title="Edykt mediolański">
Edykt mediolański

Edykt mediolański (łac. "Edictum Mediolanense") – edykt ogłoszony wspólnie przez cesarza zachodniej części Cesarstwa Rzymskiego Konstantyna Wielkiego oraz cesarza wschodniej części Licyniusza w 313 roku w Mediolanie. Zaprowadzał wolność wyznania wiary w Cesarstwie Rzymskim. Od tej pory chrześcijanie bez przeszkód mogli wyznawać swoją religię. Na mocy edyktu nastąpił zwrot budynków i gruntów kościelnych gminom chrześcijańskim.
Treść edyktu.
Źródła:

</doc>
<doc id="115365" url="https://pl.wikipedia.org/wiki?curid=115365" title="Roxette">
Roxette

Roxette – szwedzki duet muzyczny grający muzykę popową i rockową założony w 1986 roku. W jego skład wchodzili gitarzysta Per Gessle oraz wokalistka Marie Fredriksson. Nazwa zespołu powstała od utworu brytyjskiego zespołu Dr. Feelgood, zatytułowanego „Roxette”.
W 1986 roku premierę miał debiutancki album studyjny zespołu zatytułowany "Pearls of Passion". W 1988 i 1991 roku wydane zostały płyty "Look Sharp!" i "Joyride", które osiągnęły ogromny sukces komercyjny, a promujące je single stały się światowymi przebojami. W 1995 roku wydana została składanka największych hitów Roxette zatytułowana "Don’t Bore Us, Get to the Chorus!", która jest najlepiej sprzedającym się albumem kompilacyjnym zespołu. Po jej wydaniu grupa zawiesiła działalność na trzy lata, a w 1999 roku powróciła z krążkiem "Have a Nice Day". W 2001 roku ukazał się kolejny album długogrający formacji zatytułowany "Room Service".
Od 2002 do 2009 roku działalność zespołu była ponownie zawieszona, ponieważ u Fredriksson wykryto guza mózgu, przez co wokalistka musiała poddać się chemioterapii.
Roxette ma na koncie ponad 60 milionów sprzedanych albumów i ok. 25 milionów singli. Zespół zdobył wiele złotych i platynowych płyt za sprzedaż albumów "Look Sharp!" i "Joyride". Cztery single zespołu – „The Look”, „Listen to Your Heart”, „It Must Have Been Love” i „Joyride” – znalazły się na pierwszym miejscu list przebojów w Stanach Zjednoczonych. Utwory „It Must Have Been Love” i „Listen to Your Heart” (według szacunków) w stacjach radiowych samych Stanów Zjednoczonych w latach 1990–2005 zostały odtworzone łącznie 8 milionów razy.
W 2011 roku został wydany pierwszy od dziesięciu lat album studyjny zatytułowany "Charm School".
Historia zespołu.
Początki: 1978-1986.
Fredriksson i Gessle poznali się w 1978 roku. Wokalistka współpracowała wówczas jako chórzystka z popularnym od lat siedemdziesiątych głównie w Szwecji zespołem Gyllene Tider, w którym Gessle był wokalistą. W 1983 zespół pod nazwą "Roxette" wydał singel „Teaser Japanese”. Pod wpływem sugestii wytwórni EMI duet pod nazwą Roxette wydał swój pierwszy wspólny singiel „Neverending Love”, który początkowo miał być nagranym przez zespół Gyllene Tider. Nieoczekiwanie odniósł on bardzo duży sukces w Szwecji. Po wydaniu singla zespół Roxette zaczął koncertować po Szwecji i zdobywał coraz większą popularność w kraju. W październiku 1986 został wydany debiutancki album duetu zatytułowany "Pearls of Passion", który został sprzedany w nakładzie 800 tys. egzemplarzy. W marcu 1987 pojawiła się składanka tanecznych utworów z płyty zatytułowana "Dance Passion".
Światowa popularność: 1988–1991.
Punktem zwrotnym w karierze duetu był rok 1988, kiedy to w październiku ukazał się drugi album zespołu zatytułowany "Look Sharp!" zawierający przebój „The Look”. O jego ogromnym, światowym sukcesie zadecydował w dużej mierze przypadek – powracający na święta do Stanów amerykański student Dean Cushman, przebywający wówczas w Szwecji w ramach wymiany studenckiej, zabrał ze sobą egzemplarz "Look Sharp!" i tam poprosił znajomego z miejscowej rozgłośni radiowej KDWB o jego odtworzenie na antenie. Dyrektor rozgłośni, przekonany, że oto w jego rękach znalazł się prawdziwy przebój, rozesłał kopie albumu (nagrane na kasetach magnetofonowych) do innych stacji radiowych. Dzięki temu w kwietniu 1989 roku singiel trafił na pierwsze miejsce amerykańskiej listy Billboard Hot 100 i sprawił, że Roxette stało się jednym z najbardziej znanych w Ameryce zespołów. Od tej pory rozpoczął się szczytowy okres popularności Roxette. Wysoką pozycję zespołu na światowym rynku muzycznym ugruntowały kolejne przeboje – „Dressed for Success”, „Listen to Your Heart” oraz „Dangerous”. Na całym świecie album został sprzedany w nakładzie 9 milionów egzemplarzy.
W maju 1990 roku duet podbił świat balladą „It Must Have Been Love”, która została umieszczona na ścieżce dźwiękowej filmu "Pretty Woman". Piosenka osiągnęła ogromny sukces na listach przebojów m.in. w Ameryce, Australii, Niemczech czy Wielkiej Brytanii, stając się największym przebojem zespołu. Trzy lata wcześniej utwór ten został wydany na singlu w niektórych krajach europejskich pod zmienionym tytułem „Christmas for the Broken Hearted”.
W marcu 1991 ukazał się trzeci album studyjny zatytułowany "Joyride", który przyniósł kolejne wielkie hity w dorobku zespołu – „Joyride”, „Fading Like a Flower”, „The Big L.” oraz „Spending My Time”. Na całym świecie krążek sprzedał się w nakładzie ponad 11 milionów egzemplarzy i do tej pory jest najlepiej sprzedającym się albumem w karierze Roxette. Na przełomie 1991 i 1992 zespół wybrał się w trasę koncertową "Join the Joyride! World Tour 1991/92", podczas której zagrał 87 koncertów obejrzanych przez ok. 1,7 mln osób.
Spadek popularności, zawieszenie działalności: 1992–1996.
W sierpniu 1992 premierę miał czwarty album długogrający zatytułowany "Tourism", na którym znalazło się kilka koncertowych nagrań, przez co mylnie uważany był za album koncertowy. Album promował przebój „How Do You Do!”, którego sprzedaż wyniosła ponad 6 milionów egzemplarzy. Płytę zakupiło już ok. dwa razy mniej fanów i był to początek końca amerykańskiej kariery, gdzie zaczęła królować muzyka grunge z Nirvaną i Pearl Jam na czele. W styczniu 1993 duet nagrał koncert w popularnym cyklu MTV Unplugged (wydany oficjalnie dopiero w 2006 jako część boxu "The Rox Box / Roxette 86–06"), a w maju ukazał się singiel „Almost Unreal” nagrany do filmu "Super Mario Bros."
W kwietniu 1994 wydany został piąty krążek zespołu zatytułowany "Crash! Boom! Bang!", uznawany za najbardziej rockową płytę w karierze duetu. Album rozszedł się w nakładzie blisko 5 milionów egzemplarzy, promowany był przez przeboje „Sleeping in My Car”, „Crash! Boom! Bang!”, „Fireworks” i „Run to You”. Na przełomie 1994 i 1995 duet wybrał się w trasę koncertową "Crash! Boom! Bang! World Tour 1994/95", podczas której koncertował m.in. w Południowej Afryce (koncerty tam obejrzało ok. 130 tys. osób), Japonii czy Chinach (był to pierwszy koncert zachodniego zespołu, jaki za pozwoleniem władz odbył się tam od 9 lat). 20 września 1994 Marie i Per odcisnęli swoje dłonie podczas Alei Gwiazd w Rotterdamie. Dwa miesiące później, 24 listopada wystąpili w Berlinie podczas MTV Music Awards. W lutym 1995 na rynku ukazała się składanka zatytułowana "Rarities", zawierająca wcześniej niepublikowane nagrania. W październiku wydany został album podsumowujący dotychczasową działalność Roxette, zatytułowany "Don’t Bore Us, Get to the Chorus!" promowany utworem „You Don’t Understand Me”. Wydawnictwo sprzedało się w nakładzie ponad 6 milionów egzemplarzy, stając się jednocześnie najlepiej sprzedajacym się albumem kompilacyjnym zespołu.
Na początku 1996 muzycy ogłosili zawieszenie działalności i zajęli się sprawami rodzinnymi. Reaktywowany został zespół Gyllene Tider, a w październiku ukazała się składanka zatytułowana "Baladas En Español" zawierająca przeboje Roxette nagrane w języku hiszpańskim. Album sprzedał się w nakładzie ponad miliona egzemplarzy.
Wznowienie działalności, przerwa: 1999–2006.
W 1999 roku Marie i Per wznowili działalność. W lutym wydali swój szósty album studyjny zatytułowany "Have a Nice Day", który osiągnął jedynie dwumilionowy nakład, co było dość słabym wynikiem w porównaniu z poprzednimi bestsellerami. Dosyć dużą popularność zyskały wówczas piosenki „Wish I Could Fly” oraz „Stars”. Nieco zmienił się charakter muzyki Roxette, gdyż poprzednie płyty zawierały utwory rockowe i popowe, a na "Have a Nice Day" znalazły się piosenki utrzymane w gatunku pop i dance.
W kwietniu 2001 ukazała się siódma płyta długogrająca duetu zatytułowana "Room Service", która była promowana trasą koncertową "Room Service Tour 2001". Tak jak poprzedni album, ten również odniósł umiarkowany sukces głównie w Europie, rozchodząc się w nakładzie ok. 1,5 miliona sztuk. Największą popularność zdobyły utwory „The Centre of the Heart” i „Milk and Toast and Honey”. Muzyka z tego albumu częściowo była powrotem do pop rocka, ale znalazły się tutaj także utwory utrzymane w charakterze podobnym do piosenek z płyty "Have a Nice Day".
We wrześniu 2002 Marie trafiła do szpitala z powodu konieczności leczenia guza w tylnej części mózgu. Wokalistka doznała paraliżu prawej części ciała, zaburzeń wzroku, straciła zdolność czytania, pisania i liczenia. Po przejściu miesięcy chemioterapii oraz operacji musiała poddać się terapii kortyzonowej, co było powodem ponownego zaprzestania działalności Roxette. Kilka miesięcy później szwedzki dziennik "Expressen" napisał, że u wokalistki wykryto kolejnego guza, jednak ta informacja okazała się nieprawdziwa, a żądanie o zadośćuczynienie dla Fredriksson zostało oddalone. W listopadzie została wydana składanka zatytułowana "The Ballad Hits", na której znalazły się największe ballady zespołu oraz singiel „A Thing About You”. Kilka miesięcy później w marcu ukazała się składanka zatytułowana "The Pop Hits" zawierająca najpopularniejsze szybkie utwory popowe z całej kariery zespołu. Krążek promowany był przez utwór „Opportunity Nox”, do którego nakręcono animowany teledysk, co było spowodowane chorobą wokalistki.
W październiku duet zdobył nagrodę World Music Award dla najlepiej sprzedającego się skandynawskiego artysty. W tym samym roku zespół otrzymał od króla Szwecji Karola XVI Gustawa Królewski Medal z Niebieską Wstęgą. Była to pierwsza od czasu wykrycia choroby oficjalna uroczystość, na której pojawiła się Marie.
W 2006 zespół obchodził 20-lecie działalności. Dla uczczenia tego jubileuszu w październiku wydane zostały dwa albumy podsumowujące działalność duetu przez ten czas – "A Collection of Roxette Hits – Their 20 Greatest Songs!" i "The Rox Box / Roxette 86–06", na których znalazły się dwie nowe piosenki – „One Wish” i „Reveal”. Składankę promował megamix "The Rox Medley" składający się z sześciu przebojów grupy.
Reaktywacja, koncerty, nowa płyta: 2009–2012.
W 2009 roku zespół został reaktywowany. 6 i 9 maja pod koniec solowej trasy koncertowej Pera Gessle, u boku wokalisty wystąpiła Fredriksson, która gościnnie zaśpiewała hity „It Must Have Been Love” oraz „The Look”. 28 lipca duet wystąpił już oficjalnie z recitalem na łotewskim festiwalu "New Wave". 23 października zespół wyruszył w pierwszą od ośmiu lat trasę koncertową. Tym razem nie samodzielne, a w ramach popularnego europejskiego cyklu koncertów „Night of the Proms”, na którym różni artyści popowi występowali z towarzyszeniem orkiestry symfonicznej. Roxette wystąpili kolejno w Belgii, Holandii oraz Niemczech. Na 42 koncertach prezentowali recital złożony z pięciu przebojów, a oprócz nich na scenie występowały także pozostałe gwiazdy jubileuszowej 25. edycji „Night of the Proms”, Sharon den Adel z formacji Within Temptation i zespół OMD w Belgii i Holandii oraz Alan Parsons i grupa Heaven 17 w Niemczech.
12 października 2009 roku na rynek trafiły zremasterowane reedycje wszystkich studyjnych płyt Roxette, w wersjach wzbogaconych o liczne bonusy ze stron B dotychczasowych singli. W sierpniu 2010 zespół rozpoczął pierwszą od 9 lat własną trasę koncertową. Pierwsze koncerty zorganizowano w Szwecji, Danii, Norwegii w sierpniu i Rosji we wrześniu. Organizację kolejnych uzależniono od samopoczucia Marie Fredriksson po pierwszych występach. 31 grudnia 2010 roku Roxette wystąpili w Warszawie na placu Konstytucji podczas imprezy „Sylwestrowa Moc Przebojów”.
W lutym 2011 roku został wydany pierwszy od 10 lat ósmy album studyjny zatytułowany "Charm School", promowany singlem „She’s Got Nothing On (But the Radio)”. Płyta sprzedała się w nakładzie ok. 1 miliona egzemplarzy. Od lutego 2011 do października 2012 trwała trasa koncertowa zespołu "Charm School World Tour". Koncerty obejrzało ok. 800 tysięcy osób. 19 czerwca 2011 roku w ramach światowego tournée zespół wystąpił na warszawskim Torwarze, a 24 lipca 2012 – w Ergo Arenie na granicy Gdańska i Sopotu.
2012–2020.
W marcu 2012 roku ukazała się dziewiąta płyta studyjna zatytułowana "Travelling" promowana singlem „It’s Possible”. Sprzedaż wyniosła jedynie 200 tysięcy egzemplarzy. Album był sequelem krążka zatytułowanego "Tourism" z 1992 roku. W październiku 2013 roku został wydany pierwszy album koncertowy zespołu zatytułowany "". Rok później została wydana składanka zatytułowana "The Biggest Hits XXX" z największymi przebojami zespołu.
W maju 2015 roku został wydany box set "" z okazji 30-lecia istnienia zespołu, które przypada na 2016 rok. 22 czerwca 2016 zespół ponownie wystąpił w Warszawie podczas koncertu na Torwarze. Ukazały się dwa single wydane z okazji ich 25-lecia „The Look 25” i „It Must Have Been Love 25”. 19 września muzycy wystąpili na warszawskim Stadionie Narodowym na koncercie jubileuszowym organizowanym przez firmę Inter Cars z okazji 25-lecia firmy.
18 kwietnia 2016 zespół odwołał wszystkie zaplanowane koncerty. Lekarze stanowczo odradzili Marie Fredriksson udział w kolejnych występach na żywo. W czerwcu 2016 ukazał się dziesiąty album studyjny zespołu zatytułowany "Good Karma" promowany singlem „It Just Happens”. 9 grudnia 2019 roku wokalistka zespołu Marie Fredriksson zmarła po walce z nowotworem mózgu. W grudniu 2020 został wydany box set zatytułowany "Bag of Trix" na który składa się 47 utworów zespołu w tym 28 niepublikowanych wcześniej m.in. dema czy nagrania koncertowe.
Od 2022.
Pod koniec kwietnia 2022 Per Gessle zapowiedział powstanie nowego zespołu o nazwie PG Roxette, który jest swoistą kontynuacją projektu z Marie. Oprócz Pera, za mikrofonem staną dwie szwedzkie wokalistki, Helena Josefsson i Dea Norberg, które w ostatnich latach istnienia Roxette śpiewały w chórkach. Gessle poinformował także, że pod koniec maja ukaże się nowy singiel zapowiadający debiutancki album PG, którego premiera odbędzie się we wrześniu 2022. Wydawnictwo zatytułowane "Pop–Up Dynamo!" promuje wydany na początku czerwca singiel „The Loneliest Girl in the World”. We wrześniu ukazał się drugi singiel z płyty „Walking On Air”.

</doc>
<doc id="115366" url="https://pl.wikipedia.org/wiki?curid=115366" title="Jeremy Clarkson">
Jeremy Clarkson

Jeremy Charles Robert Clarkson (ur. 11 kwietnia 1960 w Doncaster) – angielski dziennikarz telewizyjny, zajmujący się motoryzacją, a także publicysta, podróżnik i rolnik, najbardziej znany jako prezenter programu "Top Gear" oraz prowadzący teleturniej "Who Wants to Be a Millionaire?".
Życiorys.
Clarkson zdobywał wykształcenie w szkole średniej w Repton, z której – jak twierdzi – został usunięty za naganne zachowanie. Po opuszczeniu szkoły pracował w firmie swoich rodziców, gdzie zajmował się sprzedażą zabawek – Misiów Paddingtonów. Następnie zatrudnił się w redakcji Rotherham Advertiser, gdzie doskonalił swoje umiejętności dziennikarskie. Wspólnie z Jonathanem Gillem założył następnie Motoring Press Agency, która prowadziła przeznaczone dla prasy lokalnej testy samochodów. Recenzje samochodów autorstwa Clarksona trafiały też do specjalistycznych magazynów samochodowych, takich jak Performance Car.
W 1987 opisywał gry na komputer Amstrad CPC, między innymi odmiany gry Breakout.
Prowadził w BBC cykliczny program poświęcony samochodom oraz sportom motorowym "Top Gear". Był także prezenterem cyklu "Jeremy Clarkson’s Extreme Machines", w którym zajmował się innymi pojazdami- samolotami, okrętami podwodnymi oraz amfibiami. Clarkson pisze także cotygodniowe felietony do "The Sunday Times" i do "The Sun".
Prezenter miał wypadek samochodowy podczas kręcenia zdjęć do dwunastej serii Top Gear, gdy celowo wjechał w ścianę z cegieł samochodem ciężarowym, jednak siła zderzenia była znacznie większa niż przewidywano. Jest to pierwszy tak poważny wypadek Clarksona od 31 lat.
W trakcie kręcenia programu Top Gear, Clarkson odbył wiele podróży po całym świecie, m.in. przepłynął samochodem-amfibią własnej konstrukcji przez kanał La Manche wspólnie z Richardem Hammondem i Jamesem Mayem.
Clarkson i May są pierwszymi ludźmi, którzy dotarli samochodem na północny biegun geomagnetyczny (78°35′07″N, 104°11′09″W). Wyprawa była elementem zorganizowanego na potrzeby Top Gear wyścigu z psim zaprzęgiem Richarda Hammonda.
25 marca 2015 roku kontrakt Clarksona z BBC nie został przedłużony. Nie otrzymał on jednak zakazu występów w stacji. Powodem było uderzenie jednego z producentów podczas sprzeczki, do której doszło po zakończeniu zdjęć do jednego z odcinków programu. W tym samym roku Jeremy Clarkson wraz z Jamesem Mayem i Richardem Hammondem podpisali kontrakt na poprowadzenie nowego programu "The Grand Tour" w serwisie Amazon.com Pierwszy sezon zapowiedziano na rok 2016. W marcu 2018 roku ogłoszono, że Clarkson został wybrany nowym prowadzącym teleturniej "Who Wants to Be a Millionaire?," który w Polsce znany jest jako "Milionerzy". Odcinki z udziałem Clarksona można oglądać w Wielkiej Brytanii na niekodowanym kanale ITV; w Polsce natomiast brytyjska wersja teleturnieju nadawana jest przez stację BBC Brit z tłumaczeniem lektora i planszami z pytaniami przygotowanymi w języku polskim. 
W 2020 roku został prowadzącym program "I bought the Farm". Od 2021 prowadzi program "Clarkson's Farm", opowiadający o jego pracy jako rolnik w Cotswolds. W 2021 został laureatem nagrody "Farming Champion" nadawanej przez National Farmers Union.
Książki.
W Polsce ukazały się nakładem krakowskiego wydawnictwa Insignis Media następujące książki jego autorstwa:
Oprócz nich Clarkson napisał:
Filmy/DVD.
Clarkson jest także autorem wielu filmów motoryzacyjnych. Ukazują się one co roku od 1996, produkowane przez wytwórnię On the Box. W każdym filmie niszczony jest przynajmniej jeden okropny według narratora samochód. Każdy film posiada puentę (np. ukazanie tego, że wszystkie amerykańskie samochody są kiepskie), pojawia się w nich także tajemniczy, znany z programu "Top Gear", Stig. Jeden z filmów dotyczy Poloneza FSO i kończy się puentą, że jeszcze gorszą przyczepność mają samochody z kraju wolności – USA.
Sześć filmów z powyższej listy zostało w 2008 roku wydane w polskiej wersji językowej pod następującymi tytułami:

</doc>
<doc id="115368" url="https://pl.wikipedia.org/wiki?curid=115368" title="Teognis z Megary">
Teognis z Megary

Teognis z Megary ( "Theognis ho Megareus", VI wiek p.n.e.) – grecki poeta liryczny.
Liczący 1400 wersów zbiór elegii o treści politycznej, biesiadnej i erotycznej wydany pod imieniem Teognisa powstał w VI wieku p.n.e. Ocenia się jednak, że około połowa tych wersów pochodzi od Solona, Tyrteusza i Mimnermosa. Na pewno od Teognisa pochodzi 254 pierwszych wierszy, poświęcone są Kyrnosowi, młodemu arystokracie i mają postać udzielanych mu rad. Teognis zdradza w nich swe arystokratyczne przekonania pouczając młodzieńca, by trzymał się z dala od "złych" czyli zwolenników demokracji, a przestawał z "dobrymi" czyli arystokratami. Przestrzeganie norm etycznych obowiązuje jedynie wobec "dobrych", wobec "złych" normy etyczne nie obowiązują.
Teognis żył w Megarze na przesmyku Korynckim w okresie, gdy następowało tam przejście od tyranii do demokracji. O jego życiu wiadomo jednak niewiele. Zachowane pism fragmenty pozwalają wnioskować, że Teognis nie wierzył w życie pozagrobowe i oburzał się na fakt, że niesprawiedliwość często odnosi zwycięstwo nad sprawiedliwością. Jego poezja nie jest wysublimowana, wyraża raczej twardy realizm ubrany w proste, wyważone strofy, pokrewne w duchu i formie przekazom siedmiu mędrców. Musiała jednak silnie oddziaływać na współczesnych o czym świadczy fakt, że niemal każda dyskusja dotycząca zagadnień greckiej "areté" (cnoty) toczona w Starożytnej Grecji odwoływała się do Teognisa – odwołują się do niego sofiści, Platon, Ksenofont i Arystoteles.

</doc>
<doc id="115369" url="https://pl.wikipedia.org/wiki?curid=115369" title="Trzeci rząd Józefa Cyrankiewicza">
Trzeci rząd Józefa Cyrankiewicza

Trzeci rząd Józefa Cyrankiewicza – rząd pod kierownictwem premiera Józefa Cyrankiewicza.
15 maja 1961 prezes Rady Ministrów Józef Cyrankiewicz zgłosił dymisję swojego rządu, którą Sejm III kadencji przyjął. Tego samego dnia Sejm ponownie powołał na stanowisko prezesa Rady Ministrów Józefa Cyrankiewicza i powierzył mu sformowanie rządu. 18 maja 1961 Sejm powołał rząd w zaproponowanym przez niego składzie. W jego skład weszły 33 osoby: premier, 5 wicepremierów, 23 ministrów oraz 4 przewodniczących komitetów i komisji. Jedno stanowisko nie zostało obsadzone. Rząd istniał do 25 czerwca 1965, kiedy powołano czwarty rząd Józefa Cyrankiewicza.

</doc>
<doc id="115370" url="https://pl.wikipedia.org/wiki?curid=115370" title="Kazimierz Dzierżanowski">
Kazimierz Dzierżanowski

Kazimierz Antoni Rafał Dzierżanowski (ur. 24 października 1872 w Hałuszczyńcach, zm. w maju 1940 w Kijowie) – generał dywizji Wojska Polskiego, ofiara zbrodni katyńskiej.
Życiorys.
Był synem Zygmunta, właściciela Czahar w tarnopolskim, dzierżawcy dóbr, powstańca z 1863, oraz Marii z Fedorowiczów. W 1893 ukończył studia na Wydziale Artylerii Wojskowej Akademii Technicznej w Wiedniu i został oficerem zawodowym artylerii cesarskiej i królewskiej armii. Służył w artylerii we Lwowie, w 1914 uzyskał awans na stopień kapitana. Walczył na frontach I wojny światowej. Wojnę zakończył w stopniu podpułkownika.
Po upadku Austrii, od 2 listopada 1918 dowodził polskimi oddziałami na Morawach, przyprowadził je w granice Polski. Przyjęty do Wojska Polskiego w stopniu podpułkownika i przydzielony do Generalnego Inspektoratu Artylerii Ministerstwa Spraw Wojskowych. W lutym 1919 został dowódcą I, następnie II Brygady Artylerii Legionów. Od 1 lipca 1919 był jednocześnie inspektorem artylerii Frontu Północno-Zachodniego. 9 października 1919 roku został mianowany dowódcą XI Brygady Artylerii. W okresie listopad 1919 – marzec 1922 zastępca Generalnego Inspektora Artylerii.
Uczestniczył w wojnie polsko-bolszewickiej, odznaczając się zwłaszcza w walkach o Mińsk i Bobrujsk. W marcu 1920 został szefem Sekcji Artylerii w Departamencie I Broni Głównych i Wojsk Taborowych MSWojsk. 29 maja 1920 został zatwierdzony z dniem 1 kwietnia 1920 w stopniu pułkownika, w artylerii, w grupie oficerów byłej armii austriacko-węgierskiej. Za bohaterstwo w czasie wojny z Rosją Sowiecką został odznaczony Orderem Virtuti Militari V klasy.
28 marca 1922 Minister Spraw Wojskowych mianował go szefem Departamentu III Artylerii i Uzbrojenia MSWojsk. 3 maja 1922 zweryfikowany został w stopniu generała brygady ze starszeństwem z dniem 1 czerwca 1919. W marcu 1924 objął dowództwo 28 Dywizji Piechoty w Warszawie. 31 marca 1924 Prezydent RP Stanisław Wojciechowski na wniosek Ministra Spraw Wojskowych, gen. dyw. Władysława Sikorskiego awansował go na generała dywizji ze starszeństwem z dniem 1 lipca 1923 i 9 lokatą w korpusie generałów. W międzyczasie, od 1 grudnia 1924 do 20 sierpnia 1925 był słuchaczem II Kursu Centrum Wyższych Studiów Wojskowych w Warszawie. 21 października 1925 Prezydent RP mianował go komendantem Wyższej Szkoły Wojennej w Warszawie. W dniach 11–13 maja 1926, w czasie zamachu stanu, pełnił obowiązki dowódcy Okręgu Korpusu Nr I w Warszawie. 3 sierpnia 1926 wyznaczony został na stanowisko dowódcy Okręgu Korpusu Nr III w Grodnie. 15 marca 1927 przeniesiony został na równorzędne stanowisko dowódcy Okręgu Korpusu Nr VII w Poznaniu. Z dniem 31 grudnia 1932 przeniesiony został w stan spoczynku. Osiadł we Lwowie.
We wrześniu 1939 z powodu wieku i choroby nie wziął czynnego udziału w obronie Lwowa. We wrześniu 1939 został aresztowany przez NKWD i osadzony w więzieniu na Zamarstynowie. W drugiej połowie kwietnia 1940 przetransportowany został do więzienia w Kijowie. Według Zdzisława Nicmana generał zmarł na skutek skrajnego wyczerpania. Nazwisko generała figuruje na Ukraińskiej Liście Katyńskiej. Został pochowany na otwartym w 2012 Polskim Cmentarzu Wojennym w Kijowie-Bykowni.
W 1941 gen. Władysław Sikorski, nie mając informacji o tragicznych losach generała, brał pod uwagę jego kandydaturę na stanowisko dowódcy Polskich Sił Zbrojnych w ZSRR, ale władze sowieckie twierdziły, iż nic nie wiedzą o losie generała.

</doc>
<doc id="115371" url="https://pl.wikipedia.org/wiki?curid=115371" title="Chrząstka tarczowata">
Chrząstka tarczowata

Chrząstka tarczowata (łac. "cartilago thyroidea") - największa chrząstka budująca krtań i stanowiąca przednie rusztowanie jej górnej części. Jest nieparzysta, składa się z dwóch płytek łączących się w płaszczyźnie pośrodkowej. Z przodu, pomiędzy płytkami, zaznacza się wyniosłość krtaniowa (łac. "prominentia laryngea"), która u mężczyzn tworzy łatwo zauważalne tzw. jabłko Adama. Tylny brzeg każdej z płytek przechodzi u góry w róg górny (łac. "cornu superius"), u dołu zaś w róg dolny (łac. "cornu inferius"), biorący udział w połączeniu stawowym z chrząstką pierścieniowatą. Kresa skośna (łac. "linea obliqua") dzieli zewnętrzną powierzchnię płytek. Stanowi ona miejsce przyczepu mięśni: mostkowo-tarczowego i tarczowo-gnykowego.
Chrząstkę tarczowatą łączy z kością gnykową wzmocniona więzadłowo błona tarczowo-gnykowa (łac. "membrana thyrohyoidea"). Z chrząstką pierścieniowatą łączy ją staw pierścienno-tarczowy oraz stożek sprężysty (łac. "conus elasticus") wzmocniony więzadłem pierścienno-tarczowym (łac. "ligamentum cricothyroideum").
Zobacz też: konikotomia.

</doc>
<doc id="115372" url="https://pl.wikipedia.org/wiki?curid=115372" title="Gabin">
Gabin



</doc>
<doc id="115374" url="https://pl.wikipedia.org/wiki?curid=115374" title="Nick Rhodes">
Nick Rhodes

Nick Rhodes, właściwie Nicholas James Bates (ur. 8 czerwca 1962 w Birmingham) – brytyjski klawiszowiec.
Życiorys.
Po opuszczeniu szkoły w wieku 16 lat, pracował jako DJ w Birmingham, w klubie The Rum Runner. Razem ze szkolnym kolegą Johnem Taylorem założyli Duran Duran w 1978. Rhodes w początkowym okresie działalności zespołu wywarł największy wpływ na muzykę i wizerunek zespołu. Jeszcze przed nadejściem okresu MTV zwrócił uwagę na duży potencjał tkwiący w teledyskach. Jego wkład w twórczość zespołu był czasami niedoszacowany przez krytykę i otoczenie. W miarę jak Duran Duran zdobywali publiczne uznanie, jego inteligencja, determinacja, cięty humor stały się dobrze znane fanom. Był znany jako podtrzymujący blask Duran Duran, istotnie stał się posiadaczem prawa do nazwy Duran Duran. Rhodes uwielbiał eksperymenty z dźwiękiem jego analogowego syntezatora, ale unikał nowoczesnych ówcześnie dźwięków niektórych innych wczesnych syntezatorowych zespołów. „Save a Prayer”, „A View to a Kill” oraz „Come Undone” to część z jego najbardziej rozpoznawalnego dorobku. Jego aranżacje były bogate, wielowarstwowe i jedyne w swoim rodzaju.
Na początku 1983 odkrył zespół Kajagoogoo i był producentem ich debiutanckiego albumu "White Feathers". Później żartując mówił, że nie powinien nigdy tego więcej robić, ponieważ ich przebój „Too Shy” strącił „Hungry Like the Wolf” z 1. miejsca na liście przebojów w Wielkiej Brytanii.
Rhodes oczarował się artystycznym światem i przyjaźnił się z Andy Warholem i The Factory, uczęszczał na światowe wystawy. Pewnego razu opisywał uwypuklając ten okres jego życia jako „kupowanie Picassa na kartę American Express”. Pod koniec 1984 wydał swój własny album ze zdjęciami artystycznymi, pod nazwą „Interference”, wiele z nich było wystawianych w The Hamilton Gallery w Londynie.
Razem z członkami zespołu Duran Duran, Simonem Le Bonem i Rogerem Taylorem, utworzył oddzielną grupę Arcadia, grającą melancholijną, syntezatorową muzykę, daleką od stylu Duran Duran czy hard rocka Power Station granej przez dugą część zespołu. Arcadia nagrała parę przebojów: „Election Day”, „Say the Word” i „Goodbye Is Forever”, z jedynego albumu "So Red the Rose", który stał się multiplatynową płytą.
Na początku lat 90., razem z Warrenem Cuccurullo, stworzył oddzielny projekt TV Mania, ale nie udało się go doprowadzić do ostatecznego zrealizowania. Później wspólnie stworzyli parę nagrań dla reaktywowanego zespołu Blondie, ale te utwory nie były wykorzystane.
W 1999, razem z pierwszym wokalistą Duran Duran, Stephenem Duffy'm, tworzył utwory bazujące na wczesnym stylu Duran Duran. Rezultatem była płyta "Dark Circles", wydana pod nazwą (szyldem) The Devils.
W 2002 był współproducentem i stworzył parę ścieżek dźwiękowych do albumu "Welcome to the Monkey House" zespołu The Dandy Warhols.

</doc>
<doc id="115378" url="https://pl.wikipedia.org/wiki?curid=115378" title="Jyotindra Nath Dixit">
Jyotindra Nath Dixit

Jyotindra Nath Dixit (ur. 8 stycznia 1936 w Madrasie, zm. 3 stycznia 2005 w Nowym Delhi) – dyplomata indyjski.
Syn pisarza w języku malajalam z Kerali, studiował na uniwersytecie w Delhi i od 1958 pracował w dyplomacji. Przebywał na placówkach w Chile, Meksyku, Japonii i Australii, w 1971 został mianowany przez rząd Indiry Gandhi pierwszym ambasadorem Indii w niepodległym Bangladeszu (do 1974). W kolejnych latach był rzecznikiem rządu w Delhi, pracował w ambasadach w Tokio i Waszyngtonie. W latach 1980-1985 był ambasadorem w Afganistanie, 1985-1989 wysokim komisarzem Indii w Sri Lance, 1989-1991 ambasadorem w Pakistanie. W 1991 został sekretarzem stanu ds. zagranicznych. W pracy dyplomatycznej był zdecydowanym rzecznikiem roli lidera w regionie dla Indii, przyczynił się jednocześnie do uregulowania stosunków dwustronnych z Pakistanem. Prowadził wiele znaczących negocjacji regionalnych, m.in. w sprawie wątpliwości granicznych z Chinami. Reprezentował interesy Indii w wielu organizacjach międzynarodowych, ONZ, UNESCO, Ruchu Państw Niezaangażowanych, Międzynarodowej Organizacji Pracy oraz Organizacji Narodów Zjednoczonych ds. Rozwoju Przemysłowego (UNIDO).
Był sekretarzem ds. zagranicznych do 1994, następnie pozostawał czołowym ekspertem polityki zagranicznej w opozycyjnej Partii Kongresowej. Po powrocie Partii Kongresowej do władzy w 2004 został doradcą premiera ds. bezpieczeństwa narodowego. 
Z małżeństwa z Vijayą Sundaram (od 1958) miał sześcioro dzieci.

</doc>
<doc id="115379" url="https://pl.wikipedia.org/wiki?curid=115379" title="Czwarty rząd Józefa Cyrankiewicza">
Czwarty rząd Józefa Cyrankiewicza

Czwarty rząd Józefa Cyrankiewicza – rząd pod kierownictwem premiera Józefa Cyrankiewicza.
24 czerwca 1965 prezes Rady Ministrów Józef Cyrankiewicz zgłosił dymisję swojego rządu, którą Sejm IV kadencji przyjął. W tym samym dniu Sejm powołał na stanowisko prezesa Rady Ministrów Józefa Cyrankiewicza i powierzył mu zadanie skompletowania składu rządu. Sejm na wniosek Józefa Cyrankiewicza powołał Radę Ministrów w dniu 25 czerwca 1965. Rząd istniał do 28 czerwca 1969, kiedy zaprzysiężono kolejny rząd Józefa Cyrankiewicza.

</doc>
<doc id="115382" url="https://pl.wikipedia.org/wiki?curid=115382" title="Strzecsław">
Strzecsław



</doc>
<doc id="115384" url="https://pl.wikipedia.org/wiki?curid=115384" title="Strzesław">
Strzesław



</doc>
<doc id="115388" url="https://pl.wikipedia.org/wiki?curid=115388" title="Strzecław">
Strzecław



</doc>
<doc id="115389" url="https://pl.wikipedia.org/wiki?curid=115389" title="Strzesława">
Strzesława



</doc>
<doc id="115392" url="https://pl.wikipedia.org/wiki?curid=115392" title="Strzedzsław">
Strzedzsław



</doc>
<doc id="115394" url="https://pl.wikipedia.org/wiki?curid=115394" title="COFF">
COFF

COFF () – format plików wykonywalnych użyty w systemie Unix System V Release 3, później zaadaptowany w systemie Microsoft Windows NT.

</doc>
<doc id="115395" url="https://pl.wikipedia.org/wiki?curid=115395" title="Siły pokojowe ONZ">
Siły pokojowe ONZ

Siły pokojowe ONZ (popularnie zwane "niebieskie / błękitne berety, niebieskie / błękitne hełmy") – część sił zbrojnych państw oddanych do dyspozycji ONZ w celu przeprowadzenia konkretnych operacji pokojowych. Siły te powoływane są w trybie doraźnym przez Zgromadzenie Ogólne lub Radę Bezpieczeństwa ONZ, zgodnie z Kartą Narodów Zjednoczonych. W założeniach ONZ, siły pokojowe stanowią – dla państw w nich uczestniczących – nieprzymusowy instrument kontroli konfliktów zbrojnych.
W latach 1948–2006 przeprowadzono 60 operacji pokojowych z powołaniem tego typu sił przez ONZ, w których wzięło udział ponad 750 tysięcy osób pochodzących z ponad 110 krajów. Życie straciły 2272 osoby, w tym 1816 żołnierzy. Koszt w latach 1948–2005 wyniósł 52 mld $ w cenach z 2004 r.
30 czerwca 2006 na misjach pokojowych i politycznych ONZ służyły 72 953 osoby personelu mundurowego (62 495 żołnierzy, 2717 obserwatorów wojskowych i 7291 policjantów). Wspiera ich prawie 15 tys. osób personelu cywilnego. Uczestniczy aktualnie w misjach 108 państw (najwięcej, 72 państwa, uczestniczą w operacji UNMIS). Największymi kontrybutorami personelu mundurowego są: Bangladesz (aż 10 310), Pakistan, Indie, Nepal i Jordania. Kraje UE wystawiają 3896 osób, z tego najwięcej Polska (695) i Francja (588). Polska jest na 20. miejscu w rankingu największych kontrybutorów personelu, najwyżej z państw rozwiniętych.
Budżet na rok fiskalny 2005/2006 wyniósł 5,03 mld USD. Najwięcej kosztowała misja w DR Kongo – 1,15 mld dolarów.
Misje trwające.
Obecnie działa 12 operacji, które są rozmieszczone w Europie, na Bliskim Wschodzie, Azji w Afryce (podano: rok powołania, nazwę, liczba personelu na stan listopad 2021):
Europa
Bliski Wschód
Azja 
Afryka 
Do tego należy doliczyć 4 misje polityczne ONZ:
Misje zakończone.
Liczba zakończonych operacji (06.III.2022) : 59.
Europa
Bliski Wschód
Azja i Pacyfik
Afryka
Ameryka

</doc>
<doc id="115397" url="https://pl.wikipedia.org/wiki?curid=115397" title="Strzebor">
Strzebor

Strzebor, Trzebor – staropolskie imię męskie, złożone z członu "Strze(ży)-" ("strzec") oraz członu "-bor" ("walczyć, zmagać się"). Mogło oznaczać "tego, który strzeże walcząc".

</doc>
<doc id="115398" url="https://pl.wikipedia.org/wiki?curid=115398" title="Trzebor">
Trzebor



</doc>
<doc id="115401" url="https://pl.wikipedia.org/wiki?curid=115401" title="Portland (Oregon)">
Portland (Oregon)

Portland – miasto w Stanach Zjednoczonych, w północno-zachodniej części stanu Oregon, ośrodek administracyjny hrabstwa Multnomah, położone nad ujściem rzeki Willamette do rzeki Kolumbia. Jest to największe miasto stanu, w 2020 roku liczyło 652 503 mieszkańców. Stanowi główny ośrodek obszaru metropolitalnego Portland–Vancouver–Hillsboro zamieszkanego przez 2 512 859 osób (2020). Powierzchnia Portlandu wynosi 376,5 km².
Miejscowość rozplanowana została w 1845 roku, a prawa miejskie uzyskała w 1851 roku. Jej nazwa pochodzi od miasta Portland, w stanie Maine. Wczesny rozwój miasta nastąpił za sprawą kilku gorączek złota oraz napływu imigrantów podążających szlakiem oregońskim.
W Portland znajduje się znaczący port towarowy przystosowany do obsługi statków oceanicznych (około 160 km w górę rzeki od wybrzeża Oceanu Spokojnego) oraz międzynarodowy port lotniczy. Na terenie miasta znajdują się liczne parki i ogrody o łącznej powierzchni ponad 36 km².
Transport.
Przez miejscowość przebiegają 3 autostrady:
Kultura i edukacja.
Portland to ośrodek naukowy, w którym znajdują się m.in. dwa uniwersytety:
W mieście znajduje się siedziba sieci księgarń Powell’s Books. W Portland mieszkają m.in. Gus Van Sant (reżyser), Ursula K. Le Guin (pisarka SF) i Chuck Palahniuk (pisarz), a także urodzony w tym mieście " (raper)
Miasta partnerskie.
Miasta partnerskie Portlandu:
Miasto ma także umowę o przyjaźni z:

</doc>
<doc id="115402" url="https://pl.wikipedia.org/wiki?curid=115402" title="Götz von Berlichingen">
Götz von Berlichingen

Götz von Berlichingen, właściwie "Gottfried von Berlichingen" (ur. 1480 w Wirtembergii, zm. 1562 w Hornbergu w Niemczech) – rycerz niemiecki.
Mając 16 lat Götz von Berlichingen wstąpił na służbę u margrabiego Fryderyka II – władcy Brandenburgii-Ansbach. Rok później (w 1497) uczestniczył w wyprawie cesarza Maksymiliana I tocząc boje w Lotaryngii, Brabancji i Burgundii. W 1499 z trudem ocalił swe życie w przegranej wojnie ze Szwajcarią. Podobnie jak Georg von Frundsberg był rozczarowany strategią wojskową przyjętą przez cesarza Maksymiliana I.
Od 1500 dzięki swej waleczności i umiejętnościom uczestniczył w licznych kampaniach rycerskich. Wraz ze swym oddziałem brał udział w walkach toczonych pomiędzy poszczególnymi książętami i miastami Niemiec. Celem tych walk było przywracanie naruszonego prawa. Pomimo skomplikowanej sytuacji politycznej von Berlichingen dał się poznać jako lojalny i waleczny rycerz. Służąc księciu Bawarii Albrechtowi IV Mądremu w czasie landshuckiej wojny sukcesyjnej pomiędzy Palatynatem a Bawarią w 1505 podczas oblężenia Landshut wskutek wystrzału z kolubryny stracił prawą rękę. Nie chcąc porzucić rycerskiego rzemiosła kazał wykuć sobie z żelaza protezę ręki i nadal ze swoim oddziałem był do dyspozycji lokalnych władców.
W 1519 walczył u boku Ulryka Wirtemberskiego z wojskami Związku Szwabskiego. Trafił do niewoli, ale za wstawiennictwem Georga von Frundsberga (generalnego dowódcy piechoty Związku) uwolniono go w 1522 po zapłaceniu okupu (około 2 tysięcy guldenów w złocie) i złożeniu przysięgi, że nie wystąpi nigdy przeciw Związkowi.
Von Berlichingen trzymał się z dala od polityki, ale w trakcie wojny chłopskiej w Niemczech w 1525 obwołano go przywódcą powstańców rejonu Odenwald, który należał do Związku Szwabskiego. Ponieważ wystąpienie przeciwko Związkowi było złamaniem przysięgi – po miesiącu Götz uciekł do swojego zamku. Pomimo to Związek oskarżył go o niedotrzymanie przyrzeczenia. W 1526 zdecydował się pojechać do Augsburga aby oczyścić się z zarzutów. Podobnie jak cesarz, Związek Szwabski udzielił mu gwarancji nietykalności, jednak, gdy tylko przybył do miasta, wtrącono go do lochu (listopad 1528). W 1530 potwierdził Związkowi złożoną w 1522 przysięgę i został zwolniony. Nałożono na niego areszt domowy, co oznaczało, iż nie mógł opuszczać swojego zamku Hornberg nad rzeką Neckar. W 1540 cesarz Karol V zwolnił go, jako kalekiego starca, z przysięgi i zakazów. Götz opuścił areszt w 1542 i brał udział w wojnie przeciwko Turkom na Węgrzech oraz wspomagał cesarza Karola V w 1544 w walkach we Francji. Podupadłszy na zdrowiu powrócił do Hornbergu, gdzie dożył 82 lat.

</doc>
<doc id="115403" url="https://pl.wikipedia.org/wiki?curid=115403" title="Biezstryj">
Biezstryj

Biezstryj, Biestryj, Biezstryk, Brzezstryk, Brzestryk – staropolskie imię męskie, złożone z członów "Biez-" ("bez") i "-stryj", "-stryk" ("stryj"). Może oznaczać "ten, który nie ma stryja (stryjów, krewniaków męskich od strony ojca)".

</doc>
<doc id="115405" url="https://pl.wikipedia.org/wiki?curid=115405" title="Biezstryk">
Biezstryk



</doc>
<doc id="115406" url="https://pl.wikipedia.org/wiki?curid=115406" title="Brzezstryk">
Brzezstryk



</doc>
<doc id="115407" url="https://pl.wikipedia.org/wiki?curid=115407" title="Biestryj">
Biestryj



</doc>
<doc id="115408" url="https://pl.wikipedia.org/wiki?curid=115408" title="Małostryk">
Małostryk



</doc>
<doc id="115409" url="https://pl.wikipedia.org/wiki?curid=115409" title="Małostryj">
Małostryj

Małostryj, Małostryk – staropolskie imię męskie, notowane w średniowieczu, złożone z członów "Mało-" ("mało") i "-stryj", "-stryk" ("stryj"). Może oznaczać "ten, który ma niewielu stryjów, krewniaków męskich od strony ojca".
Niektóre możliwe staropolskie zdrobnienia: Mal, Malacz, Malan, Malanka, Malątko, Malątka, Malech, Maleczko, Malej, Malejec, Malek, Malenka, Maleszek, Maleszka, Maleszko, Maleszyna, Malice, Malich, Maliczka, Malina, Maliniec, Malinka, Maliszka, Maliszko, Malk, Malko, Malkusz, Malonek, Malonka, Malsza, Malucha, Maluk, Maluszka, Maluta(?), Malutek, Malutko, Mała, Małach, Małacz, Małak, Małek, Małk, Małka(?), Małko, Małkusz, Małoch, Małocho (= Małocha), Małoń, Małonek, Małostek, Małosz, Małoszaj (?), Małoszka, Małot, Małucha, Małuj, Małuja, Małuszka, Małyszko.
Małostryj imieniny obchodzi 26 stycznia.

</doc>
<doc id="115410" url="https://pl.wikipedia.org/wiki?curid=115410" title="Brzestryk">
Brzestryk



</doc>
<doc id="115411" url="https://pl.wikipedia.org/wiki?curid=115411" title="Dalestryj">
Dalestryj

Dalestryj – staropolskie imię męskie, złożone z członów "Dale-" ("daleko") i "-stryj" ("stryj"). Może oznaczać "ten, który ma stryjów, krewniaków męskich od strony ojca, daleko stąd".

</doc>
<doc id="115412" url="https://pl.wikipedia.org/wiki?curid=115412" title="Eileen Desmond">
Eileen Desmond

Eileen Desmond (ur. 29 grudnia 1932 w Kinsale w hrabstwie Cork, zm. 7 stycznia 2005) – irlandzka działaczka polityczna.
Życiorys.
Kształciła się w Konwencie Miłosierdzia w Kinsale. Pracowała jako urzędniczka w zarządzie poczt. W 1965 została wybrana do izby niższej parlamentu (Dáil Éireann) z ramienia Partii Pracy w wyborach uzupełniających, rozpisanych po śmierci jej męża, Dana Desmonda. Utrzymała także mandat deputowanej w przedterminowych wyborach w 1966, przegrała wybory w 1969. Zasiadała do 1973 w izbie wyższej parlamentu (Seanad Éireann), następnie ponownie w izbie niższej.
W latach 1979-1981 była deputowaną do Parlamentu Europejskiego. W 1981 została pierwszą kobietą-ministrem w rządzie irlandzkim, obejmując stanowisko szefa resortu zdrowia i opieki społecznej w koalicyjnym gabinecie Partii Pracy i Fine Gael. Była ministrem do 1982. Odeszła z życia politycznego w 1987 ze względów zdrowotnych. Zmarła w roku 2005.

</doc>
<doc id="115413" url="https://pl.wikipedia.org/wiki?curid=115413" title="Domastryj">
Domastryj

Domastryj – staropolskie imię męskie, złożone z członów "Doma-" („dom”; psł. "*domъ" oznacza „pomieszczenie, gdzie człowiek żyje ze swoją rodziną”; „wszystko, co jest w domu, rodzina, mienie, majątek”, „ród, pokolenie”, "strony rodzinne, kraj ojczysty”) i "-stryj" („stryj”). Może oznaczać „ten, którego stryjowie, krewniacy męscy od strony ojca, są w pobliżu, na miejscu”.

</doc>
<doc id="115414" url="https://pl.wikipedia.org/wiki?curid=115414" title="Lelistryj">
Lelistryj

Lelistryj — staropolskie imię męskie, złożone z członów "Leli-" — "kołysać się, być opieszałym"; też "lele" — "niewieściuch, słabeusz", ale w staroruskim "chwalić" oraz "-stryj" — "stryj"). 

</doc>
<doc id="115415" url="https://pl.wikipedia.org/wiki?curid=115415" title="Miłostryj">
Miłostryj

Miłostryj – staropolskie imię męskie, złożone z członów "Miło-" ("miły") i "-stryj" ("stryj"). Może oznaczać "tego, który miłuje stryjów, krewniaków męskich od strony ojca".
Miłostryj imieniny obchodzi 16 marca.

</doc>
<doc id="115417" url="https://pl.wikipedia.org/wiki?curid=115417" title="Nerw podjęzykowy">
Nerw podjęzykowy

Nerw podjęzykowy (łac. "nervus hypoglossus") jest dwunastym nerwem czaszkowym, o charakterze ruchowym.
Anatomia.
Komórki korzeniowe nerwu XII tworzą jądro początkowe nerwu podjęzykowego ("nucleus nervi hypoglossi") w rdzeniu przedłużonym. Biegnąc między oliwką ("oliva") a piramidą wychodzi na powierzchnię rdzenia przedłużonego w jego bruździe bocznej przedniej ("sulcus lateralis anterior") kilkunastoma nićmi korzeniowymi. Następnie pień nerwu opuszcza jamę czaszki przez kanał nerwu podjęzykowego ("canalis nervi hypoglossi") w bocznej części kości potylicznej, wewnątrz kanału oddaje wstecznie biegnącą gałąź oponową ("ramus meningeus nervi hypoglossi"). Wewnątrz swojego kanału nerw XII otoczony jest gęstym splotem żylnym ("rete nervi hypoglossi"). Nerw biegnie następnie w dół, do tyłu od nerwu błędnego z którym łączą go liczne anastomozy. Jego torem biegnie gałąź górna pętli szyjnej ("radix superior ansae cervicalis"). Następnie przechodzi na powierzchnię boczną nerwu X i przebiega po przyśrodkowej powierzchni mięśnia rylcowo-językowego ("musculus styloglossus"). W dalszym przebiegu nerw XII zagina się do przodu tworząc łuk ("arcus nervi hypoglossi"), i dochodzi do języka po zewnętrznej powierzchni mięśnia gnykowo-językowego. Na końcu swojego przebiegu rozpada się na drobne gałęzie językowe ("rami linguales nervi hypoglossi"). 
Obszar unerwienia.
Nerw XII prowadzi włókna ruchowe do wszystkich mięśni języka, poza mięśniem podniebienno-językowym. Włókna czuciowe zawarte w gałęzi oponowej unerwiające oponę twardą tylnego dołu czaszki pochodzą z nerwu językowego. 
Patologia.
Porażenie nerwu podjęzykowego jednostronne powoduje, że wysunięty język zbacza na stronę chorą (wiąże się to z przewagą mięśnia bródkowo-językowego). Obustronne porażenie nerwu XII powoduje całkowite porażenie języka ("glossoplegia"), utrudniające w bardzo dużym stopniu mowę, przełykanie i żucie.

</doc>
<doc id="115421" url="https://pl.wikipedia.org/wiki?curid=115421" title="Związek Harcerstwa Polskiego rok założenia 1918">
Związek Harcerstwa Polskiego rok założenia 1918

Związek Harcerstwa Polskiego rok założenia 1918 (ZHP-1918) – organizacja harcerska powstała w 1989 roku z inicjatywy krakowskich instruktorów Ruchu Harcerstwa Rzeczypospolitej.
Podczas zebrania Komisji Organizacyjnej ZHR krakowscy działacze zaprezentowali pogląd, że z ZHP nie należy występować, lecz wskrzesić organizację rozwiązaną w 1949 roku. Nie udało się im jednak przeforsować tej idei wśród pozostałych założycieli ZHR, nie udało im się też przekonać do koncepcji podwójnej przynależności (do ZHR i ZHP naraz). W tej sytuacji krakowiacy postanowili do ZHR nie przystępować.
Na zbiórce Rady krakowskiego szczepu Ruchu Harcerskiego Rzeczypospolitej 14 marca 1989 postanowiono, że nie należy "„oddawać szyldu ZHP”" ówczesnemu ZHP, uznawanemu przez nich za organizację komunistyczną. Założenie obrony nazwy było według nich rozwinięciem KIHAMowskiej koncepcji odnowy ZHP od środka.
Ostatecznie przyjmuje się, że ZHP-1918 powstał 19 marca 1989 w Krakowie z założeniem odbudowy ZHP w oparciu o Statut z 1936 roku.
Wybrano tymczasowy Zarząd w składzie: Henryk Baniowski, Bogusław Molenda, Stanisław Porębski, Bogusław Rybski, Wiesława Stojek, Zbigniew Wilk oraz 8 delegatów do ogólnopolskiego Komitetu Odrodzenia ZHP. Komendantką Chorągwi Harcerek została hm. Małgorzata Rohleder, a komendantem Chorągwi Harcerzy hm. Ryszard Wcisło.
Jesienią 1989 środowiska ZHP-1918 oficjalnie wystąpiły ze Związku Harcerstwa Polskiego.
Działalność ZHP-1918 (m.in. liczne oświadczenia, uchwały i memoriały do rządu, Sejmu i Senatu oraz MEN i społeczeństwa o rozwiązanie ZHP) spowodowała protesty prawne ZHP. W konsekwencji działań ZHP-1918 i Komitetów Odrodzenia ZHP (KKO) inicjatywę reaktywowania ZHP poparli i wystąpili ze Związku Harcerstwa Rzeczypospolitej hm. Stanisław Broniewski „Orsza” i hm. Wojciech Wróblewski.
23 listopada 1990 Sąd Wojewódzki w Warszawie wpisał do rejestru stowarzyszeń „ZHP (rok założenia 1918)”. Do rejestru osób uprawnionych do reprezentowania stowarzyszenia wpisani zostali Przewodniczący ZHP r.z. 1918 Kazimierz Wiatr, Naczelnik Harcerzy Wojciech Hausner, Naczelniczka Harcerek Małgorzata Rohleder, Sekretarz Generalny Zbigniew Wilk, Skarbnik Henryk Baniowski, Naczelny Kapelan o. Adam Studziński, członkowie Naczelnictwa Marcin Ślęzak i Piotr Szczypiński. 1 grudnia 1990 odbył się zgodnie z historycznym zapisem XVIII Walny Zjazd ZHP, zorganizowany przez ZHP-1918, na którym wybrano nowe władze.
Na zjeździe tym uchwalono m.in. gotowość rozmów zjednoczeniowych z ZHR, POH, SHK Zawisza i „tymi środowiskami ZHP, które zachowały wierność ideałom tradycyjnego harcerstwa”.
Członkowie ZHP-1918 nosili nad prawą kieszenią munduru harcerskiego biało-czerwoną naszywkę z napisem ZHP-1918. Liczne środowiska ZHP-1918, powstały również w Łodzi, Warszawie i innych dużych miastach.
Instruktorzy ZHP-1918 wprowadzili też określenie na ZHP – ZHP-56. Było to powszechnie w tym czasie używane przez członków „alternatywnych” organizacji – określenie ZHP. Miało ono sugerować powstanie aktualnego ZHP w dniu 10 grudnia 1956 roku, w wyniku przekształcenia z OHPL, podczas Ogólnopolskiego Zjazdu Działaczy Harcerskich w Łodzi. Oraz że to przekształcenie było powołaniem organizacji jakościowo innej od przedwojennego (czy tużpowojennego) ZHP.
ZHP oczywiście uznawało to określenie za uwłaczające, wywodząc swe prawo do ciągłości historycznej i praw do całej spuścizny harcerstwa. Sądowy spór o nazwę „ZHP”, jaki władze ZHP wytoczyły ZHP (r.zał.1918) zakończył się anulowaniem zapisu do rejestru stowarzyszeń tej drugiej organizacji.
W tej sytuacji 3 października 1992 roku, na Nadzwyczajnym Zjeździe zdecydowano połączyć się ze Związkiem Harcerstwa Rzeczypospolitej.

</doc>
<doc id="115422" url="https://pl.wikipedia.org/wiki?curid=115422" title="Stronisław">
Stronisław

Stronisław – staropolskie imię męskie, złożone z członu "Stroni-" ("stronić, unikać") oraz członu "-sław" ("sława"). Oznacza prawdopodobnie "tego, który stroni od sławy".
Forma żeńska: Stronisława.
Stronisław imieniny obchodzi 28 sierpnia.

</doc>
<doc id="115425" url="https://pl.wikipedia.org/wiki?curid=115425" title="Strogobor">
Strogobor

Strogobor – staropolskie imię męskie, złożone z członu "Strogo-" ("srogo") oraz członu "-bor" ("walczyć, zmagać się"). Mogło oznaczać "tego, który zaciekle walczy".

</doc>
<doc id="115426" url="https://pl.wikipedia.org/wiki?curid=115426" title="Podnóżek">
Podnóżek

Podnóżek – mebel mający na celu zmniejszenie obciążenia statycznego układu kostno-mięśniowego kończyn dolnych podczas siedzenia. Mogą przyjmować formę taboretu, pufy lub specjalnej, pochylonej podstawki pod nogi.
Historycznie.
Podnóżek to mebel drewniany niewielkich rozmiarów, ale wyjątkowo ozdobny i gustownie wykonany. Pierwsze podnóżki pojawiły się w starożytności, a ich celem było podkreślenie powagi władcy poprzez ukazanie jego majestatu - stopami ziemi nie dotyka w odróżnieniu od swych poddanych. Ich funkcja wymagała, by były wykonane z cennego rodzaju drewna, nierzadko inkrustowanego i tapicerowanego najpiękniejszymi tkaninami.
Z czasem ich zastosowanie uległo zmianom. Pozwalały trzymać wyżej, wygodniej obolałe, schorowane stopy. Podnóżki trafiły do dworów magnackich, szlacheckich, a później i domów mieszczańskich ku wygodzie i zdrowiu swych użytkowników. Obecnie podczas wyjątkowych okazji na dworach królewskich (Elżbieta II) można je spotkać jako pamiątkę minionych epok.
Podobnie jak niestosowane już XIX w. powiedzenie "...sługa uniżony i podnóżek Szanownego Pana...".

</doc>
<doc id="115427" url="https://pl.wikipedia.org/wiki?curid=115427" title="Strosław">
Strosław

Strosław – staropolskie imię męskie, które albo było złożone z członu "Stro(go)-" ("srogo") oraz członu "-sław" ("sława"), albo pierwszym jego członem było "Stro(j)-" ("stroić, budować"), albo też pochodzi od imienia Stronisław.

</doc>
<doc id="115428" url="https://pl.wikipedia.org/wiki?curid=115428" title="Strogomir">
Strogomir

Strogomir – staropolskie imię męskie, złożone z członu "Strogo-" ("srogi") oraz członu "-mir" ("pokój, spokój, dobro").

</doc>
<doc id="115429" url="https://pl.wikipedia.org/wiki?curid=115429" title="Strachomir">
Strachomir

Strachomir – staropolskie imię męskie, złożone z członu "Stracho-" (od prasł. "*strachъ", "*strašiti", por. "strach", "straszyć") oraz członu "-mir" ("pokój, spokój, dobro"). Imię to notowane jest w Polsce od 1386 roku. Jest to jedyne odnotowane staropolskie imię dwuczłonowe o takim pierwszym członie, z wyjątkiem ew. hipotetycznego imienia "Strachowit", które zdaniem A. Bańkowskiego można odtworzyć z zachowanej formy Strawit-owa (fem.).
Możliwe staropolskie zdrobnienia: Stracha (masc.), Strachot, Strachota, Strasz, Straszech, Straszek, Straszko.

</doc>
<doc id="115431" url="https://pl.wikipedia.org/wiki?curid=115431" title="Głowa">
Głowa

Głowa () – część ciała zwierząt, zajmująca u człowieka i u innych ssaków szczytowe umiejscowienie (ewentualnie przednie). Szyja ("collum") stanowi podporę dla głowy oraz drogę łączącą ją z tułowiem i kończyną górną.
Kostne rusztowanie głowy stanowi czaszka ("cranium"), zapewniająca ochronę zawartego w niej mózgu ("cerebrum"). W obrębie przedniej części czaszki, tzw. trzewioczaszki, osadzony jest narząd wzroku oraz początek dróg: pokarmowej i oddechowej. W części skroniowej czaszki znajduje się narząd słuchu. Głowa dorosłego człowieka waży około 4–5 kg.
U niektórych stawonogów (skorupiaki i szczękoczułkowce) wykształcił się głowotułów. U skorupiaków jest to część ciała powstała ze zrośnięcia się głowy z częścią segmentów tułowia (1-5), gdzie odcinek głowowy nie jest podzielony na segmenty. U szczękoczułkowców głowotułów powstał w rozwoju osobniczym. Głowa zrosła się ze wszystkimi segmentami tułowia. U większości grup brak podziału na segmenty (szczątkowa segmentacja występuje u solfug). 
Od wyrazu "głowa" w wielu językach pochodzą pojęcia określające rzeczy uznane za najważniejsze dla czegoś, jak "głowa państwa" czy wywodzące się z łac. "caput" wyrazy "kapitan", "kapituła".

</doc>
<doc id="115432" url="https://pl.wikipedia.org/wiki?curid=115432" title="Paramagnetyzm">
Paramagnetyzm

Paramagnetyzm – zjawisko magnesowania się makroskopowego ciała w zewnętrznym polu magnetycznym w kierunku zgodnym z kierunkiem pola zewnętrznego. Substancje wykazujące takie własności to paramagnetyki. Są one przyciągane przez magnes, jednak znacznie słabiej niż ferromagnetyki. W niezbyt niskich temperaturach oraz dla niezbyt silnych pól magnetycznych paramagnetyki wykazują liniową zależność namagnesowania od pola zewnętrznego, co wyraża wzór:
gdzie:
W niskich temperaturach lub dla bardzo silnych pól magnetycznych namagnesowanie traci liniową zależność od pola zewnętrznego i wykazuje nasycenie.
Podatność magnetyczna zależy od temperatury, zjawisko to ujmuje prawo Curie. Niektóre paramagnetyki w temperaturach niższych od pewnej charakterystycznej dla każdej substancji wartości, nazywanej punktem Curie, stają się ferromagnetykami.
Przyczyną paramagnetyzmu jest porządkowanie się spinów elektronów ciała zgodnie z liniami zewnętrznego pola magnetycznego, uporządkowaniu przeciwdziałają drgania cieplne cząsteczek. W niskich temperaturach lub w silnych polach magnetycznych dochodzi do uporządkowania niemal wszystkich dipoli magnetycznych elektronów, w wyniku czego dochodzi do nasycenia. Właściwości paramagnetyczne posiadają substancje o niesparowanych elektronach.
Paramagnetyki mają przenikalność magnetyczną μ niewiele większą od jedności. Dla ferromagnetyków μ jest wielokrotnie większe od 1.
Przykłady paramagnetyków:

</doc>
<doc id="115433" url="https://pl.wikipedia.org/wiki?curid=115433" title="Manuel Guirao">
Manuel Guirao

Manuel Guirao (ur. 4 czerwca 1919 w Rafael Obligado, prowincja Buenos Aires, zm. 2 stycznia 2005) – argentyński duchowny katolicki, biskup.
Studiował w seminarium Nuestra Senora de Lujan w La Plata, przyjął święcenia kapłańskie 5 grudnia 1943. W październiku 1970 został mianowany przez Pawła VI biskupem Oranu (Argentyna), przyjął sakrę biskupią 8 grudnia 1970 z rąk biskupa Eduardo Pironio (późniejszego kardynała). 20 marca 1981 został przeniesiony na biskupstwo Santiago del Estero.
Był współtwórcą seminarium międzydiecezjalnego w Santiago. W 1994 wchodził w skład komitetu wykonawczego IX Narodowego Kongresu Eucharystycznego. W listopadzie tego samego roku, po osiągnięciu wieku emerytalnego, złożył rezygnację z rządów diecezją Santiago del Estero. Od lutego 1999 do lipca 2000 był administratorem apostolskim diecezji Chascomus, wakującej po przejściu biskupa Juana Carlosa Maccarone do Santiago del Estero (bezpośredni następca biskupa Guirao w Santiago del Estero, Gerardo Sueldo, zmarł w 1998).

</doc>
<doc id="115435" url="https://pl.wikipedia.org/wiki?curid=115435" title="Arcadia (zespół muzyczny)">
Arcadia (zespół muzyczny)

Arcadia – nazwa zespołu utworzonego w 1985 przez Simona Le Bona, Nicka Rhodesa i Rogera Taylora z grupy Duran Duran w czasie przerwy w pracy zespołu.
Arcadia nagrała jeden album "So Red The Rose", który stał się platynową płytą. W pracy zespołu uczestniczyli: David Gilmour, Grace Jones i Sting, którego słyszymy w "The Promise". 
Nagrali też utwór "Say The Word" do filmu "Playing For Keeps".
Zespół tworzył w gatunkach: new romantic, synth pop, , sophisti-pop.

</doc>
<doc id="115440" url="https://pl.wikipedia.org/wiki?curid=115440" title="San Marino (miasto)">
San Marino (miasto)

San Marino (wł. Città di San Marino) – stolica San Marino, położona w środkowej części kraju, na zachodnich stokach Monte Titano. Trzeci co do wielkości zamek kraju. W 2012 roku liczył 4214 mieszkańców.
W 2008 roku historyczne centrum San Marino zostało wraz z Monte Titano wpisane na listę światowego dziedzictwa UNESCO.
Miasto zostało założone 3 września 301.
Miastem partnerskim San Marino jest San Leo we Włoszech. W San Marino znajduje się Uniwersytet w San Marino, Międzynarodowa Akademia Nauk San Marino oraz Politechnika.

</doc>
<doc id="115442" url="https://pl.wikipedia.org/wiki?curid=115442" title="Adwokat">
Adwokat

Adwokat () – prawnik świadczący pomoc prawną, w szczególności polegającą na występowaniu przed organami ścigania, sądami i urzędami, udzielaniu porad prawnych, sporządzaniu opinii prawnych, opracowywaniu projektów aktów prawnych, tworzeniem umów, statutów a także innych dokumentów, mających charakter prawny. 

</doc>
