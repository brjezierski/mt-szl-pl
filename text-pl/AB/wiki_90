<doc id="122193" url="https://pl.wikipedia.org/wiki?curid=122193" title="Aleksy I Komnen">
Aleksy I Komnen

 
Aleksy I Komnen (ur. 1048, zm. 15 sierpnia 1118) – cesarz bizantyjski od 4 kwietnia 1081, syn Jana Komnena i Anny Dalasseny.
Pochodził z arystokratycznego rodu Komnenów z Azji Mniejszej, który miał na dworze wpływy już za czasów dynastii Dukasów. Zasiadł na tronie w drodze zamachu stanu dzięki poparciu braci (Izaaka i Adriana) oraz spowinowaconych z nim Dukasów (dzięki zawartemu w 1077 małżeństwu z Ireną Dukainą). Ojciec m.in. Anny Komneny i Jana II Komnena.
W momencie wstąpienia na tron sytuacja Cesarstwa była bardzo poważna – zagrożenie najazdami Połowców i Kumanów od północy (zza Dunaju), Słowian Południowych z północnego zachodu, Normanów z południowej Italii i Turków seldżuckich ze wschodu (którzy w wyniku miażdżącego zwycięstwa w bitwie pod Manzikertem, 19 sierpnia 1071 podbili niemal całą bizantyńską Azję Mniejszą). Słabość Cesarstwa zwiększały również wewnętrzne rozłamy i niepokoje związane z działalnością sekt (manichejczycy, paulicjanie, bogomili) oraz groźną opozycją wewnętrzną (spiski wojskowe i senatorskie).
Aleksy, w pełni świadomy zagrożenia i słabości państwa, zręcznie walczył z wrogami zewnętrznymi i wewnętrznymi przy pomocy środków zarówno militarnych, jak i dyplomatycznych. Zawarłszy układ pokojowy z Turkami (w 1081 r.), skoncentrował swoje szczupłe siły na prowadzonej z wielkim trudem i zmiennym szczęściem walce z Normanami (1081–1085). Podczas bitwy pod Dyrrachion, 18 października 1081 dzięki osobistemu męstwu cudem uniknął śmierci lub niewoli. Mimo grożących niebezpieczeństw, Aleksy, jako doświadczony wódz i odważny żołnierz, osobiście prowadził wiele kampanii.
Po wyparciu Normanów, w latach 1085–1090 bez wyraźnych sukcesów próbował odeprzeć najazdy Połowców i Kumanów (z północy), Serbów (z zachodu) i Turków (ze wschodu). W roku 1086 Cesarstwu Bizantyjskiemu zagrozili sprzymierzeni z Bułgarami Pieczyngowie, którzy w roku 1090 usiłowali zdobyć Konstantynopol. 29 kwietnia 1091 roku u podnóża góry Lebunion w Tracji Aleksy I Komnen zadał Pieczyngom druzgocącą klęskę, usuwając niebezpieczeństwo dalszych najazdów z ich strony. Przywróciwszy chwilowo potęgę Cesarstwa, poprosił Zachód o dostarczenie wojsk zaciężnych, których w Bizancjum brakowało.
Apel został inaczej odebrany – w 1095 papież Urban II wystąpił z projektem krucjaty przeciw Turkom, która miała służyć nie tyle pomocy Cesarstwu, co wyparciu muzułmanów z Ziemi Świętej. W 1096 Aleksy wymusił na krzyżowcach złożenie hołdu lennego i obietnicę, że odebrane ziemie zostaną zwrócone Bizancjum. Sam dostarczył floty na przewiezienie krzyżowców przez Bosfor.
Pod koniec życia Aleksy szczególnie aktywnie dążył do pokojowego ograniczenia wpływów sekt chrześcijańskich (głównie paulicjan i bogomiłów). Powodem mogło być zwłaszcza szybkie rozprzestrzenianie się wyznawców tych odłamów chrześcijaństwa na obszarze cesarstwa w II poł. XI wieku. Zapewne w latach 1101–1104 odbyła się pod jego przewodnictwem debata duchowieństwa bizantyńskiego z bogomiłami. Natomiast w 1114 cesarz spotkał się z paulicjanami i bogomiłami w mieście Filipopol w Tracji. W jego wyniku miało dojść do apostazji kilku tysięcy zwolenników tych sekt, których osadził w nowym mieście niedaleko Filipopola – Aleksjopol (Neokastron). Jednak przynajmniej bogomilizm był już tak mocno zakorzeniony, że nie udało się go poważniej osłabić.

</doc>
<doc id="122194" url="https://pl.wikipedia.org/wiki?curid=122194" title="Jan II Komnen">
Jan II Komnen

Jan II Komnen (; ur. 13 września 1087, zm. 8 kwietnia 1143), cesarz bizantyjski od 15 sierpnia 1118. Syn Aleksego I i Ireny Dukas. Był trzecim cesarzem bizantyjskim z dynastii Komnenów po Izaaku I (1057–1059) i ojcu Aleksym I (1081–1118). Jego celem było przywrócenie potęgi Cesarstwa, a także jego terytoriów sprzed klęski w bitwie pod Manzikertem (1071). Jest też znany jako "Kaloïōannēs" (Jan Piękny).
Panowanie.
Konflikt z Wenecją.
Po wstąpieniu na tron Jan II odmówił potwierdzenia traktatu z 1082 roku, zawartego przez jego ojca z Republiką Wenecką, który dawał włoskiej republice wyjątkowe przywileje handlowe w Cesarstwie Bizantyńskim. Lecz ta zmiana w polityce nie była spowodowana przyczynami finansowymi. Obraza członka rodziny cesarskiej przez Wenecjan doprowadziła do groźnego konfliktu, zwłaszcza że Bizancjum polegało do tej pory na weneckiej sile morskiej. Po bizantyńskim ataku odwetowym na Kerkyrze Jan wygnał kupców weneckich z Konstantynopola. Spowodowało to reakcję Republiki Weneckiej, która wysłała flotę 72 okrętów, która splądrowała wyspy na Morzu Egejskim oraz zdobyła Kefalonię na Morzu Jońskim. Jan został zmuszony do pójścia na ugodę: wojna kosztowała go więcej niż to było warte. Cesarz nie zamierzał funduszy przeznaczonych na armię lądową przekazać na budowę nowych statków. Jan potwierdził układ z roku 1082. Niemniej jednak, cała ta sprawa nie została zupełnie zapomniana i zdaje się, że odegrała rolę w zainspirowaniu następcy Jana (Manuela I Komnena) do odbudowy potężnej floty bizantyńskiej niewiele lat później.
Zwycięstwa nad Pieczyngami i Węgrami.
W latach 1119-1121 Jan pokonał Turków Seldżuckich, zajmując południowo-zachodnią Anatolię. Jednak w 1122 przemieścił swe wojska do Europy, by odeprzeć najazd Pieczyngów na Mezję. Owi najeźdźcy byli sprzymierzeńcami księcia kijowskiego. Gdy Pieczyngowie wkroczyli do Tracji, armia bizantyńska otoczyła ich pod Beroją, Jan złożył im obietnicę zawarcia korzystnego układu, po czym zaatakował z zaskoczenia ich obóz. Wywiązała się zażarta walka, lecz z końcem dnia dwudziestotysięczna armia bizantyńska odniosła miażdżące zwycięstwo. Położyło ono kres najazdom Pieczyngów na terytorium cesarstwa. Wielu jeńców zostało osadzonych jako sprzymierzeńcy w granicach Bizancjum.
Następnie Jan wyruszył na odwetową wyprawę przeciw Serbom. Wielu spośród z nich zostało wziętych do niewoli, a następnie wysłanych w region Nikomedii w roli kolonistów wojskowych. Celem tego było częściowo przywrócenie Serbów do porządku (Serbia była nominalnie protektoratem bizantyńskim), a częściowo wzmocnienie wschodniej granicy bizantyńskiej.
Małżeństwo Jana z księżniczką węgierską Piroską dało mu pretekst do ingerencji w walki dynastyczne na Węgrzech. Udzielenie schronienia oślepionemu pretendentowi do tronu - Álmosowi - doprowadziło do węgierskiego ataku w roku 1128. Najeźdźcy zaatakowali Braniczewo nad Dunajem i dotarli aż do przedmieść Filipopola. Po trudnej, dwuletniej kampanii, cesarz zdołał pokonać Węgrów i wspomagających ich Serbów i przywrócić pokój.
Kampanie przeciw Turkom.
Teraz Jan mógł skoncentrować swoją uwagę na Azji Mniejszej, która miała stanowić centrum jego zainteresowania przez większość jego pozostałego panowania. Cesarz dążył do powstrzymania naporu tureckiego na granicę bizantyńską w Anatolii. W latach 1130-1135 podjął kampanię przeciw Daniszmendydom. Następnie podjął próbę przywrócenia kontroli bizantyńskiej w regionie. Zdobył rodową siedzibę Komnenów w Kastamonu, następnie zdobył Gangrę, gdzie zostawił dwutysięczny garnizon. Jednak opór turecki był silny i Jan musiał wkrótce ponownie zdobywać Kastamonu, zajęte ponownie przez Turków. Następnie Jan odniósł zwycięstwo nad Daniszmendydami w północno-wschodniej Azji Mniejszej, a sułtan został w wyniku tej porażki zamordowany przez własnych ludzi.
Lewant.
Cesarz skierował swą uwagę w stronę Lewantu, gdzie miał zamiar narzucić zwierzchnictwo bizantyńskie państwom krzyżowców. W 1137 roku odbił z rąk Rubenidów Tars, Adanę i Mopsuestię, a w 1138 książę Leon I oraz jego rodzina zostali odstawieni jako jeńcy do Konstantynopola. Zwycięstwo nad Ormianami otworzyło drogę do marszu na księstwo Antiochii, którego władca Rajmund z Poitiers, uznał się wasalem cesarza w 1137 roku. W 1138 Jan przybył triumfalnie do miasta. Następnie cesarz powiódł armię bizantyńską, wspieraną przez wojska księcia Antiochii oraz Joscelina II, hrabiego Edessy, przeciw muzułmańskiej Syrii. Nie powiódł się plan zdobycia Aleppo, a oblężenie Szajzaru zakończyło się tylko połowicznym sukcesem. Jednym z powodów była niechęć władców Antiochii i Edessy do cesarza.
Rodzina.
Jan II Komnen ożenił się w 1104 roku z Piroską Węgierską (w Bizancjum zwana Ireną), córką Władysława I Świętego, króla Węgier. Jan II i Irena mieli czterech synów i cztery córki :

</doc>
<doc id="122195" url="https://pl.wikipedia.org/wiki?curid=122195" title="Manuel I Komnen">
Manuel I Komnen

Manuel I Komnen (gr. Μανουήλ Α' Κομνηνός, Manouēl I Komnēnos; ur. 28 listopada 1118, zm. 24 września 1180) – syn cesarza Jana II Komnena i Piroski Węgierskiej. Był czwartym cesarzem bizantyńskim z dynastii Komnenów. Był ostatnim z Komnenów, który uczynił Cesarstwo Bizantyńskie najpotężniejszym państwem w basenie Morza Śródziemnego. Manuel I prowadził odważną i ambitną politykę prozachodnią. Sprzymierzył się z papieżem Hadrianem IV przeciwko Rogerowi II, królowi Sycylii. Przeprawił armie II krucjaty przez terytorium cesarstwa. Uczynił z Bizancjum prawdziwego hegemona Bałkanów, zadając klęskę Węgrom. Uzależnił od siebie państwa krzyżowe. Jednak jego sukcesy przeplatają się z klęskami – nieudana inwazja na Egipt Fatymidów i wreszcie klęska w bitwie pod Myriokefalon, która przez wielu jest uznawana za największą porażkę Bizancjum od czasu bitwy pod Manzikertem.
Zdobycie władzy.
Manuel Komnen był czwartym synem Jana II i Piroski Węgierskiej. Miał niewielkie szanse na objęcie tronu po ojcu. Jednak w 1143 Manuel został wybrany na następcę przez ojca, mimo że żył jego starszy brat Izaak, a dwaj starsi bracia zmarli w 1142. Po śmierci ojca 8 kwietnia 1143 został proklamowany na cesarza przez armię Jana II, który zmarł w Cylicji w czasie wyprawy do Jerozolimy. Zaraz po śmierci ojca Manuel uznał, że musi szybko wrócić do Konstantynopola i koronować się na cesarza. Wprzód wysłał do miasta swego sekretarza Jana Axoucha z rozkazem uwięzienia rywala do tronu Izaaka. Jan Axouch przybył do stolicy, nim dotarła tam wieść o śmierci cesarza. Szybko zapewnił lojalność miasta dla Manuela. Gdy przybył do stolicy w sierpniu 1143, został koronowany na cesarza przez nowego patriarchę Michała Kourkouasa. Po ustabilizowaniu swej pozycji rozkazał uwolnić Izaaka.
II krucjata.
W 1143 Manuel przyzwolił na przemarsz armii II krucjaty, prowadzonej przez cesarza Konrada III i króla Francji Ludwika VII. Mieszkańcy Cesarstwa obawiali się, że ich wioski i miasta zostaną złupione przez obce armie. Bizantyńskie wojska podążały za krzyżowcami, pilnując, aby ci nie wyrządzili żadnych szkód. Część wojsk stacjonowała w Konstantynopolu gotowa do obrony miasta przed jakimkolwiek aktem agresji. Manuel dla bezpieczeństwa nakazał też naprawić mury stolicy. W 1148 cesarz nakłonił Konrada III do sojuszu przeciwko Rogerowi III królowi Sycylii. Sojusz był umocniony poprzez wcześniejsze małżeństwo Manuela z siostrzenicą Konrada Bertą von Sulzbach. Sojusz został zawarty, jednak nic z niego nie wyszło, gdyż cesarz zmarł 4 lata później w 1152.
Zatargi z Renaldem de Chatillon.
Renald z Chatillon był francuskim rycerzem, który przybył do Ziemi Świętej wraz z armią II krucjaty. Zaciągnął się na służbę do króla Jerozolimy Baldwina III. Wkrótce w Antiochii poznał Konstancję, wdowę po księciu Rajmundzie z Poitiers, dwa lata później, w 1153, zostali małżeństwem, a Renald został księciem. Zmiana u sterów władzy w lennym wobec Cesarstwa księstwie nie spodobała się Manuelowi. Niechęć cesarza do Renalda osiągnęła apogeum, gdy dotarła do niego wieść o inwazji księcia na bizantyński Cypr (1156). Do niewoli dostał się namiestnik Cypru, bratanek cesarza, Jan Komnen, a wyspa została złupiona przez wojska Renalda. Reakcją Manuela była wyprawa (1158-1159) przeciwko Renaldowi i jego sojusznikowi Torosowi, królowi Małej Armenii. Miasta Cylicji poddały się szybko, widząc ogromną armię Manuela, a król Toros przetrwał, kryjąc się w górach. Cesarz przekroczył Cylicję i wkroczył na ziemie Renalda, ruszając w kierunku Antiochii. Renald widząc, że nie ma szans pokonać cesarskiej armii, ukorzył się przed cesarzem odziany w wór pokutny i błagał cesarza o przebaczenie. Cesarz wybaczył mu, postawił jednak trzy warunki. Zamek w Antiochii miał być oddany załodze bizantyńskiej. Oddziały Renalda miały być oddane pod dowództwo Manuela. Ostatni warunek to zastąpienie łacińskiego patriarchy Antiochii patriarchą greckim. Manuel zrezygnował z tego ostatniego warunku prawdopodobnie po rozmowie z królem Baldwinem III, który także przybył do Antiochii. Po tych ustaleniach cesarz Manuel wkroczył uroczyście do Antiochii wraz ze swą armią, a Renald i król Baldwin szli pieszo.
W maju 1159 roku na czele zjednoczonej armii chrześcijańskiej cesarz wyruszył na wschód do utraconej przez krzyżowców Edessy, ale zrezygnował z tej kampanii po tym, jak wynegocjował uwolnienie chrześcijańskich jeńców u Nur ad-Dina, władcy Damaszku. Zadowolony ze swych poczynań Manuel udał się w drogę powrotną do Konstantynopola. Po drodze armia Manuela została zaskoczona przez Turków. Mimo zasadzki cesarz odniósł zwycięstwo, a Turcy zostali całkowicie wyparci z Izaurii.
Sojusz z papieżem Hadrianem IV i wojna z Rogerem II królem Sycylii.
W 1147 normański król Sycylii Roger II de Hauteville zdobył i splądrował bizantyńską wyspę Korfu. W tym czasie Manuel musiał stawić czoła inwazji Kumanów na Bałkany. Cesarz uzyskał jednak pomoc Wenecji w 1148. Wenecjanie szybko pokonali Rogera dzięki swej potężnej flocie. W 1149 Manuel odzyskał Korfu i rozpoczął przygotowania do kontrofensywy przeciwko normańskim najeźdźcom. Cesarz w 1155 wysłał Michała Paleologa i Jana Dukasa na czele armii do Apulii.
Dwaj dowódcy mieli uzyskać wsparcie od cesarza rzymskiego Fryderyka I Barbarossy, którego wojska znajdowały się w północnej Italii. Fryderyk odmówił jednak wsparcia przeciwko Normanom, gdyż jego wojska domagały się jak najszybszego powrotu na północ. Mimo niepowodzenia Manuel z pomocą lokalnych baronów z niezwykłą szybkością zajmował kolejne zamki, których przekupieni obrońcy poddawali twierdze greckiej armii. Cała południowa Italia podniosła bunt przeciwko królowi Rogerowi. Miasto Bari, dawna stolica bizantyńskiej prowincji, z entuzjazmem powitała cesarskie wojska. Manuel, widząc swe sukcesy, zaczął śnić o odbudowie cesarstwa rzymskiego oraz unii kościelnej między greckim Kościołem prawosławnym, a Kościołem katolickim w ramach sojuszu z papieżem Hadrianem IV.
Dla Hadriana IV sojusz z Manuelem był doskonałą okazją do pozbycia się Normanów, z którymi Państwo Kościelne nigdy nie miało dobrych stosunków, a ich agresywna polityka była niebezpieczna dla Rzymu. Za to perspektywa wspólnej granicy z bardziej „cywilizowanym” Cesarstwem Bizantyńskim wydawała się bardziej komfortowa. Sojusz Hadriana IV i Manuela I miał być końcem Rogera II. Pomimo nowego przymierza kampania sycylijska zakończyła się fiaskiem. Punktem zwrotnym okazała się bitwa pod Brindisi, gdzie armia Jana Dukasa została pokonana przez wojska sycylijskie atakujące na lądzie i morzu. Główną przyczyną porażki była dezercja najemników zaciągniętych przez Manuela, którzy za udział w bitwie zażądali większego wynagrodzenia. Bitwa okazała się kompletnym fiaskiem Greków, a Jan Dukas został pojmany. Porażka pod Brindisi położyła kres bizantyńskiemu panowaniu w południowej Italii, a armia cesarza w 1158 opuściła Półwysep Apeniński. Fiaskiem zakończyła się też unia Kościołów. Jej warunki okazały się nie do przyjęcia dla Manuela. Papież żądał uznania siebie za głowę kościoła, co odebrałoby Manuelowi jego cesarski autorytet. Takie warunki unii zostałyby na pewno przyjęte na Zachodzie, spotkałyby się za to z silną dezaprobatą greckiego duchowieństwa i społeczeństwa, które i tak miało dość prołacińskiej polityki cesarza. Kampania sycylijska okazała się dla Manuela militarnym i dyplomatycznym fiaskiem.
Wojny bizantyńsko-węgierskie.
Północne granice Cesarstwa Bizantyńskiego pozostawały niezmienne od czasów podbojów Bazylego II Bułgarobójcy, który w latach 990-1014 prowadził zakończoną sukcesem wojnę z Bułgarią. Od tamtej pory północne granice Cesarstwa były nękane tylko najazdami Pieczyngów, z którymi skutecznie walczył Jan II. Manuel przystąpił do ofensywy, zajmując Serbię w latach 1150-1152. Prowadził też wojny z Królestwem Węgierskim – największym rywalem Bizancjum na Bałkanach. W latach 1163-1168 poprowadził zwycięską kampanię zakończoną rozbiciem armii węgierskiej w bitwie pod Sirmium. Dzięki tej wojnie poszerzył granice państwa o Dalmację, Bośnię i Chorwację, a węgierski następca tronu Bela III został wysłany do Konstantynopola, aby kształcić się na dworze Manuela. Bela poślubił też córkę cesarza Annę, przybrał imię Aleksy i został następcą bizantyńskiego tronu. Miało to połączyć Cesarstwo i Węgry unią. Jednak gdy tylko Manuel zyskał męskiego potomka, zaręczyny Beli i Anny zostały zerwane, a plany unii porzucone.
Inwazja na Egipt.
Egipt, starożytna prowincja Cesarstwa rzymskiego, od VII wieku znajdował się w rękach Arabów. W dużej mierze dzięki jego bogactwom Cesarstwo Wschodniorzymskie przetrwało najazdy barbarzyńców, którzy zniszczyli zachodnią część Cesarstwa. Bogata kraina nad Nilem była też w centrum zainteresowań krzyżowców z Królestwa Jerozolimskiego. Zdobycie go było zbyt dużym wyzwaniem dla łacinników, którzy swoją szansę mogli upatrywać tylko w sojuszu z cesarzem Manuelem. W 1168 sojusz pomiędzy Bizancjum a Jerozolimą został zawarty, a rok później Manuel wysłał ekspedycję do Egiptu, na której czele stanął król Jerozolimy Amalryk I. Cesarz wystawił ogromną, liczącą 200 okrętów flotę, wyekwipowaną w ogień grecki i maszyny oblężnicze. Wielka wyprawa nie powiodła się. Bizantyńska flota wyruszyła do Egiptu z zaopatrzeniem tylko na trzy miesiące i zawróciła po nieudanej próbie zdobycia Damietty przez krzyżowców. Wyprawa na Egipt miała negatywny, długofalowy skutek dla Cesarstwa Bizantyńskiego. Wyprawa ta zbiegła się ze wzrostem siły Wenecji i Kilidż Arslana II sułtana Ikonion. Ogromne koszty, jakie pochłonęła wyprawa, mogły być lepiej wykorzystane na wyprawę przeciwko Kilij Arslanowi, co mogło raz na zawsze rozwiązać problemy Bizancjum z Turkami i odzyskać cały półwysep Anatolijski. Kilij Arslan w tym czasie wyeliminował swych rywali i umocnił swą pozycję w Azji Mniejszej. Saladyn, kurdyjski wódz wykorzystał klęskę Bizancjum i sam zajął Egipt, a w przyszłości Jerozolimę.
Sułtan Kilidż Arslan II i klęska pod Myriokefalon.
Manuel podobnie jak ojciec chciał wyprzeć Turków Seldżuckich z Azji Mniejszej. W 1162 po zwycięskiej wojnie część terytoriów centralnej Anatolii z miastem Sivas miała zostać włączona do Cesarstwa Bizantyńskiego. Seldżucy nie mieli jednak zamiaru przestrzegać postanowień rozejmu. Manuel zdecydował się zlikwidować zagrożenie tureckie raz na zawsze. Na wyprawę wyekwipował całą Cesarską Armię i ruszył na Seldżucką stolicę Ikonion. Cesarz był bardzo pewny siebie i był zdecydowany wydać Turkom bitwę. Jego porywczość mogła mieć wpływ na podjętą przez niego decyzję, gdy u wejścia do doliny Meandra spotkał tureckich ambasadorów, którzy proponowali pokój na korzystnych dla Manuela warunkach. Większość dowódców Manuela doradzała cesarzowi przyjęcie warunków pokoju, ale młodsi i bardziej porywczy doradcy radzili nie iść na ugodę. Nieszczęśliwie dla siebie Manuel posłuchał tych ostatnich. Przed ostateczną klęską cesarz popełnił kilka taktycznych błędów, jak choćby niewysłanie oddziału, który mógł zbadać przejście przez wąski wąwóz. Niezbadanie przejścia zmusiło armię Manuela do obrony w wąskim górskim przejściu. 17 września 1176 armia bizantyńska została powstrzymana przez armię Kilidż Arslana II w bitwie pod Myriokefalon. Maszyny oblężnicze mające posłużyć do zdobycia Ikonion zostały zniszczone, a Manuel został zmuszony do odwrotu. Bitwę opisuje się często jako ogromną katastrofę i największą klęskę od czasu bitwy pod Manzikertem 105 lat wcześniej oraz jako koniec armii Bizancjum. Nie jest to prawdą, gdyż większość poważnych strat została poniesiona na prawym skrzydle dowodzonym przez Baldwina księcia Antiochii, który poległ w bitwie. W następnym roku armia Manuela rozbiła turecki kontratak i odzyskała część utraconych terytoriów w 1177. Cesarz nie zaatakował już nigdy Turków, którzy po śmierci Manuela zaczęli coraz głębiej wkraczać na terytorium Cesarstwa. Klęsce winny był Manuel, który roztrwonił ogromne środki na nieudane i niepotrzebne konflikty w Italii i Egipcie, zaniedbując największe zagrożenie – Turków Seldżuckich. W czasie jego niepotrzebnych konfliktów, Seldżucy rośli w siłę i ostatecznie byli dość silni, aby pokonać bizantyńską armię. Droga do odzyskania całej Azji Mniejszej została zamknięta na zawsze.
Panowanie Manuela I – skutki dla Cesarstwa Bizantyńskiego.
Rządy Manuela I Komnena znacznie różniły się od poprzedników. Panowanie Aleksego I i Jana II Komnenów to próba odbudowy Bizancjum po klęsce w bitwie pod Manzikertem i inwazji Alp Arslana. Manuel był bardziej energiczny od ojca. Widział szanse na budowę potęgi Cesarstwa w sojuszach z papieżem i krzyżowcami. Chciał odbudować dawną chwałę Bizancjum, choćby z czasów Bazylego II. Jego ambicje jednak go przerosły. Poniósł kilka istotnych porażek w południowej Italii, w Egipcie i wreszcie pod Myriokefalon z Turkami Seldżuckimi. Jego polityka sojuszy z państwami łacińskimi wywołała nową falę nienawiści do wszystkiego co zachodnie pośród greckich mieszkańców, czego skutkiem był pogrom ludności łacińskiej i przybyszów z Zachodu w Konstantynopolu w dwa lata po śmierci cesarza, czyli w 1182 roku. Polityka prozachodnia sprawiła, że niezadowolona z niej bizantyńska arystokracja poparła zamach stanu Andronika Komnena, który zamordował syna Manuela, młodego cesarza Aleksego II w 1183. Niemniej jednak Manulel w chwili śmierci pozostawił państwo bogate i przeżywające okres pokoju; zawarł traktaty ze wszystkimi sąsiadami, a nawet w Italii miał sporo zwolenników. Jego reputacja na Zachodzie i w Ziemi Świętej była wyśmienita. Wraz ze śmiercią Manuela zakończył się okres świetności Cesarstwa Bizantyńskiego. Po śmierci Andronika I Komnena na tron wkroczyła dynastia Angelosów, których niekompetencja i konfliktowość doprowadziły do upadku Cesarstwa i zdobycia Konstantynopola przez rycerzy IV krucjaty.
Rodzina.
Manuel był żonaty dwukrotnie. Pierwszą żoną była Berta von Sulzbach, siostrzenica Konrada III, zmarła w 1159. Miał z nią dwie córki:
Drugą żoną Manuela była Maria z Antiochii (zmieniła imię na "Ksena"), córka Rajmunda z Poitiers i Konstancji z Antiochii.
Miał z nią syna:

</doc>
<doc id="122196" url="https://pl.wikipedia.org/wiki?curid=122196" title="Aleksy II Komnen">
Aleksy II Komnen

Aleksy II Komnen (ur. 10 września 1167, zm. listopad 1183), syn cesarza Manuela I i jego drugiej żony – Marii z Antiochii (córki Konstancji z Antiochii i Rajmunda z Poitiers).
Życiorys.
Po śmierci ojca cesarz bizantyński od 1180 – jego krewny – Andronik ogłosił się współwładcą. Regencję w imieniu syna miała sprawować jego matka Maria z Antiochii. Faktyczną władzę jednak przejął Andronik, kuzyn zmarłego Manuela. Mówił on, że jest zbawcą i opiekunem małego Aleksego. Postanowił zlikwidować wszelkie próby buntu. We wrześniu rzekomo za namowami małego Aleksego Andronik został współcesarzem. Wcześniej, aby dojść do władzy skazał na śmierć matkę Aleksego, znienawidzoną łacinniczkę. Mały Aleksy sam musiał podpisać wyrok na własną matkę. Dwa miesiące po koronacji na współcesarza Andronik rozkazał udusić chłopca. . Po jego śmierci Andronik ogłosił się cesarzem i poślubił wdowę po Aleksym – Agnieszkę (Annę) Francuską – córkę króla Ludwika VII.

</doc>
<doc id="122198" url="https://pl.wikipedia.org/wiki?curid=122198" title="11 Karpacka Dywizja Piechoty">
11 Karpacka Dywizja Piechoty

11 Karpacka Dywizja Piechoty (11 DP) – wielka jednostka piechoty Wojska Polskiego II RP.
Dywizja w walce o granice.
1 września 1919, w wyniku zjednoczenia Armii gen. Hallera z Armią Krajową 2 Dywizja Strzelców Polskich została przemianowana na 11 Dywizję Piechoty.
Będąc w składzie Armii Rezerwowej według stanu z 1 czerwca jej stan bojowy przedstawiał się następująco: oficerów – 122, podoficerów i szeregowych – 7051, karabinów maszynowych – 96, dział polowych – 18, dział ciężkich – 4.
W czasie wojny polsko-bolszewickiej dywizja uczestniczyła w Bitwie Warszawskiej w sierpniu 1920 r., zajmując pozycje obronne na przedmościu warszawskim (na odcinku Nieporęt-Rembertów). We wrześniu, podczas bitwy nad Niemnem, oddziały dywizji walczyły w składzie 4 Armii, prowadząc natarcie wzdłuż linii kolejowej Prużana-Baranowicze.
Dywizja w okresie pokoju.
W okresie pokoju dowództwo i sztab dywizji stacjonowały w Stanisławowie. Poszczególne oddziały i pododdziały stacjonowały w Stanisławowie, Stryju i Kołomyi.
20 lutego 1937 minister spraw wojskowych generał dywizji Tadeusz Kasprzycki nadał 11 Dywizji Piechoty nazwę „11 Karpacka Dywizja Piechoty” oraz ustalił dla żołnierzy tej dywizji emblemat przedstawiający dwa liście dębowe z gałązką limby, przytrzymane krzyżem huculskim. Minister zezwolił na noszenie emblematów od chwili ogłoszenia rozkazu, natomiast zobowiązał do ich noszenia od 1 stycznia 1938.
12 kwietnia 1937 Minister Spraw Wojskowych nadał I batalionowi 49 pułku piechoty nazwę „huculski batalion Legionów Polskich” oraz wprowadził „specjalne części umundurowania” dla żołnierzy 11 Karpackiej Dywizji Piechoty w postaci pióra do czapki – rogatywki garnizonowej i peleryny typu podhalańskiego, a dla żołnierzy huculskiego batalionu Legionów Polskich dodatkowo – kapelusza huculskiego.
Obsada personalna w marcu 1939 roku.
Ostatnia „pokojowa” obsada personalna dowództwa dywizji:
Walki dywizji w kampanii wrześniowej.
11 Karpacka Dywizja Piechoty pod dowództwem płk. dypl. Bronisława Prugar-Ketlinga weszła przed wojną w skład Armii „Kraków” jako jednostka drugorzutowa. Zmobilizowana została w rejonie: Stryj, Stanisławów, Kołomyja. Mniejszości narodowe stanowiły w pułkach do około 40% ogółu żołnierzy. 
Miała skoncentrować się w rejonie Zawiercia w dniach 6-7 września 1939. Przewidziana była do działań na styku Krakowskiej Brygady Kawalerii z GO „Śląsk” i 7 Dywizją Piechoty. W trakcie działań wojennych pierwotne plany uległy jednak zmianie i dywizja walczyła w ramach Armii „Karpaty”.
W dniach 3 i 4 września pododdziały dywizji wyładowały się z transportu kolejowego w rejonie Bochnia-Brzesko z rozkazem obsadzenia linii Dunajca w celu osłonięcia skrzydła grupy wojsk działającej na linii Wadowice, Maków, Mszana Dolna. Do miejsca koncentracji dotarła jednakże tylko część dywizji bez dywizyjnej kompanii przeciwpancernej, kompanii kolarzy, dywizjonu artylerii ciężkiej, baterii przeciwlotniczej, szpitala polowego i 6 kolumn taborowych, które z powodu bombardowań lotniczych znalazły się w Rzeszowie. Dywizja weszła od razu w kontakt z nieprzyjacielem, zaczynając działania defensywne. 
Rano 6 września dowódca zameldował się u dowódcy Grupy Operacyjnej „Jasło” gen. Kazimierza Orlika-Łukoskiego, od którego otrzymał rozkaz obrony Wisłoki na północ od Jasła od Kołaczyc do Brzostka włącznie. Po wyładowaniu się pododdziały dywizji przystąpiły do budowy pozycji obronnej. Jeszcze przez cały dzień przybywały transporty z pododdziałami dywizji. Do wieczora prawie całość wojsk dywizji, z wyjątkiem elementów zatrzymanych przez Armię „Kraków” w rejonie Bochni, znalazła się w wyznaczonych rejonach.
Odcinek obrony dywizji podzielono na dwa pododcinki, z których północny obsadził 48 pułk piechoty, a południowy – 49 pułk piechoty. 53 pułk piechoty pozostał w odwodzie w rejonie Sieklówka – Warzyce. Stanowisko dowodzenia rozmieszczono w Lubli.
W nocy z 6 na 7 września dowódcy 11 DP podporządkowano 2 Brygadę Górską płk. Aleksandra Stawarza. Płk. dypl. Prugar-Ketling zaproponował wycofanie 2 BG do rejonu Jasła i oparcie jej prawego skrzydła o swoją dywizję, przy jednoczesnym osłonięciu kierunku Żmigród Nowy – Rymanów siłami 3 Brygady Górskiej płk. Jana Kotowicza. Dowódca GO „Jasło” zgodził się na te propozycje.
7 września dywizja rozpoczęła odwrót znad Wisłoki. Następnego dnia rozkazał dalszy odwrót pod Barycz.
11 września dywizja znajdowała się w rejonie Dubiecka koło Przemyśla. 11 i 12 września w rejonie Birczy ciężkie walki obronne stoczyła 24 Dywizja Piechoty, nie doczekując się nakazanego wcześniej wsparcia ze strony 11 DP. 24 DP wycofała się pod Przemyśl. Po krwawych bitwach pod Dynowem, Krzywczą i Dubieckiem w jej ślady poszła 11 Karpacka Dywizja Piechoty. 12 września cofająca się spod Rzeszowa kompania kolarzy 11. Dywizji weszła w skład improwizowanej Grupy „Żółkiew”.
W dniach 14–16 września w walkach w rejonie Jaworowa i Sądowej Wiszni dywizja, wspólnie z 38 DP rozbiła niemiecki pułk SS „Germania” (bitwa pod Jaworowem). Rankiem 17 września dywizja miała 6 batalionów piechoty (3 pozostałe walczyły w oderwaniu od niej) każdy po 600–400 bagnetów, i liczyła jeszcze ok. 8–9 tysięcy żołnierzy i oficerów, a jej artyleria polowa składała się z 24 dział lekkich i 6 ciężkich. Tego dnia dywizja broniła wschodniego skraju Lasów Janowskich, zamykając przed nieprzyjacielem ważny kierunek komunikacyjny z Jaworowa do Lwowa. Wstrzymała tu natarcie niemieckich 7 i 57 DP.
Po oderwaniu się od wroga 18 września jej pododdziały zmierzające do Lwowa natknęły się na niemieckie wojska pod Lelechówką i Rzęsną Ruską. Przebić zdołały się tylko oddziały pierwszorzutowe, reszta zaś musiała szukać innej drogi. Ostatecznie w Brzuchowicach zebrało się nie więcej niż dwa bataliony i część artylerii. Tu stworzono z nich dwubatalionowy pułk. 19 września pod Lwowem oddziały generała Sosnkowskiego usiłowały przełamać niemiecką zaporę zagradzającą im dostęp do miasta, jak dotąd bezskutecznie. Około godziny 16:00 rozpoczęło się natarcie. Pierwsza otwarła ogień 11. KDP wzdłuż drogi Brzuchowice-Hołosko. Doszło do zaciętych walk wręcz, jednak niemieckiej 1. Dywizji Górskiej udało się utrzymać swoje pozycje. Po południu 20 września oddziały generała Sosnkowskiego ruszyły do ostatniego – jak się później okazało – natarcia w kierunku Lwowa. W tym samym momencie pod Zboiskami i Winnikami pojawiły się sowieckie czołgi. Lwów był od tego momentu praktycznie całkowicie okrążony – przez Sowietów i Niemców.
Sowieci szybko rozszerzyli pierścień okrążenia na oddziały walczące na północ, zachód i południe od miasta – w tym wojska generała Sosnkowskiego. Po dwudniowych zaciekłych walkach w 11. DP zostało ok. 800–1000 bagnetów, a do Lwowa przebił się 20 września pod Hołoskiem jedynie zbiorczy batalion mjr. Eugeniusza Lityńskiego w sile zaledwie 150 bagnetów. Wkrótce wojska niemieckie otrzymały rozkaz pozostawienia Lwowa Armii Czerwonej. Przed południem 21 września 1. Dywizja Górska oraz oddziały XVIII Korpusu Armijnego generała Baiera kontynuowały odwrót spod Lwowa w kierunku za rzekę San. Były podczas tego odwrotu stopniowo luzowane przez oddziały sowieckie.
Po południu tego dnia silne oddziały sowieckie podeszły do wysuniętych polskich stanowisk pod Lwowem. Generał Langner nakazał otworzyć ogień. Po godzinie walki Sowieci zaczęli się cofać. Langner otrzymał meldunek, że Sowieci chcą negocjować. Generał spotkał się z komisarzem politycznym, pułkownikiem Makarowem, w pobliżu Lesienic:
"„Zapytałem, czego sobie życzą. Oświadczył mi, że Armia Czerwona walczy z Niemcami a on ze swymi czołgami chce przejechać przez Lwów. Odparłem, że nie prowadzimy wojny z ZSRR oraz że dla jego czołgów jest dosyć miejsca na północ i na południe od miasta. Ponadto wolno mi negocjować jedynie z najwyższym rangą dowódcą.”"
Ustalono więc zawieszenie broni. Po kilku godzinach poinformowano generała Langnera, że dowódca korpusu pancernego w randze generała prosi go o przybycie 22 IX 1939 o godzinie 8:00 do Winnik. W tym samym czasie oddziały generała Sosnkowskiego były już całkowicie okrążone przez wojska sowieckie. W wielu miejscach dochodziło do wymiany ognia i drobnych walk. Z powodu beznadziejnej sytuacji i informacji o zawieszeniu broni we Lwowie, otoczone oddziały generała Sosnkowskiego (między nimi także oddziały 11. Dywizji Piechoty) wieczorem dnia 21 września złożyły broń pod Laszkami Murowanymi. Jednakże część oddziałów – także z 11. DP – zdecydowało się przebijać do granicy węgierskiej. Części żołnierzy to się udało – wśród nich generałowi Sosnkowskiemu oraz dowódcy 11. KDP generałowi Prugar-Ketlingowi. Tak dobiegł końca szlak bojowy 11. KDP w wojnie obronnej.
Ośrodek Zapasowy dywizji znajdował się w Stanisławowie. 17 września były to dwa bataliony tj. ok. 1400 żołnierzy. Agresja sowiecka uniemożliwiła wykorzystanie potencjału OZ w obronie „Przedmościa rumuńskiego”. Żołnierzy ewakuowano za granicę.
Ordre de Bataille i obsada personalna we wrześniu 1939.
Planowana Ordre de Bataille i obsada personalna 11 Karpackiej DP w kampanii wrześniowej 1939 roku. W nawiasach podano nazwy jednostek mobilizujących oraz stanowiska służbowe oficerów dywizji zajmowane przed mobilizacją.
Kwatera Główna 11 DP
Na terenie Okręgu Korpusu Nr VI, w składzie wojsk krajowych, pozostały:
Obsada personalna dowództwa dywizji.
Żołnierze Dywizji (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Odtworzenie dywizji w ramach Armii Krajowej.
W 1944 r. w związku z odtwarzaniem przedwojennych jednostek wojskowych w ramach struktur Armii Krajowej podokręg stanisławowski (Obszar Lwów) wystawił 11 Karpacką Dywizję Piechoty AK.

</doc>
<doc id="122199" url="https://pl.wikipedia.org/wiki?curid=122199" title="11 DP">
11 DP



</doc>
<doc id="122202" url="https://pl.wikipedia.org/wiki?curid=122202" title="Izaak II Angelos">
Izaak II Angelos

Izaak II Angelos (ur. ok. 1156, zm. 28 stycznia 1204 w Konstantynopolu) – cesarz bizantyjski w latach 1185–1195 oraz wspólnie z synem Aleksym IV od 1203.
Życie.
Początki panowania.
Okrucieństwo i terror krótkotrwałych rządów cesarza Andronika I Komnena (1182–1185), a następnie klęski jakie dotknęły Cesarstwo Bizantyńskie w wyniku najazdu Normanów w 1185 roku, doprowadziły do buntu w stolicy i upadku Andronika. Na tron cesarski został wyniesiony przywódca opozycji arystokratycznej Izaak II Angelos. Okoliczności jego wyniesienia spowodowały, że nie troszczył się, by opanować samowolę administracji centralnej. Historyk współczesny mówi o Izaaku, że handlował urzędami jak warzywami na targu. Najazd normański, który pomiędzy czerwcem a sierpniem doprowadził do utraty Dyrrachionu, Korfu, Zante, Kefalenii i Tesaloniki załamał się. Hulanki i grabieże zdemoralizowały armię normańską, potem wybuchła wśród Normanów epidemia, reszty dokonał wódz bizantyński Aleksy Branas, rozbijając Normanów w bitwach pod Mosynopolis, a następnie 7 listopada pod Demetrias. Niebezpieczeństwo węgierskie Izaak II zneutralizował żeniąc się z 10-letnią córką króla węgierskiego Beli III, Małgorzatą. Aby pokryć wydatki związane ze swym ślubem, który odbył się z niezwykłym przepychem Izaak nałożył na prowincje nadzwyczajny podatek.
Usamodzielnienie się Bułgarii.
W końcu 1185 roku wybuchło w Bułgarii powstanie braci Piotra i Asena. Bracia domagali się początkowo tylko nadania im pewnych dóbr w charakterze pronoi. Odmowa Bizancjum doprowadziła do wybuchu powstania w przeciążonym podatkami kraju. Piotra i Asena poparła ludność Bułgarii, Słowianie, Kumani, Wołosi i Grecy. Tymczasem pogromca Normanów, Aleksy Branas ogłosił się w Adrianopolu cesarzem i wystąpił przeciw Izaakowi II. Poległ jednak pod Konstantynopolem. W lutym 1186 Izaak II wkroczył do Bułgarii. Powstańcy zostali rozproszeni, a Piotr i Asen schronili się na przeciwległym brzegu Dunaju. Wkrótce powrócili na czele nowych wojsk wspomaganych przez posiłki Kumanów. Tylko kosztem znacznych strat w październiku cesarzowi udało się ich powtórnie odeprzeć. Na wiosnę 1187 cesarz poprowadził wojsko przeciw ukrywającym się w górach powstańcom, ale i tym razem nie rozstrzygnął sytuacji. Tymczasem korzystając z walk w Bułgarii Stefan I Nemanja, władca Serbii, poszerzył swoje posiadłości kosztem Cesarstwa. W Azji Mniejszej wybuchło powstanie. Izaak II nie mógł kontynuować wojny. Zgodził się na porozumienie z powstańcami, którzy przysłali mu jako zakładnika młodego brata Kałojana. Zawarcie pokoju oznaczało uznanie niezależności Bułgarii. Asen przyjął z rąk patriarchy Tyrnowa koronę cesarską. Po Serbii, w krótkim czasie z części terytorium Cesarstwa powstało kolejne państwo.
III wyprawa krzyżowa.
Tymczasem w Palestynie władca Egiptu Saladyn zadał krzyżowcom sromotną klęskę pod Hittin i wkroczył do Jerozolimy. W lecie 1189 Fryderyk Barbarossa ruszył szlakiem lądowym przez Węgry i wkroczył na półwysep bałkański. Jeszcze jesienią 1188 roku Fryderyk podpisał w Norymberdze układ dotyczący warunków przemarszu krzyżowców, ale prowadzone jednocześnie rokowania z Serbami i Sułtanatem Ikonium, które leżały na trasie wyprawy budziły nieufność Bizantyńczyków. Fryderyk był podejmowany przez wielkiego żupana Stefana Nemanję w Niszu z wielkimi honorami, ponieważ Węgry zawarły w ostatnim czasie przymierze z osłabionym Bizancjum, wspólnie z Bułgarią zabiegał on o zawarcie sojuszu przeciw Bizancjum, i wystąpił z propozycją złożenia przysięgi lennej. W odpowiedzi Izaak II odnowił układ z Saladynem, zobowiązując się dodatkowo przeszkodzić krzyżowcom w przeprawie. Fryderyk zajął Filipopolis, a następnie Adrianopol, skąd wyruszył pod Konstantynopol, polecił stawić się tam również na czele floty synowi Henrykowi. W lutym 1190 roku Izaak II ustąpił. W Adrianopolu zawarto układ, na mocy którego Izaak zobowiązał się do przeprawienia krzyżowców przez Bosfor i zapewnienia żywności po niskich cenach. Cesarstwo musiało się ostatecznie ugiąć i przystać na wszystkie żądania Barbarossy. Kolejne wyprawy władców Francji i Anglii: Filipa Augusta i Ryszarda Lwie Serce ominęły Bizancjum, odbywały się bowiem drogą morską. W 1190 roku Ryszard Lwie Serce zawładnął jednak bizantyńskim Cyprem, uwięził jego władcę Izaaka Komnena, po czym przekazał władzę templariuszom, a następnie byłemu królowi jerozolimskiemu Gwidonowi z Lusignan. Cypr miał już pozostać pod obcym panowaniem.
Walki z Serbią i Bułgarią.
Korzystając z trudności cesarza bizantyńskiego Bułgarzy zapuścili się aż do Tracji, a Serbowie zaatakowali i zdobyli najważniejsze miasta od Skopje i Prizren po Sofię. Po odzyskaniu swobody ruchów Izaak II niezwłocznie udał się przeciw napastnikom. Jesienią 1190 roku zadał klęskę Stefanowi Nemanji nad rzeką Morawą odbierając mu ostatnio zdobyte miasta. Zawarty po bitwie traktat pokojowy uznawał jednak wcześniejsze zdobycze Nemanji i niepodległość państwa serbskiego. Został przypieczętowany małżeństwem syna Nemanji, Stefana z bratanicą cesarską Eudoksją. Zięć cesarza otrzymał wysoki tytuł sebastokratora, przez co basileus Konstantynopola próbował zachować resztki zwierzchnictwa nad Serbią. Z mniejszym szczęściem toczył Izaak II walki w Bułgarii. Wielka wyprawa zorganizowana w 1190 roku zakończyła się klęską. Wprawdzie cesarz dotarł pod mury Tyrnowa, nie zdołał go jednak zdobyć. Podczas odwrotu przez przełęcze bałkańskie poniósł sromotną klęskę i sam ledwie uniknął śmierci. W 1194 roku siły bizantyńskie zostały rozbite pod Arkadiopolis.
Utrata władzy i ponowne wyniesienie.
W tej sytuacji Izaak odnowił przymierze z królem Węgier, ale zaledwie wyruszył w pole 8 kwietnia 1195 roku młodszy brat cesarski Aleksy pozbawił Izaaka II władzy i kazał oślepić. Na osiem lat Izaak II trafił do cesarskiego więzienia. Odmianę losu przyniosła mu dopiero wyprawa krzyżowa, którą w lipcu 1203 roku sprowadził pod Konstantynopol jego syn Aleksy. Po pierwszych szturmach miasta cesarz Aleksy III zbiegł do Tracji. Urzędnicy cesarscy wyprowadzili wówczas z więzienia oślepionego eks-cesarza Izaaka II i osadzili na tronie. Władzę objął jego syn Aleksy, jako Aleksy IV. Ślepy cesarz otoczony astrologami, ostatnie miesiące życia spędził na słuchaniu ich przepowiedni, które brzmiały coraz gorzej. W styczniu 1204 roku Aleksy IV został zdetronizowany i kilka dni później uduszony w więzieniu. Izaak umarł na kilka dni przed śmiercią syna, 28 stycznia ze zgryzoty i złego traktowania.
Związki rodzinne.
Izaak był dwukrotnie żonaty:

</doc>
<doc id="122203" url="https://pl.wikipedia.org/wiki?curid=122203" title="14 DP">
14 DP



</doc>
<doc id="122205" url="https://pl.wikipedia.org/wiki?curid=122205" title="Aleksy III Angelos">
Aleksy III Angelos

Aleksy III Angelos (ur. 1153, zm. 1211) – cesarz bizantyjski w latach 1195-1203. Brat Izaaka II.
Życiorys.
Objęcie władzy.
W 1195 roku Aleksy III wykorzystał ogólne niezadowolenie z kolejnych klęsk brata Izaaka II w wojnie z Bułgarami. Pozyskał poparcie części wojska i możnowładców i po wyjeździe brata na polowanie pozwolił obwołać się cesarzem. Powracającego brata pochwycił i kazał oślepić. Izaak wraz z synem Aleksym trafili pod straż. Chcąc naśladować władców z dynastii Komnenów nazwał się Aleksym Komnenem, ponieważ ród Angelosów nie wydawał mu się dosyć świetny. Jako cesarz z rodu Angelosów Aleksy stanął na czele zaledwie jednej ze zwalczających się w stolicy koterii. Duże znaczenie polityczne miało jego małżeństwo z Eufrozyną Dukainą Kamaterą, która wniosła mu w posagu sojusz z potężnym rodem Kamaterów. Dalsze wzmocnienie pozycji cesarza miały przynieść małżeństwa córek: Anny z Teodorem Laskarysem i Ireny z Aleksym Paleologiem.
Wojna z Bułgarią.
Aleksy III próbował zakończyć wojnę w Bułgarii przy pomocy rokowań. Bułgarzy stawiali jednak bardzo wygórowane żądania i rokowania zostały zerwane. W czasie kolejnych wypraw w 1195 i 1196 roku Bułgarzy spustoszyli tereny wokół Seres, rozbili armię bizantyńską i wzięli do niewoli wodza sebastokratora Izaaka Komnena. Bizancjum zbyt dumne by iść na ustępstwa, a zbyt słabe by walczyć, poparło opozycję w kraju. W 1196 roku car Asen padł ofiarą spisku bojarów. Jego morderca Iwanko nie utrzymał się długo, ponieważ obiecana pomoc bizantyńska, z powodu rozruchów w armii nie nadeszła. Ratował się ucieczką do Konstantynopola. Władzę po zamordowanym przejął jego brat Piotr. W 1197 padł jednak ofiarą kolejnego zamachu. Iwanko został namiestnikiem Filipopolis, a nawet wodzem oddziałów cesarskich. W krótkim czasie wydzielił sobie w rejonie Rodopów własne księstwo. Znaczniejsze państewko utworzył też sobie w Macedonii, w dolinie Strymonu Dobromir Chryz. Za stolicę obrał sobie trudno dostępną twierdzę Prosek nad Wardarem. Cesarstwo uznało jego państwo. Chryz jednak rychło, popierany przez Bułgarów, wystąpił przeciw Bizancjum i przyłączył do swego państwa znaczną część zachodniej Macedonii z miastami Prilep i Bitolą. Bizantyńczycy podstępem pokonali Iwanka. Wojna z Dobromirem toczyła się jednak ze zmiennym szczęściem i nie przyniosła rozstrzygnięcia. Jego państwo utrzymało się do śmierci Streza w 1215 roku, choć część jego zdobyczy przejęli Bułgarzy. Na tronie bułgarskim po śmierci Piotra zasiadł, dawny zakładnik bizantyński, najmłodszy brat Piotra i Asena, Kałojan. W 1197 Kałojan zadał klęskę wojskom cesarskim pod Arkadiopolem. W 1201 roku szczęśliwie dla Aleksego, zagrożony ze strony Węgier Kałojan zawarł pokój z Bizancjum. Jednocześnie jednak aby uniezależnić się od Bizancjum rozpoczął pertraktacje z Rzymem o przyznanie korony królewskiej, którą ostatecznie otrzymał już po upadku Aleksego III w 1204 roku. Podobne starania podjęli w tym czasie władcy serbscy. Świadectwem słabości Cesarstwa był fakt, że ożeniony z córką Aleksego III Eudoksją Stefan II Nemanjić, starając się o przychylność Rzymu unieważnił swoje małżeństwo i oddalił Eudoksję.
Zagrożenie niemieckie.
Tymczasem Henryk VI, cesarz rzymski, ożeniony z dziedziczką tronu normańskiego Konstancją, został spadkobiercą nie tylko ojca Fryderyka Barbarossy, ale i teścia Wilhelma II (zmarł w 1189 roku). Opozycja, na czele której stał bratanek zmarłego Tandkred, została przez Henryka złamana i w okresie Bożego Narodzenia 1194 roku Henryk koronował się na króla Sycylii w Palermo. Występując jako spadkobierca Wilhelma II, zaczął domagać się zwrotu terytoriów pomiędzy Dyrrachion a Tesaloniką, które Normanowie zdobyli i utracili w 1185 roku. Nadto korzystając z tego, że jego brat Filip ożenił się z córką zdetronizowanego Izaaka II, Ireną, wystąpił jako mściciel skrzywdzonego cesarza. Aleksy III próbował olśnić przybywających do Konstantynopola posłów niemieckich przepychem bizantyńskiego ceremoniału. Nicetas Choniates notuje, że usłyszał jednak jedynie: „Nadszedł czas, by zdjąć te zniewieściałe stroje i ozdoby i ubrać się w żelazo a nie złoto”. Chcąc odsunąć niebezpieczeństwo wojny z Henrykiem Aleksy zobowiązał się do wypłacania co roku ogromnego haraczu w wysokości 16 centenarii złota. Aby zebrać tę sumę nałożył na prowincje podatek nadzwyczajny – „niemiecki” (τό ἀλεμανικόν, to alemanikon). Przy największej nawet presji poborców nie sposób jednak było ze zniszczonego i wyczerpanego kraju wycisnąć takich sum. Tylko interwencji papieża, który obawiał się nadmiernego wzrostu potęgi Świętego Cesarstwa Rzymskiego i nalegał, by Henryk ruszył na wyprawę krzyżową, a nie na Konstantynopol, zawdzięczał Aleksy III, że Henryk w ogóle chciał pertraktować i na razie zadowolił się upokorzeniem i ruiną materialną przeciwnika. Henryk działał jednak dalej, zhołdował władcę Cypru i Małej Armenii, okrążając Bizancjum od południa i wschodu. Nim jednak nastąpiło ostateczne uderzenie we wrześniu 1197 roku cesarz umarł.
Rozkład państwa.
Cesarstwo rozprzęgało się tymczasem wewnętrznie. W Tesalii usamodzielnił się kolejny możnowładca Michał Kamytzes. Korzystając z oddzielenia środkowej Grecji od stolicy Cesarstwa przez Kamytzesa w 1200 roku archont Nauplii Leon Sguros zajął Argos, a w następnie Korynt. W 1201 roku wojska Kamytzesa i Dobromira Chryza, niezależnego władcy w Macedonii, podjęły ofensywę w Tesalii. Aleksemu udało się przeciągnąć Chryza na swoją stronę i zlikwidować zagrożenie w Tesalii. Gorzej poszło mu w środkowej Grecji. Wysłana przeciw Sgurosowi w latach 1200 – 1202 ekspedycja wojskowa, prowadzona była przez dowodzącego nią Michała Stryphnosa wyjątkowo niemrawo i ostatecznie spełzła na niczym. Sguros rozszerzył obszar swego państwa o Attykę i Beocję z Tebami, oparły mu się tylko Ateny, których bronił energiczny biskup Michał Choniates. Tymczasem wielki drugarios Michał Stryphnos wraz ze współdowodzącym flotą ekskorsarzem Janem Stirione wyprzedali arsenał marynarki wojennej sprzeniewierzając uzyskane stąd dochody. W 1203 roku Bizancjum pozostało z potężnej floty tylko 20 okrętów wojennych.
IV krucjata.
W kilka miesięcy po śmierci cesarza Henryka, w styczniu 1198 roku zmarł papież Celestyn III. Wybrany na jego następcę Innocenty III, już w dwa tygodnie po swoim wyborze rozpoczął zabiegi wokół zorganizowania kolejnej wyprawy krzyżowej, mającej przyjść z pomocą zagrożonemu Królestwu Jerozolimskiemu. W 1201 roku z więzienia w Konstantynopolu zbiegł siedemnastoletni syn Izaaka II, Aleksy. Krzyżowcy, którzy pod wpływem apeli Stolicy Apostolskiej zaczęli w ciągu 1202 roku gromadzić się w Wenecji, nie zdołali zgromadzić środków niezbędnych na opłacenie floty weneckiej, mającej przewieźć ich do Palestyny. Ostatecznie by wyjść z impasu dowódcy krucjaty, zgodzili się na odroczenie należnej Wenecji części zapłaty, w zamian za pomoc w odzyskaniu odebranej Wenecjanom przez króla węgierskiego Zary. 15 listopada po pięciodniowym oblężeniu miasto zostało zdobyte. Ze względu na późną porę roku, utrudniającą żeglugę, krzyżowcy zostali w Zarze na zimę. Tam dotarli do nich wysłannicy syna Izaaka II, Aleksego. W zamian za pomoc w odzyskaniu tronu ojca, Aleksy zobowiązał się hojnie opłacić ze skarbca cesarskiego koszty wyprawy i wspomóc krzyżowców wojskami bizantyńskimi. Po burzliwych naradach krzyżowcy przyjęli propozycje Aleksego, który dołączył do nich pod koniec kwietnia na Korfu. 24 czerwca 1203 roku armia łacinników, nie powstrzymywana w żaden sposób przez wojska Aleksego III, wylądowała pod Konstantynopolem.
Utrata Konstantynopola.
Aleksy III dysponował w Konstantynopolu 50–tysięczną armią, w tym pięcioma tysiącami doborowej gwardii wareskiej. Poza gwardią jakość tej armii nie była wysoka. Dodatkowo dowódcy mieli często związane ręce z powodu walk koterii pałacowych, tak że cesarz mógł naprawdę polegać jedynie na najemnikach. Oślepienie brata Izaaka II zachwiało jednak lojalnością również tej formacji. Flota wojenna wskutek działalności jej dowódcy praktycznie nie istniała. 20-tysięczna armia krzyżowców pod murami Konstantynopola stanowiła w tej sytuacji niemały problem. Nakłaniany przez część swoich dowódców do podjęcia energicznych kroków przeciw łacinnikom Aleksy miał jednak powiedzieć: „Każę wszystkim ladacznicom Konstantynopola wejść na wzgórze nad ich obozem i szczać aż ich wszystkich potopią”. Nie podjął też w kolejnych dniach oblężenia żadnych kroków mogących utrudniać działania oblegających. Wobec szczupłości sił potrzebnych do oblężenia tak potężnego miasta krzyżowcy skupili swój atak na odcinku murów w okolicy wewnętrznego portu Konstantynopola – Złotego Rogu. 5 lipca krzyżowcy wdarli się do Złotego Rogu. 17 lipca, po przygotowaniu maszyn oblężniczych zaatakowali z lądu i morza mury miasta. Po zaciętych walkach Wenecjanom udało się opanować fragment murów. Kontratak wojsk bizantyńskich powstrzymał dalsze ich postępy. Po tymczasowym opanowaniu sytuacji w mieście Aleksy zdecydował się na wyprowadzenie wojska poza mury i konfrontację z krzyżowcami w otwartym polu. Koncentrując potężne siły naprzeciw krzyżowców doprowadził do opuszczenia zdobytych murów przez Wenecjan, którzy nadciągnęli ze wsparciem dla wielokrotnie słabszych liczebnie wojsk krucjaty. Ostatecznie jednak do bitwy nie doszło. Aleksy bowiem przed wieczorem wycofał 60 korpusów wojska greckiego z powrotem za mury miasta. Nie wiadomo dlaczego Aleksy nie zdecydował się uderzyć na łacinników. Być może nie ufał swoim wojskom. Nicetas Choniates podaje, że cesarz został zmuszony do wydania bitwy łacinnikom przez swoich dowódców, lecz sam jej nie chciał. Bardzo też możliwe, że manewrem tym chciał jedynie odciągnąć Wenecjan od zdobytych części murów. Wycofanie się wojsk bizantyńskich wywołało jednak wybuch wrogich cesarzowi nastrojów w mieście. Nocą Aleksy III, z ukochaną córką Ireną, kilkoma współpracownikami i 10 tysiącami złotych monet wymknął się z Konstantynopola i zbiegł do Tracji.
Tułaczka.
Władzę w Konstantynopolu objął z powrotem Izaak II i jego syn Aleksy, jako Aleksy IV. Wyprawa młodego cesarza na brzeg tracki, wspomagana przez Bonifacego z Montferratu zmusiła Aleksego III do zamknięcia się w twierdzy Mosynopolis, skąd mógł już tylko śledzić kolejne wydarzenia prowadzące do powolnej katastrofy państwa. Na początku lutego Aleksy IV zginął w więzieniu, a jego następcą został Aleksy V Murzuflos, który dla wzmocnienia swej pozycji poślubił córkę Aleksego III, Eudoksję. 13 kwietnia 1204 roku Konstantynopol, został zdobyty przez krzyżowców. Aleksy V, zięć Aleksego III, wraz ze swą żoną zbiegł z Konstantynopola do Mosynopolis. Aleksy III, władający ciągle jeszcze częścią europejskich ziem Cesarstwa, kazał go oślepić. Wybrany w maju 1204 roku cesarz łaciński Baldwin, obległ Mosynopolis i Aleksy zbiegł do Tesaloniki, a stamtąd pod naporem wojsk łacińskich dalej na południe do rządzonego przez Leona Sgurosa państewka. Wydał za Sgurosa swą córkę Eudoksję i próbował go nakłonić do podjęcia akcji zbrojnej przeciw krzyżowcom. Ci jednak jeszcze w tym samym roku zaatakowali pod wodzą Bonifacego z Montferratu należącą do Sgurosa Tesalię, a następnie Beocję i Attykę. Sguros zamknął się w twierdzy korynckiej. Jego teść wpadł w ręce krzyżowców i musiał zrezygnować z dalszych walk o utraconą władzę. Ostatecznie znalazł się wraz z żoną w więzieniu w Genui, skąd w 1209 roku wykupił oboje kuzyn Aleksego, władca Epiru, Michał I Angelos. Aleksy nie zabawił długo w Epirze. W następnym roku udał się do Azji, gdzie spodziewał się pomocy od swego przyjaciela sułtana Ikonium w walce o odzyskanie korony cesarskiej, którą właśnie przyjął jego zięć Teodor Laskarys, jako cesarz nicejski. Pochwycony podczas jednej z potyczek z wojskami Teodora dokonał życia w klasztorze pod Niceą w 1211 roku.
Rodzina.
Z małżeństwa z Eufrozyną Dukainą Kamateriną, Aleksy miał 3 córki:

</doc>
<doc id="122206" url="https://pl.wikipedia.org/wiki?curid=122206" title="Aleksy IV Angelos">
Aleksy IV Angelos

Aleksy IV Angelos, gr. , Aléxios IV Angelos (ur. ok. 1182, zm. 8 lutego 1204) – cesarz bizantyjski od sierpnia 1203 do stycznia 1204.
Był synem cesarza Izaaka Angelosa i bratankiem Aleksego III Angelosa. W wyniku przewrotu i przejęcia władzy przez stryja w 1195 roku znalazł się wraz z ojcem w więzieniu. W 1201 roku uciekł na zachód Europy i rozpoczął zabiegi o uzyskanie pomocy w odzyskaniu tronu ojca. W czerwcu 1203 roku stanął z wojskami IV krucjaty pod murami Konstantynopola. Po ucieczce stryja Aleksego III został 1 sierpnia 1203 roku koronowany na współcesarza Bizancjum. W targanym wewnętrznymi walkami Konstantynopolu starał się lawirować pomiędzy krzyżowcami a arystokracją bizantyńską. Wtrącony do więzienia w wyniku przewrotu pałacowego 25 stycznia 1204 roku, został z rozkazu Aleksego V Murzuflosa zabity 8 lutego 1204 roku.
Życiorys.
Ucieczka i pierwsze zabiegi o odzyskanie tronu ojca.
Aleksy urodził się w 1183 roku. Po zdetronizowaniu i oślepieniu ojca Izaaka II przez stryja Aleksego III w 1195 roku znalazł się pod strażą w jednym z cesarskich pałaców Konstantynopola. Pod koniec 1200 roku, siostra Aleksego Irena rozpoczęła zabiegi mające na celu ucieczkę Aleksego, którego życie znalazło się w niebezpieczeństwie, z chwilą gdy stryj Aleksy III wyznaczył na swego następcę swego zięcia Teodora Laskarysa. Wiosną 1201 roku osiemnastoletni Aleksy dzięki pomocy siostry wymknął się z Konstantynopola na pizańskim okręcie. Z Ankony, do której dotarł drogą morską, udał się w towarzystwie Ireny, która czekała już nań ze zbrojną eskortą, na dwór szwagra Filipa Szwabskiego do Haguenau nad Renem, dokąd dotarł mniej więcej we wrześniu 1201 roku. Spodziewał się, że potężny szwagier pomoże mu w odzyskaniu tronu ojca.
Pod koniec 1201 roku do Haguenau zjechał także Bonifacy z Montferratu, nowy dowódca przygotowywanej właśnie wyprawy krzyżowej. Pomysł współpracy pojawił się w trakcie prowadzonych na zamku rozmów. Aleksy mógł się spodziewać, że krzyżowcy faktycznie pomogą mu odzyskać tron cesarski. Bonifacy nie mógł nie dostrzec korzyści płynących dla uczestników wyprawy z długu wdzięczności zaciągniętego u nich przez cesarza bizantyńskiego. Rozmowom patronował Filip Szwabski, dziedzic koncepcji politycznych Hohenstaufów: Fryderyka Barbarossy i szczególnie brata Henryka VI, który przed kilkoma laty podjął działania zmierzające do złączenia cesarstw wschodniego i zachodniego w jedno. Na przeszkodzie realizacji planów stała, na razie, słabość ich twórców. Filip Szwabski zaledwie pretendował do tronu cesarskiego, a jego szanse znacznie zmalały po ekskomunice rzuconej nań przez papieża Innocentego III. Bonifacy, chociaż przywódca krucjaty nie miał jednak pieniędzy swego poprzednika, bez których wyprawa już niedługo miała utknąć w martwym punkcie. Aleksy był tylko wygnańcem bez środków i wpływów.
W lutym 1202 roku Aleksy udał się do Rzymu, by uzyskać akceptację dla swoich roszczeń u Innocentego III. Roztoczył przed zebranymi korzyści płynące dla Stolicy Apostolskiej z objęcia przez niego władzy – możliwości połączenia kościołów wschodniego i zachodniego i odzyskania Ziemi Świętej. Papież orzekł jednak, że kwestia następstwa tronu cesarskiego jest wewnętrzną sprawą dynastyczną i nie dotyczy ani papieża, ani krzyżowców. Misja Aleksego zakończyła się niepowodzeniem.
Negocjacje z krzyżowcami.
Tymczasem krzyżowcy, którzy z braku koniecznych środków potrzebnych na opłacenie transportu, na długie miesiące utknęli w Wenecji, w listopadzie 1202 roku nieoczekiwanie przeprawili się na przeciwległy brzeg Adriatyku i w zamian za odroczenie należnych płatności zdobyli dla Wenecji utraconą wcześniej Zarę. Ze względu na porę roku utrudniającą żeglugę, następne miesiące spędzili w zdobytym mieście. Na przełomie 1202 i 1203 roku wysłannicy Aleksego i Filipa Szwabskiego stanęli przed dowódcami krucjaty, proponując rozwiązanie nękających ich problemów finansowych. Krzyżowcom do ustalonej z Wenecją kwoty 85 tysięcy marek brakowało 30 tysięcy, Aleksy w zamian za pomoc w odzyskaniu tronu ojca zaoferował 200 tysięcy marek w srebrze i udział w krucjacie na czele 10 tysięcy żołnierzy na własny koszt przez cały rok. Po burzliwych obradach całego rycerstwa, dowódcy krucjaty uzgodnili i zadeklarowali, że akceptują propozycje Aleksego, narzucając reszcie swój punkt widzenia. Część niezadowolonych z obrotu sprawy krzyżowców wycofała się wówczas z udziału w krucjacie. Pod koniec kwietnia armia krzyżowa opuściła Zarę, kierując się na Korfu. W mieście pozostali doża Enrico Dandolo i Bonifacy z Montferratu, oczekujący na Aleksego, który przybył z orszakiem zbrojnych swego szwagra 25 kwietnia 1203 roku.
Na Korfu wybuchł kolejny kryzys, który udało się dowódcom i Aleksemu zażegnać po wielu dyskusjach i złożeniu potwierdzonej przysięgą obietnicy uregulowania wszystkich spraw następcy tronu bizantyńskiego do świętego Michała (29 września) i odpłynięcia w ciągu 15 dni po tej dacie do Syrii. 25 maja armia odpłynęła z Korfu i nie niepokojona przez siły bizantyńskie 24 czerwca przybiła do brzegu pod Konstantynopolem.
Zdobycie władzy.
Przysłanemu przez Aleksego III posłowi krzyżowcy przekazali ultimatum: jeśli Aleksy III zwróci koronę cesarską jej prawowitemu dziedzicowi, będzie mógł żyć w spokoju i dostatku. 26 czerwca grupa krzyżowców, a wśród nich doża wenecki, Bonifacy z Montferratu i młody Aleksy podpłynęła pod mury miasta, aby przekazać swoje orędzie również wyległym tłumnie na mury mieszkańcom miasta. Bizantyńczycy przyjęli jednak pretendenta do tronu obojętnie, a ktoś zakrzyknął: „Nie wiemy kim on jest”. 5 lipca krzyżowcy rozpoczęli szturm portu wewnętrznego – Złotego Rogu, który w trzy dni później opanowali. 17 lipca zaatakowali miasto od lądu i od morza. Ostatecznie Wenecjanom udało się opanować fragment murów, zostali jednak powstrzymani przez wojska greckie. W nocy Aleksy III, wymknął się z Konstantynopola, a urzędnicy cesarscy osadzili na tronie uwięzionego przez niego, ślepego Izaaka II. Wiadomość o wypadkach w stolicy została przez posłów przekazana do obozu krzyżowców. Izaak II potwierdził wobec posłów przyrzeczenia złożone przez syna. 1 sierpnia Aleksy został koronowany na cesarza i przyjął imię Aleksego IV.
Sytuacja nowego władcy.
W krótkim czasie cesarze zebrali połowę zadeklarowanej przez Aleksego IV kwoty. Skarbiec świecił jednak pustkami. Europejska część Cesarstwa opowiedziała się po stronie Aleksego III, który z Tracji obserwował rozwój wydarzeń. Aby zebrać potrzebne pieniądze Aleksy IV sięgnął do dóbr osobistych rodziny cesarskiej, ale też ogołocił kościoły stolicy ze złotych i srebrnych sprzętów liturgicznych, co pociągnęło za sobą niezadowolenie biskupów i mieszkańców miasta. Jednocześnie ojciec Aleksego, który posiadał doświadczenie w rządzeniu krajem i poparcie dawnych zwolenników, zaczął tracić światło rozumu, poświęcając całe godziny na słuchanie wróżb i rojeń o odzyskaniu wzroku i rządach nad światem. Niepewność sytuacji powiększały jeszcze akty przemocy ze strony mieszkańców Konstantynopola. Armia przyboczna cesarzy bizantyńskich, po złamaniu jej lojalności wobec zdetronizowanego Izaaka II, przez Aleksego III, nie mogła już stanowić oparcia dla cesarza.
W tych okolicznościach Aleksy IV zwrócił się do dowódców krucjaty o pozostanie armii krzyżowej pod Konstantynopolem do marca następnego roku, co pozwoliłoby mu zgromadzić obiecane środki, a krzyżowcom podjąć działania wojenne w Syrii. Ostatecznie na początku sierpnia podpisano umowę pomiędzy krzyżowcami, Wenecją a Aleksym. Osiągnąwszy porozumienie cesarz wyjechał odebrać hołd od podległych mu prowincji w Azji, a następnie przeprawił się wraz z Bonifacym z Montferratu na europejski brzeg i zajął Trację. Aleksy III po kilku starciach z wojskami krzyżowymi wycofał się do twierdzy Mosynopolis w Macedonii.
Narastanie konfliktu.
Tymczasem w stolicy sytuacja komplikowała się coraz bardziej. Najpierw miejski tłum zaatakował łacinników mieszkających w Konstantynopolu, wśród ofiar znaleźli się Amalfitańczycy mieszkający w mieście od kilku pokoleń. W efekcie spora część łacinników opuściła Konstantynopol i przeniosła się do obozu krzyżowców. 19 sierpnia grupa krzyżowców przeprawiła się przez Bosfor z zamiarem napadnięcia dzielnicy zamieszkanej przez muzułmańską społeczność Konstantynopola. Muzułmanie stawili opór, a w sukurs przyszła im ludność grecka. Łacinnicy zostali pokonani, wycofując się podpalili okoliczne domy, by umożliwić sobie odwrót. Ogień smagany północnym wiatrem dotarł do centrum miasta powodując znaczne straty.
Powrót cesarza w początku listopada i odbyty przezeń tryumf nie poprawiły nastrojów. W handlu nastąpił zastój, obecność łacińskich wojsk pod miastem drażniła dumnych Greków. Aleksy stał się obiektem rosnących nacisków ze strony hierarchów kościoła prawosławnego, którzy żądali aby cesarz zdystansował się do krzyżowców. Do większego znaczenia doszła też w tym czasie w mieście partia wojenna. Gotfryd z Villehardouin, kronikarz krzyżowców, twierdzi, że po powrocie z Tracji cesarz przestał im sprzyjać, chociaż historyk grecki Niketas Choniates podkreśla, że nadal odwiedzał obóz krzyżowców biorąc udział w ich niewybrednych zabawach. Podczas jednej z nich miał pozwolić zdjąć sobie diadem cesarski i założyć baranią czapkę. Niewątpliwie w tym czasie rozpoczyna się kariera Aleksego Dukasa zwanego Murzuflosem, zięcia Aleksego III, przedstawiciela a wkrótce przywódcy partii wojennej, który został mianowany przez cesarza protovestiariosem (dosłownie: przełożonym nad garderobą cesarską).
Zbliżenie Aleksego IV z dawnymi stronnikami Aleksego III, eksponowanie osoby młodego cesarza kosztem starego – Izaaka II doprowadziło do napięć między synem a ojcem. Jednocześnie dwuznaczne postępowanie Aleksego i brak kolejnych wypłat spowodowały, że pod koniec listopada delegacja złożona z sześciu znamienitych krzyżowców, wśród których znaleźli się Godfryd Villehardouin i Conon z Béthune, postawiła obu cesarzom ultimatum: jeśli nie dopełnią danego przyrzeczenia „zrobimy wszystko, aby otrzymać to, co się nam należy”. Niezależnie od krzyżowców próbę wpłynięcia na młodego cesarza podjął również doża wenecki, który spotkał się z Aleksym przed portem. Kiedy rozmowy spełzły na niczym, Dandolo miał wykrzyknąć: „Plugawy łotrze, wyciągnęliśmy cię z błota i tam skończysz”.
Upadek.
Sytuacja coraz bardziej wymykała się z Aleksemu IV z rąk. W odpowiedzi na gwałtowne wystąpienia łacinników grecy 1 stycznia w nocy zepchnęli 17 wypełnionych pakułami i podpalonych galer na okręty krzyżowców. W porę dostrzeżone niebezpieczeństwo pozwoliło krzyżowcom ocalić flotę. W razie powodzenia akcji greckiej znaleźliby się całkowicie na łasce Bizantyńczyków. Bez floty niepodobieństwem było zarówno atakowanie miasta, jak i opuszczenie jego okolic.
Prawdopodobnie chcąc zastraszyć Aleksego IV i skłonić go do zrzeczenia się władzy Aleksy Murzuflos zorganizował w styczniu rozruchy, których jedynym konkretnym efektem było zniszczenie wielkiego posągu Ateny dłuta Fidiasza, który stał na forum zwrócony na zachód. Pijany tłum uznał, że bogini gestem ręki przywołuje najeźdźców i rozbił posąg na drobne kawałki. Robert de Clari podaje, że na cokole posągu widniał napis: „Z zachodu przybędą ci, którzy zdobędą Konstantynopol”.
Aleksy IV za pośrednictwem Murzuflosa zwrócił się o pomoc do krzyżowców. 25 stycznia Bonifacy z Montferratu na czele delegacji krzyżowców stanął przed cesarzem deklarując wprowadzenie wojska do miasta dla ochrony cesarza i żądając jednocześnie natychmiastowej realizacji zobowiązań. Wobec całkowitej bezradności Aleksego IV odrzucił propozycję dalszych rozmów. Murzuflos ujawnił przebieg rozmów tłumowi zgromadzonemu przed pałacem, który zaatakował wychodzących krzyżowców i omal nie pozbawił ich życia. Spod pałacu blacherneńskiego tłum udał się do kościoła Bożej Mądrości, gdzie ogłosił detronizację Aleksego IV. W tej sytuacji Murzuflos w nocy wtargnął do pałacu, pojmał śpiącego Aleksego IV i wtrącił go do więzienia. Nikt nie stanął w jego obronie. Izaak II umarł w po trzech dniach ze zgryzoty i złego traktowania. Aleksego IV, Murzuflos próbował kilkukrotnie otruć. Gdy to nie przyniosło rezultatu w nocy z 8 na 9 lutego 1204 roku kazał go udusić.
Opinie o Aleksym.
Ocena Aleksego, z uwagi na sytuację w jakiej się znalazł, a którą poniekąd sam też w jakimś stopniu wywołał jest rozpięta pomiędzy współczuciem a nienawiścią. Współczesny Aleksemu Niketas Choniates, napisał o nim: „był tylko młodzieńcem na wygnaniu, który błąkał się po świecie jak kometa, nie mając przy sobie dosłownie niczego”. Zupełnie inaczej ocenił młodego cesarza doża wenecki, który wobec odmowy spełnienia żądań łacinników miał wykrzyknąć: „Nędzny młodzieniaszku, wyciągnęliśmy cię z bagna i do bagna z powrotem cię wrzucimy”.
Współcześni historycy podobnie różnią się w swoim stosunku do Aleksego. Opisując jego śmierć Georg Ostrogorski stwierdza: „Aleksy nie tylko stracił, zdobytą za cenę tylu poświęceń koronę, ale i życie”. Inaczej Steven Runciman, który IV krucjatę uważał za największą zbrodnię w dziejach: „wiadomość o jego śmierci nie wywołała u nikogo – na co Aleksy zasłużył – ani odrobiny żalu”.

</doc>
<doc id="122207" url="https://pl.wikipedia.org/wiki?curid=122207" title="Aleksy V Murzuflos">
Aleksy V Murzuflos

Aleksy V Murzuflos, właśc. Aleksy V Dukas zw. Murzuflos (gr. "Αλέξιος Ε' Δούκας ο Μούρτζουφλος", "Aleksios V Doukas o Mourtzouphlos", zm. w grudniu 1205) – cesarz bizantyjski w 1204 roku.
Uwięziony w 1200 roku za udział w buncie, wyszedł z więzienia w 1203 roku. Jesienią 1203 roku stanął na czele stronnictwa wojennego przeciwnego związkom dworu cesarskiego ze stacjonującymi pod Konstantynopolem krzyżowcami. W ciągu następnych tygodni uzyskiwał coraz większy wpływ na cesarza Aleksego IV. 25 lutego 1204 roku pozbawił go władzy, a w dwa tygodnie później życia. 5 lutego został koronowany na cesarza. Po krótkim oblężeniu Konstantynopola przez krzyżowców, 12 kwietnia uciekł ze zdobytego przez łacinników miasta. Oślepiony przez teścia Aleksego III, został pochwycony przez krzyżowców i stracony za zamordowanie cesarza Aleksego IV w grudniu 1205 roku.
Życie.
Droga do władzy.
Jego pochodzenie nie jest znane. Niketas Choniates z niewiadomych powodów nie podaje żadnych informacji na temat jego związków rodzinnych. Występujące w źródłach imię rodowe Dukas może wskazywać zarówno na pochodzenie z cesarskiego rodu Dukasów, jak i z bocznej linii rodu Angelosów, władających w XIII wieku Epirem i Tesalią, których często dla odróżnienia od linii cesarskiej określa się jako Dukasów. Przydomek „Murzuflos”, jak się przypuszcza, odnosi się do jego krzaczastych brwi, zrośniętych na czole (prawd. od gr. "ὁμουφρυσιλος", "homouphrysilos")
Data urodzenia Aleksego Dukasa nie jest również znana. Wiadomo, że za udział w buncie Jana Komnena został uwięziony przez cesarza Aleksego III w 1201 roku. Odzyskał wolność w dwa lata później, latem 1203 roku, po ucieczce Aleksego III i objęciu władzy przez Izaaka II i jego syna Aleksego IV. W krótkim czasie stanął na czele stronnictwa wojennego, wrogiego wszelkim kontaktom młodego cesarza Aleksego IV ze stacjonującymi pod Konstantynopolem wojskami krzyżowców. Rosnące niezadowolenie ludności i nacisk ze strony duchowieństwa prawosławnego skłoniły Aleksego IV do
zbliżenia ze stronnictwem wojennym. Aleksy Murzuflos został w tym czasie mianowany przez cesarza "protovestiariosem" (dosłownie: przełożonym nad garderobą cesarską).
Prawdopodobnie to zwolennicy Murzuflosa 1 stycznia 1204 roku, w nocy, zepchnęli 17 wypełnionych pakułami i podpalonych galer na okręty krzyżowców. W porę dostrzeżone niebezpieczeństwo pozwoliło krzyżowcom ocalić flotę. W razie powodzenia akcji greckiej znaleźliby się całkowicie na łasce Bizantyńczyków. Bez floty niepodobieństwem było bowiem zarówno atakowanie miasta jak i opuszczenie jego okolic.
Chcąc zastraszyć Aleksego IV i skłonić go do zrzeczenia się władzy Aleksy Murzuflos zorganizował w styczniu rozruchy, których jedynym konkretnym efektem było jednak tylko zniszczenie wielkiego posągu Ateny dłuta Fidiasza, który stał na forum zwrócony na zachód. Pijany tłum uznał, że bogini gestem ręki przywołuje najeźdźców i rozbił posąg na drobne kawałki.
Rozruchy spowodowały wszakże, że Aleksy IV za pośrednictwem Murzuflosa zwrócił się o pomoc do krzyżowców. 25 stycznia Bonifacy z Montferratu na czele delegacji krzyżowców stanął przed cesarzem deklarując wprowadzenie wojska do miasta dla ochrony cesarza i żądając jednocześnie natychmiastowej realizacji podjętych wcześniej zobowiązań. Wobec całkowitej bezradności Aleksego IV odrzucił propozycję dalszych rozmów. Murzuflos ujawnił przebieg rozmów tłumowi zgromadzonemu przed pałacem, który zaatakował wychodzących krzyżowców i omal nie pozbawił ich życia. Spod pałacu blancherneńskiego tłum udał się do kościoła Bożej Mądrości, gdzie ogłosił detronizację Aleksego IV. W tej sytuacji Murzuflos w nocy wtargnął do pałacu, pojmał śpiącego Aleksego IV i wtrącił go do więzienia. Nikt nie stanął w jego obronie.
Sześciu cesarzy.
W wyniku przeprowadzonego przez Aleksego Murzuflosa przewrotu pałacowego w więzieniu i pod strażą znaleźli się cesarze Aleksy IV i Izaak II. Po dokonanym akcie detronizacji Aleksego IV wzburzony tłum w następnych dniach naciskał na senatorów i przedstawicieli wyższego duchowieństwa by wyznaczyć nowego basileusa. Kiedy to nie przyniosło rezultatu tłum sam przedstawił kandydatury, te jednak albo zostały odrzucone przez zgromadzonych, albo też propozycji nie przyjęli bezpośrednio zainteresowani. 28 stycznia najbardziej niespokojni spośród mieszkańców miasta założyli szaty cesarskie Mikołajowi Kanabosowi (autor "Devastatio Constantinopolitana" nazywa go Mikołajem Rzeźnikiem), grożąc mu bronią. Władzę nad zachodnią Tracją i Macedonią sprawował nadal cesarz wygnaniec Aleksy III, który wciąż nie tracił nadziei na odzyskanie tronu. Na wschodzie Aleksy Komnen zajął przy pomocy posiłków gruzińskich położoną nad Morzem Czarnym Trebizondę i 1 lutego koronował się na cesarza Rzymian.
W Konstantynopolu inicjatywa była teraz jednak po stronie Aleksego Murzuflosa. Gwardia wareska przeszła na jego stronę. Izaak II zmarł 28 stycznia ze zgryzoty i złego traktowania. Na rozkaz Murzuflosa Mikołaj Kanabos został aresztowany przez żołnierzy gwardii i wtrącony do więzienia. Murzuflos podjął też próby otrucia Aleksego IV, a kiedy te się nie powiodły, rozkazał go udusić.
Na początku lutego Henryk z Flandrii poprowadził silny oddział na Fileę, miasto położone na północ od Konstantynopola nad Morzem Czarnym. Po zdobyciu i złupieniu miasta tylną straż powracających wojsk zaatakował z zasadzki Aleksy Murzuflos. Oddziały dowodzone przez Henryka pokonały jednak Bizantyńczyków zdobywając chorągiew i ikonę Matki Bożej. Murzuflos zataił przed swymi poddanymi fakt doznanej porażki i utratę ikony, co krzyżowcy natychmiast wykorzystali obnosząc wokół miasta trofea. Po doznanej porażce Murzuflos zaprzestał akcji zaczepnych poza murami miasta.
5 lutego, w kościele Bożej Mądrości, Aleksy Murzuflos został koronowany na cesarza przyjmując imię Aleksego V.
Przygotowania do walki.
7 lutego doszło w najdalszym punkcie Złotego Rogu do spotkania Aleksego V z dożą weneckim Henrykiem Dandolo, który zażądał, by cesarz wypłacił krzyżowcom 5000 funtów złota w zamian za opuszczenie przez nich okolic Konstantynopola. Miał też podobno zażądać przywrócenia tronu Aleksemu IV, podporządkowania się Kościołowi Rzymskiemu i udzielenia pomocy w zdobywaniu Ziemi Świętej. Aleksy V mógł dość łatwo kupić sobie przymierze z krzyżowcami, uważał jednak, że są zdani na jego łaskę, dlatego nie zamierzał spełniać żądań, które uważał za bezczelne. Zanim rozmowy dobiegły końca oddział kawalerii frankijskiej zaatakował Murzuflosa i zmusił jego oddziały do wycofania się. Najwyraźniej w obozie łacińskim istniało stronnictwo przeciwne jakimkolwiek układom.
Następnej nocy został uduszony Aleksy IV. Murzuflos rozpuścił wieści o jego naturalnej śmierci. Pochował zmarłego cesarza ze wszystkimi należnymi mu honorami i sam pogrążony w żalu uczestniczył w uroczystościach pogrzebowych. Wiadomość o zamordowaniu Aleksego IV szybko jednak dotarła do obozu krzyżowców wywołując silne wzburzenie. Na pospiesznie zwołanym „parlamencie” Murzuflos został osądzony jako winny królobójstwa i uznany za niegodnego czyli pozbawionego prawa do rządzenia Cesarstwem. Krzyżowcy podjęli przygotowania do ataku na Konstantynopol. Ich dowódcy natomiast rozpoczęli pertraktacje na temat podziału ewentualnych zdobyczy, sposobu obioru przyszłego cesarza łacińskiego, sposobu potraktowania mieszkańców miasta. Traktat regulujący te kwestie podpisano w marcu.
Aleksy V równie aktywnie przygotowywał się do obrony. Zarządził wzmocnienie i naprawę murów miejskich. Aby przeciwdziałać wyrzucanym z okrętów krzyżowców mostom, nakazał wznieść trzy stadia drewnianych obwarowań uzupełniających istniejące fortyfikacje. Niestety oddziały wojskowe zdemoralizowane licznymi przewrotami nie dawały pewnego oparcia, a nie nadarzyła się okazja do ściągnięcia wojska z prowincji. Niepewna sytuacja wewnętrzna, a zapewne i charakter cesarza, powodowały, że wielu ministrów w krótkim okresie panowania Murzuflosa utraciło urząd, co nie ominęło także historyka Niketasa Choniatesa. Wystarczyło, że cesarz podejrzewał tylko kogoś o nielojalność, a pozbawiał go funkcji. Mimo podjętych energicznych działań Aleksy V nie zyskał sobie sympatii ludności.
Oblężenie.
9 kwietnia wojska krzyżowe zostały załadowane na okręty. Flota wypłynęła z portu ku murom miejskim. Z powodu gęstej wymiany ognia tylko kilku jednostkom udało się dotrzeć pod mury. Bój trwał od rana aż do trzeciej po południu. Krzyżowcom nie udało się przełamać oporu Greków w żadnym punkcie. Wieczorem po burzliwej naradzie, pełnej wahań i wątpliwości w słuszność podjętego oblężenia, zarządzono szturm w poniedziałek 12 kwietnia.
W Konstantynopolu zapanowała radosna atmosfera – krzyżowcy zostali odparci ponosząc ciężkie straty. Aleksy V przeniósł główną kwaterę bliżej frontu na wzgórze. 12 kwietnia Grecy z powodzeniem odpierali kolejne szturmy krzyżowców, aż do południa, kiedy wiatr zmienił się na północny i zepchnął okręty krzyżowców na mury miasta. W wyniku ataku na wieże łacinnicy opanowali dwie z nich. Jednocześnie grupa rycerzy pod dowództwem Piotra z Amiens wylądowała na brzegu odkrywając furtkę w murze. Przez furtkę wtargnął Aleamo z Clari ze sztyletem w dłoni. Na jego widok Grecy niespodziewanie rzucili się do ucieczki. Dokładnie naprzeciw krzyżowców stały główne siły bizantyńskie. Cesarz rzucił przeciw wdzierającym się do miasta swoje wojska, lecz łacinnicy nie cofnęli się. Zniechęceni oporem Grecy powrócili do obozu. Przez opuszczoną bramę zaczęły się wdzierać kolejne oddziały. Tymczasem nadpłynęły kolejne barki i łacinnicy opanowali cztery kolejne bramy i łączący je odcinek murów. Grecy opuścili w popłochu swoje pozycje. Również cesarz uciekł kierując się w stronę pałacu Bukoleon. Ponieważ nadchodził wieczór krzyżowcy rozłożyli się obozem pod osłoną zdobytych murów. Cesarz próbował zebrać rozproszone oddziały, a kiedy pierwsza próba się nie powiodła nocą opuścił miasto ze swą kochanką Eudoksją Angeliną, córką cesarza Aleksego III i jej matką.
Uciekinier.
Uciekinierzy udali się do zdobytego na jesieni przez Aleksego IV Tzurullon. W pobliskim Mosynopolis schronił się ojciec Eudoksji Aleksy III. Za zgodą, albo nawet pod wpływem ojca Eudoksja zawarła ślub z Aleksym V (choć wedle innej wersji ślub nastąpił jeszcze w Konstantynopolu). W kilka miesięcy później, gdy Murzuflos przybył do Mosynopolis Aleksy kazał go oślepić jako uzurpatora, bądź wedle innej relacji oślepił go osobiście. Okaleczony Murzuflos wpadł pod murami Mosynopolis w ręce łacinników i został przewieziony do Konstantynopola. Tam osądzony za zabójstwo Aleksego IV został w grudniu 1205 roku strącony z kolumny Teodozjusza na oczach zgromadzonego licznie tłumu. Tłum przybył na forum Teodozjusza w wielkiej liczbie, by "podziwiać cud". Zauważono bowiem, że na jednej z płaskorzeźb kolumny Teodozjusza przedstawiono człowieka w szatach cesarza spadającego w dół, a obok flotę oblegającą miasto.
Sądy o Aleksym.
Najbardziej jednoznaczny sąd o Aleksym V wydali krzyżowcy w lutym 1204 r., którzy orzekli, że Murzuflos jest „winny królobójstwa i niegodny – czyli «pozbawiony prawa» – do rządzenia Cesarstwem”. Również współczesny Aleksemu V Niketas Choniates, wypowiada się o Aleksym V bardzo krytycznie, co jednak Runciman przypisuje zemście historyka za niesprawiedliwe pozbawienie urzędu.
Bardzo wysoko ocenia natomiast Aleksego V Steven Runciman uznając go za jedną z dwóch osób, które w tym krytycznym okresie dziejów Bizancjum były zdolne ocalić Cesarstwo. W innym miejscu pisze o nim krótko: „Aleksy V był człowiekiem energicznym, ale nie zyskał sobie sympatii ludności”.

</doc>
<doc id="122208" url="https://pl.wikipedia.org/wiki?curid=122208" title="Konstantyn XI Paleolog">
Konstantyn XI Paleolog

Konstantyn XI Paleolog (, ; ur. 8 lutego 1405, zm. 29 maja 1453) – cesarz bizantyński z dynastii Paleologów, ostatni władca Bizancjum, panujący od 6 stycznia 1449 do śmierci 29 maja 1453.
Pochodzenie i młodość.
Konstantyn urodził się w 8 lutego 1405 roku w Konstantynopolu, jako ósme z dziesięciorga dzieci cesarza Manuela II i serbskiej księżniczki Heleny Dragaš. Przydomek „Dragazes” (Dragasz) jest właśnie nazwiskiem rodowym jego matki (, ). Większość dzieciństwa spędził w stolicy. W chwili śmierci ojca miał 20 lat. Gdy Jan VIII objął tron, Konstantyn otrzymał do administrowania niewielkie terytorium bizantyńskie koło Konstantynopola. Dwukrotnie sprawował regencję w imieniu Jana VIII, gdy ten wyjeżdżał na Zachód szukając pomocy i pertraktując w sprawie unii kościelnej. W 1427 roku wspierał brata w wojnie na Peloponezie. Wówczas Paleologowie zajęli ziemie panujących tam Tocchich, a Konstantyn otrzymał za żonę Magdalenę Tocco. Rok później Jan VIII obsadził Peloponez przez swoich trzech braci: Teodora II, który rządził tam już od 1408 roku i któremu dodał Tomasza oraz właśnie Konstantyna. Bracia podzielili się terytoriami i wspólnie zarządzali półwyspem. Tytuł despoty Morei przysługiwał Teodorowi, jako temu, który dzierżył Mistrę – stolicę.
Rządy na Peloponezie.
Konstantyn rządził na Peloponezie w despotacie Morei wraz z braćmi od 1428 do 1449 roku. Do 1443 panował wraz ze starszym od siebie Teodorem II, a od 1430 wraz z młodszym Tomaszem. W 1443 Teodor przeniósł się na prośbę Jana VIII do Selimbrii, gdzie zmarł w 1448 roku. Konstantyn po objęciu tronu Cesarstwa przekazał współrządy w Morei kolejnemu bratu – Demetriuszowi. Od 1449 roku despotami Morei byli dlatego Tomasz i Demetriusz, a Konstantyn odpowiadał za obronę Konstantynopola. Tytuł despoty Morei rezerwowano zwykle dla tego, który dzierżył Mistrę – stolicę despotatu, ale niekiedy (i jest to prawidłowe) nazywano rządzących na Peloponezie Paleologów „despotami Mistry i Morei”. Konstantyn XI, jak i pozostali synowie Manuela II skutecznie zwalczali włoskich książąt usadowionych na terenach dzisiejszej Grecji, ale ponieśli klęskę w starciu z nawałą turecką.
Konstantyn XI rozwinął szerszą działalność polityczną, gdy w 1443 otrzymał stolicę Morei – Mistrę po wyjeździe brata Teodora. Kontynuował dorobek w dziedzinie kultury Teodora, rozbudowując Mistrę w drugi po Konstantynopolu ośrodek intelektualny upadającego Cesarstwa. W latach 1444–1446 mimo początkowych sukcesów militarnych, opanowania Aten, Teb, Tesalii, Beocji i Fokidy, poniósł całkowitą klęskę w wojnie z Turkami, którzy wsparli usuniętego księcia Aten – z rodu Acciaiuolich. Turcy spustoszyli Peloponez, a Konstantyn musiał uznać się za wasala sułtana i płacić trybut.
Objęcie tronu i obrona Konstantynopola.
Gdy zmarł cesarz Jan VIII Paleolog, między Konstantynem a jego bratem Demetriuszem rozpoczął się spór o tron. Demetriusz pierwszy dotarł z Morei do Konstantynopola, lecz nie zdobył dla siebie uznania arystokracji ani żyjącej matki, Heleny Dragasz, która popierała kandydaturę najstarszego żyjącego syna – Konstantyna. W takiej sytuacji Demetriusz musiał ustąpić, a Konstantyn został wybrany cesarzem w Mistrze 6 stycznia 1449 roku. Koronacji nigdy nie było. 12 marca przybył do Konstantynopola i objął rządy w stolicy. 
Konstantyn próbował wejść w koligacje rodzinne z sułtanem Muradem II poprzez ewentualny ślub z jedną z jego krewnych i w ten sposób zneutralizować istniejące nad cesarstwem zagrożenie tureckie, jednak nic z tych planów nie wyszło. Sułtan zaczął bowiem domagać się zwierzchności nad Konstantynopolem, na co cesarz nie chciał i nie mógł się zgodzić. W takiej sytuacji Konstantyn zwrócił się do władców państw zachodnich z prośbą o pomoc, ci jednak uzależnili ją od zawarcia unii między Kościołem bizantyjskim a rzymskim. Podobne próby podejmowali także poprzednicy Konstantyna na tronie, choć bez większego skutku. Cesarz w 1452 roku podpisał akt o zjednoczeniu obu Kościołów, jednak unia została powszechnie odrzucona zarówno przez prawosławne duchowieństwo, jak i przez lud. Na czele opozycji antyunijnej stała rodzina Notarasów.
Przed rozpoczęciem ostatecznego szturmu na Konstantynopol sułtan Mehmed II zaproponował Konstantynowi, by ten poddał mu stolicę i osiadł w Mistrze jako despota Morei, gdzie mógłby panować, jednak on odrzucił tę propozycję. Zdecydował się na walkę w obronie cesarstwa. Upadek Konstantynopola nastąpił 29 maja 1453 roku, a Konstantyn zginął w boju. Jak napisał Szymon Olszaniec, Konstantyn XI dzięki swej postawie w czasie obrony Cesarstwa, „do historii przeszedł jako odważny władca, który nie poddaje się niepowodzeniom i walczy z przeciwnościami losu”.
Niektóre kościoły prawosławne uznają ostatniego cesarza bizantyńskiego za świętego, choć oficjalnej kanonizacji nigdy nie przeprowadzono.
Małżeństwa.
Był dwukrotnie żonaty. Pierwsze małżeństwo zawarł z Magdaleną (Teodorą) Tocco, siostrzenicą włoskiego władcy Epiru – Leonarda II Tocco. Małżeństwo zostało zawarte w 1428 w obozie wojskowym w pobliżu Patras na Peloponezie. Małżeństwo miało przypieczętować dominację Paleologów na Peloponezie. Magdalena zmarła jednak rok później przy porodzie. Potem 27 lipca 1441 roku ożenił się z Katarzyną Gattilusio, córką genueńskiego władcy Lesbos Dorina I z rodu Gattilusio. Krótkotrwałe małżeństwo wzmacniało związki Paleologów z genueńską dynastią
Lesbos. Jednakże także i ona rychło zmarła, w 1442 roku w rok po zawarciu małżeństwa. Konstantyn XI znalazł się w podobnej sytuacji jak jego brat Jan VIII. Katarzyna Gattilusio czy Magdalena Tocco, wychowane w świecie egejskim, w aurze współistnienia katolicyzmu i prawosławia, nie były wyrazicielkami religijnej misji Rzymu, chociaż Katarzyna 
Gattilusio brała ślub z Konstantynem XI w klimacie zbliżenia Kościołów, po podpisaniu unii we Florencji w 1439. Steven Runciman utrzymuje, że żony despoty, a przyszłego cesarza Konstantyna XI, nie przeszły na prawosławie. Magdalena Tocco zmarła w zamku Saint-Omer. Jej zwłoki przewieziono do Mistry i nie ma śladu, aby odmówiono im pochówku prawosławnego. Ślub Magdaleny z Paleologiem był efektem zwycięstwa Bizantyńczyków nad łacinnikami. Konstantyn nie miał żadnego interesu politycznego, aby utrzymać katolicyzm swej żony. Postawa religijna Magdaleny nie jest więc jednoznaczna. Katarzyna Gattilusio natomiast nie opuściła de facto swego środowiska. Ślub odbył się na Lesbos, gdy zaś wyruszyła w podróż z Konstantynem, dotarła tylko do Lemnos i tam zmarła. Choćby dlatego można wnosić, że nie zmieniła wiary. Nadto jej ślub odbył się już po podpisaniu unii florenckiej w 1439. Dwór rozpoczął poszukiwania trzeciej żony dla cesarza. Planowano ożenić go z wdową po sułtanie Muradzie II – macochą Mehmeda II – Marą Branković. Była córką serbskiego władcy Đurađa Brankovicia oraz bizantyjskiej arystokratki Ireny Kantakuzen. Została oddana sułtanowi przez ojca i wcielona do haremu. Po śmierci sułtana wróciła do Serbii i odsunęła się od życia politycznego, nie zgadzając się na ślub z cesarzem. Potem zastanawiano się nad ożenkiem cesarza z księżniczką trapezuńską lub gruzińską. Przyjaciel cesarza Sfrantzes udał się z matrymonialną misją do Gruzji, negocjował też małżeństwo cesarza z córką doży weneckiego Franciszka Foscari. Najazd Turków przekreślił plany matrymonialne Bizantyńczyków.

</doc>
<doc id="122209" url="https://pl.wikipedia.org/wiki?curid=122209" title="Alfred Friendly">
Alfred Friendly

Alfred Friendly (ur. 30 grudnia 1911, zm. 7 listopada 1983) – kapitan wojsk lądowych Stanów Zjednoczonych (US Army), oficer wywiadu wojskowego (US Army Intelligence), w czasie II wojny światowej służył w brytyjskim ośrodku kryptograficznym Bletchley Park, jako jeden członków wysłanej tam w 1944 ekipy amerykańskiej.
Życiorys.
Przed wstąpieniem do służby wojskowej był znanym reporterem gazety "Washington Post", po wojnie wrócił do tej pracy. Przez krótki czas ponownie w wojsku jako oficer prasowy afiliowany przy sztabie planu Marshalla, amerykańskiego projektu odbudowy gospodarki europejskiej. Następnie znowu podjął pracę w "The Washington Post", tym razem jako zastępca redaktora naczelnego (później był redaktorem naczelnym).
Alfred Friendly potrafił utrzymać w karbach swą dziennikarską naturę i nie pisał ani słowa o własnych doświadczeniach w tajnym ośrodku Bletchley Park. Wszystko zmieniło się w 1974, kiedy ukazała się książka wydana przez kapitana Fredericka W. Winterbothama "The Ultra Secret", która ujawniła rzeczywistą rolę tego ośrodka w latach II wojny światowej. Friendly dopiero wtedy zaczął publikować na łamach gazety "The Washington Post" wspomnienia ze swojej pracy w ośrodku Bletchley Park. W 1968 otrzymał nagrodę międzynarodowego dziennikarstwa za relacje wydarzeń tzw. wojny sześciodniowej (izraelsko-arabskiej) w 1967.

</doc>
<doc id="122210" url="https://pl.wikipedia.org/wiki?curid=122210" title="Pierre Brossolette">
Pierre Brossolette

Pierre Brossolette ps. "Pedro", "Bourgat", "Paul Boutet", "Philippe Baron", "Paul Briant", "Philippe Bernier", "Brumaire", "Polydor" (ur. 25 czerwca 1903 w Paryżu, zm. 22 marca 1944 tamże) – francuski dziennikarz i działacz socjalistyczny, oficer wywiadu i bojownik Ruchu Oporu podczas II wojny światowej.
Życiorys.
Pierre Brossolette pochodził z Paryża, gdzie w 1925 ukończył szkołę wyższą odbywając jednocześnie służbę wojskową w 158 Pułku Piechoty. W drugiej połowie lat 20. zapisał się do Ligi Praw Człowieka oraz Międzynarodowej Ligi Przeciw Rasizmowi i Antysemityzmowi. Przyjęto go również do Wielkiej Loży Francji, a w 1929 wstąpił do Francuskiej Sekcji Międzynarodówki Robotniczej (należał do frakcji "bitwy socjalistycznej", którą przewodził Marceau Pivert). W latach 30. pracował jako dziennikarz w "Notre Temps", "L'Europe Nouvelle" oraz w wydawnictwie gazety partyjnej "Le Populaire". Przed wybuchem wojny pracował także w Radio Paris PTT, lecz sprzeciwiając się otwarcie na antenie paktowi monachijskiemu został zwolniony z niego w 1939.
Jeszcze przed wybuchem II wojny światowej, jako oficer rezerwy, został 23 sierpnia 1939 powołany do służby w 5 Pułku Piechoty Liniowej. Wyróżnił się podczas I bitwy o Francję. m.in. przez ocalenie w trakcie odwrotu wszystkich swoich podkomendnych. Po 22 czerwca 1940 nie pogodził się z okupacją Francji i powstaniem kolaboracyjnego rządu w wolnej strefie, wstąpił do siatki Muzeum Człowieka Ruchu Oporu, na której czele stał min. Jean Cassou. Po likwidacji siatki Brossolette przystąpił do zorganizowanego przez płk. Gilbert'a Renault ps. "Rémy" bractwa Notre-Dame ("Confrérie Notre-Dame"), w której został szefem działu prasowego i propagandowego. Nawiązał również kontakty z Organizacją Cywilną i Wojskową ("Organization civile et militaire") oraz Wyzwolenie-Północ ("Liberation-Nord").
27 kwietnia 1942 przedostał się do Londynu celem przedstawienia raportu z działalności podziemia przewodniczącemu Komitetu Wolnej Francji gen. Charles'owi de Gaulle'owi. W Siłach Wolnych Francuzów otrzymał awans na majora i przydział do Centralnego Biura Informacji i Dywersji (wywiad Wolnej Francji), w którym został szefem sekcji operacyjnej mającej za zadanie koordynacje działań Ruchu Oporu z planami Aliantów. 4 czerwca został przerzucony w misji sekcji RF Kierownictwa Operacji Specjalnych w rejonie Chalon-sur-Saône razem z szefem francuskiego wywiadu płk André Dewavrinem ps. "Passy". Podobnie jak skierowany do strefy południowej Jean Moulin ps. "Rex" miał za zadanie zjednoczyć Ruch Oporu oraz podporządkować go władzom Francji na obczyźnie i w koloniach. 
Działania zjednoczeniowe, w których brał udział mjr Pierre Brossolette, doprowadziły do powstania 1 lutego 1944 Francuskich Sił Wewnętrznych, jednolitej organizacji łączącej wszystkie organizacje zbrojne różnych nurtów politycznych. Dwa dni później został aresztowany przez Gestapo razem z przewodniczącym Krajowej Rady Oporu (zorganizowany w 1943 przez Moulin'a organ koordynujący działania stronnictw politycznych w okupowanej Francji) Émile'em Bollaert w czasie próby przedostania się do Wielkiej Brytanii (zadenuncjował ich konfident René Hardy). Początkowo przewieziony do więzienia Jacques-Cartier w Rennes. 16 marca został rozpoznany przez SS-Hstuf Ernsta Misselwitza z Paryża i przewieziony do stolicy Francji. Poddany brutalnemu przesłuchaniu, w obawie przed załamaniem się, wyskoczył z okna na piątym piętrze gmachu przy 84 Avenue Foch 22 marca 1944. Przewieziony do szpitala Salpêtrière zmarł ok. godziny 22.
Pierwszy pogrzeb Pierre'a Brossolette odbył się 24 marca 1944 na Père-Lachaise. W maju 2015 jego skremowane zwłoki spoczęły w Panteonie.
Życie prywatne.
Jego rodzicami byli Jeanne i Léon Brossolette, inspektor szkolnictwa podstawowego w Paryżu i obrońca edukacji świeckiej. Dziadkiem ze strony matki był Francisque Vial (1869-1940), zasłużony działacz pedagogiczny i weteran I wojny światowej. 
Podczas odbywania służby wojskowej, w 1926, ożenił się z Gilberte Bruel (1905-2004), która po wojnie zasiadała w Senacie Republiki Francuskiej. Mieli dwoje dzieci: Anne i Claude'a. 

</doc>
<doc id="122211" url="https://pl.wikipedia.org/wiki?curid=122211" title="Podział administracyjny Niemiec">
Podział administracyjny Niemiec

Niemcy charakteryzują się czteroszczeblową strukturą administracyjną, na którą składają się: federacja, kraje związkowe, powiaty i miasta wyłączone z powiatów oraz lokalne jednostki administracyjne (gminy i związki gmin).
Kraje związkowe.
Kraje związkowe Niemiec ("landy") mają charakter państw o ograniczonej suwerenności.
Niemieckie kraje związkowe zostały wprowadzone republikańską konstytucją z 1919 r., w miejsce monarchii wchodzących w skład Cesarstwa Niemieckiego.
Niemcy składają się obecnie z 16 krajów związkowych (niem. "Länder"), z których trzy stanowią wydzielone miasta.
Historia.
Po II wojnie światowej Niemcy zostały podzielone na 4 strefy okupacyjne: amerykańską, brytyjską, francuską (nazywane Trizonią) i radziecką. Z Trizonii utworzono w 1949 r. Republikę Federalną Niemiec ("Bundesrepublik Deutschland, BRD, RFN"), a z radzieckiej strefy Niemiecką Republikę Demokratyczną ("Deutsche Demokratische Republik, DDR, NRD").
Stan ten utrzymywał się do 3 października 1990 r., czyli do zjednoczenia Niemiec.
Podział administracyjny Niemiec Zachodnich.
Republika Federalna Niemiec ze stolicą w Bonn była początkowo podzielona na:
W 1952 r. kraje: Badenia (stolica Fryburg Bryzgowijski), Wirtembergia-Badenia (stolica Stuttgart) i Wirtembergia-Hohenzollern (stolica: Tybinga) połączyły się w jeden: Badenia-Wirtembergia. W 1957 r. do Republiki Federalnej Niemiec przyłączono będący wcześniej pod francuską kontrolą kraj: Saarę (niem. "Saarland"; stolica Saarbrücken).
Podział administracyjny NRD.
Niemiecka Republika Demokratyczna była podzielona na:
Podział NRD od 1952 r. – 15 okręgów (niem. "Bezirke"):
oraz stolica NRD: Berlin ("część wschodnia").
Berlin.
Stolica Niemiec miała w latach 1945–1990 specjalny status. Miasto było również, podobnie jak cały kraj, podzielone na 4 sektory okupacyjne: amerykański, brytyjski i francuski sektor zwano Berlinem Zachodnim "Westberlin" (pisownia w NRD), "Berlin (West)" (pisownia w RFN), który był oddzielony w latach 1961–1989 r. Murem Berlińskim od wschodniej części miasta i od radzieckiej strefy. Berlin (wschodni) ("Berlin w NRD, Berlin (Ost) w RFN") od 1949 pełnił funkcję stolicy NRD (Niemieckiej Republiki Demokratycznej).

</doc>
<doc id="122212" url="https://pl.wikipedia.org/wiki?curid=122212" title="Ministerstwo Rolnictwa i Rozwoju Wsi">
Ministerstwo Rolnictwa i Rozwoju Wsi

Ministerstwo Rolnictwa i Rozwoju Wsi (MRiRW) – polski urząd administracji rządowej obsługujący ministra właściwego do spraw czterech działów administracji rządowej: rolnictwo, rybołówstwo, rozwój wsi i rynki rolne.
Ministerstwo zostało utworzone rozporządzeniem Rady Ministrów z 26 października 1999 (wchodzącym w życie z mocą obowiązującą 10 listopada 1999).
Protoplastą było Ministerstwo Rolnictwa i Dóbr Koronnych utworzone 3 stycznia 1918 przez Radę Regencyjną Królestwa Polskiego.
Kierownictwo.
źródło
Struktura organizacyjna.
W skład ministerstwa wchodzi Gabinet Polityczny Ministra oraz następujące komórki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi:
Jednostki organizacyjne nadzorowane przez ministra:
Lista ministrów.
Ministrowie rolnictwa i dóbr narodowych w II RP.
Funkcję zlikwidowano 17 sierpnia 1932 i przekształcono w ministerstwo rolnictwa i reformy rolnej.
Ministrowie reform rolnych.
Funkcję utworzono 24 lipca 1923, a zlikwidowano 17 sierpnia 1932 i włączono do ministerstwa rolnictwa i reformy rolnej.

</doc>
<doc id="122213" url="https://pl.wikipedia.org/wiki?curid=122213" title="Teodor I Laskarys">
Teodor I Laskarys

Teodor I Laskarys (1174–1222) – cesarz nicejski w latach 1204-1222. 
Życiorys.
Był zięciem cesarza Aleksego III. Odznaczył się podczas oblężenia Konstantynopola przez wojska IV wyprawy krzyżowej (1203–1204). Po zdobyciu miasta przez krzyżowców zebrał pozostałych żołnierzy w Bitynii i osiedlił się w mieście Nicei, która stała się teraz nową stolicą. W 1204 został pokonany przez krzyżowców, ale z powodu najazdu Bułgarów musieli oni wrócić do Europy. Utworzył w Azji Mniejszej, Cesarstwo Nicejskie i w 1206 przyjął tytuł cesarza. W 1211 odniósł zwycięstwo nad Seldżukami w bitwie nad rzeką Menderes.
Jego pierwszą żoną była Anna, córka Aleksego III Angelosa. Z tego małżeństwa miał trzy córki: 
Gdy Anna umarła w 1212, ożenił się z Filippą, córką króla Armenii Rubena III. Małżeństwo to było anulowane rok później, a syn Konstantyn został wydziedziczony. Trzecią jego żoną była Maria de Courtenay, córka cesarza Piotra II de Courtenay i cesarzowej-regentki Jolanty Flandryjskiej. Z tego małżeństwa nie miał żadnych dzieci.

</doc>
<doc id="122214" url="https://pl.wikipedia.org/wiki?curid=122214" title="Minister rolnictwa i rozwoju wsi">
Minister rolnictwa i rozwoju wsi



</doc>
<doc id="122215" url="https://pl.wikipedia.org/wiki?curid=122215" title="Jan III Dukas Watatzes">
Jan III Dukas Watatzes

Jan III Dukas Watatzes (gr. "Ιωάννης Γ΄ Δούκας Βατάτζης, Iōannēs III Doukas Batatzēs"; ur. 1192, zm. 3 listopada 1254) – cesarz nicejski w latach 1222–1254.
Zyskał sławę jako żołnierz. W 1222 został wybrany cesarzem w miejsce swego teścia Teodora I. Wcześniej poślubił jego córkę Irenę Laskarys (w 1212). Mieli jednego syna, Teodora, późniejszego cesarza Teodora II. Irena po upadku z konia nie mogła już mieć więcej dzieci i wstąpiła do klasztoru, gdzie przebywała aż do śmierci w 1239. Jan ożenił się ponownie w 1244 – z Konstancją, nieślubną córką cesarza rzymskiego Fryderyka II. Nie mieli jednak dzieci.
Zreorganizował pozostałość Cesarstwa Bizantyjskiego będącą w jego władaniu (Cesarstwo Nicejskie). Dzięki zdolnościom administracyjnym uczynił z niego najsilniejsze i najbogatsze państwo na Wschodzie. Zabezpieczył jego wschodnią granicę przez porozumienie z Sułtanatem Rumu. Próbował odzyskać europejskie posiadłości jego poprzedników. 
Stłumił rebelię braci poprzedniego cesarza, popieranych przez Cesarstwo Łacińskie, w bitwie pod Poimanenonem, w następstwie której zajął tereny Azji Mniejszej należące do Cesarstwa Łacińskiego Roberta de Courtenay. Jego flota rozszerzyła jego cesarstwo o wyspy Lesbos, Samos, Chios, Kos i Rodos. Odbił też z rąk łacinników Adrianopol.
Wraz z Bułgarami przeprowadził nieudane oblężenie Konstantynopola (1235). Objął zwierzchnictwo nad Tesaloniką i Epirem. Ostateczne odzyskanie Konstantynopola przez jego następców było możliwe dzięki jego przygotowaniom.
Jan III cierpiał na epilepsję.

</doc>
<doc id="122216" url="https://pl.wikipedia.org/wiki?curid=122216" title="Teodor II Laskarys">
Teodor II Laskarys

Teodor II Laskarys (ur. 23 listopada 1221, zm. 16 sierpnia 1258) – cesarz nicejski w latach 1254-1258. Syn i następca cesarza Jana III.
Znany jest głównie z dwóch udanych kampanii, dzięki którym odzyskał Trację od Bułgarów (1255-1256). Był zdolnym władcą, lecz o słabym zdrowiu (cierpiał na epilepsję) i zmarł przedwcześnie zaledwie po czterech latach panowania. Żoną Teodora była Helena, córka bułgarskiego cara Iwana Asena II.
Życie.
Cesarz.
Teodor II Laskarys był synem Jana III Watatzesa i jego pierwszej żony Ireny Dukainy Komneny Laskariny. Urodzony w 1221 roku, od dzieciństwa cierpiał na silną postać epilepsji. Studiował u Nicefora Blemmydesa, a następnie u Jerzego Akropolity. Lata młodości wypełniły mu badania naukowe, studia filozoficzne i dociekania teologiczne. W 1233 roku w okresie zbliżenia ojca z carem Iwanem Asenem II mającego na celu wspólny atak na Cesarstwo Łacińskie zaręczył się a następnie poślubił córkę cara, Helenę. W 1238 roku i w latach 1244-1246 sprawował w imieniu ojca zarząd nad Azją Mniejszą. Po nagłej śmierci Jana, III 3 listopada 1254 roku, spowodowanej atakiem epilepsji, wstąpił na tron nicejski. Uroczysta koronacja cesarska miała miejsce 25 grudnia 1254 roku. Przyjął wówczas, po matce, cesarskie nazwisko Laskarys. Wstąpiwszy na tron uczynił z dworu w Nicei ośrodek naukowy, porównywany przez współczesnych do starożytnych Aten. Wokół cesarza skupiła się elita uczonych greckich tego czasu.
Pomimo ciężkiej choroby i zainteresowań naukowych Teodor II okazał się władcą energicznym. Miał niezwykle wysokie mniemanie na temat godności cesarskiej. Rządził państwem osobiście, kierując się wyłącznie własnym zdaniem. Despotycznym postępowaniem zraził sobie możnowładztwo nicejskie, o którego roszczeniach nie chciał nawet słyszeć. Swoim najbliższym doradcą uczynił, człowieka niskiego pochodzeniem, Jerzego Muzalona. Podobnie jak państwo, usiłował podporządkować sobie Kościół, wynosząc na stolicę patriarszą surowego i prawego, choć nieco ograniczonego, mnicha Arseniusza. W następstwie świetnych zwycięstw Jana III Watatzesa, które pozwalały mieć nadzieję na odzyskanie Konstantynopola własnymi siłami za panowania Teodora II ochłodzeniu uległy stosunki Cesarstwa ze Stolicą Apostolską. Teodor sceptycznie podchodził do projektów zawarcia unii przygotowanych przez ojca. Nie dopuszczał również podporządkowania Kościoła greckiego Rzymowi. Do pojednania pomiędzy Kościołami mogło jego zdaniem dojść jedynie na zasadzie całkowitej równości stron, przy czym o wszelkich kwestiach dogmatycznych rozstrzygałby on jako cesarz i bezstronny sędzia.
Polityka zagraniczna.
Po śmierci Jana III Watazesa, Michał Paleolog, podejrzany o zdradę, zbiegł do Ikonium i popierany przez tamtejszego sułtana, wystąpił jako pretendent do korony cesarskiej. Niebezpieczeństwo, które zawisło nad Teodorem II, oddalił kolejny najazd Mongołów, który zmusił sułtana Ikonium do szukania pomocy w Nicei, a Michała Paleologa skłonił do powrotu do kraju i pogodzenia się z cesarzem. Za panowania Teodora II Bizantyńczycy zetknęli się po raz pierwszy z Mongołami. Poselstwo mongolskie zostało przyjęte przez cesarza z niezwykłym przepychem, który miał dać przybyszom wyobrażenie o potędze i bogactwie Cesarstwa Nicejskiego.
W 1255 roku, po śmierci Jana III Watatzesa, od zachodu najechał ziemie cesarskie car bułgarski Michał I Asen zdobywając kilka twierdz w Rodopach, m.in. Stanimachos i Peristicę (obec. Perusztica). W odpowiedzi na agresję bułgarską Teodor II wyprawił się dwukrotnie przeciw Bułgarii i po ciężkich walkach odebrał utracone twierdze. W czerwcu lub lipcu 1256 roku car został zmuszony do zawarcia pokoju w Regina (Erkene w Tracji). Na mocy zawartego układu cesarze nicejscy zachowywali swe zdobycze, jedynie północna Macedonia ze Skopje wracała do Bułgarii. Detronizacja Michała I Asena w wyniku przegranej wojny, doprowadziła do dwuletnich walk o władzę w Bułgarii i do objęcia tronu przez Konstantyna Asena Ticha. Jego małżeństwo z córką Teodora II, Ireną, zneutralizowało zagrożenie bułgarskie.
Po wybuchu wojny bułgarsko-nicejskiej władca Epiru Michał II Angelos podjął działania wymierzone przeciw Nicei, zawierając sojusz z królem Serbii Stefanem Uroszem I. Zwyciężywszy Bułgarów Teodor II zmusił w tym samym 1256 roku syna despoty Epiru, Nicefora do poślubienia swojej córki, Marii, doprowadzając do zawarcia unii personalnej Nicei z Epirem, projektowanej jeszcze przez jego ojca. Ślub stał się dla cesarza dodatkowo okazją do przyłączenia do Cesarstwa ziem epirockich w Macedonii i Albanii z twierdzami: Draczem i Serwią. Wiosną 1257 roku Michał II podburzył górali albańskich do wystąpienia przeciw Cesarstwu. Równoczesny atak armii epirockiej i serbskiej pozwolił mu na opanowanie utraconych wcześniej ziem w Albanii z wyjątkiem Dracza. Następnie przerzucił swe siły do Macedonii zajmując Kastorię i Prilep.
Schyłek panowania.
Przejściowe niepowodzenia w Epirze Teodor II przypisał zajmującym wysokie stanowiska w armii możnowładcom nicejskim, doprowadzając do eskalacji konfliktu z tą grupą społeczną. Wytaczając liczne procesy przedstawicielom możnowładztwa i stosując wobec nich surowe kary, zacięty i chorobliwie drażliwy cesarz doprowadził do konfliktu, który w konsekwencji doprowadził do upadku dynastii Laskarysów. Teodor II zmarł w wyniku ataku epilepsji w sierpniu 1258 roku, w 36 roku życia, pozostawiając tron siedmioletniemu synowi Janowi IV. Przed śmiercią wyznaczył regentem swego przyjaciela Jerzego Muzalona, nie zważając na zażartą nienawiść do niego arystokracji nicejskiej. Chcąc zapewnić stabilność jego rządom, wymógł na możnowładcach z Michałem Paleologiem na czele, przysięgę posłuszeństwa. W dziewiątym dniu od śmierci Teodora II, podczas mszy żałobnej za duszę cesarza, Jerzy Muzalon i jego bracia zostali napadnięci i zamordowani u stóp ołtarza. Regencję powierzono Michałowi Paleologowi, który na przełomie 1258 i 1259 roku został ogłoszony współcesarzem.
Twórczość.
Teodor II pozostawił po sobie pracę "O jedności przyrody", cytowaną zwykle pod łacińskim tytułem " De communione naturali", w której wykazywał jedność przyrody pomimo panujących w niej sprzeczności i przeciwieństw. Głównym dziełem Laskarysa jest jednak "Teologia chrześcijańska" ("Christianiké teología") w 8 księgach, traktująca o Bogu, Trójcy Świętej i pochodzeniu Ducha Świętego. Na przemyśleniach zawartych w tym dziele oparł Teodor Laskarys swą polemiczną rozprawę "O pochodzeniu Ducha Świętego" ("Peri aporeúmatos tu hagiu pneúmatos") skierowaną przeciw Łacinnikom. Teodor II napisał też szereg homilii i mów, między innymi: "Na Zwiastowanie", "Na Kosmę i Damiana", pism o treści ascetycznej, modlitw i kanonów.
Rodzina.
Około 1233 roku Teodor II został zaręczony z niewiele od siebie młodszą córką cara Bułgarii Iwana Asena II, Heleną. Po rozpadzie przymierza nicejsko-bułgarskiego w 1237 roku car zażądał oddania córki i zabrał ją do Tyrnowa, ostatecznie jednak Helena powróciła do Nicei, gdzie zmarła przed 1254 rokiem. Teodor II miał z nią pięcioro dzieci:

</doc>
<doc id="122217" url="https://pl.wikipedia.org/wiki?curid=122217" title="Tarpan (koń)">
Tarpan (koń)

Tarpan ("Equus gmelini") – wymarły na wolności gatunek dzikiego konia. Zamieszkiwał obszary leśne Europy. Przez niektórych badaczy jest uważany za jednego z przodków konia domowego.
Wygląd.
Koń mały, mierzący w kłębie ok. 130 cm. Maść myszata. Na grzbiecie ciemna, wyraźna pręga przebiegająca wzdłuż kręgosłupa oraz pręgowane nogi, co jest cechą charakterystyczną ras prymitywnych. Grzywa krótka i stojąca.
Potomkowie.
W okolicach Puszczy Białowieskiej tarpany przetrwały do 1780 roku (lub 1786), kiedy to zostały odłowione i umieszczone w zwierzyńcu hrabiów Zamoyskich koło Biłgoraja. Najdłużej tarpany przetrwały jednak na stepach Ukrainy (ostatnie dzikie konie wymarły tam na początku lat 80. XIX wieku).
W 1808 roku z powodu panującej biedy tarpany ze zwierzyńca Zamojskich zostały rozdane okolicznym chłopom, tam w wyniku krzyżowania z lokalnymi końmi wykształciła się rasa nazwana przez prof. Tadeusza Vetulaniego konikiem polskim. Naukowiec ten rozpoczął w 1936 roku pracę nad odtworzeniem dzikich tarpanów leśnych w Puszczy Białowieskiej na bazie koników polskich. W czasie II wojny światowej hodowla została zniszczona, a część koników wywieziono do Niemiec.
W 1949 ocalałe koniki trafiły do Popielna, tam w Instytucie Genetyki i Hodowli Doświadczalnej PAN prowadzi się nad nimi badania naukowe i hodowlę zachowawczą. Przebywają one na otwartej przestrzeni, opieka ogranicza się do podawania siana w zimie. W warunkach rezerwatowych są też utrzymywane w Stacji Doświadczalnej Uniwersytetu Przyrodniczego w Poznaniu.

</doc>
<doc id="122218" url="https://pl.wikipedia.org/wiki?curid=122218" title="Jan IV Laskarys">
Jan IV Laskarys

Jan IV Laskarys (ur. 25 grudnia 1250, zm. prawdopodobnie ok. 1305) – cesarz nicejski w latach 1258–1261, syn i następca Teodora II i Heleny, córki bułgarskiego cara, Iwana Asena II. 
Życiorys.
Jan został władcą imperium nicejskiego po śmierci swego ojca, Teodora II, w 1258, jako ośmioletni chłopiec. Ze względu na jego niepełnoletność faktyczna władza spoczywała w rękach regenta, którym był bliski współpracownik zmarłego cesarza, Jerzy Muzalon. Jerzy był jednak bardzo niepopularny i wkrótce został zamordowany. Jego miejsce zajął cieszący się szerokim poparciem Michał Paleolog, który już w listopadzie 1258 został regentem, a w styczniu 1259 koronował się na współcesarza nicejskiego. Choć Jan pozostał na tronie, faktycznym władcą został Michał Paleolog.
Po zdobyciu Konstantynopola 25 lipca 1261 Michał Paleolog koronował się na cesarza bizantyńskiego. W dniu swych 11 urodzin Jan IV Laskarys został oślepiony na rozkaz Paleologa i uwięziony w zamku nad morzem Marmara, gdzie został mnichem o imieniu Józef. Z zapisków historycznych wiadomo, iż żył jeszcze pod koniec XIII wieku, ponieważ w 1290 uznał Andronika II jako cesarza. 
Jan IV był ostatnim władcą z dynastii Laskarysów, władającej cesarstwem w najtrudniejszym okresie jego istnienia, dążącej do zdobycia Konstantynopola i odbudowania Bizancjum w granicach sprzed 1204.

</doc>
<doc id="122220" url="https://pl.wikipedia.org/wiki?curid=122220" title="Tambor">
Tambor

Tambor – (hiszp. "tambor" - bęben) osłona górnej części (wystającej ponad powierzchnię wody) bocznych kół łopatkowych na statkach z napędem bocznokołowym. Tambory miały na celu głównie ochronę kół łopatkowych przed uszkodzeniem, kiedy statek stykał się z burtą innego statku lub innym obiektem.
Tambory czasami były ażurowo zdobione, zwłaszcza na statkach wycieczkowych, często malowano na nich również nazwę statku (zwłaszcza na rzecznych statkach amerykańskich). W części statków rzecznych tambory były wbudowane w bryłę nadbudówek.

</doc>
<doc id="122221" url="https://pl.wikipedia.org/wiki?curid=122221" title="Michał VIII Paleolog">
Michał VIII Paleolog

Michał VIII Paleolog (ur. 1224/1225, zm. 11 grudnia 1282) – cesarz Nicei od 1259, cesarz Bizancjum od 1261. Udało mu się odnowić Cesarstwo Bizantyńskie, od 1204 zajęte przez łacinników. Podczas swego panowania dążył do zbliżenia kościołów chrześcijańskich i skutecznie odpierał ataki na cesarstwo. Był protoplastą dynastii Paleologów, najdłużej panującej w jego historii.
Pokrewieństwo.
Przyszły cesarz pochodził z bizantyńskiego rodu Paleologów. Był synem Andronika Paleologa i Teodory. Jego dynastia była spokrewniona z niegdyś panującymi na tronie wschodniorzymskim Dukasami, Komnenami i Angelosami. Jego żona Teodora Watatzes była cioteczną wnuczką cesarza nicejskiego Jana III Watatzesa z panującego w Nicei rodu Laskarysów.
Młodość.
Michał spędził młodość w Nicei i Nikomedii. Słynął tam ze swoich zdolności dyplomatycznych, nieprzeciętnej inteligencji i intryganctwa. Był świadkiem walk Cesarstwa Nicejskiego z krzyżowcami. Mając 22 lata, poprowadził pierwszą kampanię wojenną w Macedonii. Przez Jana III Watatzesa i jego następcę, Teodora II Laskarysa, wielokrotnie był podejrzewany o spiskowanie. W 1252 Jan III Watatzes wymusił na nim w obecności patriarchy złożenie ślubowania, że nie będzie próbował sięgać po władzę. Mimo iż posiadał talent dowódczy i miał na koncie militarne sukcesy, Teodor II Laskarys w 1256 polecił go aresztować. Wówczas Michał zbiegł do Turków.
Walka o tron.
Paleolog schronił się wtedy w Sułtanacie Ikonium, gdzie na dworze w Ikonium zdobył zaufanie władcy. Za jego pośrednictwem miał zamiar wrócić do Nicei i walczyć o tron cesarski, jednak najazd Mongołów popsuł mu szyki. Michał walczył z Mongołami na czele oddziału złożonego z chrześcijańskich jeńców wojennych. Z czasem Teodor II wezwał Michała z powrotem do Nicei, ale potem znowu kazał go aresztować. Jakiś czas potem Michał został zwolniony z więzienia.
Okazja przejęcia władzy nadarzyła się dopiero po śmierci cesarza Teodora, którego syn, Jan IV, miał 7 lat i nie był w stanie objąć rządów w państwie. Michał z pomocą popleczników zawiązał spisek, w wyniku którego zamordowano Jerzego Muzalona – regenta wyznaczonego przez Teodora. Wtedy Michał zajął jego miejsce; obok drugiego regenta, którym był patriarcha Arseniusz. Stopniowo skupiał coraz więcej władzy i gromadził grono zwolenników.
Doprowadził do tego, że w czasie jednej z wypraw został obwołany cesarzem. Jako że w tym czasie prawowitym władcą był Jan IV Laskarys, Michał formalnie był uzurpatorem. Początkowo patriarcha Arseniusz nie chciał uznać władzy Michała. Jednak po odebraniu od niego przysięgi, że nie skrzywdzi młodego Jana IV i odda mu władzę, gdy ten dojdzie do pełnoletniości, koronował go na współcesarza. Koronacja miała miejsce w Boże Narodzenie 1258 lub 1 stycznia 1259.
Panowanie w cesarstwie.
Początki rządów.
Michał konsekwentnie budował swoją pozycję, pozyskując poparcie duchowieństwa (w tym mnichów), arystokracji i wojska. Dzięki umiejętnej polityce był także popularny wśród zwykłego ludu. Odsuwał także Jana IV od sprawowania władzy. Poza tym prowadził udane kampanie wojenne i umacniał pozycję Cesarstwa w tym regionie świata.
Cesarstwo było ostatnim spadkobiercą Bizancjum, więc siłom zaangażowanym po stronie łacinników zależało na jego likwidacji. Przeciwko Cesarstwu skupiła się koalicja, której organizatorem był król Sycylii Manfred, mający po swej stronie Cesarstwo Łacińskie, Despotat Epiru, Księstwo Achai i Królestwo Serbii. Do starcia doszło jesienią 1259 pod Pelagonią na Równinie Pelagońskiej. Michał wyszedł z niego obronną ręką. Umocnił tym samym swoją pozycję w rejonie Morza Egejskiego. Uzyskał dla Cesarstwa kilka ważnych miast na Peloponezie, w tym – słynną później z pielęgnowania kultury bizantyjskiej – Mistrę. Ciągle jednak zagrażała mu Wenecja, przeciw której jednak zawarł sojusz z Genueńczykami. Otworzyło mu to drogę do zdobycia Konstantynopola. Mając okazję przejęcia Konstantynopola, kazał oślepić młodego Jana IV i zrzucił go z tronu, kończąc w ten sposób rządy dynastii Laskarysów.
Zdobycie Konstantynopola.
Opanowanie historycznej stolicy Cesarstwa było łatwiejsze niż mogło się wydawać. Jeden z dowódców cesarza, wykorzystując brak garnizonu, 25 lipca 1261 wkroczył do Konstantynopola. Michał przybył do stolicy 15 sierpnia i koronował się na cesarza bizantyńskiego, odnawiając tym samym państwo na kolejne 200 lat. Symboliczny był fakt, że Michałowi towarzyszył jego syn Andronik, a nie odsunięty od władzy Jan IV. Michał zdobycie stolicy Bizancjum przypisał sobie, zwiększając swoją popularność. Nie głosił przecież, że działa w imieniu prawowitego władcy – Jana IV.
Obrona Cesarstwa.
Obalenie Jana IV ściągnęło na Michała klątwę rzuconą przez patriarchę Arseniusza. Wtedy Michał zwołał synod, który zdjął Arseniusza z urzędu. Jednak jego następca, German, także nie chciał ulec żądaniom Michała, więc nie chcąc się narażać ustąpił ze stanowiska. Dopiero kolejny biskup, Józef, w 1266 udzielił Michałowi rozgrzeszenia i zdjął z niego klątwę.
Mimo że łacinnicy utracili Konstantynopol, nie zamierzali odpuścić w walce o katolickie cesarstwo wschodnie. Po ich stronie stanęli wrodzy Bizantyńczykom władcy Sycylii. Michał natomiast planował odbicie dawnych ziem Cesarstwa Wschodniorzymskiego, m.in. Epiru, Bułgarii, Serbii. Musiał także układać sobie stosunki z potęgami morskimi zainteresowanymi basenem Morza Egejskiego – Wenecją i Genuą.
W 1262 Bizantyńczykom udało się pokonać koalicję księstwa Achai, despotatu Epiru oraz Wenecji. Podporządkowali sobie despotat Epiru, odebrali Wenecjanom wyspy na Morzu Egejskim oraz zaatakowali księcia Achai, Wilhelma II Villehardouina. Najwięcej problemów sprawiał Karol I Andegaweński, władca Sycylii od 1266. Władca ten był gorliwym stronnikiem odbudowania Cesarstwa Łacińskiego. Przez kilkanaście lat swojego panowania skupiał się na organizowaniu kolejnych koalicji antybizantyńskich. W 1267 zawarł przymierze z Baldwinem II, do którego dołączyli Książę Achai, car Bułgarii i król Serbii. Umowa dotyczyła wspólnego prowadzenia walk przeciwko Bizantyńczykom oraz dokonania podziału zdobytych ziem. W 1270 Karol I był gotowy do wyruszenia, ale sztorm zniszczył jego flotę.
W międzyczasie Michał zwrócił się do papieża Klemensa IV o gotowość do rozpoczęcia rokowań w sprawie unii kościołów. To na jakiś czas oddaliło groźbę sprzymierzenia się sił zachodu przeciwko Bizancjum. Cesarz zwracał się także do brata Karola, Ludwika IX Świętego, o zawarcie pokoju. Ludwik IX przekonywał swojego brata do udziału we francuskiej krucjacie przeciw Arabom, co na jakiś czas zajęło siły Andegaweńczyka. Jednak Ludwik IX zmarł właśnie w 1270.
Unia lyońska.
W 1273 Karol znów zjednoczył wrogów cesarstwa, tym chętniej, że szykował ślub swej córki Beatrycze z Filipem I, synem Baldwina II. Wtedy Michał VIII Paleolog na żądanie Grzegorza X zgodził się na podpisanie unii między Kościołami. Zawarto ją 6 lipca 1274 na drugim soborze lyońskim. Spowodowało to, że papież wycofał swoje poparcie dla polityki Karola I.
Unia jednak nie zdobyła poparcia ani na Zachodzie, ani na Wschodzie, więc nowy papież Marcin IV zerwał ją i w latach 1281 i 1282 potępił Michała VIII. Porozumienie między Kościołami przetrwało tylko 7 lat i to tylko formalnie, jednak było swego rodzaju przykładem ekumenizmu. Unia naraziła Michała na utratę popularności wśród kleru i mnichów. Doprowadziła do konfliktu z patriarchą Józefem, który przecież uprzednio zdjął z niego klątwę patriarchy Arseniusza. Przeciwko Michałowi wystąpili nawet członkowie jego rodziny, z siostrą Ireną (Eulogią) na czele. Michał znowu został obłożony klątwą przez Kościół grecki. Chcąc utrzymać unię, usunął z tronu patriarszego patriarchę Józefa I Galezjotesa oraz powołał Jana Bekkosa – wtedy przeciwnicy unii przyjęli miano „arsenitów” (od poprzedniego patriarchy Arseniusza).
Koniec rządów.
Zwycięstwo nad Karolem I Andegawenem.
Trudności w rządach pogłębiały się tym bardziej, że Karol I szykował kolejną wyprawę, a Michał nie mógł liczyć na liczne wystąpienie po swojej stronie własnych poddanych. W lipcu 1281 w Orvieto Karol pod patronatem papiestwa zawarł koalicję z łacinnikami, Serbami, Bułgarami, Wenecją. Wydawało się, że Bizancjum było skazane na porażkę, a jednak Michał znalazł wyjście i z tej sytuacji – skorzystał z floty aragońskiej, którą współfinansował już od dłuższego czasu. Razem z Piotrem III Aragońskim przygotował tak zwane nieszpory sycylijskie w wyczerpanej ciągłymi wojnami Sycylii, które pozbawiły władzy Karola. Jednocześnie wojska Karola I zostały pokonane pod twierdzą Berat przez Hugona Rousseau z Sully. Sycylia i jej posiadłości trafiły w ręce Aragonii, a największy wróg Cesarstwa Bizantyńskiego został pokonany. Karol uciekł do Francji i ostatecznie zrezygnował z planów odbudowy państwa łacinników. Wydarzenia te pokazały mistrzowskie opanowanie przez Michała sztuki dyplomacji.
Korzystał z tego także na innych frontach. Wykorzystał rywalizację między Genuą a Wenecją. Przeciwko Bułgarom porozumiał się z Tatarami, a za chana Nogaja wydał nawet swoją nieślubną córkę Eufrozynę. Z Węgrami sprzymierzył się przeciwko Serbom i ożenił swego syna Andronika II z Anną, córką króla węgierskiego Stefana V. Zawarł sojusz z sułtanem Egiptu oraz korzystał z pomocy Tatarów ze Złotej Ordy, którzy wyznawali wiarę chrześcijańską (tak zwanych turkopolów).
Schyłek życia.
Michał, mimo że wielokrotnie uratował dziedzictwo Bizancjum, utracił szacunek jego mieszkańców i nigdy go już nie odzyskał. Najbardziej niepopularna wśród ludu była jego chęć jednoczenia Kościołów – szczera lub wymuszona. Odsunęła się od niego rodzina, a jego ciało pochowano podobno bez uroczystości religijnych. Mimo to zapewnił tron swemu synowi, koronując go w 1272 na współcesarza oraz potwierdzając to przed zgonem 11 grudnia 1282. Dzięki temu Bizancjum uniknęło wojny o tron po jego śmierci.
Potomstwo.
Michał VIII z Teodorą Watatzes doczekał się siedmiorga dzieci:
Miał też dwie córki ze związku pozamałżeńskiego:

</doc>
<doc id="122223" url="https://pl.wikipedia.org/wiki?curid=122223" title="Tambory">
Tambory



</doc>
<doc id="122224" url="https://pl.wikipedia.org/wiki?curid=122224" title="Jan VI Kantakuzen">
Jan VI Kantakuzen

Jan VI Kantakuzen, gr. Ιωάννης ΣΤ' Καντακουζηνός (ur. w 1294 lub 1295 w Konstantynopolu, zm. 15 czerwca 1383 w Mistrze) – cesarz bizantyński w latach 1347–1354, od 1325 wielki domestyk.
W 1321 w wojnie Andronika III z Andronikiem II stanął po stronie tego pierwszego, a po jego zwycięstwie Janowi zostały powierzone rządy w państwie. Pochodząc z bogatej rodziny osiadłej na Peloponezie był w stanie z własnych funduszy dbać o rozwój floty. Walczył w 1329 bezskutecznie w Azji Mniejszej, uczestniczył w kampanii zwieńczonej sukcesem (odzyskanie Tesalii i Epiru). Po śmierci Andronika III (15 czerwca 1341) chciał zostać regentem w imieniu Jana V. Napotkał opór ze strony Anny Sabaudzkiej, patriarchy Kalekasa i Aleksego Apokauka, którzy przejęli regencję. Okrzyknięty został przez wojsko cesarzem w Didymotyce 26 października 1341. Rok później sprzymierzył się z królem serbskim Stefanem Duszanem; po rozpadzie sojuszu jego kolejnym partnerem był Umur, emir Aydinu. Następnie, w 1346, zawarł układ z sułtanem tureckim Orchanem. Wzmocniony tym sojuszem koronował się w Adrianopolu, po roku (3 lutego 1347) został uznany cesarzem w Konstantynopolu, koronowany zaś 13 maja 1347. W trzy lata po koronacji podporządkował sobie Tesalonikę, nie zdołał jednak ocalić granicy przed swoim dawnym sojusznikiem Stefanem IV Duszanem. Prowadził aktywną politykę dynastyczną, mianował swego starszego syna Mateusza cesarzem, zaś młodszego, Manuela, despotą Morei. Wobec rosnących aspiracji Jana V Paleologa nie zdołał utrzymać rządów i abdykował w listopadzie 1354. Wstąpił następnie do klasztoru i jako mnich Joazaf dożył tam później starości. Uczestniczył w sporach religijnych tamtych czasów.
Był utalentowanym dyplomatą i wodzem, ale także płodnym pisarzem. Napisał "Dzieje", będące kroniką czasów od 1320 do 1354, a fragmentami aż do 1364. Pozostawił także liczne dzieła teologiczne, w których zwalczał islam i judaizm, był wielkim orędownikiem hezychazmu.
Megadomestyk.
Wojny z Andronikiem II.
Jan był synem Michała Kantakuzena i Teodory Angeliny Paleologiny. Urodził się około 1295. Jego ojciec od 1308 do swej przedwczesnej śmierci w 1316, zarządzał Moreą. Jan należał do grona młodych arystokratów związanych z wnukiem cesarza Andronika II – przyszłym cesarzem Andronikiem III. Lekkomyślny tryb życia młodego Andronika, jego rozwiązłość i marnotrawstwo, a z drugiej strony ciążąca młodzieńcowi opieka dziadka prowadziły do licznych napięć i urazów. Nieszczęśliwy koniec jednej z przygód wnuka, w wyniku której został omyłkowo zabity młodszy brat Andronika, Manuel, doprowadził do otwartego konfliktu. Rozgniewany Andronik II pozbawił wnuka praw do tronu. Po stronie Andronika III stanęła młoda arystokracja bizantyńska: oprócz Kantakuzena wywodzący się z Kumanów, a spokrewniony przez matkę z dworem cesarskim, Syrgianes oraz dowódcy wojsk z Tracji i Macedonii (Teodor Synaden i Aleksy Apokauk). Kantakuzen wykorzystał nabyte wcześniej za duże pieniądze stanowisko prefekta Tracji do organizowania oporu przeciw rządowi w Konstantynopolu. Młodego Andronika poparła ludność Tracji zmęczona niepowodzeniami Andronika II i prowadzoną przez niego polityką oszczędności. Na Wielkanoc w 1321 cesarz stanął na czele armii zebranej w Adrianopolu. Zebrana przez młodego Andronika armia, pomaszerowała tymczasem pod dowództwem Syrgianesa na Konstantynopol. Ostatecznie, z obawy przed powstaniem w stolicy, Andronik II zawarł pokój, w wyniku którego doszło do podziału państwa między walczące strony. Wnuk cesarza otrzymał Trację i niektóre okręgi w Macedonii.
Kantakuzen został mianowany megadomestykiem, Syrgianes natomiast megaduksem. W krótkim czasie doszło do tarć między dwoma głównymi współpracownikami młodszego Andronika. Gdy Andronik stanął po stronie Kantakuzena, Syrgianes przeszedł do obozu cesarskiego. W 1322 wojna rozgorzała na nowo. Opinia ludności coraz bardziej przechylała się na stronę młodego władcy, tym bardziej że nie szczędził on obietnic. Poddały mu się nawet miasta leżące w pobliżu Konstantynopola. Kolejne porozumienie zachowywało status quo, a Andronik II przyznał wnukowi tytuł współcesarza. Uroczysta koronacja miała miejsce 2 lutego 1325.
Po raz trzeci wojna wybuchła w marcu 1327. Jej właściwym przywódcą był Kantakuzen. Andronik II rozpoczął w przymierzu z Serbami działania w Macedonii, doprowadzając do tego, że cała Macedonia opowiedziała się po stronie młodszego z Androników. Jego zwierzchnictwo uznała również Tesalonika. W styczniu 1328 Andronik III wraz z Kantakuzenem uroczyście wkroczyli do Tesaloniki. Przejściowo na stronę Andronika II przeszedł car bułgarski, dotąd związany z Andronikiem III. Ostatecznie jednak wycofał się ze współdziałania ze starym cesarzem. 24 maja 1328 Andronik III wkroczył bez walki do Konstantynopola. Andronik Starszy abdykował.
Szef rządu.
W nowej sytuacji Kantakuzen został faktycznym kierownikiem państwa. Andronik poświęcił się sprawom wojska, ster rządów oddając w ręce swego megadomestyka. Po zakończeniu działań wojennych nowemu rządowi przyszło się borykać z poważnym kryzysem finansowym wywołanym dalszym spadkiem wartości monety złotej, musiał więc Kantakuzen odstąpić od wcześniejszych obietnic i powrócić do dawnego kursu gospodarczego, wyznaczonego przez obalony rząd. Częściowym powodzeniem zakończyła się natomiast reforma sądownictwa mająca na celu ograniczenie przekupstwa wśród bizantyńskich sędziów. W 1329 zostało powołane najwyższe kolegium sądowe złożone z czterech członków: dwóch duchownych i dwóch świeckich. Generalni sędziowie rzymscy ("katholikoi kritai ton Romaion") otrzymali prawo kontroli całego aparatu sądowniczego, a ich werdykty były ostateczne.
W 1329 Andronik III i Kantakuzen na czele dwutysięcznego oddziału wyruszyli na pomoc oblężonej przez Osmana Nikei. Zostali jednak rozbici w bitwie pod Filokreną. W 1331 Nikea poddała się Turkom. W 1337 padła Nikomedia. W ręku bizantyńskim na azjatyckim brzegu pozostały tylko Filadelfia i Heraklea Pontyjska. Napór Osmanów od wschodu skłonił Kantakuzena do zacieśnienia współpracy z emirami seldżuckimi, podobnie jak Bizancjum, zagrożonymi ekspansją Turków osmańskich. Pozwoliło to rządowi cesarstwa podjąć działania zmierzające do zerwania sojuszu z Genueńczykami i odzyskania niezależności handlowej i morskiej oraz wysp w basenie Morza Egejskiego. Wymagało to jednak najpierw odbudowania floty cesarskiej. Ponieważ skarb państwa był pusty. rozbudowę floty sfinansowali Kantakuzen i pozostali magnaci. Przy pomocy Seldżuków flota cesarska opanowała w 1339 wyspę Chios rządzoną przez genueńską rodzinę Zaccaria. Władzę cesarską uznała też znajdująca się w ręku genueńskim Fokea. Dzięki pomocy emirów seldżuckich cesarstwu udało się również uchronić przed atakiem łacinników wyspę Lesbos.
Wzrost potęgi państwa serbskiego doprowadził rząd bizantyński do zacieśnienia związków z Bułgarią. Armia bułgarska została jednak rozbita w bitwie pod Welbużdem 28 lipca 1330, zanim jeszcze do działań wojennych włączyły się oddziały bizantyńskie. W wyniku klęski Bułgarii w następnych latach król serbski Stefan Duszan przy pomocy Syrgianesa opanował główne twierdze Macedonii: Ochrydę, Prilep, Strumicę, Kastorię i Wodenę. Pokój zawarty w sierpniu 1334 przyznawał Serbii Macedonię Wardarską z Ochrydą, Prilepem i Strumicą.
W 1333 zmarł najpotężniejszy z książąt tesalskich, Stefan Gabrielopul Melisen. Chaos, który zapanował w Tesalii, wykorzystał namiestnik cesarski w Tesalonice, Synaden, a wkrótce podążył za nim cesarz. W wyniku wyprawy bizantyńskiej Tesalia została przyłączona do cesarstwa. Despota Epiru Jan II Orsini, który próbował zagarnąć zachodnią część Tesalii, został odparty. Wkrótce potem (1335) został otruty przez żonę Annę. Andronik III z Kantakuzenem na czele silnej armii, której trzon stanowiły oddziały tureckie, przeszli Tesalię, stłumili powstanie w Albanii i wcielili do cesarstwa Epir i Akarnanię (1337). Anna i jej małoletni syn Nicefor, ogłoszony przez matkę despotą Epiru, zostali wywiezieni do Tesaloniki. Administrację w podbitym kraju przejął namiestnik cesarski protostrator Synaden.
W 1339 andegaweński zarządca Draczu wzniecił w Epirze powstanie mające przywrócić władzę Orsinim. Nicefor II został proklamowany w Arcie władcą Epiru, a Synaden znalazł się w więzieniu. Za wspieranym przez łacinników despotesem opowiedziały się jednak tylko nieliczne miasta, tak że wiosną 1340 Andronik III i Kantakuzen bez trudu opanowali sytuację, wkraczając do Epiru na czele niewielkiej armii. Nicefor II powrócił do Tesaloniki. Kantakuzen w swoim dziele z entuzjazmem wypowiada się o tym sukcesie, wskazując że mimo wielu wysiłków nie byli go w stanie osiągnąć poprzedni cesarze.
Antycesarz.
Początek nowej wojny domowej.
15 czerwca 1341 zmarł Andronik III, pozostawiając 9-letniego syna Jana. Kantakuzen, jako faktyczny kierownik państwa, wystąpił z roszczeniami do objęcia regencji jako najbliższy przyjaciel zmarłego cesarza. Przeciwko Kantakuzenowi zawiązała się opozycja sformowana wokół cesarzowej – wdowy Anny Sabaudzkiej, patriarchy Konstantynopola Jana Kalekasa i Aleksego Apokauka, który wyróżnił się w ostatniej wojnie domowej, a dzięki Kantakuzenowi doszedł do majątku i zaszczytów.
Trudną sytuację cesarstwa wykorzystali jego sąsiedzi. Turcy najechali wybrzeże Tracji. Serbowie oblegli Tesalonikę. Przygotowania do wojny podjęli również Bułgarzy. Kantakuzen przywrócił pokój na czele zwerbowanych na własny koszt oddziałów. Do megaduksa przybyło też poselstwo baronów francuskich, skłóconych z rządzącą Księstwem Achai florencką rodziną Acciaiuoli. Posłowie zgłosili gotowość poddania Achai pod zwierzchnictwo bizantyńskie. Powstała w ten sposób możliwość dalszego wzmocnienia pozycji Bizancjum w Grecji. Plany te nie doczekały się jednak realizacji. Korzystając bowiem z nieobecności Kantakuzena w stolicy, opozycja dokonała zamachu stanu. Megaduks został ogłoszony wrogiem ojczyzny, zburzono jego dom, rozgrabiono majątek, a zwolenników, którzy nie zdołali zbiec, wtrącono do więzienia. Regencję objęli cesarzowa Anna i patriarcha Jan, a Aleksy Apokauk został wyniesiony do godności megaduksa, obejmując zarząd nad stolicą i sąsiednimi miastami i wyspami. Jego władza w Konstantynopolu w krótkim czasie przybrała znamiona dyktatury.
Kantakuzen 26 października 1341 w Didymotyce pozwolił się obwołać cesarzem. Do końca wojny domowej kazał jednak na pierwszym miejscu wymieniać imiona cesarzowej Anny i cesarza Jana, a dopiero potem swoje i swej żony Ireny, wskazując że nie walczy z prawowitym cesarzem, ale z Apokaukiem. W walce o władzę oparł się, podobnie jak wcześniej Andronik III, na możnowładztwie trackim.
Wrzenie religijne i społeczne.
Jeszcze za panowania Andronika III doszło do gwałtownego sporu między zwolennikami prądu ascetyczno-mistycznego zwanego hezychazmem a ich przeciwnikami. Hezychazm napotkał początkowo na silny opór w łonie greckiego Kościoła. Został uznany dopiero 10 czerwca 1341 na soborze, któremu przewodniczył cesarz Andronik III. W pięć dni później cesarz zmarł. Przeciw hezychazmowi wystąpił wówczas pochodzący z Prilepu Grzegorz Akyndyn. Synod obradujący pod przewodnictwem Kantakuzena w sierpniu 1341 potępił Akyndyna. Konsekwencją zamachu stanu dokonanego przez opozycję w stolicy stało się w następnych miesiącach aresztowanie i ekskomunikowanie przywódcy hezychastów Grzegorza Palamasa przez wrogiego nowej doktrynie patriarchę Kalekasa. W rezultacie zwolennicy hezychazmu skupili się wokół Kantakuzena, a jego przeciwnicy wokół cesarzowej Anny i patriarchy.
Pogłębiający się kryzys gospodarczy doprowadził też do zaostrzenia napięć społecznych. Majątki ziemskie jak i fortuny miejskie skoncentrowane były w rękach niewielkiej grupy arystokratów. Ponieważ zasadniczo popierała ona Kantakuzena, Aleksy Apokauk wsparł zubożałe masy ludowe, podniecając ich nienawiść do arystokracji. Powstanie ludowe przeciw arystokracji wybuchło najpierw w Adrianopolu i w krótkim czasie objęło inne miasta w Tracji. Wszędzie mordowano arystokratów, zwolenników Kantakuzena. W 1342 powstanie ludowe kierowane przez stronnictwo zelotów doprowadziło do wypędzenia z Tesaloniki stronników Kantakuzena na czele z namiestnikiem Synadenem. Na przeciąg 7 lat Tesalonika znalazła się pod władzą zelotów uznających zwierzchnictwo cesarza w Konstantynopolu i jego namiestnika współdziałającego z przywództwem stronnictwa.
Przesilenie.
Na obszarze od Konstantynopola do Tesaloniki władza arystokracji została złamana. Część stronników Kantakuzena z obawy o swe życie i majątki przeszła na stronę Paleologów. Kantakuzen na czele 2000 ludzi przeszedł granicę serbską i poprosił o pomoc króla Stefana Duszana. W lipcu 1342 został z wielkimi honorami przyjęty przez królewską parę w Prisztinie. Układy z królem i możnowładztwem serbskim doprowadziły do zawarcia sojuszu przeciw Paleologom. Podjęte w jego wyniku próby zdobycia Seres w 1342 i 1343 zakończyły się niepowodzeniem, a siły Kantakuzena zmalały w tym czasie do 500 ludzi.
W krytycznym dla niego momencie uznała Kantakuzena cesarzem Tesalia – kraj wielkich posiadaczy ziemskich, w którego przyłączeniu do cesarstwa Kantakuzen miał spory udział i o który zawsze dbał. Rządy nad nią antycesarz powierzył swemu krewnemu Janowi Angelosowi. Ten w krótkim czasie rozciągnął swą władzę na Epir, Akarnanię i Etolię oraz na katalońskie posiadłości w Tesalii. Choć uznawał zwierzchność Kantakuzena, sprawował niemal niezależną władzę na podległych mu terenach.
Sukces Kantakuzena doprowadził do rozpadu sojuszu z królem serbskim, który nie był zainteresowany wzmacnianiem pozycji pretendenta do tronu bizantyńskiego i nawiązał kontakt z regencją w Konstantynopolu. Przymierze zostało potwierdzone zaręczynami młodego syna króla serbskiego z siostrą cesarza Jana. W tej sytuacji Kantakuzen uciekł się do pomocy Turków seldżuckich, z którymi bliskie stosunki łączyły go już za panowania Andronika III. Wspólnie z emirem Aydinu Umurem pod koniec 1342 obległ Tesalonikę, a wobec niepowodzenia tego przedsięwzięcia rozpoczął systematyczny podbój Tracji. Wczesną jesienią 1343 zdobył Didymotykę, sukces ten okupić jednak musiał bezlitosnym rabunkiem miasta przez Turków.
Oprócz poparcia Duszana, który w ciągu 1343 zdobył Wodenę, Kastorię i Lerinę i dokończył podboju Albanii, regencja pozyskała również cara bułgarskiego Iwana Aleksandra, który, mimo przekazania mu twierdz w górnym biegu Maricy, Filipopola i Stanimachu, nie udzielił Konstantynopolowi żadnej pomocy. Sukcesem regencji było też pozyskanie dotychczasowego sprzymierzeńca Kantakuzena i Umura, bułgarskiego hajduka Momczyła, który utworzył niezależne państwo w południowych Rodopach. Obdarzony przez Kantakuzena tytułem sebastokratora, a despoty przez cesarzową Annę, został w 1345 pokonany przez Umura i na jego rozkaz ścięty.
Zwycięstwo.
Do lata 1345 cała Tracja znalazła się w ręku Kantakuzena. Regencja poniosła w tym czasie dotkliwą stratę. 11 lipca 1345 podczas inspekcji więzienia, mieszczącego się w pałacu cesarskim, Aleksy Apokauk został napadnięty i zamordowany przez aresztantów. Jego syn Jan Apokauk, który początkowo popierał rządzących w Tesalonice zelotów, poróżnił się z nimi. Zamordował ich przywódcę Michała Paleologa i przejął władzę w mieście. Na wieść o śmierci ojca przeszedł na stronę Kantakuzena. Zeloci pod wodzą Andrzeja Paleologa rozbili siły Apokauka. On sam i jego 100 stronników zostało strąconych z murów cytadeli i zamordowanych. Zeloci przystąpili następnie do ogólnej rozprawy z przedstawicielami warstw wyższych. "Ciągnięto ich ulicami jak niewolników na powrozach przywiązanych do szyi. Tu sługa pędził swego pana, a tam niewolnik tego, który go kupił".
Po śmierci Apokauka Kantakuzen, popierany przez najsilniejszy ekonomicznie element społeczny i przez ruch religijny hezychastów, mógł być już pewien zwycięstwa. Wprawdzie w 1344 liga państw chrześcijańskich wypowiedziała wojnę Umurowi i opanowała Smyrnę, odciągając najbliższego sojusznika Kantakuzena od działań w Europie. Ten znalazł sobie jednak jeszcze potężniejszego sprzymierzeńca w osobie sułtana osmańskiego Orchana. W 1346 oddał mu za żonę swą córkę Teodorę. 21 maja 1346 patriarcha Jerozolimy koronował Jana Kantakuzena, w Adrianopolu na cesarza. Terytorium podległe cesarzowej Annie ograniczało się już tylko do okolic stolicy.
Cesarzowej udało się wprawdzie zwerbować 6 tysięcy Seldżuków z emiratu Srukhan. Ci jednak zamiast wyruszyć przeciw Kantakuzenowi najechali Bułgarię, gdzie spodziewali się większych korzyści niż w spustoszonej Tracji. W drodze powrotnej splądrowali okolice Konstantynopola. Cesarzowa, próbując zjednać sobie hezychastów, poleciła odwołać 2 lutego 1347 patriarchę Jana Kalekasa, zwolnić Grzegorza Palamasa i wynieść na stolicę patriarszą jego stronnika Izydora. Były to już jednak ostatnie jej decyzje. 3 lutego garnizon miejski otworzył bramy stolicy przed Kantakuzenem i przeszedł na jego stronę. Cesarzowa musiała zaniechać dalszego oporu. Jej syn Jan został odsunięty od władzy i ożeniony z córką Kantakuzena, Heleną.
Cesarz.
Objęcie władzy.
13 maja 1347 odbyła się uroczysta koronacja Kantakuzena w stolicy, bowiem tylko przyjęcie korony z rąk patriarchy Konstantynopola uchodziło za pełną i niezaprzeczalną koronację cesarską. W celu zalegalizowania tego aktu Kantakuzen został uznany „duchowym bratem” zmarłego cesarza Andronika III i „wspólnym ojcem” zarówno Jana V jak i swoich rodzonych dzieci, stając się w ten sposób głową domu panującego.
Zwycięstwo Kantakuzena położyło na pewien czas kres wojnie domowej. Przez dwa lata opierali się jeszcze zeloci w Tesalonice. Podjęli nawet próby porozumienia się ze Stefanem Duszanem. Ostatecznie Andrzej Paleolog w 1349 zbiegł do Serbii, a jego następca Aleksy Metochita wydał miasto Kantakuzenowi. W 1350 Jan VI uroczyście wkroczył do Tesaloniki. Wraz z nim przybył Grzegorz Palamas mianowany już wcześniej biskupem Tesaloniki.
Objęcie władzy przez Kantakuzena przesądziło o zwycięstwie hezychastów, choć nie zakończyło sporów religijnych. Na czele stronnictwa antyhezachystycznego stanął uczony Nicefor Gregoras. Sobór zwołany w pałacu blacherneńskim w 1351 uroczyście uznał hezychazm za doktrynę ortodoksyjną i obłożył ekskomuniką Barlaama i Akyndyna. Nicefor Gregoras potępiony na soborze usunął się do klasztoru Chora, gdzie kilka lat później zmarł. Grzegorz Palamas wkrótce po śmierci (w 1357 lub 1358) został zaliczony w poczet świętych. Uznanie hezychazmu miało dla cesarstwa znaczenie zarówno religijne, jak i kulturalne. Po okresie latynizacji w XII i XIII wieku doszły do głosu tendencje konserwatywne, wrogie Kościołowi rzymskiemu i kulturze zachodniej. Kantakuzen, chociaż w wielu punktach przeciwny polityce Andronika II, okazał się tutaj jego wiernym uczniem. Spośród hezychastów wyszło wiele znakomitych postaci życia religijnego: wybitny mistyk Mikołaj Kabazylas, kanonista Symeon z Tesaloniki, obrońca ortodoksji Marek Eugenik.
Konsekwencje wojny domowej na arenie międzynarodowej.
Wojna domowa toczona w latach 1341–1347 bardzo poważnie osłabiła pozycję Bizancjum na arenie międzynarodowej. Największe korzyści z wewnętrznego konfliktu w cesarstwie odniósł Stefan Duszan. 25 września 1345 skapitulowało Seres. Pod panowanie serbskie przeszła cała Macedonia z wyjątkiem Tesaloniki. 16 kwietnia 1346 Stefan Duszan został koronowany na cesarza przez nowo powołanego patriarchę serbskiego. Ogłaszając się cesarzem Serbów i Greków, zgłosił tym samym pretensje do objęcia przewodnictwa w tej części Europy po starym cesarstwie greckim. Dwór serbski przeniósł się do Macedonii, skąd Stefan Duszan administrował zdobytymi ziemiami. W 1348 zakończył podbój Epiru i opanował Tesalię. Wprawdzie po odzyskaniu Tesaloniki w 1350 Kantakuzen podjął kontrofensywę w Macedonii i przejściowo opanował Werię i Wodenę, wkrótce jednak ponownie znalazły się one w rękach serbskich.
Wojna domowa przyniosła również straty na morzu. W 1346 Genueńczycy ponownie opanowali Chios, które stało się odtąd główną bazą kompanii Giustinianich. W okresie wojny domowej doszło też do rozproszenia floty bizantyńskiej. Cesarstwo zostało uzależnione na morzu od Genui i Wenecji.
Sytuacja gospodarcza.
Następstwem wojny domowej była także ruina gospodarcza i finansowa państwa. Ludność nie była w stanie płacić podatków, ponieważ wojna uniemożliwiła prowadzenie prac rolnych w głównej obecnie części cesarstwa – Tracji. Kraina ta po krwawych rozruchach społecznych i rabunkach band tureckich przypominała pustynię. Obumierał handel bizantyński. Dochody z komory celnej w Konstantynopolu z trudem sięgały 30 tysięcy hyperpyronów, podczas gdy Genueńczycy w Galacie gromadzili w ciągu roku 200 tysięcy hyperpyronów. Moneta bizantyńska stale traciła na wartości.
Doszło do załamania budżetu państwa. Rząd w celu pokrycia większych wydatków uciekał się do środków specjalnych: apelował do wspaniałomyślności warstw posiadających lub korzystał z pożyczek i darów z zagranicy. W 1350 wielki książę moskiewski, Siemion Dumny, przysłał pieniądze na odrestaurowanie Hagii Sofii. Rząd bizantyński nie tylko przyjął tę pobożną jałmużnę, ale zużył ją na opłacenie tureckich oddziałów posiłkowych. Ubóstwo dało się odczuć nawet w pałacu cesarskim. W czasie uczty wydanej z okazji koronacji Jana VI używano już nie srebrnych i złotych pucharów, ale ołowianych i glinianych kubków. Nikefor Gregoras pisał, że wydatki na utrzymanie dworu wynosiły zaledwie 1/10 dawnych sum przeznaczanych na ten cel.
W 1348 ludność cesarstwa zdziesiątkowała epidemia „czarnej śmierci”, szczególnie mocno dotknęła Konstantynopol.
Zmiany w administracji państwa.
Zniszczeniu uległ również aparat administracyjny. Aby zarządzać coraz mniejszym terytorium państwa, Kantakuzen podzielił władzę nad poszczególnymi jego częściami pomiędzy członków swej rodziny. Władzę nad Moreą przekazał synowi Manuelowi, starszemu Mateuszowi wydzielił niezależne księstwo w Tracji zachodniej od Didymotyki do Chrystopola przy ówczesnej granicy serbskiej. Próbował w ten sposób powściągnąć władzę wielkich panów feudalnych, dla których dynastia panująca stanowiła tylko najpotężniejszą rodzinę magnacką. System wprowadzony przez Kantakuzena przetrwał do końca istnienia cesarstwa.
Wojny z Genuą.
W polityce zewnętrznej Jan Kantakuzen konsekwentnie od początku swej działalności opierał się na przymierzu z Turkami i przeciwdziałał wzrostowi znaczenia Genui na morzu. Po zniszczeniach wojennych podjął się odbudowy floty. Z wielkim trudem udało mu się zebrać z darowizn prywatnych właścicieli 50 tysięcy hyperpyronów, które przeznaczył na budowę floty. Ponieważ 87% dochodów celnych wpływało do kas genueńskich, cesarz obniżył taryfy celne w Konstantynopolu na większość towarów. Ściągnęło to do Bizancjum kupców z pominięciem portu w Galacie. W odpowiedzi Genueńczycy wypowiedzieli wojnę Bizancjum. Wiosną 1349 flota bizantyńska została całkowicie zniszczona, a cesarstwo znalazło się na łasce Genui.
Genueńczycy dążąc do zmonopolizowania handlu na Morzu Czarnym skonfiskowali w następnym roku weneckie okręty handlowe, co doprowadziło do wojny pomiędzy Genuą a sprzymierzoną z Piotrem IV Aragońskim Wenecją. Kantakuzen nie będąc pewny wyniku rywalizacji, początkowo wahał się, ostatecznie przystąpił jednak do sojuszu aragońsko-weneckiego. 13 lutego 1352 doszło do wielkiej bitwy na wodach Bosforu, w której wzięła również udział licząca 14 okrętów flota bizantyńska, zbudowana przy pomocy weneckiej. Bitwa trwała aż do nocy i pozostała nierozstrzygnięta, co pozwoliło obu stronom przypisywać sobie zwycięstwo. Wenecjanie i Aragończycy po bitwie odpłynęli, a Kantakuzen został sam. W trudnej dla siebie sytuacji zdecydował się na zawarcie pokoju z Genuą, która z kolei sprzymierzyła się z Orchanem.
Ostatnia wojna domowa Kantakuzena.
Tymczasem Jan V Paleolog, doszedłszy do pełnoletniości, podjął zabiegi o odzyskanie władzy, której go pozbawiono. Kantakuzen, próbując zapobiec konfliktowi, zręcznym manewrem przekazał mu terytorium w Rodopach zarządzane dotąd przez syna Mateusza, któremu z kolei wydzielił większe księstwo wokół Adrianopola. Porozumienie nie było jednak trwałe. Po zawarciu przez Kantakuzena pokoju z Genuą, wenecjanie w odwecie porozumieli się z Janem V. Paleolog w zamian za pożyczkę w kwocie 2 tysięcy dukatów zobowiązał się przekazać Wenecji wyspę Tenedos. Do zerwania z Kantakzuenem namawiał Jana V również potężny car Serbii. Jesienią 1352 Paleolog, zaopatrzony w pieniądze weneckie, na czele niewielkiej armii najechał terytorium Mateusza Kantakuzena. Bez oporu dotarł do Adrianopola, który otwarł przed nim, jako przed prawowitym cesarzem, swoje bramy. Mateusz zamknął się w cytadeli miejskiej. Jan Kantakuzen przybył na odsiecz z oddziałami tureckimi i opanował sytuację. Miasta, które przeszły na stronę Jana V, zostały wydane na łup Turkom.
Paleolog wezwał wówczas na pomoc Serbów i Bułgarów. Od Stefana Duszana, któremu wysłał jako zakładnika swego brata, despotę Michała, otrzymał 4-tysięczny oddział jazdy. Orchan wsparł jednak Kantakuzena 10 tysiącami wojska, dowodzonego przez jego syna Sulejmana. Przeważające siły tureckie zadecydowały o zwycięstwie. Serbowie i Jan V ponieśli pod Didymotyką druzgocącą klęskę. Bułgarzy wycofali się na wieść o zbliżaniu się Turków.
Po tym zwycięstwie Kantakuzen, przestrzegający dotąd zasad legitymizmu, zdecydował się wzmocnić pozycję swego domu i usunąć prawowitego władcę. W 1353 proklamował współcesarzem i swoim następcą swego syna Mateusza. Zakazał też wymieniania imienia Jana V w liturgii i w aklamacjach podczas oficjalnych uroczystości. Protestujący patriarcha Kalist został przez sobór złożony z urzędu. Jego miejsce zajął Filoteusz, który w 1354 koronował w kościele blacherneńskim młodego cesarza.
Upadek.
Triumf Kantakuzena był krótkotrwały. Przebieg wojny domowej wskazywał, że opinia publiczna cesarstwa przeszła na stronę Paleologów. Wprawdzie Kantakuzenowi udało się pokonać Jana V przy pomocy Turków, pomoc turecka okazała się jednak bronią obosieczną. W marcu 1354, po potężnym trzęsieniu ziemi w rejonie Galipolu, które wypłoszyło stamtąd Bizantyńczyków, Galipol zajął syn Orchana, Sulejman. Kantakuzen bezskutecznie próbował, powołując się na przyjaźń łączącą go z Orchanem, odkupić zajęte miasto za wysoką cenę. W Konstantynopolu ludność ogarnęła panika. Doskonale zdawano sobie bowiem sprawę, że stolica jest odtąd bezpośrednio zagrożona przez Turków. Upadek Kantakuzena był nieunikniony.
Jan V porozumiał się w tym czasie z Genueńczykami. W zamian za przyrzeczenie ręki siostry cesarza Marii i największej wyspy, jaka pozostała cesarstwu – Lesbos, korsarz genueński Francesco Gattilusio zobowiązał się na swoich dwóch galerach przetransportować cesarza do portu w Konstantynopolu. W listopadzie 1354 spiskowcy wylądowali w stolicy. 4 grudnia Kantakuzen abdykował i wstąpił do klasztoru w Konstantynopolu.
Mnich i pisarz.
Mnich Joazaf.
Po wstąpieniu do klasztoru świętego Jerzego, w położonej we wschodniej części Konstantynopola dzielnicy Mangana, Kantakuzen przyjął imię Joazafa. Wraz z nim znaleźli w tym klasztorze schronienie najbliżsi współpracownicy byłego cesarza: patriarcha Filoteusz, jego minister Demetriusz Kydones i Mikołaj Kabazylas. Z czasem ich drogi się rozeszły. Filoteusz po śmierci patriarchy Kalista powrócił w 1364 na tron patriarszy. Kydones jeszcze w latach służby u boku Kantakuzena opanował łacinę. W klasztorze zagłębił się, zachęcany przez Kantakuzena, w studiach łacińskich teologów, przede wszystkim świętego Tomasza z Akwinu. Przełożył na grekę niektóre jego pisma, co dało Kantakuzenowi możliwość zapoznania się z myślą Akwinaty. Później Kydones wstąpił na służbę Jana V i zaangażował się w sprawę unii Kościołów.
W dwa lata po swej abdykacji Kantakuzen pośredniczył w rozmowach pomiędzy swym synem Mateuszem a cesarzem Janem V. W 1355 obydwaj uznali swoje prawa do tytułu cesarskiego, jednak rok później Mateusz dostał się do niewoli podczas walk z Serbami. Jan V wykupił go wówczas i przewiózł do więzienia na wyspie Lesbos, skąd pod koniec 1357 sprowadził go na rozmowy na leżącą na Morzu Marmara wysepkę Epitabai. Zaproponował tam Mateuszowi, by zrzekł się tytułu cesarskiego i zgodził się na status zwykłego obywatela cesarstwa. Mateusz odmówił. W grudniu 1357 na Epitabai przybył Jan Kantakuzen (jako mnich Joazaf) i udało mu się nakłonić syna do przyjęcia zaproponowanych mu warunków. Mateusz zrzekł się tytułu i pretensji do tronu. Przez następne 4 lata mieszkał w Konstantynopolu. W 1361, podczas kolejnego wybuchu epidemii, Joazaf udał się wraz z nim na Peloponez. Rządzący Moreą Manuel obawiał się, że Mateusz zechce przejąć władzę despoty, ale nie doszło do tego. Joazaf powrócił do Konstantynopola jeszcze w 1362. W kwietniu następnego roku przyjął na audiencji posłów cesarza Trebizondy.
W kilka lat po abdykacji przeniósł się do mniejszego klasztoru Charsianites, zwanego również Teotokos Nea Peribleptos, podarowanego mu gdy był cesarzem. Chociaż poddał się dyscyplinie klasztornej, był traktowany w sposób szczególny. Zamieszkał w pokojach opata, które nie były zwykłą celą mnicha, odpowiednio obszernych, by mogły stanowić godne mieszkanie dla eks-cesarza. Kantakuzen zapłacił za wybudowanie loggi z balkonem i z własnej kieszeni ozdobił wnętrza. Prawdopodobnie tutaj ukończył pisanie czterech ksiąg swoich wspomnień.
Do końca życia tytułowano go cesarzem. Posłowie z Trebizondy w swej relacji mówią o audiencji u "cesarza Joazafa Kantakuzena, mnicha". Doroteusz, późniejszy biskup Tesaloniki, cytował dokument, w którym tytułowano go "naszym najpobożniejszym cesarzem i panem, mnichem Janem Kantakuzenem". W napisanym około 1371 liście do biskupa Cypru sam Kantakuzen podpisał się: "Jan Kantakzuen, prawdziwy cesarz Rzymian i mnich", wskazując, że w sprawach dotyczących sporów z antyhezychastami, nadal ma prawo do tytułu cesarza. Do końca życia nie wyrzekł się też całkowicie udziału w życiu politycznym. Ingerował w większość ważnych decyzji podejmowanych w Konstantynopolu i Morei. Między innymi w czerwcu 1367 prowadził rozmowy z legatem papieskim na temat unii Kościołów, domagając się zwołania w tej sprawie do Konstantynopola soboru powszechnego. Przede wszystkim jednak oddał się pracy pisarskiej na polu historiografii i teologii.
Twórczość.
"Dzieje".
Głównym dziełem Joazafa są "Dzieje" ("Historiaj") w 4 księgach obejmujące okres od 1320 do 1356, a więc lata jego aktywnej działalności politycznej. Utwór rozpoczyna się wstępem ("proojmion") w formie listów pomiędzy Neilosem, którym jest Nil Kabazylas, przyjaciel Kantakuzena, biskup Tesaloniki, a Chrystodulem, pod którym to pseudonimem ukrywa się sam autor. Nil prosi w liście Chrystodula, by opisał wydarzenia, które zaszły w ostatnich latach. Chrystodul wyraża zgodę i zobowiązuje się zachować pełny obiektywizm w przedstawieniu faktów. "Dzieje" rozpoczyna przedstawienie praw Kantakuzena do tronu. Księga pierwsza zawiera opis walk pomiędzy Andronikiem II i Andronikiem III. W księdze drugiej zostały przedstawione lata panowania Andronika III. W księdze trzeciej autor opisał dzieje wojny domowej do wkroczenia Jana Kantakuzena do Konstantynopola w 1347. Wreszcie w ostatniej księdze przedstawia swoje panowanie i przyczyny abdykacji. Materiał jest podany równomiernie, jedynie księga III jest dwukrotnie obszerniejsza od pozostałych.
"Dzieje" stanowią osobisty pamiętnik autora i wielką apologię, napisaną przez męża stanu w obronie swoich rządów. Kantakuzen stara się w jak najlepszym świetle przedstawić swoje czyny, pomijając zdarzenia dla niego kłopotliwe. Fakty są na ogół podane zgodnie z prawdą, natomiast interpretacja ma charakter subiektywny. Ponieważ Kantakuzen sam uczestniczył w opisywanych wydarzeniach, a pisząc opierał się tyleż na własnym doświadczeniu, co na sporządzanych codziennie notatkach, dokumentach archiwalnych oraz listach, praca jego ma poważne znaczenie jako źródło historyczne. Jest też wysoko oceniana ze względu na walory literackie. Została napisana potocznym demotykiem, w sposób daleki od sztucznej stylizacji klasycznej, chociaż autor wziął sobie za wzór obrazowania literackiego "Wojnę peloponeską" Tukidydesa. 
"Dzieje" Kantakuzena zachowały się w 7 rękopisach z XV-XVI wieku.
Inne pisma.
Pod zakonnymi imionami Joazafa lub Teodula Kantakuzen napisał też szereg pism polemicznych przeciw judaizmowi i mahometanizmowi, a przede wszystkim przeciw antyhezychastom: Barlaamowi, Akyndynowi i Janowi Kyparissiotesowi. Ku pożytkowi prawosławnych czytelników napisał liczący 9 rozdziałów traktat przeciw Żydom ("Ιοάννου Στ' Καντακουζηνου κατα Ίoυδαιων Λόγοι εννέα") oraz obronę chrześcijaństwa przed islamem, podzieloną na 4 rozdziały i 4 mowy przeciw Mahometowi. To drugie pismo oparł na napisanym przez dominikanina Ricoldo da Monte Croce traktacie przeciw Koranowi, który przetłumaczył Demetriusz Kydones. Ponieważ Kantakuzen pozostawał w bliskich związkach z sułtanem osmańskim Orchanem, któremu została poślubiona jego córka Teodora, przypuszcza się, że traktat musiał powstać po 1362 po śmierci Orchana i powrocie Teodory do Konstantynopola. Jakkolwiek sam Kantakuzen stykał się wielokrotnie z Turkami i znał niewątpliwie relację Palamasa, wziętego przez Turków do niewoli w czasie podróży przez Azję Mniejszą w 1355 i zaskoczonego tolerancją okazywaną przez muzułmańskich teologów podbitym ludom chrześcijańskim, w pisanym w odosobnieniu traktacie skupia się wyłącznie na zagrożeniach jakie niesie islam dla wiary chrześcijańskiej.
Do pism hezychastycznych należą przede wszystkim napisane pod pseudonimem mnicha Chrystodula traktaty polemiczne: przeciw napisanemu w 1368/1369 traktatowi Prochora Kydonesa, przeciw mnichowi, matematykowi i astronomowi Izaakowi Argyrosowi, uczniowi Nikefora Gregorasa i przeciw filozofowi Janowi Kyparissiotesowi, przyjacielowi Grzegorza i Demetriusza Kydonesów. Napisał też krótką pracę przeciw heretyckim naukom Barlaama i Grzegorza Akyndyna. Do pism hezychastycznych Kantakuzena należą również traktat o światłach Taboru i boskim świetle Przemienienia, centralnych tematach w doktrynie Palamasa.
Schyłek życia.
Ostatnie lata życia Jan Kantakuzen spędził w Konstantynopolu. Jest możliwe, że około 1370 przebywał w Mistrze u boku swych synów. Demetriusz Kydones wspomina bowiem, że spotkał tam „uczonego cesarza”. W kwietniu 1380 zmarł syn Jana, Manuel. W chwili jego śmierci Jan był uwięziony w Galacie. Zaraza, która rozprzestrzeniła się z Galaty do Konstantynopola, skłoniła go do opuszczenia stolicy i wyjazdu do Mistry. W Mistrze był świadkiem objęcia władzy nad Moreą przez syna Mateusza i jej przekazania w grudniu 1382 Teodorowi Paleologowi. Zmarł 15 czerwca 1383 w Mistrze. Został najprawdopodobniej pochowany w kościele Mądrości Bożej wzniesionym przez syna Manuela.
Rodzina.
Jan Kantakuzen poślubił przed 1320 rokiem Irenę Asaninę wnuczkę cara Iwana Asena III, a córkę despoty Morei Andronika Asena. Z tego małżeństwa urodziło się sześcioro dzieci:

</doc>
<doc id="122225" url="https://pl.wikipedia.org/wiki?curid=122225" title="Andronik IV Paleolog">
Andronik IV Paleolog

Andronik IV Paleolog (ur. 2 kwietnia 1348 w Konstantynopolu, zm. 28 czerwca 1385 w Selymbrii) – cesarz bizantyjski od 1376 do 1379 roku.
Życiorys.
Pierworodny syn Jana V Paleologa, który miał być jego następcą. W trakcie wojny domowej ojca z Janem VI Kantakuzenem i Mateuszem Kantakuzenem był małoletni i nie brał bezpośredniego udziału w walkach. W 1373 roku razem z synem sułtana Murada I, Saudżim Czelebim podniósł rebelię, która jednak szybko została zażegnana przez obu ojców. Jan V, który był wasalem Murada I, został zmuszony do częściowego oślepienia swojego syna.
W 1376 roku przy pomocy Genueńczyków został cesarzem Bizancjum. Zdetronizowany został trzy lata później, dzięki współpracy Jana V z Wenecjanami, która przyniosła temu drugiemu powrót na tron w Konstantynopolu.
Kolejny raz wystąpił przeciwko swojemu ojcu w 1385 roku. Próba ta, podobnie jak poprzednie, była nieudana.
Ożeniony był z Marią bułgarską. Miał z nią troje dzieci: dwie córki i syna Jana VII Paleologa.

</doc>
<doc id="122226" url="https://pl.wikipedia.org/wiki?curid=122226" title="Jan VII Paleolog">
Jan VII Paleolog

Jan VII Paleolog (gr. Ιωάννης Ζ' Παλαιολόγος, "Iōannēs VII Palaiologos") (ur. 1370, zm. 22 września 1408 w Salonikach) – cesarz bizantyjski przez okres kilku miesięcy w 1390 pod koniec rządów Jana V Paleologa oraz współcesarz z Manuelem II w latach 1399–1402. Syn Andronika IV Paleologa.
Życiorys.
Brał udział w buncie swego ojca przeciwko dziadkowi – Janowi V. Pod koniec życia dziada, 14 kwietnia 1390 roku udało mu się zająć tron, z którego został zrzucony przez swojego stryja – Manuela II. Uciekł następnie do sułtana Bajazyda I. Powrócił do Bizancjum i mimo początkowego konfliktu, Manuel II powierzył mu ster rządów na czas swojej podróży po Europie w latach 1399–1403. Współcesarzem został wówczas także jego syn – Andronik V Paleolog.
Ożenił się z Ireną Gattilusio. Miał z nią syna Andronika V Paleologa.

</doc>
<doc id="122227" url="https://pl.wikipedia.org/wiki?curid=122227" title="Manuel II Paleolog">
Manuel II Paleolog

Manuel II Paleolog (gr. Μανουήλ Β΄ Παλαιολόγος) (ur. 27 czerwca 1350, zm. 21 lipca 1425) – drugi syn Jana V Paleologa, cesarz bizantyński w latach 1391–1425.
Życiorys.
Był drugim synem cesarza Jana V Paleologa. Został mianowany przez ojca despotą i od 1369 był zarządcą Salonik. W 1373, po obaleniu uzurpacji jego brata Andronika, został przez ojca ogłoszony dziedzicem i współcesarzem Bizancjum. W latach 1376–1379 i 1390 walczył o tron z Andronikiem, wsparty przez wojska weneckie. W 1390 został zakładnikiem sułtana Bajazyda I, był wtedy świadkiem zajęcia przez sułtana Filadelfii – ostatniego miasta bizantyjskiego w Anatolii. W roku następnym uciekł jednak z więzienia i został cesarzem. Władzę objął po swoim ojcu, w międzyczasie tłumiąc bunt Jana VII Paleologa, który na krótko przed śmiercią Jana V zajął tron.
Od 1394 do 1402 Konstantynopol był oblegany przez wojska tureckie. Manuel II opuścił w 1399 roku oblegane miasto i udał się do Europy zachodniej, by szukać tam pomocy przeciwko Turkom. Był w Anglii, Francji, Świętym Cesarstwie Rzymskim i Aragonii. Na czas nieobecności rządy w państwie powierzył dawnemu przeciwnikowi Janowi VII oraz jego synowi - Andronikowi V Paleologowi.
25 września 1396 krucjata rycerstwa zachodnioeuropejskiego, idąca na odsiecz Konstantynopola została rozbita przez Turków w bitwie pod Nikopolis. Jednak już w 1402 Turcy zmuszeni zostali do ustąpienia, zagrożeni inwazją Mongołów i pobici przez nich w bitwie pod Ankarą. Rok później Manuel II powrócił do Konstantynopola. Przez dwadzieścia lat stosunki z Turkami układały się poprawnie, Bizantyńczycy zaprzestali płacić trybut, a cesarz zajął się polepszeniem sytuacji wewnętrznej Cesarstwa. Odbywał liczne podróże, przebywając w Tesalonice i Mistrze.
W 1422 Turcy ponownie oblegli Konstantynopol. W okresie tym cesarz rezydował w położonym w południowej części miasta - niedaleko złotej bramy – klasztorze Periblebtu. Manuel II zmuszony był w 1424 podpisać pokój z sułtanem Muradem II, mocą którego cesarstwo musiało ponownie płacić Turkom trybut i utraciło część, i tak szczupłego terytorium. Manuel zapadł w tych latach na zdrowiu. W 1421 przeniósł się do klasztoru, mianując jako swego następcę syna - Jana VIII. W 1422 doznał udaru i został sparaliżowany, a trzy lata później zmarł.
Pisma.
Manuel II był autorem wielu traktatów teologicznych, wierszy, listów, dzieł z dziedziny retoryki. Manuel, świetny stylista i dialektyk swoich czasów, interesował się religiami innych narodów. W czasie jednej z podróży dyplomatycznych na Zachód otrzymał we Francji traktat dotyczący dogmatu rzymskiego, na który odpowiedział po powrocie w 157 "Rozdziałach" ("Kephálaja"). Sławny do dziś jest również jego "Dialog o religii chrześcijańskiej" ("Diálogos perí tes Christianem threskejas"), zawierający 26 rozmów z Turkiem Muterizisem, apologią przeciw islamowi oraz głębokim i serdecznym wyznaniem ortodoksyjnej wiary. Dialog powstał w czasie pobytu cesarza na dworze tureckim w Prusie w 1390 roku. Jest cenny również ze względu na wiadomości obyczajowe i etnograficzne.
Życie prywatne.
Ożenił się z Heleną Dragaš. Dziećmi Manuela i Heleny byli między innymi:
Kontrowersja roku 2006.
Papież Benedykt XVI, w czasie swojej podróży apostolskiej do Niemiec, 12 września 2006, w czasie przemówienia na uniwersytecie w Ratyzbonie zacytował dysputę pomiędzy Manuelem II a uczonym perskim, gdzie cesarz pyta Persa: "Pokaż mi gdzie Mahomet przykazał coś nowego, a znajdziesz tam tylko zło i nieludzkość, takie jak zobowiązanie do nawracania mieczem niewiernych." Cytat wywołał publiczny spór między katolikami a muzułmanami.

</doc>
<doc id="122229" url="https://pl.wikipedia.org/wiki?curid=122229" title="Jan VIII Paleolog">
Jan VIII Paleolog

Jan VIII Paleolog (gr. Ιωάννης Η' Παλαιολόγος) (ur. 17/18 grudnia 1392, zm. 31 października 1448 w Konstantynopolu) – najstarszy syn Manuela II. Cesarz bizantyjski od 21 lipca 1425 roku.
Życiorys.
Tron objął po śmierci ojca. Już wcześniej Manuel uczynił Jana współrządcą (1408 rok), a 19 stycznia 1421 roku koronował. W związku z chorobą ojca i pobytem w klasztorze na Janie spoczywała odpowiedzialność za rządy w Cesarstwie. W 1421 wmieszał się w konflikt o tron wśród Osmanów, a rok później kierował obroną Konstantynopola przed nimi. Stolica Cesarstwa nie została zdobyta, ale Jan VIII musiał uznać się wasalem sułtana i oddać część ziem.
Porażki terytorialne i polityczne w Azji Mniejszej odbił sobie na Peloponezie. W 1427 roku usunął Karola I Toccę, zajmując praktycznie cały Peloponez. Jednak w 1430 Turcy zajęli Tesalonikę. Wtedy w związku z zagrożeniem tureckim Jan VIII zaangażował się w plan przeprowadzenia unii Kościołów, która miała zapewnić Bizancjum stałą pomoc wojskową papiestwa i Zachodu.
W 1438 roku przybył do Włoch wraz z patriarchą Józefem II i po długich negocjacjach na soborze we Florencji cesarz podpisał akt unii uznając dogmaty Kościoła katolickiego oraz władzę papieża. Plan z zawarciem unii się nie powiódł, gdyż rachuby Jana VIII były błędne, a akt podpisania unii spowodował więcej szkód niż pożytku. Bizantyńczycy nie chcieli wyrzec się swojej wiary i podporządkować papieżowi, a Zachód nie miał zamiaru ratować Bizancjum. W dodatku od Konstantynopola odwróciła się Ruś.
Jan VIII widząc fiasko swoich kilkuletnich starań nie ogłosił unii po powrocie do Konstantynopola. Wieść jednak o odstępstwie z jego strony wywołała w Cesarstwie wrogie nastroje przeciwko niemu. Nieudaną próbę przejęcia władzy podjął jego brat Demetriusz II Paleolog.
W tym czasie klęską zakończyła się wyprawa przeciwko Turkom Władysława III. Była to ostatnia – za czasów istnienia Bizancjum – próba podjęta przez chrześcijański świat Zachodu przeciwstawienia się ekspansji tureckiej. Jan VIII po poniesionych porażkach politycznych nie podejmował już aktywnych działań na arenie międzynarodowej. Zmarł 31 października 1448 roku, mając 56 lat.
Żonaty był trzykrotnie: z Anną, córką wielkiego księcia moskiewskiego Wasyla I w 1414, Zofią, córką markiza Montferratu w 1421 oraz Marią Komneną, córką Aleksego IV cesarza Trapezuntu w 1427 roku. Nie miał szczęścia w małżeństwie, gdyż pierwsza żona zmarła w 1417 roku, mając 24 lata. Była rok młodsza od Jana VIII. Małżeństwo z Zofią było nieudane aż Jan oddalił ją w sierpniu 1426 roku z powodu jej brzydoty. Rok później pojął za żonę Marię Komnen znaną ze swej urody. Ta jednak zmarła w 1439 roku.
Jako następcę na tronie bizantyjskim wyznaczył swojego brata Konstantyna XI.

</doc>
<doc id="122230" url="https://pl.wikipedia.org/wiki?curid=122230" title="William Buckley">
William Buckley

William Francis Buckley (ur. 30 maja 1928 w Medford, zm. 3 czerwca 1985 w Libanie) – oficer Amerykańskich Sił Zbrojnych (podpułkownik), pracownik wywiadu, szef placówki Centralnej Agencji Wywiadowczej w Bejrucie, jeden z najlepszych ekspertów tej agencji w dziedzinie zwalczania terroryzmu. Porwany w Bejrucie przez Islamski Dżihad 16 marca 1984, przesłuchiwany i poddawany torturom przez ponad rok, został zamordowany w czerwcu 1985 przez porywaczy, którzy jego śmierć określili jako zemstę za atak izraelski na obiekty OWP w Bejrucie.
Służba wojskowa.
William Buckley zaciągnął się do Sił Lądowych Stanów Zjednoczonych dwukrotnie – w czerwcu 1945 tuż przed zakończeniem II wojny światowej i czerwcu 1951. Awansowany do stopnia podporucznika walczył w wojnie koreańskiej, podczas której został dwukrotnie ranny. Za udział w walkach został odznaczony Srebrną Gwiazdą. 
Służba w wywiadzie.
Karierę w Centralnej Agencji Wywiadowczej (CIA) rozpoczął w 1954, służąc jeszcze w US Army. Po pomyślnym przejściu testów psychofizycznych, stosowanych wówczas przy rekrutacji tajnych agentów w Langley, skierowany do ośrodka szkoleniowego specjalnej techniki walki w Forcie Bragg w Karolinie Północnej. Następnie ukończył kurs podsłuchu telefonicznego w centrali NSA w Forcie Meade w stanie Maryland, po czym przydzielony został do pracy w Langley w charakterze analityka danych wywiadowczych, pochodzących z tunelu berlińskiego (operacja Gold). Rozczarowany pracą biurową, poprosił o skierowanie do działań operacyjnych. Przeniesiony na Florydę, szkolił oddziały uchodźców kubańskich przed nieudaną inwazją w Zatoce Świń w 1961. Z Florydy wrócił do Fortu Bragg.
Wojna wietnamska i praca na placówkach.
Jako jeden z nielicznych agentów CIA przeszedł szkolenie Zielonych Beretów, po czym został wysłany do Wietnamu, gdzie wspólnie z oficerami wywiadu południowowietnamskiego planował akcje przeciwko siłom Vietcongu w rejonie Płaskowyżu Centralnego i działaniom wywiadów Wietnamu Północnego oraz Związku Radzieckiego w Laosie. Współpracował również z Zespołem Studiów i Obserwacji ("Studies and Observations Grup" – SOG) koordynującym misje głębokiego rozpoznania z terytorium nieprzyjaciela. W 1973 wrócił do centrali CIA w Langley. W latach następnych pracował w placówkach CIA w Bonn i Syrii pod przykrywką dyplomatyczną. Odwołany z placówki po ujawnieniu przez rząd syryjski prawdziwego charakteru jego zadań, służył krótko w Egipcie i Pakistanie. Później przez pewien czas brał udział w planowaniu operacji odbicia zakładników amerykańskich w Iranie w 1980. Po nieudanej akcji uwolnienia zakładników, szkolił antyterrorystyczne zespoły armii amerykańskiej i pracował przy organizacji centrum antyterrorystycznego CIA. Po pewnym czasie William Casey, ówczesny Dyrektor Centrali Wywiadu, szef Centralnej Agencji Wywiadowczej, a zarazem zwierzchnik wszystkich państwowych służb wywiadowczych Stanów Zjednoczonych, który słyszał o emerytowanym już Buckleyu, ściągnął go z powrotem do Langley i po pewnym czasie ponownie wysłał w teren. Buckley został skierowany przez Caseya do Egiptu, gdzie zajął się szkoleniem miejscowych sił bezpieczeństwa i ochrony osobistej ówczesnego prezydenta Egiptu – Anwara As-Sadata. 6 października 1981 Sadat zginął w zamachu (wcześniej Buckley krytykował ochronę prezydenta). W grudniu 1981 Buckley powrócił do Langley. Następnie ponownie został oddelegowany na Bliski Wschód wskutek zaniepokojenia Caseya nieodpowiednim stanem wyszkoleniem tamtejszych agentów CIA.
Placówka w Bejrucie.
Buckley pozostał w Libanie do chwili ewakuacji sił OWP z Bejrutu w sierpniu 1982. Następnie również na prośbę DCI zajął się opracowaniem zasad polityki antyterrorystycznej administracji Ronalda Reagana. W marcu 1983 po zamachu bombowym na ambasadę USA w Bejrucie został mianowany przez Caseya szefem tamtejszej placówki CIA. Pierwszym zadaniem nowego jej szefa była próba wprowadzenia agentów CIA do struktur grup terrorystycznych, jednakże operacja zakończyła się całkowitym fiaskiem.
Tajemnicze uprowadzenie, tortury i śmierć.
16 marca 1984 William Buckley został uprowadzony niecały kilometr od swojej rezydencji. Szef CIA domagał się natychmiastowego odnalezienia Buckleya. Do Bejrutu przybyli w tym celu agenci wywiadu armii amerykańskiej (Army Intelligence) i Federalnego Biura Śledczego – FBI. Do wykonania szczegółowych zdjęć potencjalnych kryjówek terrorystów użyto satelitów, nie dało to jednak żadnych rezultatów.
Wywiad amerykański przypuszcza, że Buckleya wywieziono do Doliny Bekaa, a stamtąd do Syrii. Po potwornych torturach (został żywcem odarty ze skóry) i przesłuchaniach, trwających ponad rok, Buckley został zamordowany w czerwcu 1985. Film z zarejestrowanymi torturami został przekazany mediom przez oprawców. W grudniu 1991 odnaleziono szczątki Buckleya, porzucone w plastikowej torbie w pobliżu lotniska w Bejrucie.
William Francis Buckley został pochowany z pełnymi honorami wojskowymi na Cmentarzu Narodowym w Arlington. W swojej długiej karierze wojskowej i wywiadowczej został odznaczony m.in. Srebrną i Brązową Gwiazdą, Purpurowym Sercem (dwukrotnie), Medalem za Chwalebną Służbę oraz Krzyżem za Wybitną Służbę Wywiadowczą ("Distinguished Intelligence Cross").

</doc>
<doc id="122231" url="https://pl.wikipedia.org/wiki?curid=122231" title="Pasztuni">
Pasztuni

Pasztuni a. Pasztunowie (dawniej także Afganowie, Pusztunowie, Patanie, nazwa własna ) – główna grupa etniczna Afganistanu (uważająca się za jedyną ludność rdzennie afgańską) oraz jedna z głównych grup etnicznych Pakistanu, mniejsze skupiska zamieszkują także przygraniczne tereny Iranu i Indii. Pod względem antropologicznym zaliczają się do odmiany białej.
Jest to lud koczowniczy, pasterski, nomadyczny. Wszedł on w konflikt z ludami osiadłymi, rolniczymi (Tadżykami, Hazarami, Uzbekami i Kirgizami) ze względu na sprzeczność interesów i inne wartościowanie kultury.
Pasztuni są muzułmanami sunnitami, z wyjątkiem klanu Turi wyznającego szyizm. Dużą rolę w ich kulturze odgrywa Pasztunwali – tzw. kodeks honorowy, oparty m.in. na zemście rodowej. Ważne decyzje podejmowane są przez "Loja Dżirga" – radę starszyzny plemienia.
Narodowym tańcem Pasztunów jest "attan".
Pasztuni z północnych regionów Afganistanu uprawiają także popularny w tych regionach narodowy sport "buzkaszi".
Plemiona pasztuńskie.
Pasztuni dzielą się na duże plemiona ("tabar"), dzielące się z kolei na rody ("chel").

</doc>
<doc id="122234" url="https://pl.wikipedia.org/wiki?curid=122234" title="EIHC">
EIHC



</doc>
<doc id="122237" url="https://pl.wikipedia.org/wiki?curid=122237" title="Wilków (wieś)">
Wilków (wieś)



</doc>
<doc id="122241" url="https://pl.wikipedia.org/wiki?curid=122241" title="Łupawa (wieś)">
Łupawa (wieś)



</doc>
<doc id="122243" url="https://pl.wikipedia.org/wiki?curid=122243" title="Operator hermitowski">
Operator hermitowski



</doc>
<doc id="122246" url="https://pl.wikipedia.org/wiki?curid=122246" title="Komputer Expo">
Komputer Expo

Komputer Expo – międzynarodowe targi branż informatyki i telekomunikacji w Polsce.
Odbywały się w styczniu w Warszawie, były organizowane od 1985 przez Zarząd Targów Warszawskich Biura Reklamy S.A. Z powodu niskiego zainteresowania wystawców i zwiedzających, od 2006 roku targi zostały zawieszone. Wznowione zostały w 2008 r.
Oficjalna tematyka targów obejmuje: komputery i komputery do specjalnego zastosowania (telekomunikacja, maszyny biurowe), podzespoły do produkcji komputerów, informatykę i szkolenie, sieci, automatyzację prac biurowych, urządzenia peryferyjne, oprogramowanie, prasę specjalistyczną, materiały eksploatacyjne, zastosowania przemysłowe.

</doc>
<doc id="122248" url="https://pl.wikipedia.org/wiki?curid=122248" title="Ortolog">
Ortolog

Ortologi – homologi (białka lub fragmenty DNA/RNA o wspólnym pochodzeniu ewolucyjnym), których powstanie (rozdział) nastąpiło w wyniku specjacji (co odróżnia je od paralogów).
Na przykład, roślinne białko regulatorowe FLU występuje zarówno u "Arabidopsis" (wielokomórkowa roślina wyższa), jak i "Chlamydomonas" (jednokomórkowa zielenica). Wersja "Chlamydomonas" jest bardziej złożona: przecina błonę dwa razy (u "Arabidopsis" raz), zawiera dodatkowe domeny i ulega alternatywnemu splicingowi. Pomimo tego może całkowicie zastąpić dużo prostsze białko u "Arabidopsis", po zamianie metodami inżynierii genetycznej.
Ortologia jest ściśle związana z pochodzeniem, jednak ustalenie pokrewieństwa między sekwencjami białkowymi lub DNA/RNA dwu różnych organizmów jest trudne, gdyż podobieństwo sekwencji nie implikuje jednoznacznie homologii. Ortologi często, ale nie zawsze, pełnią tę samą funkcję.
Sekwencje ortologiczne dostarczają użytecznych informacji do badań filogenetycznych. Stopień podobieństwa sekwencji jest bardzo pomocną informacją w określaniu pokrewieństwa organizmów, z których dane ortologi pochodzą. Wysokie podobieństwo sekwencji aminokwasowej/nukleotydowej wskazuje na bliskie pokrewieństwo organizmów, natomiast organizmy, których specjacja nastąpiła wcześniej będą wykazywać większą rozbieżność w sekwencjach ortologicznych.

</doc>
<doc id="122254" url="https://pl.wikipedia.org/wiki?curid=122254" title="Wektor stanu">
Wektor stanu

W mechanice kwantowej wektor stanu to wektor opisujący stan kwantowy danego układu kwantowego. Wektor stanu należy do przestrzeni Hilberta. Przestrzeń Hilberta – to przestrzeń wektorowa nad ciałem liczb zespolonych. Konkretna realizacja przestrzeni Hilberta zależy od rodzaju układu kwantowego. Np. wymiar przestrzeni Hilberta zależy od liczby cząstek układu oraz ich charakterystycznych parametrów, jak masa, ładunek, spin itp.; przestrzeń Hilberta zależy też od tego, jakie pole zewnętrzne oddziałuje na układ kwantowy.
Oznaczenia.
Do oznaczania wektorów stanu stosuje się notację Diraca. Wektor oznacza się przez ket formula_1 a wektor dualny (sprzężony) do niego przez bra formula_2 Zgodnie z powyższą definicją zachodzi:
Interpretacja fizyczna.
Dla dwóch stanów kwantowych formula_5 i formula_6 kwadrat modułu iloczynu skalarnego:
opisuje prawdopodobieństwo, że jeżeli układ znajduje się przed pomiarem w stanie formula_8 to w wyniku pomiaru otrzyma się układ w stanie formula_9 Ponieważ wyrażenie na prawdopodobieństwo nie zależy od kolejności wektorów formula_5 i formula_8 to zachodzi również odwrotna zależność:

</doc>
<doc id="122255" url="https://pl.wikipedia.org/wiki?curid=122255" title="Hilary Majewski">
Hilary Majewski

Hilary Paweł Majewski (ur. 15 stycznia 1838 w Radomiu, zm. 21 lipca 1892 w Łodzi) – polski architekt, przedstawiciel historyzmu, w latach 1872–1892 architekt miejski Łodzi i podówczas czołowy jej architekt, który swoimi realizacjami ukształtował jej wygląd dostrzegalny po dzień dzisiejszy.
Życiorys.
Urodził się w Radomiu 15 stycznia 1838, jako syn majstra kominiarskiego Wincentego i jego żony Teofili z Piątkowskich.
W latach 1859–1861 studiował w Cesarskiej Akademii Sztuk Pięknych w Petersburgu (dyplom 1864).
Po studiach otrzymał stypendium państwowe, które umożliwiło mu podróż do Włoch, Francji, Anglii i Bawarii, podczas której ukształtował swoje poczucie estetyki w architekturze. Wyniesione doświadczenia stosował w późniejszej praktyce zawodowej.
Pełnił obowiązki budowniczego powiatu radomskiego, później prowadził prywatną praktykę w Warszawie. W 1872 objął stanowisko miejskiego architekta w Łodzi i pozostawał na nim do swojej śmierci.
Majewski był bardzo aktywny zawodowo – nie bez przyczyny uważa się go za najsłynniejszego architekta i budowniczego miasta Łodzi. Jako architekt miejski podpisał 546 projektów budowli w tym mieście, chociaż, jak się okazało po wnikliwych badaniach prof. Krzysztofa Stefańskiego i innych, nie wszystkie sam projektował. Tworzył wille, domy, pałace fabrykanckie i kamienice czynszowe, nadzorował budowy budynków mieszkalnych, fabryk, mostów czy dróg. Przy ulicy Piotrkowskiej Majewski zaprojektował wiele kamienic i innych budynków. Był także autorem projektu własnej kamienicy przy ulicy Kamiennej 11 (ob. ul. Włókiennicza).
W sierpniu 1889 roku został odznaczony Orderem Świętego Stanisława II klasy, a we wrześniu 1890 roku – Orderem Świętej Anny II klasy.

</doc>
<doc id="122256" url="https://pl.wikipedia.org/wiki?curid=122256" title="Józef Dziekoński">
Józef Dziekoński



</doc>
<doc id="122260" url="https://pl.wikipedia.org/wiki?curid=122260" title="Neogea">
Neogea



</doc>
<doc id="122261" url="https://pl.wikipedia.org/wiki?curid=122261" title="Notogea">
Notogea



</doc>
<doc id="122263" url="https://pl.wikipedia.org/wiki?curid=122263" title="Stare Dobre Małżeństwo">
Stare Dobre Małżeństwo

Stare Dobre Małżeństwo (SDM) – polska grupa folkowa, wykonująca również poezję śpiewaną.
Muzykę do większości piosenek skomponował Krzysztof Myszkowski. Autorzy wierszy śpiewanych przez Stare Dobre Małżeństwo: Edward Stachura, Adam Ziemianin, Józef Baran, Bolesław Leśmian, Jan Rybowicz, Bogdan Loebl.
Historia.
Grupa wykształciła się z męskiego duetu wokalno-gitarowego, tworzącego w początkach lat 80. XX wieku, w skład którego wchodzili: Krzysztof Myszkowski i Andrzej Sidorowicz, wówczas uczniowie I Liceum Ogólnokształcącego w Drawsku Pomorskim.
Pierwszy koncert zagrali 12 grudnia 1983 roku, już jako studenci Uniwersytetu im. Adama Mickiewicza w Poznaniu. Jednak historia zespołu zaczęła się w roku 1984, kiedy duet wziął udział w eliminacjach do Festiwalu Piosenki Studenckiej w Krakowie. Wtedy grupa została po raz pierwszy przedstawiona jako „Stare Dobre Małżeństwo”, gdyż, jak zauważył zapowiadający ich spiker, muzycy znają się i grają ze sobą tak długo, że można im przypisać takie określenie.
Zasiadający wówczas w jury Wojciech Belon, lider Wolnej Grupy Bukowina, zauważył i docenił świeże, optymistyczne brzmienie duetu. W efekcie zaprosił SDM do udziału w koncercie "Światło", odbywającym się w ramach świnoujskiej FAMY. Tam doszło do zacieśnienia znajomości, która jesienią 1984 zaowocowała wspólnym recitalem. Wtedy to dołączyła do grupy Aleksandra Kiełb, która wsparła ją delikatnie brzmiącym głosem (rozstała się z zespołem w 1989). Niedługo później przybył kolejny ważny wokalista, Sławomir Plota, który dał początkującym kolegom wsparcie w postaci swego głosu i gitary. Na początku roku 1985 do zespołu dołączyli: Marek Czerniawski (skrzypek) oraz Alina Karolewicz (sopran). W ten sposób po odejściu Andrzeja Sidorowicza powstał silny kwintet „muzyczno-przyjacielski”.
Wskutek różnicy wizji artystycznych i programowych Alina Karolewicz, a później także Marek Czerniawski, odeszli z zespołu. Miejsce Czerniawskiego zajął znany w środowisku animator festiwali piosenki turystycznej – skrzypek Wojciech Czemplik. W 1988 współpracę z zespołem rozpoczął Roman Ziobro, a w 1989 – Ryszard Żarowski (wcześniej grywał w zespołach: Małolepsi, AKT-Wrocław, Bez Idola). Jesienią 1990 roku do zespołu dołączył dźwiękowiec Wojciech Gołosz ze Studenckiego Radia Żak w Łodzi, który w latach 1990–1995 SDM współpracował z Agencją Koncertową EMES Marka Sztandery (również radio ŻAK). Pierwsze płyty SDM wydane były przez Dalmafon, firmę założoną przez Marka Sztanderę i Stare Dobre Małżeństwo.
Od 1989 do 2002 SDM było formacją „męską” o stabilnym składzie: Krzysztof Myszkowski, Wojciech Czemplik, Ryszard Żarowski, Roman Ziobro. Ten ostatni opuścił zespół w 2002 roku. W jego miejsce przez jeden sezon na gitarze basowej grał Robert Szydło, później do zespołu dołączył Andrzej Stagraczyński. W 2006 z grupą związał się gitarzysta Dariusz Czarny (wcześniej – Bohema „kędzierzyńska”), a w 2007 – Przemysław Chołody (harmonijka). 
15 kwietnia 2012 roku w Ośrodku Kultury w Obornikach zespół zagrał swój ostatni koncert w składzie Krzysztof Myszkowski, Wojciech Czemplik, Ryszard Żarowski, Andrzej Stagraczyński, Dariusz Czarny oraz Przemysław Chołody. W listopadzie 2012 roku zespół w nowym składzie: Krzysztof Myszkowski (śpiew, gitara, harmonijka), Bolo Pietraszkiewicz (gitary, instrumenty klawiszowe, cajon), Maciej Harna (oud, rawap, sitar, udu, lira korbowa) i Roman Ziobro (gitara basowa, kontrabas), wyruszył w trasę koncertową po Polsce. W 2013 roku z zespołu odszedł Maciej Harna. Pozostali muzycy Starego Dobrego Małżeństwa: Dariusz Czarny, Ryszard Żarowski, Andrzej Stagraczyński i Wojciech Czemplik utworzyli zespół U Studni.
Równolegle do Starego Dobrego Małżeństwa – Krzysztof Myszkowski, Ryszard Żarowski i Andrzej Stagraczyński – utworzyli grupę The Gruz Brothers Band, na potrzeby projektu związanego przede wszystkim z nową linią muzyczną do tekstów Jana Rybowicza. Od 2005 r. ukazały się dwie płyty „hybrydowej formacji”:
W 2019 do zespołu powrócił Wojciech Czemplik (skrzypce).

</doc>
<doc id="122264" url="https://pl.wikipedia.org/wiki?curid=122264" title="Meczet Al-Aksa w Jerozolimie">
Meczet Al-Aksa w Jerozolimie

Meczet Al-Aksa, Al-Masğid al-Aqsà, () – jedna z najważniejszych świątyń muzułmańskich na świecie.
Meczet ten znajduje się w Jerozolimie na Wzgórzu Świątynnym ("Al-Haram as-Sharif") – miejscu świętym zarówno dla wyznawców judaizmu, jak i muzułmanów (jest to trzecie najświętsze miejsce islamu po Mekce i Medynie).
Historia.
Meczet Al-Aksa został zbudowany wraz z Kopułą na Skale ("Qubbat as-Sakhra") w latach 660–691 n.e. Obie budowle muzułmanie wznieśli na pamiątkę nocnej podróży proroka Mahometa do Tronu Bożego zwanej Isra, w którą, wedle tradycji, zabrał proroka archanioł Gabriel ("Dżabra`il", "Dżibril") i późniejszego wniebowstąpienia Miradż. Meczet Al-Aksa to największa świątynia w Palestynie, mieści do 30 000 wiernych.
Niektórzy historycy architektury uważają, że meczet Al-Aksa ma typową budowę rzymskiej bazyliki i sugerują, że zbudowano go w 536 roku na rozkaz cesarza Justyniania jako kościół Świętej Marii. Arabowie nazywają zresztą dolinę Cedronu, która oddziela Wzgórze Świątynne od Góry Oliwnej doliną Naszej Pani Marii ("Wadi Sitt Maryam"). Niewykluczone jest więc, że to właśnie chrześcijanie po okresie ponad 450 lat od zburzenia Świątyni Jerozolimskiej znów uczynili Wzgórze Świątynne miejscem kultu. Po zdobyciu Jerozolimy przez chrześcijan w latach 1099-1187 służył jako siedziba zakonu templariuszy. Funkcję meczetu przywrócił mu ponownie wódz i polityk muzułmański Saladyn (1187).
Bazylikowy charakter meczetu Al-Aksa może też być wynikiem wzorowania się jego budowniczych na budowlach chrześcijańskich. W tym okresie architektura islamska nie była jeszcze wykształcona, a w budowie meczetu oraz Kopuły na Skale uczestniczyli bizantyjscy rzemieślnicy.
W 1951 w zamachu podczas wizyty w meczecie zginął król jordański Abdullah I. Zamachowiec usiłował także zabić jego wnuka, późniejszego króla Husajna, ale ten uszedł z życiem. W 1969 chrześcijański turysta Denis Michael Rohan podłożył ogień pod meczet. W pożarze przepadła mównica z drzewa cedrowego (minbar), dar sułtana Saladyna.
Od tego meczetu przyjęła miano druga intifada, nazwana intifadą Al-Aksa, czyli powstaniem w obronie najświętszego dla muzułmanów meczetu w Jerozolimie.
15 kwietnia 2019 roku, czyli tego samego wieczora, którego spłonął strop katedry Notre-Dame, w meczecie także wybuchł pożar. Ogień pojawił się w stróżowce przy dachu sali modlitwy Marwani. Został jednak szybko ugaszony, nie powodując w efekcie większych strat materialnych.

</doc>
<doc id="122265" url="https://pl.wikipedia.org/wiki?curid=122265" title="Organmistrz">
Organmistrz

Organmistrz () − budowniczy, a także często projektant, konstruktor i konserwator organów.
Historia.
Historia rozwoju tego zawodu jest ściśle związana z historią organów. Wielu znanych organmistrzów, takich jak Arp Schnitger, Gottfried Silbermann w Niemczech, czy Jerzy Nitrowski, Jan Głowiński, Józef Sitarski w Polsce, działało w okresie baroku. Wśród XIX-wiecznych organmistrzów europejskich wyróżniają się Aristide Cavaillé-Coll, Wilhelm Sauer, Eberhard Friedrich Walcker, Friedrich Ladegast i wielu innych; w Polsce − Jan Śliwiński, rodzina Żebrowskich, Wojciech Grodzicki, rodzina Spiegel oraz Joseph (Józef) Bach z Rychtala i inni. Do drugiej połowy XIX wieku organy wytwarzano w warsztatach lub na miejscu przeznaczenia, dopiero wynalezienie elektryczności dało możliwość wytwarzania organów w skali przemysłowej (np. firmy Dominika Biernackiego i Wacława Biernackiego, Braci Rieger, Berschdorf i inne).
Organmistrzowie często budowali również klawesyny, fortepiany, fisharmonie oraz katarynki.

</doc>
<doc id="122267" url="https://pl.wikipedia.org/wiki?curid=122267" title="Arp Schnitger">
Arp Schnitger

Arp Schnitger (ur. 2 lipca 1648, zm. 29 lipca 1719) – niemiecki organmistrz (budowniczy organów).
Nazwisko pochodzi prawdopodobnie od nazwy zawodu – snycerz. Urodził się w Schmalenfleth w północnych Niemczech i do 18. roku życia pozostawał w domu rodzinnym (jego ojciec, także Arp, prowadził warsztat stolarski). W 1666 rozpoczął pracę i naukę w warsztacie organmistrzowskim swojego kuzyna Berendta Hussa w Glückstadt. Z tego okresu znane są organy kościoła w Stade. Samodzielną pracę rozpoczął po śmierci Hussa (1676), kończąc rozpoczęte pracę kuzyna (np. Cappel, Lüdingworth). Od 1682 jego pracownia mieściła się w Hamburgu-Neuenfelde. Pierwszą żonę Gertrude Otte (1665-1707) poślubił w 1684 i miał z nią pięcioro dzieci: Arpa, Hansa, Catharine oraz Johanna Jürgena i Franza Caspara, którzy kontynuowali prace przerwane przez śmierć ojca. W 1707 zmarła pierwsza żona Schnitgera. Od 1693 mistrz poszerzył swój warsztat – spowodowane to było napływającymi ofertami na budowę nowych organów. W 1713 organmistrz wstąpił w powtórny związek małżeński z Anną Elizabeth Koch.
Arp Schnitger zmarł 29 lipca 1719 w Hamburgu. Śmierć spowodowała choroba, której nabawił się zimą 1718-1719, kiedy to prowadził budowę kolejnego instrumentu w Zwolle.

</doc>
<doc id="122268" url="https://pl.wikipedia.org/wiki?curid=122268" title="Perszeron">
Perszeron

Perszeron – rasa zimnokrwistych koni, wywodząca się z regionu Le Perche we Francji. Powstała w wyniku wieloletniego krzyżowania się lokalnych ras koni z innymi rasami.
Pokrój.
Wysokość w kłębie wynosi 155-185 cm. Maść siwa, kara w skrajnych przypadkach tarantowata. Są to konie kościste i masywne. Masa ciała 1000 do 1200 kg.
Zastosowanie.
Są to konie pociągowe używane głównie w rolnictwie. Do Polski sprowadzane były od roku 1855 do I wojny światowej, głównie w okolice Radomia i Lubina. Hodowane były w ZSRR, obecnie głównie we Francji, Wielkiej Brytanii i USA.

</doc>
<doc id="122272" url="https://pl.wikipedia.org/wiki?curid=122272" title="Jeleń wirgiński">
Jeleń wirgiński



</doc>
<doc id="122276" url="https://pl.wikipedia.org/wiki?curid=122276" title="Cult (album)">
Cult (album)

Cult – trzeci album studyjny fińskiej grupy muzycznej Apocalyptica. Wydawnictwo ukazało się 28 września 2000 roku nakładem wytwórni muzycznej Universal Music Group. W 2001 roku ukazała się wzbogacona edycja albumu z dodatkową płytą CD. Nagrania zostały zarejestrowane w Petrax Studios w Hollola w Finlandii. 
30 maja 2003 roku płyta została wydana jako część boksu "Collectors Box Set".

</doc>
<doc id="122277" url="https://pl.wikipedia.org/wiki?curid=122277" title="Kanclerz federalny Niemiec">
Kanclerz federalny Niemiec

Kanclerz Republiki Federalnej Niemiec – szef rządu federalnego w Niemczech.
Kanclerz federalny w RFN to odpowiednik premiera.
Wybory kanclerza.
I tura.
Kanclerz wybierany jest przez Bundestag – czyli jedną z izb parlamentu niemieckiego.
Izba robi to na wniosek prezydenta federalnego, który jest oparty na konsultacji z frakcjami parlamentarnymi tak aby kandydat cieszył się poparciem większości parlamentarnej.
Wybrany zostaje kandydat, który osiągnął absolutną większość głosów (&gt; 50%).
Prezydent musi dokonać formalności i złożyć odpowiedni wniosek zgodnie z konstytucją, tak aby nie opóźnić lub nie uniemożliwić wyboru kanclerza.
II tura.
Jeżeli I tura nie wyłoni kandydata, Bundestag może w ciągu 14 dni od głosowania wybrać kanclerza absolutną większością i nie musi to być kandydat prezydenta.
III tura.
Jeżeli II tura nie jest udana wówczas niezwłocznie odbywa się kolejne głosowanie. Wybrany zostaje kandydat, który uzyskał najwięcej głosów – jeżeli jest to absolutna większość to prezydent powołuje go na urząd kanclerza w ciągu 7 dni, jeżeli zwykła większość to nie musi, ale jeśli tego nie uczyni to rozwiązuje parlament.
Zazwyczaj kanclerz wybrany zostaje w I turze.
Po obsadzeniu stanowiska kanclerza.
Przedstawia on głowie państwa kandydatów na ministrów, a prezydent dokonuje ich mianowania – tylko formalnego. Prezydent ma niewielki wpływ na formowanie rządu, pociąga to za to kanclerza do wyłącznej odpowiedzialności przed Bundestagiem za prowadzoną politykę. Kanclerz więc uwzględnia czynniki polityczne przy swych decyzjach – przede wszystkim poglądy swojej partii.
Odwołanie rządu i kanclerza.
Odwołanie następuje w drodze udzielenia konstruktywnego votum nieufności kanclerzowi przez Bundestag. Polega to na tym, że izba może odwołać wspomnianego szefa rządu tylko wtedy gdy jednocześnie wskaże nowego kandydata na to stanowisko. Parlament nie może więc odwołać rządu bez zagwarantowania powstania nowego rządu, któremu udzieli poparcie. To rozwiązanie zapobiega kryzysom – czyli sytuacjom, w których parlament jest w stanie zdymisjonować rządu, ale nie potrafi wyłonić nowego. Inne przyczyny dymisji rządu to śmierć kanclerza, upływ kadencji rządu i kanclerza z chwilą zebrania się nowo wybranego Bundestagu.
Wotum zaufania.
Jeżeli kanclerz nie jest pewny, że Bundestag go popiera i chce wyjaśnić własną pozycję ma prawo wystąpić o udzielenie mu votum zaufania, może połączyć wniosek z konkretnym projektem rządowym np. projektem ustawy. Jednak nawet uzyskanie votum zaufania nie gwarantuje solidnego poparcia dla rządu, może np. oznaczać brak alternatywy dla obecnego rządu i w niedługim czasie rząd może uzyskać konstruktywne votum nieufności. Natomiast jeśli parlament nie udzieli kanclerzowi votum zaufania i nie jest w stanie w określonym konstytucyjnie czasie dokonać wyboru nowego kanclerza, obecny szef rządu może w ciągu 21 dni złożyć prezydentowi wniosek o rozwiązanie izby. Nieuchwalenie votum zaufania nie pociąga za sobą rozwiązania rządu. Jeżeli kanclerz nie wystąpi z wnioskiem o rozwiązanie Bundestagu to może dalej pełnić swoje funkcje. Warto zauważyć, że szef rządu może wystąpić o udzielenie mu takiego wniosku i dysponując większością w parlamencie doprowadzić do nieuzyskania votum zaufania, potem złożyć wniosek o rozwiązanie izby i doprowadzić do wyborów w korzystnym dla niego terminie. Korzystano z tego w historii RFN dwukrotnie.
Szczególne sytuacje.
Stan obrony – jeżeli jest wtedy konieczność wyboru nowego kanclerza, może dokonać tego Komisja Wspólna – bezwzględną większością głosów, kandydata zgłasza prezydent federalny. Do wyrażenia votum nieufności w tym stanie przez ową komisję połączonego z wyborem nowego kanclerza wymagana jest większość 2/3 jej członków.
Stanowisko kanclerza występuje w systemie kanclerskim – odmianie systemu gabinetowego z tym, że ma on mocniejsza pozycję niż np. polski premier (konstruktywne votum nieufności).
Główne zadania kanclerza federalnego.
Kanclerz nie obsadza wysokich stanowisk rządowych – robią to ministrowie resortowi.
Kanclerz określa wytyczne polityki rządu – jednak każdy minister kieruje swym resortem samodzielnie, ale odpowiada przed szefem rządu za tę działalność. Wytyczne mogą być szczegółowe, jak i kierowane do całego rządu. Nie zawsze są bezwzględne i kategoryczne, kanclerz nie może autokratycznie rozstrzygać spraw, musi brać pod uwagę opinie innych członków rządu – ważnych polityków swej partii lub koalicji. Często kieruje raczej apele i prośby inaczej mógłby stracić poparcie swojego zaplecza politycznego. Kanclerze rzadko więc korzystają z tego przywileju.
Kanclerz podlega odpowiedzialności karnej.

</doc>
<doc id="122280" url="https://pl.wikipedia.org/wiki?curid=122280" title="Ceteris paribus">
Ceteris paribus

Ceteris paribus (lub cæteris paribus) – zwrot pochodzący z łaciny, oznaczający dosłownie „inne takie samo”. Na język polski tłumaczy się je zwykle jako: „przy innych czynnikach niezmienionych”, „przy pozostałych warunkach równych” lub „przy tych samych okolicznościach”. Użycie tego zwrotu oznacza świadome odrzucenie − w celu uproszczenia rozumowania − możliwości zajścia pewnych wydarzeń lub warunków, mogących zaburzyć związek między przesłanką a wnioskiem.
"Ceteris paribus" może też wyrażać przekonanie o pewnej bezwładności praw rządzących rzeczywistością: „jeśli coś było prawdą przez jakiś długi czas, to jest mało prawdopodobne, że szybko przestanie obowiązywać”. W eksperymencie naukowym "ceteris paribus" oznacza zwykle, że naukowiec potrafi utrzymać w niezmienionym stanie wszystkie zmienne niezależne, poza tymi wybranymi do eksperymentu.
Przykład zastosowania definicji we ekonomii.
W ekonomii przy użyciu zasad równowagi podaży i popytu oraz "ceteris paribus", możemy powiedzieć, że po obniżeniu ceny wołowiny wzrośnie poziom jej sprzedaży. W tym kontekście odrzucone możliwości to między innymi:
Przykład zastosowania definicji w ekonometrii.
W ekonometrycznym modelu popytu formula_1 zależnym od dochodów formula_2 postaci:
Można powiedzieć, że wzrost dochodów ("xt") o jednostkę powoduje, "przy innych czynnikach niezmienionych", wzrost konsumpcji formula_1 o 0,8 jednostki.

</doc>
<doc id="122281" url="https://pl.wikipedia.org/wiki?curid=122281" title="Lebesgue">
Lebesgue



</doc>
<doc id="122284" url="https://pl.wikipedia.org/wiki?curid=122284" title="Inquisition Symphony">
Inquisition Symphony

Inquisition Symphony – drugi album studyjny fińskiej grupy muzycznej Apocalyptica. Wydawnictwo ukazało się 22 września 1998 roku nakładem wytwórni muzycznej Universal Music Group. Płyta dotarła do 10. miejsca fińskiej listy sprzedaży.
Wszystkie utwory na płycie zaaranżował Eicca Toppinen, poza "One" który przygotował Max Lilja. Nagrania wyprodukowali Otto Donner i Hiili Hiilesmaa. Album nagrał i zmiksował Juha Heininen z Millbrook Studio. Na albumie "Inquisition Symphony" po raz pierwszy ukazały się autorskie kompozycje zespołu. Pozostałe utwory to interpretacje utworów grup Faith No More, Sepultura, Pantera i Metallica. 
W trakcie nagrań Max Lilja zagrał na wiolonczelach Louisa Guersana z 1738 oraz Rodericha Paesolda z 1982 roku. Paavo Lötjönen nagrywał na wiolonczeli wykonanej przez duńskiego lutnika Gulbranda Engera z 1882 roku. Z kolei Antero Manninen korzystał z instrumentu Giuseppe Pedrazziniego z 1946 oraz wykonanej na zamówienie wiolonczeli Johanna Koberlinga. Natomiast Eicca Toppinen używał instrumentów Terazi Antivarius oraz Benedikt Lang. 
30 maja 2003 roku płyta została wydana jako część boksu "Collectors Box Set".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="122286" url="https://pl.wikipedia.org/wiki?curid=122286" title="Duch (filozofia)">
Duch (filozofia)

Pojęcia ducha oraz duszy wywodzą się z tradycji religijnych, które przekazują informacje o objawiających się niematerialnych rozumnych istotach, czyli duchach – Bogu lub bogach, aniołach, demonach, duchach osób zmarłych etc. W filozofii o duchu nie mówi objawienie, ale jest on czy też może być postulatem rozumu, który przyjmuje pewien obraz świata, czyli metafizykę.
Duch i dusza.
Za pomocą słowa "nous" Grecy oznaczali także rozum (umysł), jako zdolność człowieka do poznawania. W tym znaczeniu słowa tego używał już Homer. Także Arystoteles opisywał umysł jako „część duszy [ludzkiej] przez którą ona poznaje i rozumie” ("De Anima" III, 4). Rozum (duch) różni nas od zwierząt; jest podstawą naszej samowiedzy.
Duch w filozofii starożytnej.
Pojęcie ducha (νους, "nous", właściwie "rozum") wprowadził do filozofii Anaksagoras, który próbował wyjaśnić istnienie ruchu i porządku w świecie. Jego zdaniem świat jest rozumny, a przyczyną tego jest nadanie materii pędu przez rozumną, pozostającą poza światem siły – właśnie ducha. Anaksagoras nie uważał ducha za osobę ani też nie uważał, żeby działał on stale; podobnie jednak jak rządzący wszechświatem według Heraklita "Logos" stał się prototypem bytów postulowanych przez późniejszych filozofów: budowniczego świata – "Demiurga", idei Dobra, duszy świata (Platon), utożsamianego z Bogiem „nieruchomego poruszyciela”, „pierwszej zasady ruchu”, „bytu koniecznego” i „czystej aktualności” (Arystoteles), czy "pneumy" (stoicyzm). W neoplatonizmie sfera ducha była uważana za hipostazę między Absolutem a sferą psychiczną. Podobny charakter miały dociekania gnostyków na temat "eonów". Spekulacje filozofów pogańskich na temat ducha przygotowały przyjęcie monoteistycznej religii chrześcijańskiej przez warstwy wykształcone Imperium rzymskiego. (Poglądy filozoficzne na temat Boga zob. Bóg filozofów, Filozofia chrześcijańska)
Duch w materializmie.
Materializm do lat 1980. uznawał ducha (intelekt) za zjawisko czysto fizyczne, wynikające z procesów biochemicznych, zachodzących w mózgu; według materialistów mózg „wydzielał” intelekt, tak jak wątroba wydziela żółć.
Duch w chrześcijaństwie.
We wczesnym chrześcijaństwie często utożsamiano ducha z myślą, a duszę z uczuciem. Człowiek składał się więc z 3 „składników”: ciała, ducha i duszy, przy czym dusza odgrywała rolę równoważącą między ciałem i duchem. Ta koncepcja została już w 869 r. podczas IV Soboru Konstantynopolitańskiego zastąpiona koncepcją dualistyczną: duszę bezpośrednio przeciwstawiono ciału, a pojęcie „ducha człowieka” odrzucono.
We współczesnym chrześcijaństwie pojęcie ducha ogranicza się tylko do przejawów działania Osób Trójcy Świętej (głównie za pośrednictwem Ducha Świętego), a także do innych „istot duchowych”, np. aniołów i demonów.
Duch w filozofii idealistycznej.
Duch był pojmowany w niemieckiej filozofii (Schelling, Hegel) jako osnowa bytu, podmiot historii i samoświadoma idea. Podobne stanowisko zajmował Benedetto Croce i francuska "Philosophie de l’Esprit" (Rene Le Senne, Louis Lavelle). W nauce XIX-wiecznej pojmowano ducha jako podmiot tworzący kulturę, prawo, religię, naukę, filozofię. Według Wilhelma Diltheya dusza jest niepoznawalna, a poznać, czyli „zrozumieć” można tylko wytwory ducha – naukami o duchu (według Ernesta Troeltscha i Eduarda Sprangera) były nauki humanistyczne.
Olaf Stapledon zdefiniował ducha jako potencjał miłości, inteligencji i twórczego działania.
Duch w teozofii.
Według teozofów, duch jest najwyższą i jedyną wiecznie istniejącą formą istnienia i emanacją absolutu. Razem z intelektem i jaźnią tworzy nieśmiertelną duszę człowieka.

</doc>
<doc id="122288" url="https://pl.wikipedia.org/wiki?curid=122288" title="Minister rolnictwa">
Minister rolnictwa



</doc>
<doc id="122290" url="https://pl.wikipedia.org/wiki?curid=122290" title="Święty Adrian z Canterbury">
Święty Adrian z Canterbury



</doc>
<doc id="122291" url="https://pl.wikipedia.org/wiki?curid=122291" title="Ministerstwo Środowiska">
Ministerstwo Środowiska

Ministerstwo Środowiska (MŚ) – polski urząd administracji rządowej, utworzony 29 marca 1972 jako Ministerstwo Gospodarki Terenowej i Ochrony Środowiska (pod tą nazwą od 10 listopada 1999 do likwidacji). Obsługiwało Ministra Środowiska, który kierował działem administracji rządowej środowisko. 
Siedziba ministerstwa mieściła się w Warszawie w budynku dawnej dyrekcji Lasów Państwowych przy ul. Wawelskiej 52/54.
Od 15 listopada 2019 do marca 2020 obowiązki ministerstwa sprawowało Ministerstwo Klimatu. 6 października 2020 Ministerstwo Środowiska zostało połączone z Ministerstwem Klimatu i przekształcone w Ministerstwo Klimatu i Środowiska. 7 października 2020 z mocą obowiązującą od 6 października 2020 weszło w życie rozporządzenie Rady Ministrów znoszące Ministerstwo Środowiska.
Struktura organizacyjna.
W skład ministerstwa przed wydzieleniem z niego resortu klimatu wchodził Gabinet Polityczny Ministra oraz następujące jednostki organizacyjne:
Organy podległe ministrowi lub przez niego nadzorowane:
Jednostki organizacyjne podległe ministrowi lub przez niego nadzorowane:
Historia.
Resort, którego kompetencją jest ochrona środowiska, funkcjonuje od 29 marca 1972, kiedy to powołano Ministerstwo Gospodarki Terenowej i Ochrony Środowiska. Ustawą z 28 maja 1975, w związku ze zmianami w funkcjonowaniu terenowych organów administracji państwowej, zmieniono nazwę resortu na Ministerstwo Administracji, Gospodarki Terenowej i Ochrony Środowiska. Na mocy ustaw z 28 lipca 1983 w miejsce MAGTiOŚ utworzono m.in. Urząd Ochrony Środowiska i Gospodarki Wodnej (przejął on również część zadań Ministerstwa Komunikacji oraz Ministerstwa Rolnictwa i Gospodarki Żywnościowej) na czele z ministrem-kierownikiem. Na mocy ustawy z 12 listopada 1985 w miejsce UOŚiGW oraz Centralnego Urzędu Geologii, a także po wydzieleniu części zadań zlikwidowanego Ministerstwa Leśnictwa i Przemysłu Drzewnego utworzono Ministerstwo Ochrony Środowiska i Zasobów Naturalnych. Następnie, 20 grudnia 1989 w miejsce MOŚiZN oraz Ministerstwa Rolnictwa, Leśnictwa i Gospodarki Żywnościowej utworzono od 1 stycznia 1990 Ministerstwo Rolnictwa i Gospodarki Żywnościowej oraz Ministerstwo Ochrony Środowiska, Zasobów Naturalnych i Leśnictwa.
10 listopada 1999 weszło w życie rozporządzenie Rady Ministrów z 26 października 1999, na mocy którego zmieniono nazwę resortu na Ministerstwo Środowiska.
Przed 1985 leśnictwem zajmowały się Ministerstwo Lasów (1945–1947), Ministerstwo Leśnictwa (1947–1956) oraz Ministerstwo Leśnictwa i Przemysłu Drzewnego (1956–1985). Ponadto w latach 1957–1960 istniało Ministerstwo Żeglugi i Gospodarki Wodnej.
W kwietniu 2013, po uchybieniach przy podpisywaniu przez EuRoPol Gaz z Gazpromem memorandum dotyczącego budowy gazociągu Jamał-Europa, rozważano utworzenie Ministerstwa Energetyki i Środowiska, lecz ostatecznie ograniczono się do powołania rządowego zespołu koordynującego politykę energetyczną. Resorty energii i środowiska połączono kilka lat później, tworząc Ministerstwo Klimatu i Środowiska.
W latach 2018–2020 z kompetencji resortu środowiska wyłączono dział gospodarka wodna, który wówczas przeszedł pod zarząd Ministerstwa Gospodarki Morskiej i Żeglugi Śródlądowej. 
15 listopada 2019 prezydent powołał nowy rząd w którym obowiązki resortu środowiska przejął resort klimatu jednak postanowiono o rozłączeniu obu resortów, powołano specjalnego koordynatora w tej sprawie został nim minister-członek rady ministrów Michał Woś. 23 stycznia 2020 roku Sejm uchwalił ustawę zmieniającą ustawę o działach administracji rządowej, która w art. 5 nowelizowanej ustawy wprowadza dział "klimat" oraz dodaje zakres obejmujący ten dział. Ustawa weszła w życie 7 dni od dnia ogłoszenia w Dzienniku Ustaw, czyli 29 lutego 2020 roku. Rozporządzeniem Rady Ministrów z dnia 20 marca 2020 r. przywrócono Ministerstwo Środowiska z dniem 21 marca 2020. 7 października 2020 z mocą obowiązującą od 6 października 2020 weszło w życie rozporządzenie Rady Ministrów z dnia 7 października 2020 r. w sprawie zniesienia Ministerstwa Środowiska i rozporządzenie Rady Ministrów z dnia 7 października 2020 r. w sprawie utworzenia Ministerstwa Klimatu i Środowiska.

</doc>
<doc id="122293" url="https://pl.wikipedia.org/wiki?curid=122293" title="Minister środowiska">
Minister środowiska



</doc>
<doc id="122294" url="https://pl.wikipedia.org/wiki?curid=122294" title="Radiotechnika">
Radiotechnika

Radiotechnika – dział nauki i techniki obejmujący teorię i zastosowanie w praktyce drgań elektromagnetycznych (fal elektromagnetycznych) do przenoszenia sygnałów na odległość.

</doc>
<doc id="122295" url="https://pl.wikipedia.org/wiki?curid=122295" title="Czagos">
Czagos

Czagos (ang. "Chagos Archipelago") – archipelag na Oceanie Indyjskim, leżący 500 km na południe od Malediwów, złożony z ponad 60 tropikalnych wysp. Stanowią część Brytyjskiego Terytorium Oceanu Indyjskiego, cały archipelag jest brytyjskim terytorium zamorskim.
Informacje geograficzne.
Archipelag Czagos to ponad 60 wysp i wysepek, które obsiadły rafę koralową, tworząc grupę siedmiu atoli. Całkowita powierzchnia wysp to ponad 63 km², przy czym największą z nich jest Diego Garcia (27,20 km²). Powierzchnia pozostałych osiąga wielkość do kilometra kwadratowego. Są to wyspy: Peros Banhos, Salomon Islands, Eagle Islands, Egmont Islands i Three Brothers oraz położone nieco dalej Nelsons Island i Danger Island.
Panuje tu klimat równikowy morski; gorący, wilgotny, łagodzony przez pasat. Wyspy archipelagu mają płaską powierzchnię, większość wzniesień nie przekracza 2 m wysokości. Najwyższy punkt znajduje się na wyspie Diego Garcia i ma 15 m wysokości. Ich jedynym bogactwem są palmy kokosowe i ryby w okolicznych wodach.
Historia.
Jako pierwsi dotarli na wyspę przybysze z Malediwów. Czagos leżały jednak zbyt daleko od Malediwów, aby mieszkańcy tych drugich osiedlali się w sposób planowy na siedmiu atolach. Dlatego przez wieki archipelag nie był zamieszkany. Pierwszym Europejczykiem, który dotarł na Czagos był Vasco da Gama. Portugalczycy pojawili się tam na początku XVI wieku, ale nigdy nie stały się one częścią ich morskiego imperium. Także oni uważali Czagos za mało atrakcyjny fragment świata. Po Portugalczykach przyszli Francuzi. W 1786 roku pretensje do Czagos zgłosili Brytyjczycy, którzy tak naprawdę kontrolę nad wyspami przejęli w 1814 roku.
Pierwsi stali mieszkańcy wyspy przypłynęli na Czagos w XVIII wieku. Byli nimi trędowaci z Mauritiusa. Francuzi kontrolujący wtedy ten obszar zamierzali uczynić z Czagos dochodowy ośrodek osadnictwa. W praktyce oznaczało to założenie plantacji palm kokosowych. Większość pracowników tych plantacji stanowili Afrykanie. Przetrwały one do połowy dwudziestego stulecia podobnie jak ich pracownicy afrykańskiego i południowoazjatyckiego pochodzenia.
Do 1965 r. Czagos były powiązane administracyjnie z wyspą Mauritius, potem archipelag stanowił część Brytyjskiego Terytorium Oceanu Indyjskiego. W latach 1967–1971 mieszkańcy archipelagu zostali przymusowo wysiedleni na Mauritius z racji porozumienia między Wielką Brytanią a Stanami Zjednoczonymi o utworzeniu amerykańskiej bazy wojskowej na Diego Garcia.
Czasy współczesne.
Na początku XXI wieku sprawa mieszkańców Czagos wypędzonych przez brytyjskie władze powróciła. Angielski Wysoki Sąd zdecydował, że wysiedlenie ludzi z archipelagu przez brytyjskiego komisarza było bezprawne. Brytyjski rząd nie zgodził się z wyrokiem sądu i złożył apelację. Jednak sądy kolejnej instancji podtrzymały swoją decyzję i zgodnie z prawem dawni mieszkańcy Czagos mogli wrócić na archipelag. Tak się jednak nie stało, bo na podstawie umów ze Stanami Zjednoczonymi do 2016 roku na Diego Garcia funkcjonuje amerykańska baza wojskowa i oba kraje zastrzegły sobie prawo do przedłużenia porozumienia w tej sprawie na kolejne 20 lat. Ostatnio prawo do kontroli archipelagu zgłosił Mauritius, z którym wyspy te były związane w okresie kolonialnym. W ostatnim czasie Mauritius uzyskał korzystną opinię Międzynarodowego Trybunału Sprawiedliwości z 2019 roku oraz Międzynarodowego Trybunału Prawa Morza z 2021 roku. Również stanowisko rządu Wielkiej Brytanii pod naciskiem opinii międzynarodowej uległo w 2022 roku złagodzeniu i dopuszczono możliwość negocjacji w sprawie zwrotu spornych wysp.

</doc>
<doc id="122296" url="https://pl.wikipedia.org/wiki?curid=122296" title="Ministerstwo Pracy i Polityki Socjalnej">
Ministerstwo Pracy i Polityki Socjalnej

Ministerstwo Pracy i Polityki Socjalnej – ministerstwo istniejące pod taką nazwą w latach 1987–1999. Zlikwidowane 10 listopada 1999, jego kompetencje przejęło Ministerstwo Pracy i Polityki Społecznej.
Lista ministrów od 1944.
Kierownik Resortu Pracy, Opieki Społecznej i Zdrowia:
Minister pracy, opieki społecznej i zdrowia:
Ministrowie pracy i opieki społecznej:
Przewodniczący Komitetu Pracy i Płac:
Ministrowie pracy, płac i spraw socjalnych:
Ministrowie pracy i polityki socjalnej:

</doc>
<doc id="122297" url="https://pl.wikipedia.org/wiki?curid=122297" title="Z Archiwum X">
Z Archiwum X

Z Archiwum X () – amerykański serial telewizyjny z pogranicza wielu gatunków: sensacji, thrillera, horroru, fantastyki naukowej oraz kilku innych. Pomysłodawcą, producentem oraz reżyserem i autorem scenariuszy do wielu odcinków jest Chris Carter. Muzykę skomponował Mark Snow.
W roku 1998 powstał pełnometrażowy film "" (ang. "The X-Files: Fight the Future"). Jego fabuła umieszczona została między 5. i 6. serią.
Premierowe emisje odcinków serialu nadawała telewizja Fox. Ponad 6 lat po premierze ostatniego odcinka serialu, w roku 2008, powstał drugi pełnometrażowy film "" (ang. "The X-Files: I want to believe"). Fabuła filmu, w przeciwieństwie do pierwszej wersji kinowej, nie dotyka tzw. wątku mitologicznego, lecz to thriller, będący luźną kontynuacją serialu. W 2013 roku został wydany 10. sezon w formie komiksu, którego dwa pierwsze tomy zostały wydane w Polsce w 2015 roku przez wydawnictwo SQN. W 2015 roku firma Fox Broadcasting Company podpisała umowę o wyprodukowanie dziesiątego sezonu serialu złożonego z sześciu odcinków. Pierwszy odcinek nowej serii został wyemitowany 24 stycznia 2016 na kanale FOX, a w Polsce dzień później na kanale FOX Polska.
20 kwietnia 2017 roku stacja FOX zamówiła 10 odcinków jedenastego sezonu, którego produkcja odbyła się w lecie 2017 roku. Premiera sezonu nastąpiła 3 stycznia 2018 roku na kanale FOX, natomiast w Polsce, podobnie jak w przypadku sezonu dziesiątego, dzień później na kanale FOX Polska.
Fabuła.
Serial opowiada o nietypowej parze agentów FBI. Fox Mulder (David Duchovny) i Dana Scully (Gillian Anderson) prowadzą tytułowe Archiwum X, komórkę Federalnego Biura Śledczego, do której trafiają wszystkie sprawy nie dające się wyjaśnić na drodze konwencjonalnego rozumowania. Mulder głęboko wierzy w istnienie istot pozaziemskich i innych niewytłumaczalnych zjawisk, będących przedmiotami ich śledztw. Praca w Archiwum X jest dla niego próbą wyjaśnienia zagadki zaginięcia swojej siostry, która – jak twierdzi Mulder – została porwana przez obcych. Scully natomiast, jako naukowiec, jest bardzo sceptycznie nastawiona do wszelkich badanych przez nich spraw, choć w toku wydarzeń sama także zaczyna wierzyć w paranormalne zjawiska. Z czasem do Muldera i Scully dołączają agenci John Doggett (Robert Patrick) i Monica Reyes (Annabeth Gish), tworząc drugi duet pracowników Archiwum X.
Obsada.
W odcinkach gościnnie wystąpili m.in.: Abraham Benrubi (1 odcinek), John Billingsley (1), Peter Boyle (1), Bruce Campbell (1), Darren E. Burrows (1), Brad Dourif (1), Megan Follows (1), Seth Green (1), Lance Henriksen (1), Lucy Lawless (2), Lucy Liu (1), Paul McCrane (1), Kate McNeil (1), Terry O’Quinn (2), CCH Pounder (1), Burt Reynolds (1), Giovanni Ribisi (1), Jack Black (1), Mimi Rogers (6), John Savage (1), Vincent Schiavelli (1), Kurtwood Smith (1), Brittany Tiplady (1), Lily Tomlin (1), J.T. Walsh (1), M. Emmet Walsh (1), Floyd Red Crow Westerman (5) i Kevin Zegers (1).
Produkcja.
Muzyka.
Kompozytor Mark Snow zaangażował się w pracę nad muzyką do „Z Archiwum X” ze względu na swoją przyjaźń z producentem wykonawczym R.W. Goodwinem. Początkowo kiedy kierownictwo produkcji dyskutowało kwestię głównego kompozytora, Chris Carter nie wiedział kogo może poprosić o zajęcie się muzyką. Około 10-15 osób było branych pod uwagę, ale Goodwin naciskał na by to właśnie Mark Snow został głównym kompozytorem. Został on przesłuchany trzykrotnie, lecz nie dano mu do zrozumienia, że zostanie zaangażowany. Jednakże pewnego dnia agent Snowa zadzwonił do niego i poinformował o pilotowym odcinku serialu, tłumacząc także, że otrzymał on angaż.
Temat muzyczny serialu „Z Archiwum X” wykorzystuje bardziej instrumentalną skalę niż większość trwających godzinę dramatów. Według „Behind the Truth” Snow stworzył efekt echa do swej słynnej kompozycji zupełnie przez przypadek. Powiedział, że kilka razy tworzył kompozycję, ale Carter zawsze stwierdzał, że coś nie gra. Kiedy Carter wyszedł z pokoju sfrustrowany Snow oparł przedramię na klawiaturze keyboarda. Wtedy rzekł: „Ten dźwięk był w instrumencie. I to było to”. Drugi odcinek pt. „Deep Throat” był debiutem Snowa jako solowego kompozytora całości ścieżki dźwiękowej w nim wykorzystanej. Ekipa produkcyjna była bardzo ostrożna w wykorzystywaniu zbyt dużej ilości muzyki we wczesnych odcinkach serialu.
Snow komponował także do filmu „Z Archiwum X: Chcę wierzyć” i wydał do niego ścieżkę na płycie CD (""). Nagrania dokonał wraz z Hollywood Studio Symphony w maju 2008 roku w Newman Scoring Stage wytwórni 20th Century Fox w miejscowości Century City w stanie Kalifornia. Brytyjscy artyści z Unkle nagrali nową wersję motywu dla napisów końcowych filmu. Część z niezwykłych obecnych tam dźwięków zostało stworzonych dzięki wykorzystaniu pewnego rodzaju modeliny oraz amerykańskiej monety dziesięciocentowej włożonych pomiędzy oraz nad strunami pianina. Mark Snow wyznał także, że do wykorzystania szybkiej perkusji występującej w niektórych ścieżkach zainspirowany został przez utwór „Prospectors Quartet” ze ścieżki dźwiękowej do filmu „Aż poleje się krew” (ang. "There Will Be Blood").
Czołówka serialu.
Odcinek pilotowy nie posiada czołówki, a jedynie ukazane jest logo serialu. Oryginalna czołówka została wykonana w 1993 roku dla pierwszego sezonu „Z Archiwum X” i nie została zmieniona w całej serii dopóty, dopóki David Duchovny w roli głównego bohatera nie opuścił serialu w sezonie siódmym. Kiedy tworzono napisy początkowe, Chris Carter znalazł operatora, którego twarz rozciągnięto w sekwencji otwierającej. To prawdopodobnie jedna z najlepiej znanych części czołówki. Jak ujął to Rabwin, „muzyka i efekty specjalne tworzą coś, czego przedtem jeszcze nigdy nie widziano w telewizji”.
Istnieje różnica pomiędzy wersją audio piosenki tytułowej w sezonach 1-2, a 3-8, 10-11. W drugiej wersji motyw muzyczny został odświeżony i posiada więcej dźwięków emitujących „echo”. Również od trzeciego sezonu w niektórych odcinkach została użyta skrócona 30 sekundowa wersja czołówki, krótsza od dłużej o 15 sekund.
Premiera pierwszego odcinka sezonu ósmego pt. „Within”, ukazała pierwszą większą zmianę w czołówce, spowodowaną m.in. dodaniem roli Roberta Patricka jako głównego bohatera. Sekwencja wykorzystuje teraz nowe, jak i stare obrazy oraz zaktualizowane zdjęcia Duchovnego i Gillian Anderson (mimo że zdjęcie Duchovnego pojawia się tylko, jeśli on sam występuje w danym odcinku, to jego postać zostaje ukazana pod koniec czołówki w każdym odcinku). Napisy nigdy nie zmieniały się w serialu przez okres siedmiu lat jego trwania, więc Carter wraz z pozostałymi twórcami postanowili wykorzystać nadarzającą się okazję – opuszczenia przez Duchovnego serialu. W czołówce prezentowane są różne ujęcia nawiązujące do ciąży Scully i (według Franka Spotnitza) w sposób abstrakcyjny ukazuje brak Foxa Muldera w ósmym sezonie, poprzez pokazanie jego upadku w źrenicę oka (prawdopodobnie należącego do Scully).
Tworząc czołówkę dla sezonu dziewiątego zdecydowano się na zupełnie nową jej formę, aby wykreować obraz zupełnie nowego, odrodzonego serialu. Kolejnym powodem było to, że Gillian Anderson chciała pójść naprzód. Monica Reyes i Walter Skinner występują już jako główne postacie show (choć zdjęcie Pileggiego pojawia się tylko, jeśli on sam występuje w danym odcinku), ukazując zarazem, że sezon dziewiąty nie jest taki jak poprzednie. W związku z powrotem Duchovnego do dwuczęściowego finału serialu pt. „The Truth” (z ang. "Prawda"), twórcy zmuszeniu byli umieścić w czołówce także i jego, tworząc w ten sposób najdłuższą, bo aż pięcioosobową, listę w historii serialu. Piosenka tytułowa została odświeżona i na nowo zaaranżowana.
W sezonie dziesiątym i jedenastym powrócono do pierwotnej formy czołówki z sezonów 1-7 z wersją audio piosenki tytułowej używanej w sezonach 3-8 oraz oryginalnymi ujęciami i sylwetkami bohaterów – Foxa Muldera oraz Dany Scully. Dodatkowo Walter Skinner również wymieniony jest jako główna postać, jednak tylko w odcinkach, w których się pojawia (podobnie jak w przypadku dziewiątego sezonu). W odcinkach 203-207 (10x01-10x05) oraz 210-218 (11x02-11x10) została wykorzystana 30 sekundowa wersja czołówki, natomiast w odcinkach 208 i 209 dłuższa. W napisach końcowych została użyta nowa wersja piosenki tytułowej.
Sekwencja kończy się napisem „The Truth Is Out There” (z ang. "Prawda jest gdzieś tam"), który użyty jest w znacznej większości odcinków. Tekst zmienia się w specjalnych epizodach na inne „X-archiwowe” slogany, które nawiązują do fabuły odcinka:
Emisje w Polsce.
"Z Archiwum X" premierowo wyświetlane było od 20 marca 1996 na antenie stacji TVP2. Wraz z zakończeniem emisji siódmej serii (10 maja 2001) zaprzestano pokazywania nowych odcinków, od czasu do czasu prezentując powtórki. W międzyczasie telewizja Polsat zakupiła prawa do kilku pierwszych serii. Od 6 marca 2004 roku nastąpiła emisja ósmej serii w TVP2, którą powtórzono wiosną i latem 2005. Od stycznia 2007 odcinki siódmej serii powtarzał Polsat. Dziewiąty sezon (prod. 2001–2002) w Polsce zadebiutował 6 maja 2013 roku na kanale Tele 5, choć dostępny był w formie DVD od początku 2009 roku.
Oprócz tego abonenci telewizji kablowych mogą/mogli oglądać serial m.in. na następujących kanałach: TV4 (polskie), Pro7 (niemiecki dubbing), M6 (francuski dubbing), TV 4 (wersja oryginalna ze szwedzkimi napisami), TV Nova (czeski lektor) oraz Pierwyj kanał (rosyjski dubbing).
Od 21 czerwca do 20 września 2010 serial można było oglądać na polskojęzycznym kanale SciFi Universal. Odcinki były emitowane od poniedziałku do piątku, a stacja wyemitowała 6 pierwszych sezonów oraz odcinek specjalny "Uwikłani w archiwum X". Dnia 13 listopada 2011 emisję serialu rozpoczął kanał TVP Seriale, który emitował sezony 1-5, nieprzerwanie co niedzielę po 2 odcinki, aż do 23 grudnia 2012 roku. Stacja
wznowiła emisję serialu 2 września 2013 roku – od poniedziałku do piątku, późnymi nocami – i trwała do 15 lutego 2014 roku, ponownie emitując ostatni odcinek 5 sezonu i rozpoczynając emisję serialu od początku. Do 4 sierpnia 2014 kolejny raz wyemitowała pierwsze 117 odcinków (5 sezonów).
Od 4 lutego 2013 serial emitowany był na antenie Tele 5 (od poniedziałku do piątku). Stacja pokazała serial od sezonu 6 do 9, który to po raz pierwszy pojawił się w polskiej telewizji (jednakże odcinki były dostępne w wersji DVD od 1 stycznia 2009 roku). Premierowa emisja ostatniego odcinka nastąpiła 31 maja 2013. Od czerwca 2013, stacja rozpoczęła emisję powtórkową od początku 6 serii.
Dnia 2 listopada 2015 kanał FOX Polska rozpoczął emisję serialu zgranego z taśmy filmowej w formacie 16:9 i jakości HD pokazując po dwa odcinki od poniedziałku do piątku. Wielokrotnie wyemitowano wszystkie odcinki. W międzyczasie od 25 stycznia do 23 lutego 2016 premierowo został wyemitowany 10 sezon serialu, a premiera sezonu 11 nastąpiła 4 stycznia 2018 roku, podobnie jak w przypadku sezonu dziesiątego – 19 godzin po premierze amerykańskiej, na kanale FOX Polska. Ostatnia emisja serialu z serii "Z Archiwum X" na kanale FOX Polska nastąpiła 22 listopada 2019 roku.
W czasie od 18 stycznia do 22 lutego 2018 roku stacja TVN 7 emitowała 10 sezon serialu, a stacja TVN wyemitowała go w okresie od 1 sierpnia do 5 września 2019 roku. Serię 11 TVN7 pokazała natomiast na wiosnę 2021 roku.
Od 2 marca 2020 roku serial ponownie emituje stacja Zoom TV, od poniedziałku do czwartku o 21.00, która początkowo zakupiła 3 pierwsze sezony. Po wyemitowaniu pierwszego odcinka, stacja nadała również film "", którego emisję kilkukrotnie powtarzano. Premierowa emisja 3 sezonu zakończyła się 6 lipca, a w okresie od 31 sierpnia do 8 października 2020 roku emitowany był 4 sezon. Począwszy od 12 października 2020 roku emitowany jest 5 sezon serialu.
W okresie od 19 kwietnia do 24 maja 2020 roku, sezon 10 wyemitowała stacja Metro.
Począwszy od 4 czerwca 2020 roku, wszystkie 11 sezonów z polskim audio pojawiło się w ofercie platformy internetowej VOD stacji Canal+. Z kolei wraz z 1 września 2020 roku wszystkie odcinki serialu z polskimi napisami, pojawiły się w ofercie platformy Amazon Prime Video Polska.
Gadżety.
W czasie emisji serialu na rynku pojawiały się liczne gadżety do niego nawiązujące – poczynając od książek (na podstawie poszczególnych odcinków oraz całkiem nowych, jak również o serialu i jego aktorach) i komiksów, wydań pojedynczych odcinków, a z czasem całych serii, na kasetach video i DVD, poprzez wszelkiego rodzaju plakaty, kalendarze, planery, koszulki, figurki itp. Wydawane było również specjalne oficjalne czasopismo w całości poświęcone serialowi.
Powstał nawet projekt polskiego serialu, bazującego na "Z archiwum X". Serial miał nosić tytuł "N jak Nautilus" i być telewizyjną wersją audycji Radia Zet, zatytułowanej "Nautilus Radia Zet". Bohaterami miało być dwóch dziennikarzy (mężczyzn), zajmujących się tropieniem niezwykłych zjawisk. Odcinek pilotażowy miał opowiadać o domniemanej katastrofie UFO w porcie Gdyńskim.
Książki.
Na światowych rynkach ukazało się kilka cyklów książek oraz seria komiksowa, nawiązujących do serialu. Większość z nich była w pełni oparta na scenariuszach poszczególnych odcinków (część z nich sprowadziło do Polski wydawnictwo Da Capo). W postaci książek ukazały się również wersje kinowe serialu – pierwsza, autorstwa Elizabeth Hand, nakładem wydawnictwa Świat Książki oraz druga; Maxa Allana Collinsa, wydana przez Wydawnictwo Amber.
Książki "Z Archiwum X" – „seria zielona”:
Książki "Z Archiwum X" – „seria czerwona”:
(×) – "zapowiedziane, a nie wydane w Polsce"&lt;br&gt;
(××) – "nie sprowadzone do Polski"
Seria nie wydana w Polsce:
Powieści "Z Archiwum X" – wydawnictwo MeKong (1-4), Da Capo (5) i LiBROS (6)
Przewodniki po serialu i biografie aktorów (wydane w Polsce) – wyd. Da Capo:
Powieści uzyskały nagrody przydzielane przez miesięcznik o tematyce Science-Fiction i Fantasy – SFX – w roku 1995, nagrodę w kategorii najlepsza powieść uzyskało "Epicentrum". Nominowane były również "Wir" i "Goblin". Najlepszym autorem został Kevin J. Anderson. W roku 1996 wygrały "Ruiny", a najlepszym autorem ponownie został Kevin J. Anderson.
Wydawnictwo zapowiadało wydanie polskiego przewodnika po serialu, zatytułowanego „Przewodnik po X-Files”. Nie doszło to jednak do skutku.
Komiksy z serii "Z archiwum X (Sezon 10)" wydane w Polsce przez wydawnictwo Sine Qua Non:
VHS.
Kilkuczęściowe odcinki zostały wydane na kasetach video przez Imperial Entertainment. Była to jedyna forma multimedialna, w jakiej część serialu ukazała się w Polsce.
DVD.
W Polsce, poza filmem kinowym, odcinki serialu nie były wydawane na nośnikach DVD. Na wiosnę 2007, pojawiły się jednak zapowiedzi polskiej wersji DVD, mającej ukazać się jesienią. Jednocześnie, w kioskach – w małych ilościach, nakładem firmy De Agostini – ukazała się płyta z czterema pierwszymi odcinkami serialu. Kolejnych nie wydano. Serial powrócił w tej formie, w czerwcu 2007. Co tydzień (później, co dwa) ukazywały się płyty z czterema odcinkami i załączoną książką o nich oraz zjawiskach paranormalnych. Wydano w tej formie wszystkie odcinki.
Niemal równocześnie, Imperial CinePix rozpoczął wydawanie oficjalnych boxów, w wersji z napisami lub lektorem.
Oba filmy kinowe ukazały się równolegle ze światowymi premierami – „Pokonać przyszłość” na VHS i DVD, a po latach także Blu-ray, „Chcę wierzyć” na DVD i Blu-ray. Kilkakrotnie wydawane też był również w wersjach kolekcjonerskich DVD.
Lista odcinków.
Po dziewięciu latach produkcji powstało 9 sezonów, w których zostały zawarte 202 odcinki. Dodatkowo, do serii wliczają się 2 filmy kinowe, a także sezon 10 (wyemitowany na początku 2016 roku) i sezon 11 (wyemitowany na początku 2018 roku).

</doc>
<doc id="122301" url="https://pl.wikipedia.org/wiki?curid=122301" title="Minister pracy i polityki socjalnej">
Minister pracy i polityki socjalnej



</doc>
<doc id="122302" url="https://pl.wikipedia.org/wiki?curid=122302" title="Minister pracy">
Minister pracy



</doc>
<doc id="122305" url="https://pl.wikipedia.org/wiki?curid=122305" title="Ministerstwo Przemysłu i Handlu">
Ministerstwo Przemysłu i Handlu



</doc>
<doc id="122309" url="https://pl.wikipedia.org/wiki?curid=122309" title="Jerzy Harasymowicz">
Jerzy Harasymowicz

Jerzy Tadeusz Harasymowicz (ur. 24 lipca 1933 w Puławach, zm. 21 sierpnia 1999 w Krakowie) – polski poeta, przedstawiciel Pokolenia '56, założyciel grup poetyckich Muszyna i Barbarus.
Życiorys.
Jerzy Harasymowicz urodził się jako pierwsze dziecko małżeństwa Ireny Danuty (z d. Grzelewskiej) i Stanisława Harasymowów (w 1947 r. nazwisko zostało zmienione na „Harasymowicz”). Matka Jerzego pochodziła z Chrzanowa. Była córką Karoliny (z domu Jachimczyk) i Jana Gabriela Grzelewskich. Dziadek poety był burmistrzem Chrzanowa w latach 30. XX w. Irena Danuta studiowała polonistykę na Uniwersytecie Jagiellońskim w Krakowie, ale studiów nie ukończyła. Stanisław Harasymów pochodził z Komarna (powiat Rudki, województwo lwowskie). Jego matka – Karolina (z domu Hennig) była Austriaczką lub Niemką, którą dziadek Harasymowicza – Józef, poznał, pracując jako urzędnik w sądzie w Wiedniu. Józef Harasymów zmarł już w 1911 r. i prawdopodobnie był pochodzenia rusińskiego lub ukraińskiego. Niewiele jednak zachowało się w dokumentach oraz pamięci rodziny na jego temat. Prawdopodobnie dlatego kwestie tożsamości i genealogii stały się jednym z najważniejszych motywów twórczości Jerzego Harasymowicza.
Stanisław Harasymów od 1919 r. był zawodowym wojskowym. W 1933 r. służył w stopniu kapitana w 32. Pułku Piechoty w Modlinie, a po awansie na stopień majora w maju 1938 r. został dowódcą 1 batalionu 53 Pułku Piechoty Strzelców Kresowych w Stryju. We wrześniu 1939 r. został wzięty do niewoli i trafił do obozu w Laufen, następnie Braunschweig, ale większość wojny spędził w Offlagu 2c w Woldenbergu (dzisiejszy Dobiegniew w województwie lubuskim). W tym czasie Irena Danuta wraz z małym Jurkiem, jako rodzina polskiego oficera, uciekali przed represjami. W październiku urodziła się siostra Jerzego – Ewa, którą, dla bezpieczeństwa, matka przekazała na wychowanie rodzinie swojego męża. Danuta Irena z synem ukrywali się przez jakiś czas w Komarnie, potem na Podolu i w okolicach Łosiacza, w ostatnich latach wojny przedostali się do rodziny w Krzczonowie pod Krakowem, a finalnie przebywali w Dobrzechowie, w okolicach Rzeszowa. Szczęśliwie wszyscy przeżyli i po wojnie zamieszkali w Rzeszowie, gdzie Jerzy Harasymowicz kontynuował edukację rozpoczętą w czasie wojny w Komarnie.
Pod koniec lat 40. rodzina Harasymowiczów przeniosła się do Krakowa. Zamieszkali najpierw przy ulicy Skarbowej 4, a kilka lat później przeprowadzili się do kamienicy przy Łobzowskiej 12. Jerzy wysyłany był jednak do szkół z internatem, najpierw do Liceum Towarzystwa Salezjańskiego w Oświęcimiu, następnie Liceum Leśnego w Limanowej (przeniesionego później do Ojcowa, a obecnie znajdującego się w Lesku), z którego zaliczył właściwie tylko roczne praktyki w Muszynie, od których zaczynało się wówczas szkolenie leśników. Po dwóch miesiącach pierwszej klasy Harasymowicz porzucił Liceum Leśne i mieszkał przez jakiś czas w Muszynie, która zafascynowała go już podczas praktyk i stała się miejscem eksploracji poetyckich autora "Powrotu do kraju łagodności".
Debiutował na ramach prasy 1 sierpnia 1953 r. w „Echu Tygodnia”, sobotnim dodatku do „Gazety Krakowskiej”. Kolejne wiersze opublikowane zostały tydzień później w tygodniku „Życie Literackie”, gdzie dwa lata później, w grudniu 1955 r. miała miejsce "Prapremiera pięciu poetów." Była to prezentacja pięciu poetów młodego pokolenia, którzy nie wydali jeszcze swojej książki. Wiersze każdego z nich miał zapowiadać krótki tekst kogoś znanego ze świata literatury. I tak, o Mironie Białoszewskim pisał Artur Sandauer, o Zbigniewie Herbercie – Jan Błoński, o Stanisławie Czyczu – Ludwik Flaszen, o Bohdanie Drozdowskim – Julian Przyboś, a o Jerzym Harasymowiczu – Mieczysław Jastrun. Pierwszy tomik, zatytułowany "Cuda," ukazał się rok później nakładem Państwowego Instytutu Wydawniczego.
Za życia Jerzego Harasymowicza ukazało się 59 książek z jego wierszami. 39 z nich to osobne tomiki, resztę stanowi 7 wznowień, 6 wyborów oraz 7 zbiorów tematycznych, na które składały się w większości wiersze drukowane już w poprzednich publikacjach oraz kilka lub kilkanaście nowych utworów. Harasymowicz był inicjatorem lub opiekunem kilku grup poetyckich: "Muszyna" (1957–1961), "Barbarus" (1967–1972) oraz "Tylicz" (1969–1976). Zdobył wiele nagród, m.in. Nagrody im. Stanisława Piętaka (1967), Nagrody Fundacji im. Kościelskich (1971), głównej Nagrody Ministra Kultury i Sztuki (1975).
W 1970 r. Jerzy Harasymowicz poślubił Marię Górkiewicz, z którą miał dwie córki – Sławę i Kasię. Przez kilka lat mieszkali w kawalerce przy ul. Łobzowskiej, a pod koniec lat 70. przeprowadzili się do wieżowca przy ul. Lotniczej (dzisiejsza ul. Janusza Meissnera).
Jerzy Harasymowicz zmarł 21 sierpnia 1999 r. w swoim mieszkaniu. Zgodnie z wolą poety jego ciało zostało spopielone i rozsypane ze śmigłowca nad Bieszczadami. Na Przełęczy Wyżnej pod Połoniną Wetlińską stanął pomnik upamiętniający Harasymowicza, autorstwa Piotra Potoczki, a w Krakowie, na bramie Cmentarza Salwatorskiego wmurowano tablicę pamiątkowa poświęconą poecie.
Twórczość.
Poezja Jerzego Harasymowicza najczęściej kojarzona jest z liryką górską, wierszami pejzażowymi, "Krainą Łagodności", do której nawiązywali później w swoich piosenkach, nierzadko wykorzystując utwory lub charakterystyczną frazę poety, liczni artyści, m.in. Elżbieta Adamiak, Wojciech Belon, czy cały projekt muzyczny W górach jest wszystko co kocham. Janusz Szuber, poeta z Sanoka, mówił, że Harasymowicz stworzył wzorzec pisania i myślenia o Beskidach i Bieszczadach, które wcześniej były właściwie nieobecne w polskiej literaturze. Tym niemniej zafascynowanie Harasymowicza górami miało również inne wymiary: historyczny, tożsamościowy i metafizyczny. Wieloletnie zainteresowanie górami wiązało się przede wszystkim z kulturą Łemkowszczyzny (później również Bojkowszczyzny), co wynikało zarówno z tożsamości z krajobrazem dzieciństwa, jak i współodczuwaniem z tymi, którzy podobnie jak on zostali wypędzeni ze swojego domu. O Łemkach pisał Harasymowicz już na przełomie lat 50. i 60., m.in. w utworach: "Leluchów", "Elegie łemkowskie" czy "Lichtarz ruski", co nie było zgodne z ówczesną polityką historyczną i powodowało liczne problemy, w tym ingerencje cenzorskie oraz wezwania na przesłuchania przez Służbę Bezpieczeństwa. Wydanie książkowe poematu "Lichtarz ruski", w którym poruszana była kwestia Akcji „Wisła”, czyli powojennych przymusowych przesiedleń ludności łemkowskiej, zostało opóźnione o 23 lata.
Ale Harasymowicz nie pisał tylko o górach. Lata 70. i początek 80. to okres szlachecki w twórczości poety, kiedy to na warsztat wziął zarówno historię Polski, jak i barokowe formy poetyckie (tomiki: "Polowanie z sokołem", "Barokowe czasy, Cudnów"). Wiele utworów poświęcił również Krakowowi, m.in. "Kraków – poemat" czy tomik "Bar na Stawach" o krakowskiej dzielnicy Zwierzyniec, której odchodzący w przeszłość koloryt, gwarę, ludzi i zwyczaje próbował ocalić od zapomnienia. Podejmował też tematy małej stabilizacji lat 70. i powstających blokowisk, czyli jak pisał c"ywilizacji windy" (tomiki: "Na cały regulator, Córka rzeźnika, Z nogami na stole, Dronsky").
Jerzy Harasymowicz był także zagorzałym kibicem Klubu Sportowego Cracovia. Pisywał okolicznościowe wiersze o meczach i poszczególnych piłkarzach. Utwory te jednak nigdy nie trafiły do wydania książkowego. Niemniej motyw krakowskich „Pasów”, czyli Cracovii, pojawił się w kilku tomikach.
Poeta wykorzystywał cały wachlarz form poetyckich, od krótkich, kilkuwersowych wierszy białych (również w formie haiku w tomikach "Żaglowiec i inne wiersze" oraz "W Botanicznym. Wiersze zen") przez dłuższe utwory rymowane, aż po poematy. W latach 50. pisywał również prozą poetycką. W 1968 r. na łamach "Współczesności" (1968, nr 9, s. 6–7) ukazało się z kolei opowiadanie Harasymowicza "Po kolędzie".
Na początku lat 90. Harasymowicz napisał dwa dramaty: "Worożycha" i "Schronisko". Pierwszy z nich został opublikowany w piśmie „Dialog” (1994, nr 12, s. 5–46), a drugi nie doczekał się publikacji, ale został zaadaptowany przez Macieja Szczawińskiego na słuchowisko radiowe, a następnie wyreżyserowany przez Antoniego Gryzika i zrealizowany przez Katowicki Teatr Wyobraźni na antenie Radia Katowice.
Publikacje.
Bajki.
Dramaty

</doc>
<doc id="122310" url="https://pl.wikipedia.org/wiki?curid=122310" title="Minister przemysłu">
Minister przemysłu



</doc>
<doc id="122311" url="https://pl.wikipedia.org/wiki?curid=122311" title="Minister przemysłu i handlu">
Minister przemysłu i handlu



</doc>
<doc id="122315" url="https://pl.wikipedia.org/wiki?curid=122315" title="Tytanida">
Tytanida



</doc>
<doc id="122317" url="https://pl.wikipedia.org/wiki?curid=122317" title="Wojna na górze">
Wojna na górze

Wojna na górze – popularna nazwa konfliktu, który wybuchł w 1990 między Lechem Wałęsą, przewodniczącym Niezależnego Samorządnego Związku Zawodowego „Solidarność”, a rządem Tadeusza Mazowieckiego.
Wojna na górze była efektem ogniskującego w Solidarności konfliktu wewnętrznego pomiędzy solidarnościową lewicą i jej głównym ideologiem Adamem Michnikiem a prawicą z Jarosławem Kaczyńskim na czele. Pomiędzy zwaśnionymi stronami był lider Solidarności Lech Wałęsa.
Przebieg konfliktu.
Istnienie rządu Mazowieckiego ograniczyło znaczenie i wpływy Wałęsy, który zaczął działać jako przewodniczący związku zawodowego, krytykując działania rządu – "Związek zawodowy musi reprezentować swoich członków. Przyszliśmy tu nie po to, by sobie przeszkadzać, ale musimy zacząć się kłócić". W lutym 1990 zarzucał rządowi wolną realizację programu politycznego Solidarności, m.in. powolne usuwanie nomenklatury, co miało według niego pozyskać zgodę społeczną na gospodarczą rewolucję. Rząd odpowiedział, że zmiany wymagają czasu i najważniejsze są kompetencje i lojalność.
Za początek konfliktu uważa się posiedzenie Komitetu Obywatelskiego 24 czerwca 1990 r. Wcześniej Lech Wałęsa udzielił wywiadu Gazecie Wyborczej, w którym skrytykował Tadeusza Mazowieckiego i Bronisława Geremka oraz przedstawił swoją wizję prezydentury. Dzień później rzecznik rządu Małgorzata Niezabitowska przeprowadziła atak na Wałęsę, nazywając go „przyspieszaczem z siekierą”.
Posiedzenie Komitetu Obywatelskiego Lech Wałęsa rozpoczął od ataku na Jerzego Turowicza, żądając wyjaśnienia wcześniejszych krytycznych wypowiedzi wobec niego. Wystąpienie to doprowadziło do gniewnych reakcji kilku uczestników, co ostatecznie przesądziło o przebiegu obrad i zmieniło merytoryczną dyskusję w awanturę.
W odpowiedzi otrzymał podobną opinię na temat siebie jako ministra.
Ocenił również, że Wałęsa może zostać prezydentem „tylko drogą ulicy”.
Reprezentant Porozumienia Centrum Stefan Kurowski gwałtownie zaatakował rząd.
Wtórował mu Jarosław Kaczyński.
Wielowieyski powołał się na sondaże.
Adam Michnik niezadowolony z określenia go „lewicą laicką” oświadczył:
Wałęsa tak uzasadniał cel swoich działań: "Potrzebna jest wojna na górze, by na dole był spokój. (...) Wziąłem sobie urlop, kiedy Tadeusz Mazowiecki został premierem. Dzisiaj schodzę z urlopu". Jednak Lech Wałęsa stał się częścią tej politycznej gry, nadając jej jeszcze większego dynamizmu.
Skutki.
Bezpośrednim efektem tego konfliktu było:

</doc>
<doc id="122318" url="https://pl.wikipedia.org/wiki?curid=122318" title="Gra bitewna">
Gra bitewna

Gry bitewne – odmiana gier planszowych polegająca na toczeniu bitew przy użyciu miniaturowych figurek (zwanych jednostkami), najczęściej wykonanych z plastiku, żywicy lub metalu. Rozgrywka dzieli się na tury, w trakcie których gracze w ustalonej kolejności wykonują ruchy. Każdy rodzaj jednostki dysponuje odmiennymi atrybutami, takimi jak szybkość poruszania się (zależy od niej zazwyczaj odległość ruchu), szansa obrony, szansa na atak oraz obrażenia. Kwestie losowe rozstrzygane są za pomocą przypisanego do danej gry rodzaju kostek. W niektórych grach poszczególne postacie tego samego rodzaju różnią się umiejętnościami, zdobywanymi w trakcie walki.
Cechy wyróżniające gry bitewne z innych gier planszowych:

</doc>
<doc id="122322" url="https://pl.wikipedia.org/wiki?curid=122322" title="Pomorze Zachodnie">
Pomorze Zachodnie

Pomorze Zachodnie ("Pomorze Nadodrzańskie", "Pomorze Szczecińskie" , , ) – kraina historyczna nad dolną Odrą i mniejszymi rzekami uchodzącymi do Zatoki Pomorskiej, między Reknicą a Łebą. Na zachodzie graniczy z Meklemburgią, na południu z Brandenburgią i ziemią lubuską, na południowym wschodzie z Wielkopolską (Krajną), a na wschodzie z Pomorzem Gdańskim. Nazwę "Pommern" nosiła również prowincja w Królestwie Prus.
Granice i podział.
W związku z licznymi na przestrzeni wieków zmianami granic i stref wpływów niemożliwe jest dokładne określenie granic Pomorza Zachodniego, zwłaszcza jego południowej i wschodniej granicy na terenie Polski. Niektóre opracowania ograniczają zasięg Pomorza Zachodniego do granic księstwa pomorskiego (które zmieniały się w czasie, przez kilkaset lat istnienia państwa). Inne poszerzają ten obszar m.in. o terytorium Nowej Marchii, która zajęła obszary zamieszkiwane pierwotnie przez plemiona pomorskie i lubuskie. Jeszcze inne bazują na granicach Prowincji Pomorze czy rzadziej Pomorza Szwedzkiego. Za ziemię pogranicza pomiędzy Pomorzem Zachodnim a Pomorzem Gdańskim (Wschodnim) najczęściej uznaje się ziemię lęborsko-bytowską. Najbardziej praktyczna i najprostsza wersja granic nawiązująca także do obecnego podziału na województwa zalicza do Pomorza Zachodniego kombinację (sumę) następujących obszarów:
Według historiografii niemieckiej Pomorze Zachodnie dzieliło się na:
Gospodarka.
Gospodarka Pomorza Zachodniego jest nierozerwalnie związana z morzem. W regionie dominują takie gałęzie przemysłu jak rybołówstwo i przemysł stoczniowy, a także przemysł spożywczy, przetwórczy i chemiczny. Jednym z większych źródeł dochodu regionu jest turystyka.
Miasta.
Do największych miast Pomorza Zachodniego (powyżej 15 tys. mieszkańców) należą:
Zamki Książąt Pomorskich.
Charakterystycznymi zabytkowymi obiektami Pomorza Zachodniego są zamki książąt pomorskich, które można znaleźć zarówno w polskiej, jak i niemieckiej części regionu:

</doc>
<doc id="122323" url="https://pl.wikipedia.org/wiki?curid=122323" title="Młot bojowy">
Młot bojowy

Młot bojowy, także obuch – jedna z najstarszych form broni obuchowej używana od czasów prehistorycznych do średniowiecza. Składał się z jednego lub dwóch bijaków o różnym kształcie, kamiennych, później metalowych, osadzonych na trzonie, zwykle drewnianym o długości 60 cm – 2 m. Używany był − zarówno przez piechotę, jak i rycerstwo (w tym drugim przypadku najczęściej jako broń jednoręczna) − i służył głównie do rozbijania uzbrojenia ochronnego przeciwnika.
Od młota bojowego wywodzą się prawdopodobnie różne typy młotów rycerskich (np. nadziak), ulepszonych w XV i XVI wieku, o ostrych uformowanych bijakach, przystosowanych do walki z przeciwnikiem ubranym w kolczugę. Bijaki kształtem przypominały masywny dziób, dla którego we Francji broń tę zwano "bec-de-corbin" (wroni dziób) lub "bec-de-faucon" (sokoli dziób).
Piechota szwajcarska do XVI wieku używała młotów bojowych osadzonych na długich, nawet 2-metrowych drzewcach.
W mitologii skandynawskiej występuje jako boski młot Thora – Mjølner, popularny jako symbol religijny, amulet, a także godło heraldyczne.

</doc>
<doc id="122325" url="https://pl.wikipedia.org/wiki?curid=122325" title="P0f">
P0f

p0f – pasywny skaner sieciowy stworzony przez Michała Zalewskiego.
Możliwości programu.
Jako skaner pasywny, p0f tak samo dobrze radzi sobie zarówno z hostami posiadającymi publiczny adres IP, jak i tymi znajdującymi się za maskaradą.

</doc>
<doc id="122327" url="https://pl.wikipedia.org/wiki?curid=122327" title="TOPR">
TOPR



</doc>
<doc id="122328" url="https://pl.wikipedia.org/wiki?curid=122328" title="Gry bitewne">
Gry bitewne



</doc>
<doc id="122329" url="https://pl.wikipedia.org/wiki?curid=122329" title="Knurów">
Knurów

Knurów (niem. Knurow, dawniej Knauersdorf) – miasto w południowej Polsce, w województwie śląskim, w powiecie gliwickim.
Knurów jest drugim co do wielkości (po Rumi) miastem niebędącym siedzibą powiatu. Jest jedynym miastem w Polsce niebędącym siedzibą powiatu, którego organem władzy wykonawczej jest prezydent (a nie burmistrz).
W latach 1945–1950 był siedzibą gminy Knurów.
Geografia.
Położenie.
Knurów leży w południowej części Polski, w województwie śląskim, w południowych granicach powiatu gliwickiego. W latach 1975–1998 miasto administracyjnie należało do województwa katowickiego. Położenie miasta w regionie jest korzystne ze względu na bliskie sąsiedztwo z Gliwicami (odległe o 9 km) i Rybnikiem (odległy o 20 km). W administracji kościelnej Knurów należy do metropolii katowickiej.
Knurów usytuowany jest na Wyżynie Śląskiej, w obrębie dwóch mezoregionów, którego część północno-wschodnia należy do Wyżyny Katowickiej, natomiast część południowo-zachodnia do Płaskowyżu Rybnickiego. Miasto należy do Górnośląskiego Okręgu Przemysłowego. Graniczy z pięcioma gminami: od północy z miastem Gliwice, od wschodu – z gminą Gierałtowice, od południowego wschodu i południa z miastem i gminą Czerwionka-Leszczyny, od zachodu – z gminą Pilchowice.
Struktura powierzchni.
Według danych z roku 2002 Knurów ma obszar 33,95 km², z czego 23% (797 ha) to użytki rolne, a 38% (1288 ha) użytki leśne. Miasto stanowi 5,12% powierzchni powiatu gliwickiego i 0,27% województwa śląskiego.
Hydrografia.
Południowo-zachodnia część miasta umiejscowiona jest w lewym brzegu Bierawki, której jednym z dopływów jest Rów Knurowski. W sąsiedztwie Szczygłowic oraz Parku Krajobrazowego Cysterskie Kompozycje Krajobrazowe Rud Wielkich usytuowany jest Potok Książenicki, Szczygłowicki i Krywałdzki.
Rozwój licznych zalewisk ma aspekt ekologiczny, ponieważ przyczynia się do zachowania ginącej gromady gadów. Największym jeziorem w mieście jest Staw Moczury, o współrzędnych , mieszczący się w pobliżu Pól Farskich. W Szczygłowicach natomiast zlokalizowany jest Staw Jaskinia.
Środowisko naturalne.
Rzeźba terenu.
Na duże urozmaicenie rzeźby terenu wpływa fakt, że Knurów leży w łagodnej niecce tektonicznej podkarpackiego zapadliska. Powierzchnia miasta nachylona jest zasadniczo w kierunku zachodnim i południowo-zachodnim. Największym wzniesieniem Knurowa jest wzgórze w północno-wschodniej części liczące 265 m n.p.m. Działalność kopalń ma też wpływ na ukształtowanie terenu. Najbardziej widoczne są hałdy w rejonie Szczygłowic. Dużym problemem są zapadliska, bagna i zalewiska bezodpływowe, stawy tworzące się w niektórych miejscach gminy – wszystko to jest efektem osiadania gruntu, spowodowanego eksploatacją węgla kamiennego.
Fauna i flora.
W Knurowie dominują państwowe lasy mieszane, które wchodzą w skład Leśnictwa Zacisze i są zarządzane przez Nadleśnictwo Rybnik. Są one otoczone od strony zachodniej Nadleśnictwem Rudy Raciborskie, od północy Nadleśnictwem Brynek i Rudziniec, od wschodu Nadleśnictwem Kobiór i Pszczyna, zaś od południowego wschodu Nadleśnictwem Ustroń. Całość wchodzi w skład Regionalnej Dyrekcji Lasów Państwowych w Katowicach. Lasy iglaste stanowią 61,5%, a liściaste 38,5% ich całkowitej powierzchni. Przeważającymi gatunkami drzew są sosny, świerki, brzozy oraz dęby. W mieście występuje około 250 gatunków synantropijnych. Można tu znaleźć wiele okazów rzadkich i chronionych jak wawrzynek wilczełyko, konwalia majowa, ciemiężyca zielona oraz barwinek pospolity. W Szczygłowicach znajduje się pojedynczy okaz dębu szypułkowego.
Obecnie niektóre tereny Knurowa znajdują się w obrębie Parku Krajobrazowego Cysterskie Kompozycje Krajobrazowe Rud Wielkich. W rejonie górnego i dolnego odcinka Potoku Książenickiego znajdują się uroczyska, mokradła, łąki i rozlewiska wodne.
Gatunki zwierząt występujące w mieście:
Ochrona środowiska.
Według raportu Światowej Organizacji Zdrowia w 2016 roku Knurów został sklasyfikowany jako siedemnaste najbardziej zanieczyszczone miasto Unii Europejskiej.
Nazwa.
W 1295 w kronice łacińskiej "Liber fundationis episcopatus Vratislaviensis" miejscowość wymieniona jest jako "Knauersdorf" lub "Cnurowicz". Topograficzny opis Górnego Śląska z 1865 roku notuje miejscowość pod nazwą "Knurrow".
Historia.
Pierwsze wzmianki o Knurowie pochodzą z „Księgi uposażeń biskupstwa wrocławskiego” założonej ok. 1295 roku. Z najstarszych dokumentów z 1305 i 1447 roku dowiadujemy się, że okolica Knurowa terytorialnie należała do ziemi gliwickiej, pierwotnie Królestwa Polskiego, następnie Królestwa Czech, a później austriackiej Monarchii Habsburgów.
Jednym z najstarszych obiektów w mieście jest XVI-wieczny drewniany kościół pw. św. Wawrzyńca (znajdujący się obecnie w Chorzowie). Na oryginalny wystrój kościółka składały się między innymi cenne rzeźby św. Anny Samotrzeciej, św. Wawrzyńca oraz Pięknej Madonny z Knurowa pochodzące z XV wieku. Szczególnie ta ostatnia, powstała około 1420 roku, jest obok Madonny z Krużlowej jedną z najwspanialszych w Polsce rzeźb przedstawiających średniowieczne Madonny. Obecnie wszystkie knurowskie figury można podziwiać w Muzeum Archidiecezjalnym w Katowicach. Z roku 1655 pochodzą dzwony kościelne wykonane w ludwisarni z Lotaryngii.
Zasadnicze zmiany w historii miejscowości przyniósł wiek XIX, związany z procesem industrializacji. Knurów z osady typowo wiejskiej przekształcił się w ośrodek przemysłowy. Dotychczasowa zabudowa siedliskowa wzbogacona została nowymi obiektami. Na ich tle wyróżniał się wybudowany w poł. XIX wieku na terenie dóbr rycerskich dwór wraz ze stawem. Obecnie mieści się w nim siedziba NOT i Izby Tradycji KWK Knurów przy ul. Dworcowej. Dynamiczny rozwój górnictwa i rosnące zapotrzebowanie na materiał strzelniczy przyczynił się do powstania w 1875 r. pierwszej fabryki – prochowni na Krywałdzie. Obecnie jedynymi śladami po dawnej świetności zakładu funkcjonującego przez ponad 120 lat pod nazwą Lignose, a później Krywałd ERG jest okazały budynek dyrekcji, neogotycka kapliczka św. Barbary przy ul. Zwycięstwa oraz kościół parafialny pw. św. Antoniego, który mieści się w budynku dawnej cechowni.
W 1865 roku miejscowość należała do porucznika Paczyńskiego. W połowie XIX wieku dominowała w niej ludność polskojęzyczna. Topograficzny opis Górnego Śląska z 1865 roku notuje stosunki ludnościowe na terenie wsi – "„Es leben hier in 143 Haushaltungen 776 polnisch Sprechende(...).”", czyli w tłumaczeniu na język polski "„Żyje tu w 143 gospodarstwach domowych 776 ludzi mówiących po polsku(...)”".
Gwałtowny rozwój Knurowa przypada na przełom XIX i XX wieku, kiedy to w wyniku odkrycia bogatych złóż węgla kamiennego podjęto decyzję o budowie koksowni oraz kopalni. Dzięki temu w latach 1900–1921 w północno-wschodniej części Knurowa powstały cztery kolonie dla urzędników i robotników. Są to przykłady tzw. osiedli patronackich, wznoszonych w sąsiedztwie macierzystych zakładów pracy. Twórcą i projektantem knurowskich kolonii był światowej sławy urbanista Karl Henrici. Zespoły te odznaczały się regularnością i geometrycznością układu. Do dziś obiekty te zresztą zachowały swój odrębny charakter od reszty miasta wyróżniając się cechami wiejskiej zabudowy z dużą ilością zieleni. Typowym tego przykładem jest np.: III Kolonia w rejonie ul. Dworcowej, Słoniny i sąsiednich. Poza domami mieszkalnymi sukcesywnie rozbudowano infrastrukturę towarzyszącą. Uruchomiono w 1908 roku pierwszą linię kolejową, w 1912 roku powstał jeden z najbardziej charakterystycznych budynków – Lecznica Spółki Brackiej (obecnie szpital miejski przy ul. Niepodległości). W rejonie ulic Niepodległości i 1 Maja wzniesiono kilkanaście, w większości modernistycznych kamienic, w latach 1928–1929 wybudowano także ratusz miejski. W pobliżu ul. Dworcowej warto ponadto zwrócić uwagę na odnowioną kapliczkę św. Jana Nepomucena ufundowaną w 1919 roku oraz kościół pw. św. św. Cyryla i Metodego z oryginalnymi wystrojem projektu Henryka Burzca – rzeźbiarza z Zakopanego.
Większość mieszkańców Knurowa (oraz jego dzisiejszych dzielnic, a wtedy osobnych miejscowości, Szczygłowic i Krywałdu) stanowiła ludność polska. Związku z tym wielu mieszkańców brało udział w powstaniach śląskich w latach 1919-1921 w celu zjednoczenia miejscowości (oraz Górnego Śląska) z odrodzoną Polską i zakończenia epoki niemieckiego terroru oraz germanizacji. W plebiscycie w 1921 roku zdecydowana większość mieszkańców Knurowa oraz Szczygłowic i Krywałdu głosowała za przyłączeniem do państwa polskiego. Po ukształtowaniu granicy na Górnym Śląsku w 1921 roku, Knurów, Szczygłowice i Krywałd znalazły się w granicach Polski już w 1922 roku. W 1922 roku do Knurowa, i jego obecnych dzielnic, weszło Wojsko Polskie z radością witane przez mieszkańców. Od tego czasu Knurów, wraz ze Szczygłowicami i Krywałdem, znajdował się w powiecie rybnickim polskiego województwa śląskiego. W okresie międzywojennym Knurów przybrał najbardziej miejskiego charakteru, szczególnie po wybudowaniu ratusza miejskiego w latach 1928-1929, mimo braku praw miejskich.
II wojna światowa dotarła do miasta już 1 września 1939 roku o godz. 5.00, kiedy to oddziały niemieckie przekroczyły granicę polską od strony Szywałdu i zajęły Knurów broniony przez byłych powstańców śląskich. Od strony Nieborowic, Niemcy wkroczyli do Krywałdu i Szczygłowic. Granicy Polski na odcinku knurowskim bronił II batalion OOP. I i II kompanią dowodzili bracia Ryszard i Feliks Michalscy. Samoloty niemieckie ostrzelały m.in. kościół i teren fabryki „Lignoza” w Krywałdzie. Zginęło czterech polskich żołnierzy, w tym dowódca Feliks Michalski, którego pomnik można podziwiać przy Miejskiej Szkole Podstawowej nr 3 przy ul. Michalskiego.
Knurów został zdobyty 26 stycznia 1945 roku i tego dnia zakończyła się okupacja niemiecka. Natomiast w 1951 roku otrzymał prawa miejskie.
Okres powojenny przynosi miastu dalszy rozwój związany z rozbudową przemysłu, uruchomieniem w 1961 w Szczygłowicach drugiej kopalni oraz tworzeniem nowych osiedli mieszkaniowych.
Zabytki.
Miasto nie posiada obiektów zabytkowych wpisanych do rejestru zabytków Wojewódzkiego Konserwatora Zabytków, natomiast posiada obiekty znajdujące się pod ochroną konserwatorską.
Do najważniejszych zabytków należą:
Demografia.
Knurów jest 26. miastem w województwie śląskim, pod względem liczby mieszkańców (na całkowitą liczbę 71 miast). W Polsce miasto lokuje się na 118. pozycji (na 908 miast w 2013 roku) i zajmuje 294. lokatę pod względem gęstości zaludnienia.
Piramida wieku mieszkańców Knurowa w 2014 roku:
Gospodarka.
Dzięki zasobom środowiska naturalnego, bogatym w złoża węgla koksującego wysokiej jakości, w Knurowie rozwinął się głównie przemysł wydobywczy reprezentowany przez KWK Knurów-Szczygłowice. Ten największy zakład w mieście zatrudnia prawie 6 tysięcy pracowników. Od kilkunastu lat Knurów zmierza jednak do przekształcenia się w ośrodek o zróżnicowanej strukturze gospodarczej. Dobrze rozwinięta jest sieć usług finansowych, dostępnych m.in. w pięciu bankach, agencjach kredytowych oraz Śląskiej Spółdzielczej Kasie Oszczędnościowo-Kredytowej. Jednym z wiodących sektorów gospodarki miasta jest mieszkalnictwo reprezentowane przez dwie spółdzielnie mieszkaniowe, posiadające łącznie przeszło 50% ogólnej liczby zasobów mieszkaniowych. Starszą z nich jest Lokatorsko-Własnościowa Spółdzielnia Mieszkaniowa założona w 1959 roku. Zarządza ona 134 budynkami mieszkalnymi na 5 osiedlach, zrzeszając ponad 6200 członków. Młodsza z nich to spółdzielnia „Knurowianka” założona w 1982 roku, zarządzająca 598 mieszkaniami i zrzeszająca 532 członków. Obie spółdzielnie stale modernizują swoje zasoby, przy czym LWSM zrealizowała inwestycje termomodernizacji z równoczesną likwidacją azbestu na wszystkich zarządzanych przez siebie budynkach mieszkalnych.
Do mocnych stron miasta należy zaliczyć:
Transport.
Transport kolejowy.
Knurów był pozbawiony tras kolejowych do 1908 roku. Najważniejszą przyczyną przeprowadzenia przez Knurów linii kolejowej była budowa przez skarb państwa pruskiego Kopalni Węgla Kamiennego w Knurowie. Projekt trasy istniał w 1905 roku, który to łączył stację Gierałtowice z Orzeszem.
Już 15 lipca 1908 roku oddano do użytku sześciokilometrowy odcinek kolei żelaznej, łączący Knurów z Gierałtowicami, a 1 października 1909 roku przyłączono trasę prowadzącą z Knurowa do Rzędówki przez Szczygłowice o długości jedenastu kilometrów. Na początku cała linia od stacji Rzędówki do Gierałtowic (przebiegająca przez Knurów) była jednotorowa, jednak duża ilość przewozów zdecydowała o dobudowie drugiego toru.
W latach 60. XX wieku powstał przystanek osobowy Knurów Kopalnia, co było dużym udogodnieniem dla mieszkańców miasta, ponieważ znajdował się blisko centrum. Był tam budynek dworca z kasą biletową i poczekalnią oraz dwa perony. Korzystała z niego młodzież dojeżdżająca do rybnickich szkół średnich oraz do knurowskiej Szkoły Górniczej, a także pracownicy huty „Silesia”, rybnickiej Fabryki Maszyn „Ryfama”, rybniczanie pracujący w Zakładach Tworzyw Sztucznych Krywałd-Erg oraz pracownicy KWK Knurów i KWK Szczygłowice. W latach 1978–1979 knurowską linią kolejową kursowało 12 pociągów pasażerskich na dobę. Drugi przystanek osobowy Szczygłowice Kopalnia powstał na początku lat 90. XX wieku. Służył on głównie górnikom dojeżdżającym do pracy. Były tam dwa perony z blaszanymi wiatami. Stacja została zamknięta dla obsługi podróżnych 30 października 1998 roku, a wraz z tym zlikwidowano kasę biletową, poczekalnię oraz punkt gospodarczy. Identycznie działającą stację Knurów Szczygłowice zamknięto dla odprawy pasażerów w 1999 roku, a budynek dworca został wyburzony.
W wyniku zmian ustrojowych po 1989 r. nastąpiła redukcja kursów przez Knurów, a przewozy pasażerskie stopniowo ograniczano. W wyniku tego linia zaczęła podupadać, aż w 2001 r. została całkowicie wygaszona.
Obecnie, po remoncie torowiska, na knurowskiej linii kolejowej nr 149 znowu realizowane są przewozy towarowe i pasażerskie. Przez Knurów kursują pociągi obsługiwane przez PKP Cargo, PTKiGK Zabrze, PTKiGK Rybnik oraz Koleje Śląskie. Na stacji Knurów znajduje się, podlegający Dyrekcji PKP Cargo i Zakładowi Przewozów Towarowych w Rybniku, Punkt Rewizji Technicznej Knurów.
Istnieje połączenie pasażerskie Gliwice – Wisła Głębce, które prowadzi przez stację Knurów.
Transport drogowy.
Przez miasto przebiegają dwie drogi wojewódzkie: nr 921 oraz nr 924, istnieje też połączenie z drogą krajową DK 78. W obrębie miasta usytuowany jest też jeden z węzłów autostrady A1.
Komunikacja miejska.
Przez Knurów przebiegają linie autobusowe ZTM o numerach: 8, 47, 58, 120, 194, 194N, 195, 236, 636, 648 oraz 710. Do Rybnika można się również dostać autobusami MZK Jastrzębie – linia 311-C Szczygłowice KWK – Rybnik DKM. Na terenie miasta znajduje się pięć postoi TAXI.
Wspólnoty wyznaniowe.
Na terenie Knurowa działalność religijną prowadzą następujące Kościoły i związki wyznaniowe:
Kultura.
Najważniejszą instytucją z dziedziny kultury jest Centrum Kultury, które przygotowuje i realizuje całoroczną ofertę kulturalną miasta oraz prowadzi wystawy, koncerty i warsztaty dla młodzieży. Ponadto zarządza Kinem Scena Kultura, Domem Kultury w Szczygłowicach oraz od 1991 roku wydaje tygodnik Przegląd Lokalny. Kino Scena Kultura (nazwa od 2009 do chwili obecnej, wcześniej od 1997 Casino), powstało tuż przed wojną w budynku, gdzie mieścił się duży sklep Franciszka Konopki, który później z pełnym zaangażowaniem prowadził również kino.
Od 2004 roku działa Klub Kultury Lokalnej „Sztukateria”. Klub organizuje warsztaty taneczne, wieczory poetyckie, koncerty muzyki jazzowej i etnicznej. Kulturę w mieście organizuje również Izba Tradycji Górniczej, pełniąca funkcję nieformalnego muzeum Knurowa. W swych zbiorach posiada wiele unikatowych eksponatów i pamiątek ofiarowywanych przez okolicznych mieszkańców i instytucje. W Knurowie działają cztery biblioteki miejskie i dwie parafialne.
Knurów współpracuje także z miejscowym ośrodkiem artystycznym m.in. chórami "Slavica Musa", Schola Cantorum, Męskim Zespołem Wokalnym "Calvi Cantores", orkiestrą dętą KWK Knurów oraz tenorem Adamem Sobierajskim. Od 1996 roku funkcjonuje Zespół Folklorystyczny „Wrazidloki” – zdobywca wielu krajowych i międzynarodowych nagród, a od 2000 roku działa Zespół Taneczny „Fantazja”.
W Knurowie działa I Drużyna Harcerska w Knurowie im. Alojzego Koziełka. Podlega ona pod Związek Harcerstwa Polskiego. Przy ulicy Feliksa Michalskiego 27 (za Miejską Szkołą Podstawową nr 3 im. Feliska Michalskiego) znajduje się harcerska wiata ogniskowa nazwana „Feliksówką”, nazwaną na cześć Feliksa Michalskiego.
Oświata.
Knurów, jako jedna z pierwszych gmin w Polsce na początku lat 90. przejęła prowadzenie szkół i placówek oświatowych. Obecnie w mieście znajduje się 8 przedszkoli, 7 szkół podstawowych, 2 licea ogólnokształcące, 2 technika, 1 szkoła branżowa, i 1 szkoła specjalna.
Przedszkola:
Szkoły podstawowe:
Licea ogólnokształcące:
Technika:
Szkoły branżowe:
Szkoły specjalne:
Sport i rekreacje.
19 marca 1919 roku w Knurowie utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło to podlegało organizacyjnie Towarzystwu Gimnastycznemu „Sokół” w Rybniku i należało do szeregu sekcji gimnastycznych śląskiego Sokoła. W roku 1920 knurowskie koło tej organizacji liczyło 50 członków.
Najstarszym działającym obecnie klubem sportowym w mieście jest Concordia Knurów. W sezonach 1986/1987 oraz 1987/1988 rozgrywali mecze barażowe o wejście do I ligi. Obecnie Concordia występuje w IV lidze. Najbardziej znanym i utytułowanym wychowankiem klubu jest Jerzy Dudek, który brał udział w Mistrzostwach Świata 2002 oraz wygrał Ligę Mistrzów.
Concordia Knurów prowadzi również sekcję boksu i tenisa stołowego. Pięściarze to wielokrotni medaliści drużynowych mistrzostw Polski, a ich największym sukcesem był tytuł mistrzowski wywalczony w 1996 roku. Wychowankowie, Zygmunt Gosiewski i Józef Gilewski, byli wielokrotnymi uczestnikami mistrzostw Europy oraz Świata. Kobieca sekcja tenisa stołowego bierze udział w rozgrywkach III Ligi Kobiet.
Sportami siłowymi zajmuje się Uczniowski Klub Sportowy Eugen, którego szkoleniowcem jest Eugeniusz Mehlich – mistrz Świata i Europy w wyciskaniu sztangi leżąc. W mieście działa również organizacja TKKF Szczygłowice prowadząca sekcję narciarstwa, żeglarstwa, siatkówki oraz pływania. Siatkarze TKKF występują w IV lidze piłki siatkowej mężczyzn. Młodzi pływacy zrzeszeni w TKKF uzyskują znaczące wyniki na Śląsku i w Polsce. Do najmłodszych klubów sportowych należy Olimp Szczygłowice oraz Upos Komart Knurów.
Aktualnie ważne miejsce w sportowym krajobrazie miasta zajmuje bieganie. Miłośników biegania zrzeszają Klub Biegacza „Sokół” i Amatorski Klub Biegacza, który corocznie we wrześniu współorganizuje na terenie Knurowa 10-kilometrowy Międzynarodowy Bieg Uliczny będący zarazem Mistrzostwami Polski Górników. Knurowscy biegacze znani są też w Polsce z organizacji wielu inicjatyw biegowych m.in. Pielgrzymki Biegowej do grobu Jerzego Popiełuszki, Biegu Pamięci Jana Pawła II, Sztafety na Przystanek Woodstock i Biegu z okazji Orkiestry Świątecznej Pomocy.
Wizytówką miasta jest Oddział Miejski WOPR, istniejący od 1978 roku. Knurowscy ratownicy wodni to ośmiokrotni drużynowi mistrzowie Śląska.
Kluby sportowe:
Najważniejsze obiekty sportowe:
Przez Knurów przebiega szlak turystyczny:

</doc>
<doc id="122330" url="https://pl.wikipedia.org/wiki?curid=122330" title="Deathmatch">
Deathmatch

Deathmatch (w skrócie DM; ang. wym. []; znany też jako "Player vs All", "Free For All") – tryb rozgrywki w grach wieloosobowych, znany przede wszystkim z gier FPS. Celem gry w trybie deathmatch jest zabicie jak największej liczby graczy przed upływem limitu czasowego bądź do momentu, gdy któryś z przeciwników nie zdobędzie odpowiedniej liczby zabójstw. Zazwyczaj zabity gracz musi poczekać na swój respawn, aby grać dalej.
W trybie team deathmatch (TDM) gracze podzieleni są na zazwyczaj dwie (lecz zdarza się i więcej) drużyn, mających osobny licznik zabójstw. Friendly fire (ogień sprzymierzeńców) może zadawać obrażenia lub nie, zależnie od ustawień. Jeżeli zadaje, to gracz, który zabił sprzymierzeńca (taka sytuacja to team kill), zazwyczaj zmniejsza swój wynik, a przez to wynik drużyny, o określoną w ustawieniach liczbę punktów. Drużyna z największą liczbą zdobytych zabójstw w momencie końca gry wygrywa.
Innym wariantem jest last man standing, gdzie wygrywa ostatni żywy gracz.
Historia.
Pierwszy deathmatch został rozegrany prawdopodobnie w 1983 roku przez Drewa Majora i Kyle’a Powella w grze "Snipes". Termin "deathmatch" pierwszy raz został oficjalnie użyty przez Johna Romera w 1993 roku podczas zapowiedzi gry "Doom", a później zdobył popularność dzięki serii gier "Quake".

</doc>
<doc id="122331" url="https://pl.wikipedia.org/wiki?curid=122331" title="3D">
3D



</doc>
<doc id="122334" url="https://pl.wikipedia.org/wiki?curid=122334" title="Zespół paraneoplastyczny">
Zespół paraneoplastyczny

Zespół paraneoplastyczny, zespół paranowotworowy (ang. "paraneoplastic syndrome", "PS") – objawy lub zespoły objawów towarzyszące chorobie nowotworowej powstające niezależnie od miejscowego wzrostu lub występowania przerzutów odległych. Zespoły paraneoplastyczne często ustępują po skutecznym wyleczeniu nowotworu.
W wielu przypadkach etiologia zespołu nie jest znana. Najczęściej są efektem wywoływania reakcji autoimmunologicznej na krążące antygeny nowotworu lub wydzielania przez komórki nowotworowe substancji aktywnych biologicznie, takich jak hormony, czynników wzrostowych lub cytokin.
Do najczęstszych zespołów paraneoplastycznych zaliczamy:

</doc>
<doc id="122335" url="https://pl.wikipedia.org/wiki?curid=122335" title="Zespół Lesera-Trélata">
Zespół Lesera-Trélata

Zespół Lesera-Trélata – nagły wysiew bardzo licznych brodawek starczych (brodawek łojotokowych), zwykle na tułowiu. Jest często oznaką nowotworu narządów wewnętrznych (najczęściej układu pokarmowego, jest wtedy zespołem paraneoplastycznym). Wysiew brodawek łojotokowych może towarzyszyć również rozwojowi nowotworu łagodnego lub ciąży, jednakże wtedy nie jest określany mianem zespołu Lesera-Trélata.
Zespół (objaw) opisali Edmund Leser i Ulysse Trélat.

</doc>
<doc id="122337" url="https://pl.wikipedia.org/wiki?curid=122337" title="Leser-Trélat">
Leser-Trélat



</doc>
<doc id="122338" url="https://pl.wikipedia.org/wiki?curid=122338" title="Bleach (album)">
Bleach (album)

Bleach – debiutancki album studyjny zespołu Nirvana, wydany 15 czerwca 1989 za pośrednictwem niezależnej wytwórni płytowej Sub Pop. Początkowo sprzedaż albumu szacowano na 30 000 kopii, jednak po sukcesie kolejnego albumu zespołu, "Nevermind", fani grupy zaczęli nabywać również, dotąd mało znany, debiut zespołu. Album osiągnął status platynowej płyty w Stanach Zjednoczonych, a w Polsce – złotej.
Nagrywanie.
Album został nagrany w Reciprocal Recording Studios w Seattle, wyprodukował go Jack Endino. Nirvana zaczęła proces nagrywania albumu od pięciogodzinnej sesji 24 grudnia 1988. Następne sesje odbyły się w dniach 29-31 grudnia oraz 14 i 24 stycznia. Cały proces nagrywania Endino oszacował na 30 godzin. Trzy spośród piosenek umieszczonych na albumie – „Floyd the Barber”, „Paper Cuts” i „Downer” zostały nagrane podczas wcześniejszych sesji w Reciprocal Recording Studios w 1988 (podczas których na perkusji grał Dale Crover). Pomimo prób ponownego nagrania utworów wraz Chadem Channingiem na perkusji, zespół ostatecznie zdecydował zmiksować i dołączyć wersje nagrane z Croverem do końcowej wersji "Bleach". „Big Long Now” nie został dołączony do albumu, gdyż Cobain uważał, że „było już wystarczająco dużo ciężkiego, wolnego materiału na "Bleach". Nie chciałem wydać tej piosenki”. Proces nagrywania albumu i produkcji został zakończony, jednak prezes Sub Pop, Bruce Pavitt, zdecydował o ponownym procesie produkcji albumu i wpisał na listę albumów oczekujących wydania. Premiera albumu była wielokrotnie opóźniana (kilka miesięcy), dopiero w maju 1989 Sub Pop zgromadziło dostateczną ilość pieniędzy niezbędną do wydania albumu.
Należność za sesję nagraniową w wysokości 606 dolarów uiścił Jason Everman, gitarzysta, który był zachwycony demem nagranym przez zespół razem z Croverem. Everman po kilku tygodniach dołączył do zespołu jako drugi gitarzysta. Gitarzysta został wymieniony na poligrafii dołączonej do albumu jako czynny członek zespołu, mimo że nie nagrał z grupą żadnego utworu. Krist Novoselic wyjaśnił: „Chcieliśmy, by poczuł się w zespole jak w domu”.
Muzyka.
Według Cobaina, muzyka zaprezentowana na "Bleach" była dostosowana do sceny grunge, preferowanej przez Sub Pop Records. „Istniała presja ze strony Sub Pop i sceny grunge'owej, by grać 'muzykę rockową'”. Cobain przyznał, że: „uprościł ją i sprawił, by brzmiała jak Aerosmith”. Cobain uważał, że musi spełnić oczekiwania co do grunge'owego brzmienia w celu zbudowania rzeszy fanów i świadomie ograniczył swoje artystyczne i popowe zapędy kompozytorskie w trakcie nagrywania.
W wywiadzie udzielonym magazynowi Spin, Cobain powiedział: „Nie obchodziło mnie to, o czym będą teksty piosenek. 80% tekstów napisałem w ostatnią noc przez rozpoczęciem nagrywania”. W trakcie nagrywania i produkcji Cobain wielokrotnie wprowadzał rozmaite poprawki i korekty. Cobain powiedział:
Biograf Nirvany Michael Azerrad, uważa, że mimo takiego podejścia, wiele utworów z albumu traktuje o życiu Cobaina i jego życiowych incydentach. „Mr. Moustache” był zainspirowany negatywnym nastawieniem Cobaina do stylu macho. „School” wyrażał krytykę sceny muzycznej w Seattle, w szczególności wytwórni Sub Pop.
Wydanie.
Sub Pop wydała pierwszy 1000 kopii na białym winylu, następne 2000 na czarnym, dalsze wydania znajdowały się na czerwonych i niebieskich płytach. Pierwsze 3000 kopii zostało wydanych wraz z fotografią Jasona Evermana. Wersje winylowe nie zawierają utworów „Big Cheese” i „Downer”. Album został wydany w Wielkiej Brytanii za pośrednictwem Tupelo Records w czerwcu 1989 – pierwsze 300 kopii zostało wydanych na białym winylu, następne 2000 – na ciemnozielonym. Reszta wydanych kopii to czarne winyle. Wersja brytyjska również nie zawierała utworu „Downer”. W Australii Bleach został wydany za pośrednictwem Waterfront Records i w latach 1990-1992 wydany kilkakrotnie z różnymi kolorami płyt i okładek. Sub Pop wydała zremasterowaną wersję albumu na CD i kasecie magnetofonowej w kwietniu 1992.
Opakowanie.
Robocza nazwa albumu brzmiała "Too Many Humans". Nazwa została zmieniona na "Bleach" po tym, jak podczas podróży przez San Francisco Cobain zobaczył plakat ostrzegający przed zarażeniem AIDS – plakat radził ludziom uzależnionym od narkotyków, by przed zażyciem dezynfekowali igły od strzykawek wybielaczem ().

</doc>
<doc id="122339" url="https://pl.wikipedia.org/wiki?curid=122339" title="Zespół Sweeta">
Zespół Sweeta

Zespół Sweeta (łac. "dermatosis neutrophilica febrilis acuta"; ang. Sweet's syndrome) – jedna z chorób reumatycznych.
Występuje częściej u kobiet w 5. dekadzie życia, u mężczyzn pojawia się później (6.-9. dekada). Charakteryzuje się pojawieniem intensywnie czerwonych naciekowych ognisk rumieniowych czasami o charakterze obrzęku. Zmianom może towarzyszyć świąd. Pojawieniu się zmian często towarzyszy gorączka, leukocytoza. Zmiany najczęściej lokalizują się na tułowiu, kończynach i twarzy. W obrazie histopatologicznym stwierdza się obfite nacieki neutrofilowe w ogniskach chorobowych. W skórze i we krwi obwodowej spotyka się charakterystyczne komórki Pelgera-Huëta: mielodysplastyczne neutrofile z niekompletnymi segmentami i kondensacją chromatyny jądrowej. Czasami we krwi obwodowej stwierdza się przeciwciała przeciw antygenom cytoplazmatycznym leukocytów wielojądrzastych (ANCA). W części przypadków zespół Sweeta jest zwiastunem ostrej białaczki szpikowej lub też rzadziej innych rozrostów pochodzenia szpikowego. Niekiedy może towarzyszyć nowotworom narządów wewnętrznych.

</doc>
<doc id="122340" url="https://pl.wikipedia.org/wiki?curid=122340" title="Dermatitis neutrophilica Sweet">
Dermatitis neutrophilica Sweet



</doc>
<doc id="122341" url="https://pl.wikipedia.org/wiki?curid=122341" title="Rumień guzowaty">
Rumień guzowaty

Rumień guzowaty (, EN) – choroba zapalna podskórnej tkanki tłuszczowej, objawiająca się powstaniem słabo odgraniczonych, bolesnych, czerwonych, ucieplonych guzów w tkance podskórnej o średnicy 1-1,5 cm (guzy mogą się zlewać), lokalizujących się najczęściej obustronnie po stronie wyprostnej podudzi, (rzadziej na tylnej powierzchni goleni) ale mogą występować również na udach, pośladkach, ramionach, głowie i tułowiu.Guzy nie ulegają rozpadowi po 2-9 tygodniach, ustępują bez pozostawienia blizn, mogą pozostawiać pozapalne przebarwienia.
Przed pojawieniem się zmian skórnych mogą pojawić się objawy prodromalne takie jak: spadek masy ciała, stan podgorączkowy, osłabienie, ból oraz zapalenie stawów. Zaobserwowano korelacje pomiędzy poszczególnymi rzutami choroby a osłabieniem układu odpornościowego, będącego wynikiem długotrwałego prowadzenia niehigienicznego trybu życia (zaburzenia snu, złe nawyki żywieniowe, przewlekły stres).
Epidemiologia.
Choroba występuje 3-6 razy częściej u kobiet niż u mężczyzn, u dzieci występuje tak samo często u obu płci. Najczęściej pojawia się między 10 a 40 r.ż., choć może występować w każdym wieku. Zachorowalność w Anglii szacuje się na 200-300 osób/100 000 osób/rok.
Etiologia.
Najczęściej przyczyna wystąpienia rumienia guzowatego jest nieznana (ok. 55%), do znanych przyczyn należą:
Leczenie.
Leczenie ogólne zależy od czynników przyczynowych: antybiotyki, kortykosterydy, leczenie przeciwprątkowe. W przypadkach wywołanych lekami konieczne jest odstawienie wywołującego leku. Obecnie istnieje tendencja powrotu do starej metody leczenia jodkiem potasu w ciągu 6-8 tyg.
Leczenie miejscowe: okłady z 2% roztworu ichtiolu, maść ichtiolowa 5-10%, maść metanabolowa, metindolowa, maści zawierające heparynoidy oraz słabo działające sterydy.

</doc>
<doc id="122343" url="https://pl.wikipedia.org/wiki?curid=122343" title="Pęcherzyca paraneoplastyczna">
Pęcherzyca paraneoplastyczna

Pęcherzyca paraneoplastyczna (łac. "pemphigus paraneoplasticus", ang. paraneoplastic pemphigus, PNP) – stosunkowo rzadki skórny zespół paraneoplastyczny. 
Objawy i przebieg.
Pęcherzyca paraneoplastyczna charakteryzuje się występowaniem różnorodnych, polimorficznych zmian skórnych: pęcherzykowych, pęcherzowych, rumieniowych i złuszczających. Zmiany mogą upodabniać się do liszaja płaskiego (łac. "lichen planus") lub do rumienia wielopostaciowego (łac. "erythema multiforme"). Na błonach śluzowych w jamie ustnej występują często bolesne, krwotoczne nadżerki. Nadżerki dotyczą także spojówek, rogówki, okolic narządów płciowych i wałów paznokciowych. Zmiany oczne mogą prowadzić do utraty wzroku. Paznokcie wykazują różnorodne zniekształcenia.
We krwi wykrywa się przeciwciała skierowane przeciw: desmoplakinie I i II, dwóm niescharakteryzowanym antygenom o ciężarze 190 kD (najprawdopodobniej periplakina) i 170 kD oraz tzw. antygen pemfigoidu.
Patogenność przeciwciał PNP nie ogranicza się tylko do nabłonka wielowarstwowego płaskiego skóry, ale także nabłonków innych narządów (płuca, pęcherz moczowy, przewód pokarmowy). W związku z tym objawy mogą też dotyczyć płuc i przewodu pokarmowego. Najgroźniejszym, z reguły śmiertelnym powikłaniem jest zarostowe zapalenie oskrzelików (łac. "bronchiolitis obliterans").
Pęcherzyca paraneoplastyczna często towarzyszy rozrostom nowotworowym. Najczęściej spotykane to chłoniak wywodzący się z limfocytów B, guz Castlemana, grasiczak. Rzadziej towarzyszący nowotwór to gruczolakorak płuc, rak odoskrzelowy albo mięsak.
Leczenie.
W przypadku guza Castlemana lub grasiczaka wskazany jest zabieg chirurgiczny. Rozrosty limforetikularne są odpowiednio leczone.
PNP wymaga bardzo intensywnego leczenia. Często konieczne jest dołączenie:

</doc>
<doc id="122346" url="https://pl.wikipedia.org/wiki?curid=122346" title="Rumień nekrotyczny wędrujący">
Rumień nekrotyczny wędrujący

Rumień nekrotyczny wędrujący, nekrotyczny rumień wędrujący – schorzenie towarzyszące (w ponad 80% przypadków) glukagonomie, nowotworowi trzustki wywodzącemu się z komórek alfa (wytwarzających glukagon). 
Objawy i przebieg.
Charakteryzuje się znacznie podwyższonym poziomem glukagonu we krwi oraz umiarkowanie nasiloną cukrzycą, słabo reagującą na insulinę. W badaniach laboratoryjnych można stwierdzić również znacznie obniżony poziom cynku oraz aminokwasów we krwi. Może pojawić się zakrzepica żylna, niedokrwistość normocytarna, normochromiczna. Charakterystycznymi objawami jest występowanie rozległych zmian rumieniowo-wysiękowych, szerzących się obwodowo, cechujących się nasilonym spełzaniem naskórka (stąd częste pomyłki i w diagnozie – różnicowanie z pęcherzycą liściastą oraz z toksyczną nekrolizą naskórka). Dodatkowe objawy to często występujące rozlane łysienie rozlane oraz żywoczerwone zabarwienie języka, zapalenie kącików ust oraz paronychia. Zmiany ustępują po usunięciu guza, aczkolwiek często nawracają, gdyż rumień nekrotyczny wędrujący pojawia się najczęściej w zaawansowanej chorobie, w której występują już mnogie przerzuty. 
Niekiedy nekrotyczny rumień wędrujący nie towarzyszy nowotworowi trzustki, lecz związany jest z marskością wątroby lub zapaleniem trzustki. Nie stwierdzono natomiast zależności występowania tej choroby z wysokim poziomem glukagonu. 
Niektóre badania wskazują niedobór aminokwasów i cynku jako patogenezę rumienia, aczkolwiek wskazania te nie są jednoznaczne, gdyż suplementacja ww. składników doprowadziła do remisji tylko u niektórych pacjentów. Najprawdopodobniej etiologia zespołu jest wieloczynnikowa.
Częstość występowania.
Od 1942 roku, w którym po raz pierwszy rozpoznano zespół glukagonoma, na świecie stwierdzono około 200 przypadków.

</doc>
<doc id="122347" url="https://pl.wikipedia.org/wiki?curid=122347" title="Zespół glukagonoma">
Zespół glukagonoma



</doc>
<doc id="122348" url="https://pl.wikipedia.org/wiki?curid=122348" title="Erythema gyratum repens">
Erythema gyratum repens

Erythema gyratum repens (łac.) jest to rzadko występujący skórny marker nowotworów narządów wewnętrznych. W każdym przypadku istnieje konieczność poszukiwania nowotworu.
Etiologia.
Występuje częściej u mężczyzn między 40 a 60 rokiem życia. W 90% przypadków towarzyszy nowotworom płuc, przełyku, jelit, gruczołu piersiowego. O patogenetycznej roli nowotworów świadczą przypadki gwałtownego ustępowania zmian po udanym zabiegu usunięcia nowotworu. W 10% przypadków nie wykazano związku z nowotworami mimo wieloletniej obserwacji.
Objawy i przebieg.
Zmiany skórne są bardzo charakterystyczne. Są to złuszczające się rumienie, układające się koncentrycznie, przypominające słoje drewna. Szerzą się bardzo szybko, ok. 1 cm na dobę. Najczęściej zajęty jest tułów i kończyny, z zaoszczędzeniem twarzy, dłoni i stóp. Zmianom towarzyszy niezbyt nasilony świąd.

</doc>
<doc id="122350" url="https://pl.wikipedia.org/wiki?curid=122350" title="Zapalenie skórno-mięśniowe">
Zapalenie skórno-mięśniowe

Zapalenie skórno-mięśniowe (łac. "dermatomyositis", skrót: "DM") – nabyta, idiopatyczna, przewlekła choroba zapalna z zajęciem mięśni i skóry.
Zapalenie skórno-mięśniowe charakteryzuje się występowaniem osłabienia mięśni o różnym stopniu nasilenia, początkowo głównie proksymalnych grup mięśniowych, następnie w miarę postępu choroby grup dystalnych. Typowymi objawami skórnymi zapalenia skórno-mięśniowego są rumienowate plamy koloru fiołkowego zwane objawem Gottrona i grudki Gottrona zlokalizowane w obrębie stawów międzypaliczkowych, rumień wokół powiek zwany rumieniem heliotropowym oraz zmiany rumieniowe okolicy twarzy, szyi i dekoltu. Charakterystycznymi objawami są również rumień okołopaznokciowy oraz pogrubienie i popękanie skóry dłoniowej oraz bocznej powierzchni palców rąk. W zapaleniu skórno-mięśniowym może rozwijać się choroba śródmiąższowa płuc oraz subkliniczne zmiany w sercu stwierdzane jedynie w badaniu elektrokardiograficznym. W diagnostyce ważną rolę pełni elektromiografia i badanie histopatologiczne wycinka mięśniowego. Choroba jest rozpoznawana na podstawie kryteriów diagnostycznych w oparciu o obraz kliniczny i badania pomocnicze. Podstawową metodą leczenia zapalenia skórno-mięśniowego jest immunosupresja, którą osiąga się za pomocą glikokortykosteroidów, a w razie ich nieskuteczności leków immunosupresyjnych II linii, przede wszystkim metotreksatu.
Istnieją etiopatogenetyczne powiązania pomiędzy zapaleniem skórno-mięśniowym i inną miopatią zapalną – zapaleniem wielomięśniowym.
Epidemiologia.
Zapalenie skórno-mięśniowe, mimo że jest najczęstszą idiopatyczną miopatią zapalną, jest stosunkowo rzadką chorobą. Faktyczna częstość występowania zapalenia skórno-mięśniowego nie jest znana, roczna zapadalność jest szacowana na 1,2–17 przypadków na 1 000 000, a chorobowość na 5–11 przypadków na 100 000. U dzieci zapalenie skórno-mięśniowe jest bardzo rzadkie, zapalność jest oceniana na 1–3,3 przypadków na 1 000 000. Względna częstość pomiędzy poszczególnymi idiopatycznymi zapalnymi miopatiami jest trudna do oceny. Badania oceniające korelację zapalenia skórno-mięśniowego i zapalenia wielomięśniowego sugerują nadrozpoznawalność zapalenia wielomięśniowego, które faktycznie okazuje się występować relatywnie rzadko. W badaniu na 165 chorych z idiopatyczną zapalną miopatią w początkowej fazie badania na podstawie kryteriów Bohana-Petera zapalenie wielomięśniowe rozpoznano u 76 chorych, jednak w długiej obserwacji z użyciem kryteriów histopatologicznych tylko u 4 chorych podtrzymano rozpoznanie zapalenia wielomięśniowego.
Choroba może wystąpić w każdym wieku, obserwuje się dwa szczyty zapadalności, pierwszy przypada na wiek nastoletni pomiędzy 10. a 15. rokiem życia, drugi, znacznie większy, przypada na okres pomiędzy 40. a 60. rokiem życia. Zapalenie skórno-mięśniowe niemal dwukrotnie częściej występuje u kobiet, jednak w postaci młodzieńczej choroba występuje z podobną częstością u obu płci. Postać związana z innymi kolagenozami dziewięciokrotnie częściej pojawia się u kobiet, a postać związana z nowotworami dwukrotnie częściej u mężczyzn. Obserwuje się wzrost zapadalności na zapalenie skórno-mięśniowe, co częściowo ma związek z ustaleniem kryteriów diagnostycznych choroby oraz pojawieniem się i upowszechnieniem nowych metod diagnostycznych.
Objawy.
Zapalenie skórno-mięśniowe może cechować różna dynamika przebiegu choroby, której objawy mogą się stopniowo rozwijać od kilkunastu tygodni do kilkunastu miesięcy. W obrazie choroby występują objawy ogólne, cechy zapalenia mięśni, zmiany w obrębie skóry oraz zmiany narządowe, przede wszystkim w obrębie płuc.
W zapaleniu skórno-mięśniowym mogą występować objawy ogólne takie jak: osłabienie, podwyższenie temperatury ciała oraz spadek masy ciała.
W zapaleniu skórno-mięśniowym dochodzi do różnego stopnia osłabienia mięśni. Typowo objawy pojawiają się podstępnie przybierając niewielkie nasilenie i stopniowo przybierając na sile. Początkowo osłabienie dotyczy mięśni proksymalnej grupy mięśni kończyn, następnie pojawiają się objawy ze strony grupy dystalnej. Osłabienie przejawia się trudnościami we wchodzeniu po schodach, wstawaniu z pozycji siedzącej, podnoszeniem kończyn górnych ponad głowę, trudnościami z czesaniem się czy podnoszeniem przedmiotów. Z kolei osłabienie dystalnych grup mięśni przejawia się głównie trudnościami w chwytaniu i manipulowaniu przedmiotami. Przy zajęciu mięśni grzbietu może być zaznaczone opadanie głowy. W ciężkiej postaci może dojść do dysfagii, dysfonii i osłabienia przepony oraz mięśni oddechowych. U około 30% chorych pojawia się ból mięśni i ich tkliwość. Zajęcie mięśni jest względnie symetryczne, nie występują zaburzenia czucia, opadanie powiek i porażenie mięśni gałek ocznych. Nie stwierdza się zaburzeń odruchów ścięgnistych.
Zmiany skórne mogą wyprzedzać pojawienie się osłabienia mięśni, mogą pojawić się jednocześnie lub krótko po pojawieniu się osłabienia mięśni. Zajęcie skóry jest podstawowym objawem rozróżniającym zapalenie skórno-mięśniowe od zapalenia wielomięśniowego. Wykwity nasilają się po ekspozycji na promieniowanie ultrafioletowe, choć nie u wszystkich chorych manifestuje się to klinicznie.
U części chorych objawy skórne występują bez zajęcia mięśni ("clinically amyopathic dermatomyositis", CADM), chorzy wówczas nie doświadczają osłabienia mięśni, w badaniach laboratoryjnych nie stwierdza się podwyższonej aktywności kinazy kreatynowej, ale mogą być obecne typowe nieprawidłowości w elektromiografii lub badaniu histopatologicznym bioptatu pobranego podczas biopsji. U 20% chorych bez zajęcia mięśni na początku choroby mimo wszystko w dalszym toku choroby rozwijają się objawy zajęcia i uszkodzenia mięśni.
Typowym objawem choroby dla zapalenia skórno-mięśniowego jest objaw Gottrona polegający na obecności rumieniowych plam koloru fiołkowego na powierzchni wyprostnej stawu łokciowego lub kolanowego. Wysypka może przekształcić się w sinawe grudki Gottrona pojawiające się po stronie prostowników w stawach śródręczno-paliczkowych, międzypaliczkowych bliższych i dalszych. Przy pełnym ukształtowaniu grudki są nieznacznie obniżone w centrum. Zmiany z czasem mogą ulec owrzodzeniu, przebarwieniu i mogą powstawać teleangiektazje, ponadto wykazują tendencję do ustępowania z pozostawieniem przebarwień, zmian atroficznych i blizn. Grudki i objaw Gottrona mogą czasem pojawiać się na powierzchni wyprostnej kolan. Objaw Gottrona albo grudki Gottrona występują u około 70% chorych. Zarówno grudki Gottrona, jak i objaw Gottrona są objawami patognomonicznymi dla zapalenia skórno-mięśniowego, pozostałe objawy skórne nie są swoiste dla choroby i mogą towarzyszyć innym schorzeniom.
W zapaleniu skórno-mięśniowym może pojawiać się fiołkowaty rumień wokół powiek, szczególnie górnych, jest nazywany rumieniem heliotropowym. Często związany z obrzękiem wokół oczu i teleangiektazjami. Przy szerokim zajęciu rumień heliotropowy zajmuje fałdy nosowo-policzkowe, czoło, okolicę ust, boczną część twarzy i małżowiny uszne.
Zmiany rumieniowe mogą występować również w innych lokalizacjach, zarówno tych eksponowanych na światło słoneczne, jak i tych nie będących narażonych na jego działanie, jednak erytrodermia jest bardzo rzadka. W obrębie twarzy bywa obecny rumień okolicy policzkowej, który przy szerokim zajęciu może obejmować również okolicę małżowin usznych. W obrębie szyi zlewne zmiany rumieniowe w kształcie litery V, a gdy zmiany dotyczą także górnej części okolicy pleców, ramion i szyi, rumień jest nazywany „objawem szala”. Zmiany rumieniowe mogą występować również na skalpie, dolnej części pleców oraz bocznej części ud (tzw. „objaw kabury”). Na grzbietowej części rąk bywają obserwowane zlewające się wykwity rumieniowe mogące również obejmować grzbietową część przedramienia, ramienia i okolicę mięśnia naramiennego. W obrębie dłoni, głównie na dłoniowej i bocznej powierzchni palców, skóra bywa pogrubiała, szorstka i popękana, z nieregularnymi poprzecznymi, „brudnymi” liniami. Ten objaw został nazwany „rękoma mechanika”. Wysoce charakterystycznym objawem jest rumień okołopaznokciowy spowodowany teleangiektazjami naczyń, objaw nie jest patognomiczny i występuje również w toczniu rumieniowatym układowym i twardzinie układowej.
Zapaleniu skórno-mięśniowemu towarzyszy poikilodermia polegająca na występowaniu zmian atroficznych skóry, przebarwień i teleangiektazji, tego typu zmiany występują głównie na wyprostnej części rąk, przedramion, górnej części pleców i karku. Nierzadko występuje objaw Raynauda polegający na napadowym skurczu tętnic dłoni i pojawieniu się bladości oraz ochłodzenia zajętych palców, następnie wystąpieniu zasinienia i ostatecznie przekrwienia. Czasem stwierdza się złogi wapnia (zwapnienia) w obrębie skóry, tkanki podskórnej, powięzi czy mięśni klinicznie przybierających postać twardych grudek lub guzków, takie zmiany mogą ulegać owrzodzeniu, najczęściej występują w postaci młodzieńczej zapalenia skórno-mięśniowego. Objaw pojawia się kilka lat po rozpoznaniu, często w miejscu narażonym na urazy. Rzadko występują cechy zlokalizowanego lub ogólnoustrojowego zapalenia naczyń pod postacią siności siatkowatej, nadżerek, owrzodzeń, pokrzywki lub erytrodermii złuszczającej. W przebiegu zapalenia skórno-mięśniowego możliwa jest obecność zapalenia tkanki podskórnej oraz łysienia w obrębie ogniska zapalnego.
Objawy dermatologiczne bywają obecne w obrębie błony śluzowej jamy ustnej, polegają one na występowaniu rumienia, krwawień, pęcherzyków, owrzodzeń, leukoplakii oraz teleangiektazji dziąseł.
W kapilaroskopii widoczne są wybitnie poszerzone i poskręcane naczynia z jednoczesną obecnością obszarów beznaczyniowych.
U 30–40% chorych na zapalenie skórno-mięśniowe rozpoznaje się chorobę śródmiąższową płuc, która stanowi istotne źródło chorobowości i śmiertelności u tych chorych. Klinicznie może przebiegać w sposób ostry z nagłym wystąpieniem objawów, w sposób przewlekły, powoli postępujący oraz bez objawów klinicznych z nieprawidłowym obrazem radiologicznym lub wynikiem badań czynnościowych płuc. Klinicznie choroba przebiega podobnie do innych chorób śródmiąższowych płuc. Głównymi objawami są suchy kaszel i narastająca duszność, choć może przebiegać bezobjawowo. W wyniku osłabienia mięśni oddechowych dochodzi do hipowentylacji i niewydolności oddechowej. W konsekwencji zaburzeń połykania może rozwinąć się zachłystowe zapalenie płuc.
W badaniu histopatologicznym opisuje się zmiany podobne jak w mięśniach szkieletowych, przy czym zajęcie serca zwykle jest subkliniczne. W EKG opisuje się zmiany, które najczęściej nie mają znaczenia klinicznego. Z drugiej strony opisywano przypadki zastoinowej niewydolności serca.
W zapaleniu skórno-mięśniowym mogą występować zaburzenia motoryki przełyku, żołądka i jelit. W obrazie choroby pojawiają się zaburzenia połykania (dysfagia i choroba refluksowa przełyku).
U części chorych występuje ból stawów lub zapalenie stawów, szczególnie dotyczy to stawów rąk.
Etiologia.
Etiologia zapalenia skórno-mięśniowego nie jest znana, w patogenezie choroby biorą udział czynniki genetyczne i środowiskowe.
Zapalenie skórno-mięśniowe jest chorobą autoimmunologiczną dotyczącą mięśni, skóry, a czasem również płuc i innych narządów wewnętrznych. W chorobie obserwuje się obecność autoprzeciwciał, zapalenie różnych tkanek, uszkodzenie komórek i ich śmierć.
Prawdopodobnie czynniki środowiskowe takie jak infekcje wirusowe czy leki mogą być związane z patogenezą choroby. Wiele infekcji wirusowych, bakteryjnych i pasożytniczych przebiega z obrazem histopatologicznym podobnym do zapalenia skórno-mięśniowego, jednak badania z PCR nie wykazały asocjacji pomiędzy występowaniem choroby a zakażeniami różnymi patogenami. Nie udało się wykazać związku mimikry wirusa Coxackie z syntetazą Jo-1 z patogenezą choroby. Oceniano związek pomiędzy retrowirusami, szczególnie HTLV i HIV, a zapaleniem skórno-mięśniowym.
Istnieje korelacja pomiędzy występowaniem zapalenia skórno-mięśniowego a ekspozycją na promieniowanie ultrafioletowe. Kilka leków może wywoływać zmiany w mięśniach przypominających zapalne miopatie.
Obserwuje się silny związek choroby z obecnością niektórych antygenów głównego układu zgodności typu II. U rasy kaukaskiej występuje silny związek z HLA DRB1*0301 i DQA1*0501. Szczególnie wyrażony jest on w zespole antysyntetazowym z obecnością przeciwciał anty-Jo-1. U rasy azjatyckiej najsilniejszym czynnikiem ryzyka jest antygen HLA B7.
W zapaleniu skórno-mięśniowym obserwuje się nieprawidłową odpowiedź immunologiczną skierowaną przeciw własnym antygenom. Nie jest jasne, czy odpowiedź limfocytów T i reakcję autoimmunologiczną napędzają antygeny endogenne, czy egzogenne. Reakcja autoimmunologiczna jest skierowana przede wszystkim przeciw antygenom śródbłonka naczyń włosowatych i endomysium. W uproszczeniu w zapaleniu skórno-mięśniowym dominuje odpowiedź humoralna, co odróżnia etiologię choroby od zapalenia wielomięśniowego, gdzie dominuje odpowiedź komórkowa. Powstające autoprzeciwciała aktywują składową dopełniacza C3 prowadząc do powstania kompleksu atakującego błonę. W efekcie dochodzi do obrzęku komórek, wakuolizacji, odczynu zapalnego wokół kapilar, obecności złogów kompleksów immunologicznych w świetle kapilar, martwicy okołokapilarnej, niedokrwienia i martwicy włókien mięśniowych. W konsekwencji tych zmian w obrazie mikroskopowym obserwuje się zmniejszenie liczby naczyń włosowatych z kompensacyjnym poszerzeniem światła pozostałych naczyń. Układowa angiopatia wywołuje zmiany naczyń w obrębie mięśni, skóry, tkanki łącznej oraz małych nerwów. Stymulowany cytokinami i chemokinami wzrost ekspresji VCAM-1 i ICAM-1 ułatwia migrację limfocytów do endomysium i perimysium, w powstałym nacieku zapalnym dominują limfocyty T CD4+ oraz zaktywowane limfocyty B.
W zapaleniu skórno-mięśniowym w komórkach mięśniowych są obecne cząsteczki MHC klasy I, a rzadziej MHC klasy II, które w warunkach fizjologicznych nie są na nich obecne. Do ekspresji na powierzchni komórek mięśniowych MHC klasy I i II może dochodzić w wyniku stymulacji cytokinami prozapalnymi. Rola ekspresji cząstek MHC klasy I na powierzchni miocytów w patogenezie choroby nie jest jasna. MHC klasy I poprzez TCR w obecności kostymulatorów (CD80, CD86) prezentują antygen limfocytom CD8+, które mogą wykazać cytotoksyczność. Jednak na powierzchni komórek mięśniowych nie wykryto takich kostymulatorów, ale zawierają one BB-1 zdolną do interakcji pomiędzy MHC klasy I a CD28 limfocytu Tc. Sama nadekspresja MHC może wywołać stres retikulum endoplazmatycznego, co ostatecznie może prowadzić do uszkodzenia lub apoptozy komórki. Stymulowane cytokinami prozapalnymi komórki mięśniowe same mogą wydzielać cytokiny, co ułatwia migrację aktywnych limfocytów T do mięśni i wiąże się z podtrzymywaniem całego procesu.
W zapaleniu skórno-mięśniowym wykrywa się przeciwciała skierowane przeciw rybonukleoproteinom związanym z syntezą białek – anty-syntetazy – oraz przeciw cząstkom rozpoznającym sygnał. Ich rola w patogenezie zapalenia skórno-mięśniowego nie jest całkowicie poznana, pełnią one funkcję w podtrzymywaniu procesu zapalnego oraz niektóre z nich wykazują związek z określonym zespołem objawów. Przeciwciała przeciwko syntetazom aminoacylo-tRNA, zwane przeciwciałami antysyntetazowymi, są związane z zespołem antysyntetazowym, w którym stwierdza się zapalenie mięśni, chorobę śródmiąższową płuc, objaw Raynauda, zapalenie stawów, „ręce mechanika” i gorączkę. Przeciwciała anty-SRP (przeciwciała przeciwko cząsteczce rozpoznającej sygnał) mogą wiązać się z zapaleniem wielomięśniowym o ciężkim przebiegu ze znacznym ich osłabieniem i bólem mięśniowym, często z występującym zapaleniem mięśnia sercowego. Przeciwciała anty-Mi-2 (przeciwciała przeciw helikazie) wiążą się z zapaleniem skórno-mięśniowym o dużej wrażliwości na promieniowanie ultrafioletowe.
Zapalenie skórno-mięśniowe jako zespół paraneoplastyczny.
Zapalenie skórno-mięśniowe i zapalenie wielomięśniowe w części przypadków są związane z występującym nowotworem złośliwym jako zespół paraneoplastyczny. Zwiększone ryzyko nowotworu złośliwego dotyczy głównie osób po 45–50. roku życia. W literaturze przyjmuje się, że nowotwór złośliwy towarzyszy 10–30% przypadków zapalenia skórno-mięśniowego. W analizie wyników kilkunastu badań odsetek występowania nowotworu złośliwego w zapaleniu skórno-mięśniowym wynosił 20,4%, choć u mężczyzn był większy i wynosił 24,3%. Standaryzowany współczynnik zapadalności na nowotwór złośliwy w grupie chorych na zapalenie skórno-mięśniowe wynosi 4,79.
W zapaleniu skórno-mięśniowym obserwuje się zwiększone ryzyko raka jajnika, raka płuca, raka żołądka, raka trzustki, raka jelita grubego, chłoniaka Hodgkina i raka nosogardła. Rak nosogardła dotyczy przede wszystkim populacji azjatyckich i północnoafrykańskich. Z kolei w zapaleniu wielomięśniowym stwierdzono podwyższone ryzyko raka płuc, chłoniaka Hodgkina, raka pęcherza moczowego, a nie stwierdzono zwiększonego ryzyka raka jajnika, żołądka, trzustki i jelita grubego.
Nowotwór złośliwy może być stwierdzony w momencie lub przed rozpoznaniem zapalenia skórno-mięśniowego, ale u znacznej części zapalenie skórno-mięśniowe wyprzedza proces rozrostowy, który jest stwierdzany w późniejszym okresie. Większość przypadków nowotworów złośliwych w paraneoplastycznym zapaleniu skórno-mięśniowym jest rozpoznawana w pierwszych dwóch latach choroby. Największe ryzyko rozpoznania nowotworu złośliwego występuje w pierwszym roku od rozpoznania zapalenia skórno-mięśniowego, następnie ryzyko zmniejsza się w miarę upływu czasu.
W paraneoplastycznym zapaleniu skórno-mięśniowym w porównaniu do klasycznej choroby częściej występuje martwica skóry (35% w porównaniu do 5%), dysfagia i osłabienie siły mięśniowej, z kolei rzadziej występuje gorączka, objaw Raynauda i śródmiąższowa choroba płuc.
Zaleca się wykonanie badań przesiewowych w kierunku występujących z zapaleniem nowotworów, których zakres jest dostosowany do płci, wieku i charakterystyki populacji. Konieczność poszerzenia diagnostyki ponad standardowy zakres badań przesiewowych pozostaje kwestią sporną. Prawdopodobnie u chorych z cechami zwiększonego ryzyka nowotworu złośliwego (szybki początek osłabienia mięśni, wysokie OB &gt;48 mm/h, wysoka aktywność kinazy kreatynowej &gt;2840 UI) korzystne jest poszerzenie zakresu badań o tomografię komputerową klatki piersiowej, brzucha i miednicy. Część autorów wskazuje na przydatność wykorzystania markerów nowotworowych, takich jak: CA 19-9 i CA 125.
Rozpoznanie.
Choroba jest rozpoznawana na podstawie kryteriów diagnostycznych, gdy spełnione są kryteria dla rozpoznania pewnego lub prawdopodobnego.
Elektromiografia pozwala wykazać cechy pierwotnego uszkodzenia mięśni. Badanie musi obejmować proksymalne i dystalne części kończyn. Zmiany w EMG stwierdza się u 70–90% chorych, przy czym są to cechy nieswoiste dla choroby. W spoczynku stwierdza się potencjały fibrylatacyjne, przy małym skurczu potencjały motoryczne o małej amplitudzie i skróconym czasem trwania oraz zwiększonym odsetku jednostek polifazowych, przy dużym skurczu cechy patologicznej interferencji. W późnym etapie choroby aktywność potencjałów fibrylatacyjnych maleje z powodu zwłóknienia mięśni. EMG może być przydatne w wyborze mięśnia aktywnie zajętego procesem zapalnym do wykonania biopsji i przeprowadzenia oceny histopatologicznej.
W chorobie obserwuje się wzrost aktywności czy stężenia markerów uszkodzenia mięśni będących enzymami mięśniowymi uwolnionymi z uszkodzonych komórek. Obserwuje się podwyższenie aktywności kinazy kreatynowej (CK), aldolazy, dehydrogenazy mleczanowej (LDH), aminotransferazy alaninowej (ALT) i aminotransferazy asparaginianowej (AST). Największe znaczenie praktyczne ma oznaczanie aktywności CK, która jest podwyższona u większości chorych, choć może pozostawać w zakresie wartości referencyjnych. Aktywność kinazy kreatynowej może być pomocna w ocenie aktywności choroby u chorego. Ponadto w fazie aktywnego zapalenia mogą być stwierdzane laboratoryjne wykładniki procesu zapalnego, przede wszystkim obserwuje się przyspieszenie OB oraz podwyższanie stężenia białka C-reaktynego (CRP). Prawidłowa aktywność enzymów mięśniowych nie stanowi przesłanki do wykluczenia choroby.
Rola przeciwciał w patogenezie choroby nie jest jasna, ale znajdują one zastosowanie w diagnostyce. Przeciwciała towarzyszą około 60–80% przypadków zapalenia skórno-mięśniowego. Dzieli się je na przeciwciała skojarzone z zapaleniami mięśni ("myositis-specific autoantibodies", MSA) i towarzyszące zapaleniom mięśni ("myositis-associated autoantibodies", MAAs).
Do przeciwciał skojarzonych z zapaleniem mięśni zalicza się przeciwciała przeciwko syntetazom aminoacylo-tRNA (najczęściej anty-Jo-1, rzadziej anty-PL-7, anty-PL-12, anty-EJ, anty-OJ, anty-KS, anty-Ha, anty-Zo), anty-SRP i anty-Mi-2. Są to przeciwciała, których obecność stwierdza się głównie w zapaleniu skórno-mięśniowym, przy czym nie są to przeciwciała całkowicie swoiste dla tej choroby i mogą towarzyszyć innym chorobom tkanki łącznej. Do przeciwciał towarzyszących zapaleniom mięśni zalicza się anty-La (SSB), anty-Ro (SSA) anty-U1-RNP, anty-U2RNP, anty-Ku, anty-Sm i anty-PM/scl.
W diagnostyce zapalenia skórno-mięśniowego wykorzystuje się badanie histopatologiczne wycinka mięśniowego. W obrazie morfologicznym widoczne są nacieki limfocytów T CD4+, zaktywowanych limfocytów B i makrofagów wokół drobnych naczyń oraz w tkance łącznej omięsnej (perimysium). Limfocyty rzadko wnikają w obręb pęczków mięśniowych. We wczesnym etapie procesu zapalnego stwierdza się złogi kompleksów immunologicznych w obrębie lub obok śródmięsnej (endomysium). Obserwuje się zanik kilku warstw włókien położonych na obwodowej części pęczków mięśniowych. W wyniku przerostu śródbłonka dochodzi do zakrzepów w świetle naczynia i jego zamknięcia. Widoczne są cechy mikrozawałów, martwicy i zmian degeneracyjnych oraz regeneracji włókien.
W zmianach skórnych stwierdza się okołonaczyniowy naciek zapalny z obecnością limfocytów T CD4+, w zmianach przewlekłych występują poszerzone powierzchniowe kapilary.
Rezonans magnetyczny pozwala uwidocznić obszary wzmożonego sygnału w obrazach T1-zależnych i T2-zależnych odpowiadające zapaleniu. Obrazy T1-zależne są bardziej przydatne do oceny cech przewlekłego zapalenia oraz zmian degeneracyjnych tkanki mięśniowej, podczas gdy obrazy T2-zależne są szczególnie użyteczne do rozpoznawania aktywnego zapalenia. Badanie jest wykorzystywane do wyboru optymalnego miejsca wykonania biopsji oraz monitorowania odpowiedzi na leczenie. Obraz radiologiczny zapalenia skórno-mięśniowego nie jest patognomiczny dla tej choroby.
W RTG mogą być widoczne liczne zwapnienia oraz cechy osteoporozy.
Ultrasonografia, szczególnie ultrasonografia dopplerowska, może być wykorzystywana do odróżniania prawidłowych mięśni od tych zmienionych patologicznie.
W tomografii komputerowej klatki piersiowej mogą być opisywane zmiany śródmiąższowe. Widoczne są guzki, linijne zacienienia, zwłóknienia z lub bez obrazu plastra miodu oraz rozstrzenie oskrzeli z pociągania.
W badaniu zdolności dyfuzji gazów w płucach (DLCO) stwierdza się zmniejszenie zdolności dyfuzji gazów. W pletyzmografii stwierdza się zmniejszenie całkowitej pojemności płuc (TLC), a w spirometrii zmniejszenie natężonej pojemności życiowej (FVC).
Różnicowanie.
Zapalenie skórno-mięśniowe należy różnicować m.in. z innymi idiopatycznymi chorobami mięśni, zapaleniem mięśni w zespole nakładania, wtrętowym zapaleniem mięśni, zapaleniem mięśni z eozynofilią, ogniskowym zapaleniem mięśni i chorobami, które wtórnie doprowadzają do osłabienia i uszkodzenia mięśni.
Na zapalenie skórno-mięśniowe chorują częściej kobiety niż mężczyźni i zarówno dzieci, jak i osoby dorosłe, co różni tę chorobę od innych idiopatycznych miopatii zapalnych. Na przykład zapalenie wielomięśniowe jest rzadko występującą chorobą na którą chorują głównie osoby dorosłe i częściej mężczyźni niż kobiety. Wtrętowe zapalenie mięśni 3-krotnie częściej występuje u mężczyzn niż kobiet, częściej u rasy białej niż czarnej i zwykle u osób powyżej 50. roku życia
Leczenie.
Leczenie jest wyłącznie objawowe. Podstawowymi metodami leczenia zapalenia skórno-mięśniowego są immunosupresja oraz rehabilitacja. Podczas planowania leczenia istotny jest szacowany czas leczenia, dotychczasowy przebieg choroby, długość jej trwania oraz działania niepożądane stosowanych leków.
Glikokortykosteroidy w wysokich dawkach są lekami pierwszego rzutu w leczeniu zapalenia skórno-mięśniowego i pozwalają uzyskać odpowiedź u większości chorych. Początkowo podaje się prednizon w dawce około 1 mg/kg. U chorych z ostrym lub cięższym przebiegiem stosuje się dożylnie metyloprednizolon w dawce 0,5–1,0 g przez kolejne 3 dni. Po 4–8 tygodniach leczenia i stwierdzeniu klinicznej poprawy z zaobserwowaniem wzrostu siły mięśniowej oraz uzyskaniem normalizacji stężenia markerów uszkodzenia mięśni dawkę leków stopniowo zmniejsza się do najmniejszej skutecznej dawki podtrzymującej. Dawka podtrzymująca jest ustalana indywidualnie, zwykle wynosi 5–10 mg prednizonu. Leczenie podtrzymujące utrzymuje się przynajmniej kilkanaście miesięcy, a czasem całe życie.
Większość chorych reaguje na leczenie glikokortykosteroidami, jednak u części z nich obserwuje się oporność na leczenie (sterydooporność) i konieczne jest dodanie leku immunosupresyjnego. Nie ma powszechnie przyjętej definicji choroby opornej, najczęściej przyjmuje się, że jest to niemożliwość uzyskania remisji choroby po przynajmniej 3 miesiącach właściwej kortykoterapii.
Leki drugiego rzutu stosuje się u chorych nie odpowiadających na leczenie glikokortykosteroidami oraz u chorych odpowiadających na leczenie wysoką dawką glikokortykosteroidu celem zmniejszenia jego dawki i uniknięcia nadmiernej toksyczności. Decyzja o rozpoczęciu leczenia lekami immunosupresyjnymi jest podejmowana indywidualnie przy uwzględnieniu konieczności przyjmowania dużych dawek glikokortykosteroidów, niemożności obniżenia dawki leku lub nawrotu choroby, nieskuteczności leczenia przez okres 2–3 miesięcy i szybko postępującego osłabienia mięśni. Obecność zmian narządowych, w tym śródmiąższowej choroby płuc, jest przesłanką do włączenia leczenia drugiej linii. W przypadku obecności chorób współistniejących, których przebieg jest pogarszany przez podaż dużych dawek glikokortykosteroidów, leczenie można zacząć od podaży glikokortykosteroidów wraz z lekiem drugiego rzutu, co umożliwia szybszą redukcję dawki glikokortykosteroidów. Część autorów sugeruje wczesne dodawanie leków immunosupresyjnych drugiego rzutu w leczeniu zapalenia skórno-mięśniowego.
Nie ma wystarczających badań klinicznych, aby określić skuteczność leków immunosupresyjnych II rzutu. Wybór leków pozostaje empiryczny. W drugiej linii leczenia do kortykosteroidów najczęściej dodaje się metotreksat lub aziatroprynę. Czasem wykorzystuje się cyklosporynę, mykofenolan mofetylu, immunoglobulinę ludzką (IVIG), cyklofosfamid i rytuksymab. Leki immunosupresyjne drugiego rzutu zwykle osiągają skuteczność po 4–8 miesiącach. W pierwszym rzucie leczenia zwykle stosuje się metotreksat, w przypadku choroby nawrotowej lub opornej podaje się cyklosporynę lub inne leki immunosupresyjne II linii leczenia. Przewlekła choroba nawrotowa jest definiowana jako sytuacja nieuzyskania remisji pomimo zastosowania przynajmniej jednego leku immunosupresyjnego drugiej linii.
Metotreksat jest rozważany jako lek pierwszego rzutu. Lek podaje się doustnie, domięśniowo lub podskórnie w dawce 10–25 mg. Metotreksat może osiągnąć skuteczność po 6–8 tygodniach leczenia, a zatem nie umożliwia odpowiedniej kontroli szybko postępującej choroby. W badaniach klinicznych leku nie porównywano do placebo. Metotreksat i azatiopryna wykazują podobną skuteczność, podobnie nie wykazano różnicy w skuteczności w porównaniu do cyklosporyny A. Mimo porównywalnej skuteczności z azatiopryną i cyklosporyną metotreksat wiąże się z mniejszą toksycznością i lepszą tolerancją.
Azatioprynę stosuje się w dawce 1,5–2 mg/kg, lek osiąga skuteczność po ponad 3 miesiącach. Po uzyskaniu efektu terapeutycznego dawkę systematycznie się zmniejsza do podtrzymującej 50 mg. Wykazano skuteczność azatiopryny w porównaniu do placebo, która w badaniu klinicznym lepiej poprawiała siłę mięśniową.
Cyklosporynę stosuje się w dawce 2,5–5 mg/kg. Lek wykazuje podobną skuteczność jak metotreksat, jednak nie jest dobrze tolerowany. Lek w połączeniu z dożylnymi immunoglobulinami może być wykorzystywany w leczeniu choroby przewlekłej nawrotowej.
Mykofenolan mofetylu jest stosowany w przypadku nieskuteczności lub nietolerancji metotreksatu lub cyklosporyny.
W leczeniu opornych zmian skórnych wykorzystuje się immunomodulujące działanie leków przeciwmalarycznych. W niewielkich badaniach leki przeciwmalaryczne wykazały skuteczność. W leczeniu wykorzystuje się hydroksychlorochinę w dawce 200 mg co 12 godzin lub chlorochinę w dawce 250 mg co 12 godzin. Leki przeciwmalaryczne nie wpływają na kontrolę zmian w mięśniach.
Dożylną podaż immunoglobulin stosuje się u chorych, u których leczenie lekami immunosupresyjnymi nie przyniosło oczekiwanego efektu. Immunoglobuliny mogą być przydatne w leczeniu kobiet w ciąży, a także u chorych z szybko postępującą chorobą. Korzyści osiągane tej metody leczenia potwierdzają badania randomizowane z placebo. W leczeniu zapalenia skórno-mięśniowego podaje się 5 kolejnych kursów w dawce 0,4 mg/kg.
Istnieją przesłanki sugerujące skuteczność rytuksymabu w terapii opornego na leczenie zapalenia skórno-mięśniowego. W badaniu klinicznym oceniającym rytuksymab nie uzyskano istotnej statystycznie poprawy, co jednak mogło być spowodowane wadami samego badania.
U około połowy chorych zmiany skórne pojawiają się lub ulegają zaostrzeniu pod wpływem promieniowania ultrafioletowego. Zaleca się unikanie nadmiernej ekspozycji na naturalne i sztuczne źródła promieniowania ultrafioletowego oraz stosowanie filtrów przeciwsłonecznych oraz odpowiedniego ubioru chroniącego przed słońcem. Ze względu na konieczność unikania promieniowania słonecznego oraz działanie niepożądane leków stosowanych w leczeniu zapalenia skórno-mięśniowego przydatna może być suplementacja witaminy D.
W leczeniu objawów skórnych pomocne jest miejscowe stosowanie glikokortykosteroidów, zwykle wykorzystuje się miejscowe glikortykosteroidy III i IV klasy. W obrębie owłosionej skóry głowy stosuje się szampony zawierające glikokortykosteroidy, a następnie nakłada żel, sprej lub piankę również zawierający glikokortykosteroid. Dodatkowo oprócz miejscowej podaży glikokortykosteroidów w leczeniu zmian skórnych w obrębie twarzy bywają stosowane inhibitory kalcyneuryny takie jak takrolimus czy pimekrolimus.
W leczeniu świądu i pieczenia towarzyszącego zmianom skórnym stosuje się emolienty i środki nawilżające. W celu opanowania świądu podaje się doustnie leki przeciwhistaminowe – hydroksyzynę, cetyryzynę, loratadynę czy fenoksyfenadynę. Silne działanie przeciwświądowe ma również doksepina będąca trójpierścieniowym lekiem przeciwdepresyjnym. W leczeniu miejscowym świądu mogą być wykorzystane mentol, kamfora i miejscowe leki przeciwhistaminowe takie jak dimetynden.
Kinezyterapia pełni istotną rolę w przywracaniu sprawności chorych. W okresie ostrym stosuje się ćwiczenia bierne, w okresie poprawy wykorzystuje się ćwiczenia izometryczne, następnie izotoniczne i aerobowe.
Rokowanie.
Rokowanie co do czasu przeżycia osób chorujących na zapalenie skórno-mięśniowe oceniane w kilku badaniach naukowych znacząco się różni. W badaniu Marie i współpracowników na 77 chorych dziesięcioletnie przeżycie osiągnęło 84% chorych. W amerykańskim badaniu Schiopu i współpracowników na 160 chorych przeżycie dziesięcioletnie osiągnęło 62% chorych, podobne wyniki osiągnięto w tajwańskim badaniu 192 chorych, gdzie 66% chorych przeżyło dziesięć lat. Rokowanie w zapaleniu skórno-mięśniowym zależy od wieku chorego, objawów narządowych oraz występowania nowotworu złośliwego wiążących się z gorszym rokowaniem. Głównymi przyczynami zgonów u chorych na zapalenie skórno-mięśniowe są: niewydolność serca, niewydolność oddechowa, powikłania infekcyjne oraz nowotwory złośliwe.
Historia.
W 1863 roku Ernst Leberecht Wagner opisał przypadki zapalnej choroby mięśni z obecnością zmian skórnych. Kolejne przypadki opisywali Pierre Potain w 1875 roku i Heinrich Unverricht w 1887 roku, który to nazwał chorobę "dermatomyositis" (zapalenie skórno-mięśniowe). W 1930 roku Heinrich Adolf Gottron podał dokładny opis objawów skórnych w zapaleniu skórno-mięśniowym. W 1977 roku ustalono stosowane do dziś kryteria rozpoznania tej choroby.

</doc>
<doc id="122353" url="https://pl.wikipedia.org/wiki?curid=122353" title="DM">
DM



</doc>
<doc id="122354" url="https://pl.wikipedia.org/wiki?curid=122354" title="Reflections (album Apocalyptiki)">
Reflections (album Apocalyptiki)

Reflections – czwarty album studyjny fińskiej grupy muzycznej Apocalyptica. Wydawnictwo ukazało się 10 lutego 2003 roku nakładem wytwórni muzycznej Universal Music Group. Gościnnie w nagraniach wziął udział perkusista grupy Slayer – Dave Lombardo, który zagrał w pięciu utworach. W pozostałych kompozycjach na perkusji zagrał fiński muzyk sesyjny Sami Kuoppamäki. 

</doc>
<doc id="122355" url="https://pl.wikipedia.org/wiki?curid=122355" title="Tlenofon">
Tlenofon

Tlenofon – usługa VoIP oferowana przez firmę Aiton Caldwell (wcześniej przez portal o2.pl). Pozwala ona na prowadzenie bezpłatnych rozmów telefonicznych z innymi użytkownikami usługi Tlenofon oraz płatne z sieciami komórkowymi i stacjonarnymi na całym świecie.
Usługa oparta jest na protokole IAX2 i SIP.
Oferta.
Tlenofon oferuje:
Tlenofon jest kompatybilny z bramkami, telefonami oraz oprogramowaniem obsługującym protokół SIP oraz IAX2. Również Komunikator Tlen.pl oferuje wbudowaną obsługę usługi Tlenofon.

</doc>
<doc id="122358" url="https://pl.wikipedia.org/wiki?curid=122358" title="Acroceratosis Bazex">
Acroceratosis Bazex



</doc>
<doc id="122359" url="https://pl.wikipedia.org/wiki?curid=122359" title="Paraneoplastyczne rogowacenie dłoni i stóp">
Paraneoplastyczne rogowacenie dłoni i stóp

Paraneoplastyczne rogowacenie dłoni i stóp, zespół Bazexa – rzadki zespół paraneoplastyczny, należący do skórnych rewelatorów chorób nowotworowych, charakteryzujący się występowaniem łuszczycopodobnych, złuszczających się ognisk barwy czerwonawo-fioletowej na dłoniach, stopach, w obrębie małżowiny usznej, czasami obejmujących grzbiet nosa lub całą twarz. Zmianom tym często towarzyszy nasilona dystrofia paznokci. Z objawów podmiotowych występuje charakterystyczny świąd. 
Rogowacenie paraneoplastyczne może być związane z różnymi typami nowotworów. Pierwszy opisany (przez Bazexa) pacjent miał raka krtani; później donoszono o zmianach skórnych tego typu u chorych na raka górnych dróg oddechowych, języka, błon śluzowych jamy ustnej, płuca, przełyku, a także okrężnicy. 
Zespół został opisany w 1980 roku przez Bazexa i Griffithsa.

</doc>
<doc id="122361" url="https://pl.wikipedia.org/wiki?curid=122361" title="Acanthosis nigricans maligna">
Acanthosis nigricans maligna



</doc>
<doc id="122362" url="https://pl.wikipedia.org/wiki?curid=122362" title="Cult Special">
Cult Special



</doc>
<doc id="122363" url="https://pl.wikipedia.org/wiki?curid=122363" title="Acanthosis nigricans">
Acanthosis nigricans

Acanthosis nigricans, rogowacenie ciemne – choroba skóry, która może występować w postaci łagodnej, towarzysząc insulinooporności, otyłości i innym niezłośliwym zaburzeniom endokrynologicznym lub jako zespół paraneoplastyczny występujący głównie w przebiegu raków przewodu pokarmowego, szczególnie raka żołądka.
Objawy.
Charakteryzuje się obecnością pogrubionej, hiperkeratotycznej, brodawkującej i nadmiernie pigmentowanej skóry o kolorze brązowym. Zmiany są zlokalizowane w okolicy pachy, szyi i dłoni. Może pojawiać się wokół sutków, dołu łokciowego, pępka oraz okolicy kroczowej. Lokalizacja w obrębie dłoni jest częściej związana z zespołem paraneoplastycznym. W 25% przypadków postaci paraneoplastycznej zajęte są jednocześnie dłonie i stopy, zajęcie dłoni jest określane jako "tripe palms".
W ciężkiej postaci podobne zmiany mogą być obserwowane na błonie śluzowej, szczególnie jamy ustnej, nosa, krtani i sromu. Zajęcie jamy ustnej jest stwierdzane w 25% przypadków choroby.
Rogowacenie ciemne może współwystępować z zespołem Lesera-Trélata. Zespół może być związany z uogólnionym świądem.
Przyczyny.
Zaburzenia endokrynologiczne.
Postać łagodna stanowi większość przypadków rogowacenie ciemnego, stanowi około 80% wszystkich przypadków choroby. Rogowacenie ciemne jest głównie związane z insulinoopornością, cukrzycą typu II, otyłością i zespołem policystycznych jajników.
Ponadto acanthosis nigricans bywa stwierdzany w chorobie Addisona, zespole Cushinga, akromegalii, niedoczynności tarczycy i hipogonadyzmie.
Rogowacenie ciemne prawdopodobnie jest czynnikiem ryzyka wystąpienia cukrzycy typu II.
Uwarunkowania genetyczne.
Częstsze występowanie rogowacenia ciemnego stwierdzono w niektórych chorobach uwarunkowanych genetycznie:
Zaburzenia polekowe.
Rogowacenie ciemne może pojawić się podczas stosowania niektórych leków:
Nowotwory złośliwe.
Rogowacenie ciemne może towarzyszyć nowotworom złośliwym jako zespół paraneoplastyczny, stanowi jednak stosunkowo rzadką manifestację nowotworów złośliwych. Najczęstszymi nowotworami są gruczolakoraki przewodu pokarmowego (70-90%), szczególnie rak żołądka, który towarzyszy niemal 60% przypadków postaci paraneoplastycznej. Innymi nowotworami stwierdzanymi w acanthosis nigricans są rak trzustki, jelita grubego, pęcherzyka żółciowego, wątrobowokomórkowego, nerki, płuc, jajnika, piersi, szyjki macicy, pęcherza moczowego, niektóre chłoniaki.
Rogowacenie ciemne często wyprzedza rozpoznanie nowotworu złośliwego, co jest obserwowane w 17% przypadków postaci paraneoplastycznej. Postać związana z nowotworami ma nagły początek, pojawia się u osób powyżej 40. roku życia, postać łagodna pojawia się w młodszym wieku i zmiany wolniej się rozwijają. Często są bardziej rozległe .
Patogeneza.
Patogeneza nie jest dokładnie poznana. Molekularną podstawą jest nadmierna proliferacja keratynocytów w odpowiedzi na różne czynniki, przede wszystkim receptor EGF (EGFR), receptor IGF (IGFR), receptor FGF (FGFR). Wykazują one działanie proproliferacyjne i antyapoptyczne na keratynocyty. W zespołach pareneoplastycznych nowotwór może produkować czynniki wzrostowe, w tym EGF i TGF-α. Z kolei w insulinooporności nadmiernie wydzielana insulina jest samodzielnym czynnikiem wzrostowym.
Leczenie.
Leczenie powinno być ukierunkowane na przyczynę zaburzenia i wykrycie choroby podstawowej. Chorzy powinni być przebadani pod kątem występowania cukrzycy i chorób nowotworowych, szczególnie raka żołądka.
Istnieją doniesienia o skuteczności retinoidów w leczeniu acanthosis nigricans. Tretynoina może być stosowana w postaci kremu lub żelu. Izotretynoina i acytretyna w formie doustnej mogą być skuteczne w leczeniu rogowacenia ciemnego, choć nie ma randomizowanych badań potwierdzających ich skuteczność.
Stosowane bywają kalcypotriol, olej rybny i laseroterapia. Metformina i rozyglitazon były badane na niewielkich grupach chorych z insulinoopornością, jednak wykazały jedynie niewielką poprawę zmian w tej grupie chorych.
Rokowanie.
W przypadku zespołów paraneoplastycznych rokowanie jest złe, ponieważ prawdopodobnie zespół jest związany z bardziej agresywnymi nowotworami.

</doc>
<doc id="122365" url="https://pl.wikipedia.org/wiki?curid=122365" title="Horacjanizm">
Horacjanizm

Horacjanizm – stworzona przez rzymskiego poetę Horacego postawa wobec życia i moralności. Była swoistym poszukiwaniem złotego środka poprzez połączenie dwóch antycznych filozofii życia: epikureizmu i stoicyzmu. 
Horacjanizm w poezji to zjawisko naśladowania w liryce modelu poezji stworzonego przez Horacego. Model ten obejmował:
Najbardziej znanym poetą polskim pisującym wiersze w stylu Horacego był Jan Kochanowski.

</doc>
<doc id="122366" url="https://pl.wikipedia.org/wiki?curid=122366" title="The Best of Apocalyptica">
The Best of Apocalyptica



</doc>
<doc id="122367" url="https://pl.wikipedia.org/wiki?curid=122367" title="Piodermia zgorzelinowa">
Piodermia zgorzelinowa

Piodermia zgorzelinowa, zgorzelinowe zapalenie skóry, PG (od łac. "pyoderma gangrenosum") – rzadkie schorzenie skóry o niejasnej etiologii. Może być objawem innych chorób ogólnoustrojowych; niekiedy występuje jako zespół paranowotworowy.
Epidemiologia.
W około 50% występuje razem z innymi chorobami systemowymi. Częstość występowania wynosi około 1/100000 ludności i jest podobna u obu płci. Choroba pojawia się najczęściej w czwartej lub piątej dekadzie życia, ale może wystąpić w każdym wieku.
Patogeneza.
Patogeneza piodermii zgorzelinowej nie została dokładnie ustalona, aczkolwiek największą rolę przypisuje się dysfunkcji układu immunologicznego.
Objawy.
Rozległe, szybko postępujące owrzodzenia lokalizujące się najczęściej na kończynach dolnych. Mogą obejmować inne obszary ciała.
Leczenie.
Leczenie: leki immunomodulujące (prednizon, cyklosporyna, azatiopryna, mykofenolan mofetylu, cyklofosfamid, chlorambucyl, talidomid, immunoglobuliny)

</doc>
<doc id="122368" url="https://pl.wikipedia.org/wiki?curid=122368" title="Róża nowotworowa">
Róża nowotworowa

Róża nowotworowa (łac. "erysipelas carcinomatosum") – zaliczana do zespołów paraneoplastycznych. Jest to odczyn zapalny spowodowany szerzącymi się drogą naczyń chłonnych przerzutami nowotworowymi. Najczęściej dotyczy przerzutów wywodzących się z raka piersi, ale czasem też z raka trzustki, żołądka, płuca, jelita grubego lub jajnika.

</doc>
<doc id="122369" url="https://pl.wikipedia.org/wiki?curid=122369" title="Rybia łuska nabyta">
Rybia łuska nabyta

Rybia łuska nabyta (łac. "ichtyosis acquisita") - należy do zespołów paraneoplastycznych. Charakteryzuje się uogólnionym nadmiernym rogowaceniem z towarzyszącym tworzeniem się rybopodobnych łusek na skórze. Pojawia się w starszym wieku. Nasilenie zmian koreluje dodatnio z rozwojem nowotworu. Często towarzyszy nowotworom narządów wewnętrznych (m.in. rak płuca) oraz chorobie Hodgkina.

</doc>
<doc id="122370" url="https://pl.wikipedia.org/wiki?curid=122370" title="Mirrodin">
Mirrodin

Mirrodin – dodatek do kolekcjonerskiej gry karcianej – , pierwszy dodatek w bloku "Mirrodin". Imprezy premierowe miały miejsce 2 października 2003 roku, uczestnicy otrzymywali specjalnie na tę okazję przygotowane, foliowane karty promocyjne "Sword of Kaldra" z alternatywnym rysunkiem.
Fabuła dodatku.
Mirrodin został stworzony przez golema Karna, jako "Argentum", świat złożony całkowicie z artefaktów, nieposiadający życia biologicznego. Na jego strażnika wyznaczył zbudowanego przez siebie golema Memnarcha, który nadał nową nazwę powierzonemu sobie światu: Mirrodin. Na skutek kontaktu z Phyrexiańskim Olejem nieświadomie pozostawionym przez Karna, Memnarch dostał obłędu i zaczął zmieniać świat tak by mógł on podtrzymać życie. Korzystając z "pułapek dusz" (ang. soul traps) sprowadził na Mirrodin
przedstawicieli wielu żywych gatunków roślin, zwierząt oraz istot inteligentnych. Z czasem, na skutek działania "Mycosynthu" (podobnego do grzyba organizmu powstałego dzięki phyrexiańskiemu olejowi) metal zaczął pokrywać ciała żywych istot, a ciało artefaktów. Dodatek opowiada historię elfki Glissy, szukającej osoby stojącej za zamachem na nią.
Tematyka.
Główną tematyką dodatku są artefakty. Większość kart w jakiś sposób jest z nimi związana, bądź też jest artefaktem. Sporą rolę odgrywają wprowadzone w tym dodatku karty "Artifact – Equipment" (pl. Artefakt – Ekwipunek), które mają za zadanie obrazować używanie przez stwory takich rzeczy jak zbroje i różnego rodzaju broń (głównie broń biała).

</doc>
<doc id="122376" url="https://pl.wikipedia.org/wiki?curid=122376" title="Rubinkowo">
Rubinkowo

Rubinkowo – część urzędowa Torunia położona na prawobrzeżu.
Przy podziale miasta dla potrzeb rad okręgów (jednostek pomocniczych gminy), teren Rubinkowa współtworzy okręg „Rubinkowo”.
Rubinkowo wraz z osiedlem Na Skarpie stanowi najliczniej zamieszkałą dzielnicę wschodniej części Torunia i jest przykładem modernistycznego osiedla mieszkaniowego o wielorodzinnej zabudowie wielkopłytowej.
Lokalizacja.
Rubinkowo znajduje się we wschodniej części miasta, od północy graniczą z Mokrem i Katarzynką, od wschodu z Bielawami, od południa ze Skarpą i Winnicą, zaś od zachodu z Jakubskim Przedmieściem.
Ulice.
Do głównych ulic osiedla należą: Rydygiera, Łyskowskiego i Dziewulskiego, zaś do stanowiących granice Rubinkowa zaliczyć należy: Barwną, Skłodowskiej-Curie, Szosę Lubicką oraz Wschodnią. Teren Rubinkowa zwyczajowo dzieli się na dwie jednostki: Rubinkowo I i Rubinkowo II.
Historia.
Powstanie nowej dzielnicy we wschodniej części Torunia władze miasta planowały już w 1961 roku. Wtedy to m.in. wybrano dla niej teren po dawnej posiadłości Jakuba Kazimierza Rubinkowskiego, skąd późniejsza dzielnica wzięła swą nazwę. Prace budowlane przy wznoszeniu pierwszego bloku rozpoczęto przy obecnej ul. Rydygiera 4 w październiku 1974 roku. Oddano go do zamieszkania 30 września 1975 roku. Kolejne bloki powstawały wzdłuż wspomnianej ul. Rydygiera i nowo utworzonej ul. Łyskowskiego. Inwestorem pierwszych domów tego osiedla była Młodzieżowa Spółdzielnia Mieszkaniowa, a ich wykonawcą było Toruńskie Przedsiębiorstwo Budownictwa Ogólnego. 
W 1981 roku erygowano tu pierwszą parafię Matki Bożej Królowej Polski, a w 1986 roku rozpoczęto przy ul. Rydygiera budowę świątyni parafialnej. Konsekrował ją biskup toruński w 1995 roku. We wschodniej części osiedla w 1987 roku utworzono kolejną parafię Najświętszego Ciała i Krwi Chrystusa. 
Charakterystyka.
Rubinkowo dzieli się na dwa osiedla: Rubinkowo I i Rubinkowo II.

</doc>
<doc id="122379" url="https://pl.wikipedia.org/wiki?curid=122379" title="Marzec 2003">
Marzec 2003



</doc>
<doc id="122382" url="https://pl.wikipedia.org/wiki?curid=122382" title="Zblocze">
Zblocze

Zblocze – element urządzenia dźwigowego żurawia, cięgnika lub suwnicy służący do zaczepiania ładunku poprzez zawiesie, rzadziej bezpośrednio.
Zblocze złożone jest z krążka linowego, jarzma i ułożyskowanego haka, który może być jednorożny, dwurożny lub czterorożny. Całość zawieszona jest na linie nośnej.
W zbloczu o dużym udźwigu może być zabudowanych wiele krążków linowych, ze względu na zastosowanie wielu cieńszych lin nośnych. Cieńsze liny nośne pozwalają ograniczyć średnicę krążków i w efekcie wielkość i masę całego zblocza oraz wykorzystać zasadę wielokrążka.

</doc>
<doc id="122384" url="https://pl.wikipedia.org/wiki?curid=122384" title="Nikola Sarcevic">
Nikola Sarcevic

Nikola Sarcevic (ur. 9 lipca 1974 w Örebro) – basista, wokalista i twórca tekstów skatepunkowego zespołu Millencolin.
Pochodzi z Örebro w Szwecji, ma jugosłowiańskie korzenie. Obecnie mieszka w Göteborgu (Szwecja) ze swoją dziewczyną Lisą.
Nikola nagrał swój własny album nazwany Lock-Sport-Krock, którego nazwa wzięła się od klubu piłkarskiego, w którym Nikola grał ze swoim bratem, gdy byli młodzi. Album ten całkowicie różni się od albumów zespołu Millencolin. Zawiera brzmienia muzyki country i pop, a nie jak w przypadku zespołu Millencolin skate-punka.

</doc>
<doc id="122386" url="https://pl.wikipedia.org/wiki?curid=122386" title="Malmö">
Malmö

Malmö (wym. IPA [ˈmalːˈmøː]) – miasto ("tätort") w południowej Szwecji i port morski położony nad cieśniną Öresund w południowo-zachodniej części prowincji historycznej ("landskap") Skania, siedziba władz ("residensstad") regionu administracyjnego ("län") Skania, powstałego w 1997 roku po połączeniu dotychczasowych regionów Malmöhus i Kristianstad, ośrodek administracyjny ("centralort") gminy Malmö ("Malmö kommun" lub "Malmö stad"). Do obszaru tätortu Malmö zalicza się także Arlöv, siedzibę władz ("centralort") sąsiedniej gminy Burlöv.
Stanowi centrum gospodarcze i kulturalne południowej Szwecji, jeden z kluczowych węzłów komunikacyjnych tego kraju. Jest drugim po stolicy Danii, Kopenhadze, ośrodkiem transgranicznego regionu Öresund/Øresund (szw. "Öresundsregionen", duń. "Øresundsregionen"). Oba miasta są ze sobą połączone przebiegającym nad cieśniną Öresund mostem ("Öresundsbron", "Øresundsbroen"). W ostatnich dziesięcioleciach Malmö przekształciło się ze znaczącego ośrodka przemysłowego, z dominującym przemysłem stoczniowym, w wielokulturowe miasto postindustrialne. Jest ważnym ośrodkiem usługowym, naukowym, edukacyjnym i turystycznym.
Jest trzecim pod względem zaludnienia, po Sztokholmie i Göteborgu, miastem Szwecji oraz głównym ośrodkiem obszaru metropolitalnego "Stormalmö" (pol. „Wielkie Malmö”), liczącego 703 920 mieszkańców (30 września 2016). W skład "Stormalmö", poza gminą Malmö, wchodzi od 2005 roku, według definicji "Statistiska centralbyrån", jeszcze 11 gmin: Burlöv, Eslöv, Höör, Kävlinge, Lomma, Lund, Skurup, Staffanstorp, Svedala, Trelleborg i Vellinge. W 2015 roku część "tätortu" Malmö leżąca w granicach administracyjnych gminy Malmö liczyła 291 040 mieszkańców. Cały "tätort" Malmö (wraz z Arlöv) liczył 301 706 mieszkańców. 30 września 2016 roku gmina Malmö ("Malmö stad") liczyła 326 645 mieszkańców.
Malmö to miasto partnerskie Szczecina.
Definicja.
Pojęcie Malmö oznaczać może "tätort" Malmö lub „Miasto Malmö” (szw. "Malmö stad"). Artykuł ten dotyczy w głównej mierze zdefiniowanego przez "Statistiska centralbyrån" tätortu Malmö, którego mniejszą część stanowi także Arlöv w gminie Burlöv. Pojęcie „Miasto Malmö” odnosi się obecnie do całej gminy Malmö ("Malmö kommun") w jej granicach administracyjnych oraz zarządzanej przez jej władze. Arlöv stanowi w tym przypadku siedzibę władz ("centralort") sąsiedniej gminy Burlöv. W granicach gminy Malmö położonych poza Malmö jest (stan na rok 2015) pięć innych tätortów, m.in. Oxie, Bunkeflostrand i Tygelsjö. „Miasto Malmö” jest centralnym ośrodkiem obszaru metropolitalnego ("storstadsområde") „Wielkie Malmö” ("Stormalmö").
Geografia.
Krajobraz okolic miasta, znacznie zmieniony przez działalność człowieka, ukształtował się podczas ostatniego zlodowacenia. Malmö położone jest na stosunkowo płaskim terenie z niewysokimi wzniesieniami morenowymi. Najwyższy punkt (37 m n.p.m.) w granicach tätortu Malmö stanowi rejon kościoła Fosie ("Fosie kyrka") w dzielnicy Fosie.
Położenie.
Malmö leży w południowej Szwecji, w południowo-zachodniej części prowincji historycznej Skania nad cieśniną Öresund. Na przeciwległym brzegu, w odległości ok. 27 km, położona jest stolica Danii, Kopenhaga. Malmö jest centralnym ośrodkiem obszaru metropolitalnego "Stor-Malmö", z oddalonym o 20 km uniwersyteckim Lund. Odległość do Sztokholmu wynosi 619 km oraz odpowiednio do Göteborga, 276 km.
Otwarty 1 lipca 2000 roku most nad cieśniną Öresund, łączący duńską wyspę Zelandię i Kopenhagę ze Szwecją i Malmö, umożliwia szybką podróż pomiędzy oboma miastami. Otwarcie mostu ułatwiło dynamiczny rozwój regionu Öresund, liczącego około 3 785 000 mieszkańców (2012) po obu stronach cieśniny.
Klimat.
Malmö, podobnie jak cała Skania, leży w strefie klimatu umiarkowanego. Według klasyfikacji Köppena-Geigera Malmö położone jest w strefie klimatu umiarkowanego morskiego ("Cfb").
Klimat Malmö charakteryzuje się niskimi rocznymi amplitudami temperatur z częstymi opadami z niską intensywnością oraz dużą wilgotnością powietrza. Temperatura latem jest umiarkowana, zimy są stosunkowo łagodne. Mgły są częste w okresie jesienno-zimowym. Zimą występują gwałtowne burze z silnym wiatrem.
Średnia roczna opadów wynosi około 604 mm, z maksimum w lipcu i listopadzie (średnio 61 mm) i minimum w lutym (30 mm). Liczba dni z opadem wynosi średnio 169. Średnia roczna temperatura powietrza wynosi 7,8 °C. Najcieplejszym miesiącem jest lipiec (16,7 °C), najchłodniejszym, miesiąc luty ze średnią temperaturą –0,6 °C. Usłonecznienie w styczniu wynosi 7 godzin, a w lipcu 17 godzin.
Historia.
Pierwsza wzmianka o tej miejscowości pochodzi z XII wieku, w 1354 roku Malmö otrzymało prawa miejskie. W 1393 roku miasto zostało zdobyte i splądrowane przez Braci Witalijskich. Między XIV a XVI wiekiem Malmö było jednym z najważniejszych miast handlowych w tej części Morza Bałtyckiego, do 1658 roku należało do Danii.
Etymologia nazwy.
Nazwa "Malmö" jest złożeniem słów "malm" w znaczeniu „drobne skały” lub „piasek”, „żwir” oraz "högar" (l.poj. "hög" – „kopiec”, „górka”). "Malmö" oznacza więc „kopce piasku”. Jedną z najstarszych znanych form tej nazwy jest forma "Malmhaugar".
Demografia.
Liczba ludności Malmö na przestrzeni lat 1570–1950:
Liczba ludności tätortu Malmö w latach 1960–2015:
"Uwagi: Od 1965 roku wraz z Arlöv."
Gospodarka.
Malmö jest jednym z głównych ośrodków gospodarczych i handlowych Szwecji. Przez długi czas w mieście dominował przemysł wytwórczy, głównie elektromaszynowy. Rozwinięty był także przemysł włókienniczy, materiałów budowlanych oraz spożywczy.
Jedną z najważniejszych gałęzi przemysłu w historii gospodarczej miasta był przemysł stoczniowy, z działającą od XIX wieku stocznią Kockums i związanymi z nią podwykonawcami. Stocznia Kockums produkowała zarówno statki na zamówienia cywilne, jak i okręty wojenne dla marynarki. Jednak w wyniku kryzysu przemysłu stoczniowego w Europie Zachodniej oraz w Szwecji, od połowy lat 70. XX wieku następował jej powolny upadek. W 1987 roku w Malmö zaprzestano produkcji statków cywilnych, skupiając się jedynie na produkcji wojskowej, głównie okrętów podwodnych.
Kryzys początku lat 90. XX wieku oraz zmiany strukturalne zmieniły charakter gospodarczy miasta, które w 1995 roku miało najwyższą stopę bezrobocia w Szwecji. Malmö zaczęło się wówczas przekształcać z miasta przemysłowego w ośrodek nowoczesnych technologii. Obecnie działa tam wiele instytucji badawczych, mocno rozwiniętą jest branża handlowo-usługowa, stawia się na rozwój szkolnictwa wyższego.
Do znaczącego ożywienia gospodarki całego regionu Skania przyczyniło się otwarcie 1 lipca 2000 roku mostu nad cieśniną Öresund. Ułatwiło to komunikację z Kopenhagą, gdzie zatrudnienie znalazło wielu mieszkańców Malmö. Wielu Duńczyków podróżuje na stronę szwedzką m.in. na zakupy w działających w Malmö i jego okolicach licznych centrach handlowych.
Transport.
Malmö jest ważnym węzłem komunikacyjnym południowej Skandynawii, leżącym na skrzyżowaniu drogowych, kolejowych i morskich szlaków transportowych. Zbiega się tam kilka dróg o statusie tras europejskich. Malmö jest także znaczącym węzłem kolejowym i morskim portem handlowym. Otwarcie 1 lipca 2000 roku mostu nad Öresundem umożliwiło dogodne połączenie lądowe z systemem komunikacyjnym Europy Zachodniej i Środkowej.
Transport drogowy.
Przez Malmö przebiegają lub mają swój początek:
Transport kolejowy.
Ważną datą w historii Malmö jest dzień 1 grudnia 1856 roku, kiedy otwarto linię kolejową łączącą Malmö z Lund, początkowy odcinek przyszłej Södra stambanan, łączącej południową część Szwecji ze Sztokholmem.
Malmö jest ważnym węzłem kolejowym transgranicznego regionu Öresundsregionen. Malmö centralstation (Malmö C) jest pod względem liczby obsługiwanych podróżnych jedną z największych stacji kolejowych Szwecji. Malmö posiada połączenia kolejowe obsługujące zarówno dalekobieżny ruch krajowy i zagraniczny, jak i lokalny.
12 grudnia 2010 roku oddano do użytku tunel średnicowy Citytunneln, przebiegający pod centrum miasta. Powstanie Citytunneln zmieniło organizację ruchu kolejowego w rejonie Malmö. Wraz z otwarciem tunelu oddano do użytku podziemną część stacji kolejowej Malmö C, podziemną stację kolejową Triangel station oraz położoną częściowo na powierzchni Hyllie station.
Transport lotniczy.
Komunikacja lotnicza Malmö jest obsługiwana przez międzynarodowy port lotniczy Malmö-Sturup (Malmö Airport), ok. 30 km na wschód od centrum miasta. W 2012 roku był to czwarty pod względem liczby obsłużonych pasażerów (2 104 013) port lotniczy Szwecji, ze stałymi połączeniami m.in. ze Sztokholmem oraz Warszawą i Londynem.
Drugim portem lotniczym obsługującym Malmö, przede wszystkim w lotach międzynarodowych, jest położony na wyspie Amager pod Kopenhagą port lotniczy Kopenhaga-Kastrup ("Københavns Lufthavn, Kastrup"). Dogodne połączenie drogowe i kolejowe poprzez most nad Öresundem przyczynia się po stronie szwedziej do dużej popularności tego lotniska jako portu przesiadkowego.
Transport morski.
Położony w Malmö port morski jest jednym z większych portów Szwecji. Port Malmö (Malmö hamn) tworzy od 2001 roku wraz z portem w Kopenhadze jeden zespół portowy, zarządzany przez spółkę Copenhagen Malmö Port AB. Ważną część obrotu ładunkowego portu Malmö stanowią importowane samochody.
Pomiędzy Malmö i Travemünde w Niemczech działa bezpośrednie połączenie promowe, obsługiwane przez przedsiębiorstwo armatorskie Nordö-Link (od 2001 roku część Finnlines).
Drogi rowerowe.
Malmö jest klasyfikowane jako jedno z najbardziej przyjaznych rowerzystom miast świata. W 2012 roku w Malmö funkcjonowało ok. 469 km ścieżek rowerowych, tworzących spójny i ciągle rozbudowywany system tras rowerowych.
Architektura i zabytki.
Niektóre zabytki i budowle w Malmö:
Malmö leży na trasie Europejskiego Szlaku Gotyku Ceglanego.
Oświata.
Malmö jest stosunkowo od niedawna samodzielnym ośrodkiem akademickim. Do lat 90. XX wieku nie istniała tam żadna większa, samodzielna uczelnia, poza pewnymi wydziałami Uniwersytetu w Lund.
Największą uczelnią w Malmö jest obecnie państwowa Malmö högskola (pol. "Wyższa Szkoła w Malmö"), powołana w 1998 roku. W 2012 roku, według danych uczelni, kształciło się tam 24 000 studentów. Liczba zatrudnionych wynosi około 1500, z czego 800 osób to pracownicy naukowi.
Pierwszą uczelnią w Malmö była założona w 1948 roku Tandläkarhögskolan i Malmö (lub Kungliga Tandläkarhögskolan; pol. "Królewska Wyższa Szkoła Dentystyczna"), która w 1964 roku została podporządkowana Uniwersytetowi w Lund. Od 1999 roku stanowi ona jeden z wydziałów Malmö högskola.
Wydziały Uniwersytetu w Lund, które nadal mają swoją siedzibę w Malmö:
W Malmö działa także od 1983 roku Światowy Uniwersytet Morski (ang. "World Martime University"), uczelnia międzynarodowa posiadająca status instytucji ONZ na terenie Szwecji.
Sport i rekreacja.
W Malmö działa wiele klubów sportowych w różnorodnych dyscyplinach. Miasto posiada rozbudowaną infrastrukturę sportowo-rekreacyjną, w tym stadiony i wielofunkcyjne hale sportowo-widowiskowe.
Do najbardziej utytułowanych klubów sportowych należą Malmö FF w piłce nożnej oraz Malmö Redhawks w hokeju na lodzie. W Malmö ma także swoją siedzibę klub piłki nożnej kobiet LdB FC Malmö (do 2007 roku jako Malmö FF Dam), występujący w rozgrywkach Damallsvenskan.
Inne kluby:
Obiekty sportowe i rekreacyjne.
Na terenie Malmö znajduje się około 80 różnego rodzaju obiektów sportowych i rekreacyjnych. Niektóre z nich w kolejności alfabetycznej:
Osoby związane z Malmö.
W Malmö mieszka Basshunter, znany wykonawca muzyki eurodance. W Malmö mieszkają również: Arash, popularny piosenkarz pochodzący z Teheranu, piłkarz Zlatan Ibrahimović oraz kulturysta i model Binais Begovic.
Kultura.
W dniach 14, 16 i 18 maja 2013 roku w Malmö odbył się 58. finał Konkursu Piosenki Eurowizji.

</doc>
<doc id="122387" url="https://pl.wikipedia.org/wiki?curid=122387" title="Liga Republikańska">
Liga Republikańska

Liga Republikańska – polska organizacja prawicowa i antykomunistyczna działająca w latach 1993–2001.
Historia.
Liga została zarejestrowana jako stowarzyszenie 8 grudnia 1993. Najbardziej aktywna w latach 1995–1997. Przewodniczącym organizacji był Mariusz Kamiński.
Stowarzyszenie według deklaracji programowej, powstało jako protest prawicowej części aktywnych politycznie ludzi młodego pokolenia wobec powrotu do władzy postkomunistów w wyniku wyborów parlamentarnych 19 września 1993. Utworzyła je grupa byłych działaczy konspiracyjnego Tajnego Zarządu Niezależnego Zrzeszenia Studentów Uniwersytetu Warszawskiego z lat 80.
Liga była organizacją kierowaną przez ówczesnych trzydziestolatków, którym udało się skupić dookoła siebie pewną liczbę ludzi młodszych od siebie. Najgłośniejszymi działaniami Ligi były demonstracje uliczne (największa w dniu zaprzysiężenia na prezydenta Aleksandra Kwaśniewskiego), pikiety, w których uczestniczyła również młodzież szkolna (np. przeciw ówczesnemu ministrowi edukacji Jerzemu Wiatrowi z SLD) oraz manifestacja na galerii sejmowej przeciw oskarżanemu przez nich o współpracę z rosyjskim wywiadem premierowi Józefowi Oleksemu. Liga organizowała też wystawę fotografii „Żołnierze Wyklęci”, poświęconą powojennej partyzantce. Wśród działań Ligi były także m.in. demonstracje pod domem Wojciecha Jaruzelskiego 13 grudnia każdego roku, usuwanie symboli radzieckich i komunistycznych z polskich miast, protesty przeciw polityce rosyjskiej w Czeczenii czy działania na rzecz osądzenia sędziów stalinowskich (m.in. Stefana Michnika).
1 maja 1999 członek Ligi Republikańskiej rzucił petardę w tłum. Petarda trafiła w prof. Krzysztofa Dunina-Wąsowicza oraz dziennikarzy telewizji RTL 7, w wyniku czego odnieśli oni rany.
Danuta Waniek (szefowa sztabu wyborczego Aleksandra Kwaśniewskiego) nazwała Ligę Republikańską płatnymi bojówkami, odnosząc się do zakłócenia spotkań wyborczych Kwaśniewskiego w AWF i pod Teatrem Guliwer w Warszawie 1995. Została za to stwierdzenie pozwana do sądu. Sąd Okręgowy uznał, że Liga była: "„stroną agresywną, atakującą i prowokującą do reakcji”", "„w AWF Liga faktycznie rozbiła spotkanie oraz w istotny sposób zakłóciła spotkanie w teatrze”" oraz że nazywanie Ligi bojówką było zgodne ze stanem faktycznym, jednak na stwierdzenie, że niektórzy członkowie Ligi brali pieniądze za wybryki, Waniek nie przedstawiła wystarczających dowodów. Miała za to przeprosić na łamach „Rzeczpospolitej”.
Sąd Apelacyjny uznał w 2004, że użycie słowa „bojówki” było obraźliwe dla Ligi i naruszyło jej dobre imię i nakazał Waniek przeprosiny również za ten epitet. Zarazem sąd uznał, że niewątpliwie Liga wywoływała awantury, które utrudniały dostanie się na wiece wszystkim, którzy chcieli wziąć w nich udział, dlatego pozwana nie musiała przepraszać za słowo „zadymiarze”.
Część działaczy znalazła się później w partii Przymierze Prawicy, a następnie w Prawie i Sprawiedliwości (m.in. Mariusz Kamiński, Stanisław Pięta, Piotr Babinetz, Anna Sikora).
Program.
Według Deklaracji Ligi Republikańskiej "„Nasz dzień nadejdzie”", głównym postulatem stowarzyszenia była radykalna dekomunizacja, która miała polegać na całkowitym usunięciu z życia publicznego funkcjonariuszy aparatu PPR, PZPR i ZSMP, funkcjonariuszy i tajnych współpracowników UB, SB i służb wojskowych PRL oraz członków rządów PRL. Liga podejmował też postulat dekomunizacji prawa poprzez deregulację i zmniejszenie biurokracji.
Wśród propozycji Ligi znalazły się także działania mające na celu zbudowania klasy średniej, poprzez reprywatyzacją oraz poszerzanie wolnego rynku, dążenia do usunięcia zasad poprawności politycznej, propagowanie polskiej kultury narodowej oraz tradycyjnych wartości opartych o wiarę katolicką. Podstawowym elementem spajającym Ligę był antykomunizm, inne prawicowe elementy programowe, choć obecne w jej działalności i publikacjach, były słabiej akcentowane.

</doc>
<doc id="122388" url="https://pl.wikipedia.org/wiki?curid=122388" title="Freetown">
Freetown

Freetown – stolica i największe miasto Sierra Leone, położone w zachodniej części kraju, na wybrzeżu Oceanu Atlantyckiego. Ludność: 836 574 (2010).
Miasto jest głównym ośrodkiem politycznym, administracyjnym, gospodarczym, naukowym i kulturalnym kraju. Jest ważnym portem morskim, przez który przechodzi większość towarów eksportowych kraju. Znajdują się tu siedziby prezydenta, zgromadzenia narodowego, Rady Ministrów oraz innych władz centralnych. Freetown jest ośrodkiem administracyjnym Obszaru Zachodniego, który jest wydzielonym terytorium kraju, posiadającym status prowincji.
Freetown jest centrum gospodarczym i handlowym Sierra Leone, z wieloma zakładami przemysłowymi i przetwórczymi. Do najważniejszych gałęzi przemysłu reprezentowanych w mieście należą zakłady przetwórstwa ryb, zakłady tytoniowe, powstały rafinerie ropy naftowej oraz zakłady obróbki diamentów. Przemysł miasta koncentruje się głównie w rejonie portu. 
Freetown jest największym miastem Sierra Leone, jeśli chodzi o liczbę ludności. Według różnych szacunków liczba mieszkańców mogła wynosić od 836 tys., nawet do 1 mln 70 tys. osób.
Warunki naturalne.
Położenie.
Miasto położone jest w zachodniej części kraju, na wysuniętym w morze półwyspie Freetown. Powierzchnia półwyspu jest pagórkowata, pokryta tropikalnymi lasami deszczowymi, dochodzącymi niemal do piaszczystych plaż, otaczających cały półwysep. Większość obszaru lasu pierwotnego została zniszczona w wyniku wycinki, pozostałą część objęto w 2010 r. ochroną, tworząc na terenie półwyspu rezerwat leśny, który ma pomóc w zachowaniu lasów. W południowej części półwyspu, jak również w ujściach rzek występują lasy namorzynowe oraz moczary.
Klimat.
Miasto leży w strefie klimatu równikowego wilgotnego, z zaznaczającą się porą deszczową (od maja do października) oraz suchą. Na początku i na końcu pory deszczowej występują silne burze. Według klasyfikacji Köppena ze względu na duże ilości opadów przypadające na porę deszczową Freetown znajduje się na obszarze klimatu tropikalnego monsunowego.
Dużą wilgotność powietrza w mieście zmniejsza w porze suchej (listopad-luty) harmattan, wiatr wiejący znad obszarów saharyjskich, dzięki któremu pora sucha jest we Freetown najchłodniejszym czasem w roku. Średnie temperatury we Freetown wahają się przez cały rok w przedziale między 21 a 31 stopni Celsjusza.
Historia.
Obszar dzisiejszej stolicy kraju był zasiedlany od 1787 przez byłych niewolników wysyłanych z Anglii przez brytyjskich abolicjonistów, założycieli Sierra Leone Company. W 1792 Freetown (ang. „wolne miasto”) zostało oficjalnie założone przez byłych niewolników z Nowej Szkocji. W latach 1808–74 było stolicą Brytyjskiej Afryki Zachodniej. W czasie II wojny światowej stanowiło ważną bazę morską Brytyjczyków. Od 1961 miasto jest stolicą niepodległego państwa Sierra Leone.
W latach 90. XX wieku miasto było areną zaciekłych walk trwającej wówczas wojny domowej. W 1998 zostało zajęte przez wojska Wspólnoty Gospodarczej Państw Afryki Zachodniej, które próbowały przywrócić władzę prezydenta Ahmada Tejana Kabbaha. Później była bez sukcesu atakowana przez rebeliantów ze Zjednoczonego Frontu Rewolucyjnego ("Revolutionary United Front"). O walkach we Freetown i całym kraju opowiada dramat wojenny "Krwawy diament" (2006).

</doc>
<doc id="122390" url="https://pl.wikipedia.org/wiki?curid=122390" title="Koło linowe">
Koło linowe



</doc>
<doc id="122393" url="https://pl.wikipedia.org/wiki?curid=122393" title="Świat">
Świat



</doc>
<doc id="122394" url="https://pl.wikipedia.org/wiki?curid=122394" title="Turkiestan">
Turkiestan



</doc>
<doc id="122395" url="https://pl.wikipedia.org/wiki?curid=122395" title="Emitent">
Emitent

Emitent (od łac. "emitto" – wypuszczam, wysyłam) – każdy podmiot wprowadzający do obiegu handlowego pieniądz gotówkowy w jakiejkolwiek postaci (monety, banknoty), a także papiery wartościowe (akcje, obligacje, bony itp., także znaczki pocztowe). 
Termin legalny określający podmiot prawa prywatnego lub publicznego emitujący lub zamierzający emitować instrumenty finansowe.
Prawa i obowiązki emitenta określa w Polsce ustawa o obrocie instrumentami finansowymi oraz ustawa o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych z dnia 29 lipca 2005 roku ().

</doc>
<doc id="122396" url="https://pl.wikipedia.org/wiki?curid=122396" title="Chwytak">
Chwytak



</doc>
<doc id="122397" url="https://pl.wikipedia.org/wiki?curid=122397" title="Carl Scheele">
Carl Scheele

Carl (Karl) Wilhelm Scheele (ur. 9 grudnia 1742 w Stralsundzie, zm. 21 maja 1786 w Köping) – niemiecko-szwedzki aptekarz i chemik, odkrywca m.in. tlenu, chloru, wolframu i manganu.
Życiorys.
Urodził się 9 grudnia 1742 r. w Stralsundzie na Szwedzkim Pomorzu jako siódme z 11 dzieci niemieckojęzycznego browarnika i kupca zbożowego. Ojciec zbankrutował kilka lat później, wskutek czego rodzina popadła w nędzę. Z tego powodu Carl nie uzyskał formalnego wykształcenia i wcześnie, w wieku 14 lat, zaczął zdobywać zawód. Od 1757 r. zarobkował jako praktykant w aptece Martina Baucha w Göteborgu, a praca ta zainteresowała go na tyle, że zaczął czytać wszystkie dostępne mu książki i prowadzić eksperymenty. Pomagała mu w tym świetna pamięć. Bauch zauważył zdolności Scheelego i zachęcał go do poszerzania wiedzy. Zapoznał się tam też z dużą liczbą prac Georga Stahla, zwolennika teorii flogistonu, a także z dziełami Hermanna Boerhaavego, Johanna Kunckela, Nicolasa Lemery'ego i Caspara Neumanna. Po sześciu latach z powodzeniem zdał egzamin aptekarski.
Dwa lata później, w 1765 r., Scheele podjął pracę w aptece w Malmö u Petera Kjellstroma, który także zachęcał go do dalszej nauki. Tam też poznał m.in. Andersa Jahana Retziusa, który nauczył go sporządzać regularne notatki laboratoryjne. W 1770 r. Scheele wydał swoją pierwszą publikację, dotyczącą wyizolowania kwasu szczawiowego. Trzy lata później przeniósł się do pracy w Sztokholmie, gdzie miał też nadzieję na bliższy kontakt ze światem naukowym, a dwa lata później przeniósł się do Uppsali, gdzie poznał m.in. Johana Gottlieba Gahna i nawiązał współpracę z Torbernem Bergmanem, który nauczył go planować eksperymenty i uczynić je bezpieczniejszymi. W Uppsali Scheele pracował jako dyrektor w dużym laboratorium farmaceutycznym.
W 1772 r. osiadł w Köping, zostając właścicielem apteki i zajmując się jednocześnie pracą badawczą. Dzięki swojej pracy o kwasie szczawiowym został w 1774 r. przyjęty do Szwedzkiej Królewskiej Akademii Nauk, która wypłacała mu pensję, z której mógł prowadzić badania, lecz uczestniczył tylko w jednym jej posiedzeniu. Od 1785 r. chorował, wykazując objawy choroby nerek i nieustalonej do dziś choroby skóry. 19 maja 1786 r. ożenił się z Margaretą Pohl, wdową po poprzednim właścicielu jego apteki, która pracowała u niego jako gospodyni. Scheele zaręczył się z nią już wcześniej, odkładał jednak długo ślub uzasadniając to brakiem odpowiedniego majątku. Jednocześnie odrzucił propozycje objęcia posady nadwornego chemika w Sztokholmie, Berlinie i Londynie.
Zmarł przedwcześnie 21 maja 1786 r. w Köping, zły stan zdrowia spowodowała praca nad szkodliwymi związkami bez odpowiedniej wentylacji, miał też zwyczaj smakowania izolowanych substancji (opisał smak m.in. cyjanku wodoru i innych trucizn); ponadto wielokrotnie wdychał także chlor podczas prezentacji, chociaż zdawał sobie sprawę z jego toksyczności. Za sprawą pośpiesznego ślubu Scheele chciał zabezpieczyć Margaretę Pohl, która – jako wdowa – została ponownie właścicielką apteki.
Praca badawcza.
Pomimo że nie miał profesjonalnego laboratorium i pracował w trudnych warunkach, jego dorobek jest obszerny. Najbardziej znany jest z odkrycia tlenu, którego dokonał prawdopodobnie w 1770 r. metodą prażenia tlenku rtęci (wcześniej od Josepha Priestleya), a także obliczył przybliżoną jego zawartość w powietrzu, jednak wyniki interpretował według teorii flogistonu. Publikacja tego odkrycia nastąpiła jednak dopiero w 1777 r., dwa lata później niż w przypadku Priestleya. W 1770 r. Retzius wymienił go jako kluczowego współpracownika w otrzymaniu kwasu winowego, w tym samym roku ukazała się jego pierwsza własna praca o otrzymywaniu kwasu szczawiowego.
W 1774 r. pod wpływem Bergmana opublikował pracę opisującą skutki potraktowania piroluzytu kwasem solnym. Scheele otrzymał wówczas gazowy chlor oraz tlenek baru. Nie został jednak uznany za odkrywcę chloru, ponieważ jego produkt był mieszaniną chloru z powietrzem, a prawidłowy opis chloru jako nowego pierwiastka chemicznego wykonał dopiero Haumphry Davy. Scheele wykazał jego właściwości wybielające i odkrył, że w połączeniu z sodem tworzy sól kuchenną. Badając braunsztyn przewidział istnienie manganu (nadał mu też nazwę), jednak nie umiał go wydzielić ze względu na braki w wyposażeniu swojego laboratorium. Otrzymał tlenek wolframu(VI) w wyniku ogrzewania wolframianu wapnia (obecnie zwanego scheelitem) i przewidział istnienie wolframu (1781), który potem wyodrębnił Fausto Elhuyar. Prowadził badania nad kwasami nieorganicznymi, w tym odkrył kwas arsenowy, molibdenowy, azotowy(III) i wolframowy Przewidział istnienie molibdenu (1778) za sprawą otrzymania kwasu molibdenowego, jednak czysty metal uzyskał dopiero Peter Hjelm. Rozróżnił również molibdenit i grafit, jako pierwszy uznając grafit za odmianę węgla. Niezależnie od Daniela Rutherforda odkrył również azot.
Opisał właściwości kwasu fluorowodorowego i jego licznych soli, otrzymując kwas z fluorku wapnia. Wyizolował również tlenek węgla(II), siarkowodór, amoniak, fluorek wapnia, arszenik i gazowy chlorowodór. W trakcie badań nad arsenem otrzymał wodoroarsenin miedzi(II), nazywany "zielenią Scheelego", a także ustalił skład błękitu pruskiego i boraksu. Jest także autorem nowych metod uzyskiwania eterów, kalomelu, magnezu"". Badał związki fosforu i został twórcą wysokowydajnej metody uzyskiwania fosforu, która przyczyniła się do rozwoju szwedzkiego przemysłu produkcji zapałek, jego odkrycia przyczyniły się do powstania technik bielenia chlorem i otrzymywania fosforu z popiołu kostnego, a także udoskonalenia otrzymywania sody. Jako pierwszy dokładnie opisał przebieg ciemnienia chlorku srebra pod wpływem światła (1777 r.), co miało istotny wpływ na późniejszy rozwój fotografii. Jego badania doprowadziły do odkrycia fluorku krzemu w 1771.
Odkrywca wielu kwasów organicznych m.in. winowego, szczawiowego, mlekowego, tetrahydroksyheksanodiowego, moczowego, pruskiego, cytrynowego, jabłkowego, galusowego i pirogalusowego. Ponadto wyizolował kazeinę, pierwsze aldehydy i glicerynę (1783, jednak nazwę tę nadał jej dopiero Michel-Eugène Chevreul). Opisał metodę zbliżoną do pasteryzacji, jednak jego publikacja przeszła bez echa. Przeprowadził pierwsze badania adsorpcji gazów na węglu drzewnym oraz katalitycznej estryfikacji kwasów organicznych kwasami mineralnymi w 1781.
Łącznie w swoich zaszyfrowanych notatkach opisał 15-20 tys. eksperymentów, z których opublikowano niewielką część. W 1892 r. Adolf Nordenskiöld opublikował wybór notatek Scheelego.

</doc>
<doc id="122398" url="https://pl.wikipedia.org/wiki?curid=122398" title="Śwetambarowie">
Śwetambarowie

Śwetambarowie (sanskr. श्वेतांबर - "odziani w biel") – jedna z dwóch głównych, obok digambarów, grup w łonie dźinizmu. Podział ten zaistniał prawdopodobnie już w czasach Mahawiry, gdyż śwetambarowie nie przyjęli wszystkich jego reform. Rozłam nasilił się w II wieku n.e., jednak jeszcze do XI wieku istniały wspólne świątynie obu odłamów. Nazwa grupy pochodzi od tego, iż w dawnych wiekach mnisi śwetambarów nosili białe jednoczęściowe szaty, w odróżnieniu od mnichów digambarów, którzy nie ubierali się wcale. Kobiety mogą zostawać mniszkami, co jest zupełnie niespotykane u digambarów. Twierdzą iż posiadają część "kanonu dźinijskiego", który według ich adwersarzy zaginął.
Z biegiem czasu wyróżniły się aż 84 szkoły. 
Współcześnie większość dźinistów to śwetambarowie.
Przedstawiciele szkoły i ich dzieła:

</doc>
<doc id="122399" url="https://pl.wikipedia.org/wiki?curid=122399" title="Debet">
Debet



</doc>
<doc id="122400" url="https://pl.wikipedia.org/wiki?curid=122400" title="Subemitent">
Subemitent

Subemitent inwestycyjny – podmiot zobowiązujący się do kupna od emitenta na własny rachunek całości lub części oferowanych walorów, na które subskrybenci nie zapisali się w wyznaczonym terminie. Subemitent spełnia rolę gwaranta, iż określona ilość oferowanych przez emitenta walorów będzie wykupiona.
Subemitent usługowy jest to podmiot zobowiązujący się do kupna od emitenta na własny rachunek całości lub części oferowanych walorów, w celu ich samodzielnego zbywania w obrocie pierwotnym.

</doc>
<doc id="122401" url="https://pl.wikipedia.org/wiki?curid=122401" title="Inwestor bierny">
Inwestor bierny

Inwestor bierny – inwestor ceniący bezpieczeństwo, który nabywa walory nie w celach spekulacyjnych, lecz jako lokatę kapitału przynoszącą mu stabilny zysk, np. w formie odsetek lub dywidend.

</doc>
<doc id="122402" url="https://pl.wikipedia.org/wiki?curid=122402" title="György von Hevesy">
György von Hevesy

György von Hevesy (ur. 1 sierpnia 1885 w Budapeszcie, zm. 5 lipca 1966 we Fryburgu Bryzgowijskim) – fizykochemik węgierski, laureat Nagrody Nobla 1943. Pochodził z rodziny węgierskich Żydów.
Profesor uniwersytetów w Budapeszcie, Fryburgu Bryzgowijskim, Sztokholmie oraz Instytutu N. Bohra w Kopenhadze.
Odkrył (wspólnie z Costerem) hafn. Wprowadził (wraz z Panethem) wskaźniki promieniotwórcze. Określił wartościowość aktynu. Odkrył promieniotwórczość samaru. Rozdzielił (wraz z Brønstedem) izotopy rtęci stosując destylację frakcyjną. Badał reakcje w ciałach stałych i dyfuzję w kryształach. W 1943 za zastosowanie metody wskaźników izotopowych do badań biologicznych otrzymał Nagrodę Nobla.

</doc>
<doc id="122405" url="https://pl.wikipedia.org/wiki?curid=122405" title="Inwestor czynny">
Inwestor czynny

Inwestor czynny – inwestor działający w oparciu o krótkoterminowe decyzje inwestycyjne obliczone przede wszystkim na osiąganie jak najwyższej stopy zysku od kapitału dzięki możliwości arbitrażu lub występującym na rynku wahaniom cen papierów wartościowych lub innych instrumentów finansowych.

</doc>
<doc id="122406" url="https://pl.wikipedia.org/wiki?curid=122406" title="Carl Gustaf Mosander">
Carl Gustaf Mosander

Carl Gustaf Mosander (ur. 10 września 1797 w Kalmarze, zm. 15 października 1858) – profesor chemii na akademii medycznej w Sztokholmie i mineralogii w Muzeum Historii Naturalnej. Odkrywca kilku pierwiastków tak zwanych ziem rzadkich – lantanu (1839), dydymu (1842), erbu i terbu (1843).

</doc>
<doc id="122407" url="https://pl.wikipedia.org/wiki?curid=122407" title="Inwestor instytucjonalny">
Inwestor instytucjonalny

Inwestor instytucjonalny – podmiot zajmujący się zawodowo działalnością inwestycyjną, który powołano w celu dokonywania inwestycji kapitałowych w innych podmiotach gospodarczych. Inwestor instytucjonalny lokuje kapitał powierzony mu np. w formie depozytu czy składek ubezpieczeniowych w celu osiągnięcia zysku z inwestycji wyższego, niż z lokat czy obligacji. Typowymi inwestorami instytucjonalnymi są instytucje ubezpieczeniowe i fundusze emerytalne, które lokują część środków pochodzących ze składek klientów w udziały lub akcje przedsiębiorstw.

</doc>
<doc id="122408" url="https://pl.wikipedia.org/wiki?curid=122408" title="Wyciąg masztowy">
Wyciąg masztowy



</doc>
<doc id="122409" url="https://pl.wikipedia.org/wiki?curid=122409" title="Artysta">
Artysta

Artysta (pd łac. "ars" dpn. "artis" 'sztuka') – osoba tworząca (wykonująca) przedmioty materialne lub utwory niematerialne, mające cechy dzieła sztuki.
Artysta – twórca tym różni się od rzemieślnika – odtwórcy, że swoje dzieła tworzy w oparciu o własną koncepcję, nadając im niepowtarzalny charakter. Dzięki temu dzieła znanych artystów rozpoznawane są bez potrzeby oglądania ich sygnatur. Artyści mogą jednak tworzyć w oparciu o konwencje stylistyczne (np. konwencje literackie), nadające ich dziełom cechy wspólne, pozwalające je zaklasyfikować np. do danego stylu, nurtu artystycznego czy epoki. 
Granica między rzemiosłem a sztuką (a więc też między artystą a rzemieślnikiem) jest nieostra, o czym świadczą choćby terminy "rzemiosło artystyczne" czy "sztuka użytkowa".
Artystą może być każdy, bez względu na stopień profesjonalizmu w uprawianiu jakiejkolwiek sztuki. W zależności od rodzaju uprawianej twórczości, bez względu na to, czy jest ona wykonywana zawodowo czy nie, artysta będzie nosił nazwę związaną ze swoją specjalnością, np. artysta plastyk, artysta muzyk.
Artysta może działać w jednej lub kilku dziedzinach, z których tylko niektóre podane są poniżej:

</doc>
<doc id="122410" url="https://pl.wikipedia.org/wiki?curid=122410" title="Dydym">
Dydym

Dydym (także didym) – nazwa zaproponowana w 1841 roku przez C. G. Mosandera dla rzekomego pierwiastka chemicznego mającego być jednym z lantanowców (proponowany symbol to Di). Później jednak okazało się, że jest to mieszanina dwóch pierwiastków, nazwanych w 1885 roku przez Auera von Welsbacha neodymem i prazeodymem.

</doc>
<doc id="122411" url="https://pl.wikipedia.org/wiki?curid=122411" title="Makpela">
Makpela

Makpela (hebr. המכפלה "haMachpela"; arab. الحرم الإبراهيم "Al-Haram al-Ibrahim"), Grota Patriarchów – jaskinia w Hebronie w Palestynie, na terenie Autonomii Palestyńskiej, którą według Starego Testamentu zakupił patriarcha Abraham, by pochować w niej swoją żonę Sarę (por. Rdz 23, 1-20). 
Była pierwotnie własnością Efrona Hittyty, zaś Abraham kupił ją za 400 srebrnych sykli. Pomimo tego, iż w kulturze ludów pustyni, którym było z całą pewnością plemię Hebrajczyków, pierwotnie nie były znane sanktuaria plemienne, pamięć o miejscu pochówku Sary była wśród Izraelitów ciągle żywa. Przebywając w niewoli egipskiej, jak podaje biblijna Księga Rodzaju, nigdy nie przestali wspominać miejsca, w którym spoczywali ich przodkowie. W jaskini pochowani zostali bowiem: sam Abraham, Izaak ze swą żoną Rebeką oraz zmarły w Egipcie Jakub.
Ze względu na groby patriarchów w Makpeli król Dawid wybrał Hebron jako swoją pierwszą stolicę. Po zburzeniu Jerozolimy przez Nabuchodonozora Hebron wraz z Makpelą stał się własnością Idumejczyków. Żydzi powrócili do Makpeli po uwolnieniu z Babilonu. Nazwa jaskini jak i samo miasto Hebron nie są nigdy wspominane w Nowym Testamencie.
Jaskinia (grobowiec) jest powszechnie utożsamiana z "Mearat ha-Machpela", znajdującym się w dzisiejszym Hebronie, pod meczetem na terenie muzułmańskiego sanktuarium "Haram al-Chalil". Budynek sakralny, który do dzisiaj chroni jaskinię z grobami – Haram al-Chalil – zbudowany został z rozkazu Heroda Wielkiego. Bizantyńczycy w jego wnętrzu wybudowali kościół, zamieniony przez muzułmanów na meczet. Wnętrze meczetu przyozdobiono cenotafami upamiętniającymi poszczególnych patriarchów i ich żony. W ten sposób powstało sanktuarium muzułmańskie, wokół którego narodziła się tradycja, związana z jednym z etapów nocnej podróży Mahometa. Muzułmanie pozwolili żydom na postawienie obok swojego sanktuarium synagogi dla uczczenia patriarchy Abrahama.
Krzyżowcy znaleźli budynek w opłakanym stanie. Odrestaurowali go i zamienili ponownie w kościół. Miasto Hebron stało się w związku z tym siedzibą biskupa, zmieniono jego nazwę na Święty Abraham. Średniowieczne źródła mówią o odnalezieniu w jaskini Makpela relikwii świętych patriarchów. Miały one być noszone w uroczystej procesji ulicami Hebronu.
Egipski sułtan Saladyn po zdobyciu Hebronu zabronił schodzenia do samej groty. Zakaz obowiązuje do dzisiaj także wyznawców Islamu. Mamelucy dodali do istniejących patriarszych cenotafów jeszcze jeden upamiętniający Józefa syna patriarchy Jakuba – tradycja żydowska doszukuje się jego grobu w okolicach dzisiejszego Nablusu, starożytnego Sychem.
W 1267 roku Bajbars zabronił wchodzenia na teren "Haram al-Chalil" chrześcijanom i żydom. Zakaz obowiązywał do roku 1967, kiedy to miasto Hebron zdobyte zostało przez Izraelczyków.

</doc>
<doc id="122412" url="https://pl.wikipedia.org/wiki?curid=122412" title="Carl Auer von Welsbach">
Carl Auer von Welsbach

Carl Auer von Welsbach (ur. 1 września 1858 w Wiedniu, zm. 4 sierpnia 1929 w Mölbling) – chemik i wynalazca austriacki, 1883 profesor uniwersytetu w Wiedniu.
Prowadził badania pierwiastków ziem rzadkich. W 1885 rozdzielił dydym na pierwiastki prazeodym i neodym.
W 1907 r., w tym samym czasie co Georges Urbain, ale niezależnie od niego i inną metodą, rozdzielił ówczesny „iterb” (odkryty w 1878 r. przez Jeana Charles'a de Marignaca) na właściwe pierwiastki, które nazwał "aldebaranium" i "cassiopeium". Ostatecznie nadano im nazwy odpowiednio iterb i lutet. Odkrył luminescencję związków ceru i innych lantanowców w wysokich temperaturach.
Tzw. "koszulki Auera" wynalezione w 1892 zawierające po wyżarzeniu dwutlenek toru, ThO2 (99%), i dwutlenek ceru, CeO2 (1%), w płomieniu gazowo-powietrznym dają intensywne białe światło.

</doc>
<doc id="122413" url="https://pl.wikipedia.org/wiki?curid=122413" title="Demo">
Demo



</doc>
<doc id="122419" url="https://pl.wikipedia.org/wiki?curid=122419" title="Lantanowce">
Lantanowce

Lantanowce – grupa pierwiastków chemicznych wydzielona z 6 okresu układu okresowego. Ich nieoficjalny wspólny symbol to Ln.
Rozpoczyna się ona od lantanu (liczba atomowa 57) i kończy na lutecie (liczba atomowa 71). Łącznie liczy ona 15 pierwiastków: lantan, cer, prazeodym, neodym, promet, samar, europ, gadolin, terb, dysproz, holm, erb, tul, iterb i lutet.
Lantanowce dzieli się na podgrupę ceru (Ce, Pr, Nd, Pm, Sm, Eu, Gd – tzw. lantanowce lekkie) oraz podgrupę terbu (Tb, Dy, Ho, Er, Tm, Yb, Lu – tzw. lantanowce ciężkie).
Lantanowce mają bardzo zbliżone właściwości fizyczne i chemiczne. Są to metale, które mogą osiągać maksymalny stopień utlenienia IV, choć najczęściej występują na III stopniu utlenienia. Możliwość występowania lantanowców na II i IV stopniu utlenienia tłumaczy się różnicami stanu energetycznego elektronów na poziomie 4f w zależności od ich liczby. Elektrony najtrwalej są związane wówczas, gdy poziom 4f zapełniony jest do połowy (7 elektronów) lub całkowicie, dlatego najtrwalszą konfigurację poziomu 4f mają gadolin i lutet. Stopień utlenienia IV przejawiają Ce, Pr, Tb, Dy, a stopień utlenienia II – Nd, Pm, Sm, Eu, Tm, Yb, tj. pierwiastki, których liczba elektronów na poziomie 4f jest bliska 0, 7 i 14.
Wpływ elektronów przybywających do podpowłoki 4f, jest słabszy niż elektronów przybywających do podpowłoki ("n-1")d w pierwiastkach zewnątrzprzejściowych. Przeważającym czynnikiem jest przyciąganie elektronów walencyjnych przez jądro. Ładunek jądra zwiększa się w kierunku od ceru do lutetu, co powoduje zmniejszanie promieni atomowych i jonowych lantanowców ze wzrostem liczby atomowej, czyli tzw. kontrakcję lantanowców.
W przyrodzie występują w formie mieszanych minerałów, z których trudno jest wyodrębnić czyste pierwiastki. Główny minerał, w którym występuje lantan i kilka lantanowców, to monacyt.
Lantanowce razem ze skandowcami (itr i skand) określane są zwyczajowo mianem metali ziem rzadkich, gdyż dawniej uważano, że występują one stosunkowo rzadko. Obecnie wiadomo jednak, że ich zawartość w skorupie ziemskiej nie jest mniejsza od zawartości niektórych metali użytkowych oraz że ich minerały są znacznie bardziej rozpowszechnione, niż sądzono dawniej.
W geochemii stosuje się skrót REE ("rare earth element") dla pierwiastków ziem rzadkich (lantanowców plus itr i skand). Wchodzą one zazwyczaj wszystkie razem w skład minerałów bardzo trwałych i odpornych na wietrzenie.
Lista lantanowców oraz ich podstawowe właściwości.
Lantanowce według IUPAC

</doc>
<doc id="122423" url="https://pl.wikipedia.org/wiki?curid=122423" title="Monacyt">
Monacyt

Monacyt – minerał, mieszana sól kwasu fosforowego, ceru i kilku lantanowców. Należy do minerałów rzadkich.
Nazwa pochodzi od gr. "monazeis" = jedyny lub "monaxo" = być samotnym; nawiązując do rzadkości występowania.
Właściwości.
Występuje w postaci drobnych ziarn (wrostków w innych minerałach), skupień ziarnistych oraz luźnych ziarn (w aluwiach). Często wykazuje znaczne zawartości innych pierwiastków. Niekiedy tworzy bardzo duże (do 40 kg) i doskonale wykształcone kryształy o pokroju tabliczkowym-spłaszczonym, słupkowym lub klinowatym. Może zawierać uran oraz wszystkie pierwiastki ziem rzadkich; jego częstym składnikiem bywa wapń.
Bywa silnie promieniotwórczy, tym bardziej im większa zawartość uranu lub toru. Jest kruchy, przezroczysty, jest izostrukturalny z krokoitem.
Występowanie.
Najczęściej występuje w skałach magmowych, przede wszystkim kwaśnych, głównie pegmatytach. Duże, narosłe kryształy bywają spotykane w druzach i szczelinach skalnych. W postaci drobnych wrostków powszechnie występuje w granitoidach, sjenitach i granodiorytach. Rzadziej w skałach metamorficznych (stanowi ich główny składnik zawierający tor). Gromadzi się również w piaskach monacytowych z powodu odporności na wietrzenie.
Miejsca występowania:
Zastosowanie.
Stanowi ważne źródło uzyskiwania ceru i innych pierwiastków ziem rzadkich oraz toru. Ma znaczenie naukowe i kolekcjonerskie. Duże ważące nawet kilka kilogramów kryształy spotykane są w pegmatytach granitowych. Pięknie wykształcone okazy znajdowane są na Madagaskarze, USA i w Norwegii.

</doc>
<doc id="122424" url="https://pl.wikipedia.org/wiki?curid=122424" title="Mariusz Kamiński (minister)">
Mariusz Kamiński (minister)

 (ur. 25 września 1965 w Sochaczewie) – polski polityk. Od 2019 minister spraw wewnętrznych i administracji w pierwszym i drugim rządzie Mateusza Morawieckiego.
Działacz opozycji antykomunistycznej w okresie PRL. Poseł na Sejm III, IV, V, VII, VIII i IX kadencji (1997–2006 i od 2011), w latach 2005–2006 sekretarz stanu w Kancelarii Prezesa Rady Ministrów, w latach 2006–2009 szef Centralnego Biura Antykorupcyjnego, od 2011 wiceprezes Prawa i Sprawiedliwości, od 2015 minister bez teki, pełniący funkcję koordynatora służb specjalnych w rządzie Beaty Szydło oraz w pierwszym i drugim rządzie Mateusza Morawieckiego.
Życiorys.
W 1981 został skazany na rok pobytu w zakładzie poprawczym za zbezczeszczenie Pomnika Wdzięczności Armii Czerwonej. W maju 1983 został aresztowany za "stawianie czynnego oporu podczas demonstracji". Zwolniono go w lipcu tego samego roku. Został następnie relegowany z liceum. Był członkiem Federacji Młodzieży Walczącej, współtworzył redakcję wydawanych przez FMW pism podziemnych „Serwis Informacyjny FMW” oraz „Nasze Wiadomości”. W 1984 rozpoczął studia w Instytucie Historii Wydziału Historycznego Uniwersytetu Warszawskiego (ukończył je w 1990, broniąc pracy magisterskiej "Terroryzm w powstaniu styczniowym" napisanej pod kierunkiem Jerzego Skowronka). Od 1984 należał do niejawnego Niezależnego Zrzeszenia Studentów. Był członkiem tajnego zarządu NZS na Uniwersytecie Warszawskim. Jako przedstawiciel opozycyjnych organizacji studenckich brał udział w jednym z podzespołów Okrągłego Stołu.
Krótko był działaczem Ruchu Obywatelskiego Akcja Demokratyczna. W 1991 pracował w Departamencie Zagrożeń Wewnętrznych Biura Bezpieczeństwa Narodowego, później zatrudniony w administracji zarządu Regionu Mazowsze „Solidarności”, w Głównym Urzędzie Ceł i w TVP.
Był współtwórcą Fundacji Pamiętamy działającej na rzecz upamiętnienia żołnierzy wyklętych. W 1993 zakładał, a następnie przewodniczył stowarzyszeniu Liga Republikańska. W wyborach parlamentarnych w 1997 po raz pierwszy został wybrany na posła z listy ogólnopolskiej Akcji Wyborczej Solidarność. W 2001 i 2005 ponownie uzyskiwał mandat jako kandydat Prawa i Sprawiedliwości w okręgu warszawskim.
W latach 2001–2002 był wiceprezesem partii Przymierze Prawicy, następnie z tym ugrupowaniem przystąpił do PiS, w którym od 2004 do 2006 pełnił obowiązki prezesa regionu warszawskiego. W rządzie Kazimierza Marcinkiewicza został sekretarzem stanu w KPRM.
5 lipca 2006 zrezygnował z mandatu poselskiego. Następnego dnia odebrał nominację na pełnomocnika ds. organizacji Centralnego Biura Antykorupcyjnego, którego był inicjatorem. Zrezygnował też z członkostwa w PiS. 3 sierpnia 2006 premier Jarosław Kaczyński powołał go na szefa nowo utworzonego Centralnego Biura Antykorupcyjnego.
W styczniu 2011 ponownie wstąpił do Prawa i Sprawiedliwości i zasiadł w komitecie politycznym tej partii. Został także pełnomocnikiem PiS w Warszawie. W wyborach parlamentarnych w tym samym roku liczbą 17 535 głosów zdobył mandat poselski. 26 listopada 2011 został wybrany przez radę polityczną PiS na wiceprezesa partii.
Pracował także w spółce z o.o. Srebrna.
W 2015 z powodzeniem ubiegał się o poselską reelekcję (dostał 29 654 głosy). 16 listopada tego samego roku powołany na ministra bez teki w rządzie Beaty Szydło. Na mocy rozporządzenia premiera uzyskał uprawnienia w zakresie koordynacji działalności służb specjalnych. 11 grudnia 2017 objął stanowisko ministra-członka Rady Ministrów w nowo utworzonym rządzie Mateusza Morawieckiego, ponownie został też koordynatorem służb specjalnych. 9 sierpnia 2019 premier Mateusz Morawiecki powierzył mu wykonywanie obowiązków ministra spraw wewnętrznych i administracji. 14 sierpnia tego samego roku na mocy postanowienia prezydenta Andrzeja Dudy Mariusz Kamiński objął urząd ministra spraw wewnętrznych i administracji. Pozostał przy tym koordynatorem służb specjalnych.
W wyborach parlamentarnych w 2019 polityk kandydował ponownie do Sejmu w okręgu nr 19 z listy Prawa i Sprawiedliwości. Uzyskał mandat posła IX kadencji, otrzymując 19 797 głosów. 15 listopada 2019 prezydent RP Andrzej Duda powołał Mariusza Kamińskiego ponownie na stanowisko ministra spraw wewnętrznych i administracji oraz na stanowisko ministra-członka rady ministrów.
W maju 2021 Najwyższa Izba Kontroli złożyła do prokuratury zawiadomienie o możliwości popełnienia przestępstwa nadużycia uprawnień przez Kamińskiego w związku z przygotowaniami do przeprowadzenia wyborów prezydenckich w 2020 roku.
W 2021 nakładem wydawnictwa Capitol Book ukazała się książka o Mariuszu Kamińskim pt. "Kamiński", której autorami są dziennikarze Jan Piński i Tomasz Szwejgiert.
Proces karny i skazanie.
6 października 2009 prokurator Prokuratury Okręgowej w Rzeszowie przedstawił mu zarzuty m.in. przekroczenia uprawnień i popełnienia przestępstw przeciwko wiarygodności dokumentów w związku z tzw. aferą gruntową, do popełnienia których Mariusz Kamiński nie przyznał się. 13 października 2009 premier Donald Tusk odwołał go ze stanowiska. We wrześniu 2010 został przeciwko niemu skierowany do sądu akt oskarżenia. Z tego powodu na podstawie art. 64 znowelizowanej ustawy o CBA, we wrześniu 2010, Mariusz Kamiński został zwolniony ze służby. 20 czerwca 2012 Sąd Rejonowy Warszawa-Śródmieście uwzględnił wnioski obrońców i nieprawomocnie umorzył postępowanie przeciwko Mariuszowi Kamińskiemu i jego podwładnym (w którym byli oskarżeni o nadużycia uprawnień i przestępstwa przeciwko dokumentom przy tzw. aferze gruntowej), stwierdzając brak znamion czynów zabronionych. Postanowienie to na skutek zażalenia złożonego przez prokuratora postanowieniem sądu okręgowego z 6 grudnia 2012 zostało uchylone, powyższe skutkowało koniecznością przeprowadzenia rozprawy. W marcu 2015 Mariusz Kamiński został przez sąd I instancji uznany za winnego przekroczenia uprawnień i nieprawomocnie skazany na karę 3 lat pozbawienia wolności. Przed uprawomocnieniem się tego orzeczenia, 16 listopada 2015, prezydent Andrzej Duda zastosował wobec Mariusza Kamińskiego prawo łaski. W marcu 2016 sąd odwoławczy rozpoznający wywiedzione w sprawie apelacje, powołując się na powyższą decyzję prezydenta, uchylił zaskarżony wyrok i postępowanie umorzył. 31 maja 2017 Sąd Najwyższy w przyjętej uchwale uznał akt łaski za bezskuteczny. Natomiast 17 lipca 2018 Trybunał Konstytucyjny orzekł (przy zdaniu odrębnym jedynego w pięcioosobowym składzie sędziego wybranego przed 2015), że konstytucyjne prawo łaski jako pojęcie szersze od ułaskawienia obejmuje również akty abolicji indywidualnej.
Według prof. Marka Chmaja, ułaskawienie Mariusza Kamińskiego odbyło się z naruszeniem prawa, gdyż nastąpiło przed uprawomocnieniem wyroku skazującego byłego ministra.
Odznaczenia i wyróżnienia.
W 2010, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", prezydent Lech Kaczyński odznaczył go Krzyżem Komandorskim Orderu Odrodzenia Polski.
Otrzymał tytuł „Człowieka Roku 2007” przyznany przez „Gazetę Polską”.
Życie prywatne.
Syn Arkadiusza i Teresy. Był żonaty z Anną Kasprzyszak – polską dziennikarką, działaczką opozycyjną, obecnie doradcą Prezydenta Andrzeja Dudy. Jego syn Kacper jest z wykształcenia prawnikiem, byłym działaczem samorządowym, obecnie zatrudnionym w Banku Światowym z rekomendacji NBP.
Mariusz Kamiński deklaruje się jako ateista. Mimo tego, podczas zaprzysiężenia na urząd ministra spraw wewnętrznych i administracji w 2019 roku, do słów przysięgi dodał formułę "tak mi dopomóż Bóg".

</doc>
<doc id="122425" url="https://pl.wikipedia.org/wiki?curid=122425" title="Fundusz inwestycyjny">
Fundusz inwestycyjny

Fundusz inwestycyjny – forma wspólnego inwestowania polegająca na zbiorowym lokowaniu środków pieniężnych (w bardziej skomplikowanych rozwiązaniach możliwe są wpłaty w postaci np. papierów wartościowych) wpłaconych przez uczestników funduszu. Uczestnikami mogą być zarówno osoby indywidualne (osoby fizyczne), jak i osoby prawne (np. przedsiębiorstwa, miasta, gminy, związki wyznaniowe) oraz podmioty i jednostki organizacyjne nieposiadające osobowości prawnej.
Historia.
Idea funduszy inwestycyjnych bierze się z pomysłu wspólnego inwestowania wprowadzonego w Holandii w 1774 r. przez holenderskiego kupca i pośrednika Abrahama van Ketwicha. Dopiero w 1868 r. powstał pierwszy nieholenderski fundusz: the Foreign and Colonial Government Trust (Wielka Brytania). W USA fundusze rozpoczęły działalność w latach 20. XX w. ("Investment Funds", "Mutual Funds"). W Europie lokalne regulacje tworzą różnorodne formy wspólnego inwestowania: niemieckie "Specialfonds", francuskie "SICAV, FCP" i "OPCI". 
Klasyfikacje funduszy inwestycyjnych.
Na światowym rynku finansowym wyróżnić można kilka typów funduszy inwestycyjnych. Podstawowe typy to:
Dodatkowo w polskich warunkach istnieje jeszcze jeden typ funduszu inwestycyjnego: Specjalistyczny Fundusz Inwestycyjny Otwarty ("SFIO"), będący połączeniem funduszu otwartego i funduszu zamkniętego.
Po wejściu w życie Dyrektywy Parlamentu Europejskiego i Rady 2011/61/UE z dnia 8 czerwca 2011 r. w sprawie zarządzających alternatywnymi funduszami inwestycyjnymi (wdrożonej do polskiego porządku prawnego w 2016 do "ustawy z dnia 27 maja 2004 r. o funduszach inwestycyjnych i zarządzaniu alternatywnymi funduszami inwestycyjnymi" () dodatkowo wprowadzona jest klasyfikacja:
Wyróżnić można również na świecie):
Kryterium obszaru inwestycji.
Inny podział funduszy inwestycyjnych dotyczy obszaru inwestycji:
Fundusze inwestycyjne różnią się między sobą poziomem ryzyka i związanym z nim rodzajem instrumentu finansowego, w który lokują swoje aktywa. Różnice dotyczą także horyzontu czasowego inwestycji i celów inwestycyjnych. Nie ma dwóch identycznych funduszy inwestycyjnych.
Kryterium celu inwestycyjnego.
Cel, do którego powinien zmierzać fundusz inwestycyjny realizując swoją politykę inwestycyjną. Jest to określona w statucie generalna wytyczna, jaką powinien kierować się fundusz w realizacji polityki inwestycyjnej. Dopuszczalne cele inwestycyjne funduszu otwartego lub specjalistycznego otwartego określa ustawa. Mogą to być:
Cele inwestycyjne funduszy zamkniętych mogą być określone dowolnie.
Fundusze agresywnego wzrostu.
Fundusze agresywnego wzrostu są to najbardziej ryzykowne spośród wszystkich funduszy akcji. Ich celem jest maksymalny przyrost wartości kapitału, dający przy tym niewielki dochód bieżący. Na ogół lokują one swoje środki w akcje nowych spółek i istniejących już spółek wzrostowych. Mogą również inwestować, niezależnie od ich kapitalizacji, w spółki lub branże znajdujące się akurat w niełasce rynku, licząc na potencjał zysków zawartych w niedowartościowanych lub zapomnianych akcjach. Inne tego rodzaju fundusze inwestują we wszystkie spółki ujawniające silny potencjał zysków.
Fundusze akcji małych spółek.
Są również funduszami wysokiego ryzyka. W przeciwieństwie do agresywnych funduszy wzrostu, kupują wyłącznie akcje małych spółek z rynku pozagiełdowego. Obrót tymi akcjami jest niewielki, a ich kursy podlegają znacznym wahaniom.
Fundusze wzrostu kapitałowego.
Podobnie jak ich agresywni poprzednicy, dążą do przyrostu wartości kapitału. Są jednak mniej ryzykowne, ponieważ inwestują w spółki o pewnej pozycji na rynku, wypłacające akcjonariuszom dywidendę. Jednakże dochód z dywidendy traktują jako rzecz drugorzędną. Przyrost wartości kapitału mają im zapewnić szybko rozwijające się firmy. W rankingach efektywności fundusze te są porównywalne z agresywnymi funduszami wzrostu.
Fundusze wzrostu i dochodu z kapitału.
Inwestują w spółki o ugruntowanej pozycji na rynku tzw. blue chips, regularnie wypłacające dywidendę. Charakteryzuje je duży stosunek dywidendy do wartości kapitału i są zainteresowane łączną stopą zwrotu. Fundusze tego typu są mniej ryzykowne od funduszy wzrostu, ponieważ inwestują w spółki o większej kapitalizacji i o większej płynności finansowej umożliwiającej wypłacanie znaczniejszych dywidend. Dywidendy pełnią funkcję finansowej amortyzacji na wypadek spadku kursów.
Fundusze mieszane (zrównoważone).
Ich celem jest zachowanie kapitału. Inwestują w akcje i obligacje. W strukturze portfela, w większości z nich, dominuje następująca proporcja – 60% akcji i 40% obligacji. Są to fundusze stabilniejsze, wahania ich wartości są mniejsze od zmian indeksów giełdowych. W czasie hossy pozostają na ogół w tyle za rynkiem, ale osiągają lepsze wyniki w czasie bessy.
Fundusze łącznej stopy zwrotu.
Są odmianą funduszy mieszanych, dającą jednak inwestorom możliwość osiągnięcia większych zysków. Zarządzający ich portfelem mają większą elastyczność zmiany struktury portfela niż w funduszach mieszanych. W zależności od sytuacji na rynku mogą oni zmieniać dowolnie proporcje pomiędzy akcjami a obligacjami.
Fundusze dochodu z kapitału.
Można je traktować jako substytut funduszy zrównoważonych w nieco większym stopniu nastawionych na wzrost kapitału. Fundusze te starają się uzyskać jak największy dochód bieżący. Kupują w tym celu akcje o wysokiej stopie dywidendy oraz obligacje emitowane przez rząd i przedsiębiorstwa. Ponieważ znaczną część ich przychodów stanowią odsetki i dywidendy, są one bardziej niż inne fundusze akcji narażone na zmiany stóp procentowych.
Fundusze obligacji.
Mogą mieć różne cele inwestycyjne. Mogą różnić się między sobą horyzontem czasowym obligacji, w które inwestują, jak i ryzykiem związanym z wiarygodnością emitentów obligacji. Fundusze obligacji służą jako zabezpieczenie przed ewentualnymi stratami z inwestycji w akcje lub w funduszach akcji. Nie są one jednak wolne od ryzyka. Ich wartość może podlegać wahaniom podobnie jak w przypadku akcji. Im dłuższy jest termin wykupu obligacji, tym większe są wahania ich kursów.
Fundusze rynku pieniężnego.
Inwestują one w krótkoterminowe instrumenty rynku pieniężnego, czyli w bony skarbowe, certyfikaty depozytowe, bony komercyjne itp. W tych funduszach nie ma wahań cen, ale uzyskiwany w nich dochód jest niższy. Najbezpieczniejsze z tych funduszy inwestują w bony skarbowe, średniookresowe obligacje rządowe oraz skrypty dłużne agencji rządowych.
Fundusze rynków zagranicznych.
Istnieją dwie odmiany tych funduszy. Fundusze globalne inwestujące na rynku krajowym, jak i na rynkach zagranicznych oraz fundusze międzynarodowe, które wyłączają ze swoich portfeli krajowe papiery wartościowe. Atrakcyjność tych funduszy polega na jeszcze większej dywersyfikacji lokat niż w krajowych funduszach akcji czy obligacji. Rynki w innych krajach poruszają się często w rytmie odmiennym od krajowego i dlatego straty z inwestycji krajowych mogą być równoważone zyskami na rynkach zagranicznych. Jednakże z tymi funduszami wiąże się dodatkowe ryzyko związane z kursami walut.
Fundusze branżowe.
Są to wyspecjalizowane fundusze inwestujące w wybrane branże przemysłowe. Inwestowanie w te fundusze jest obarczone wysokim ryzykiem, ponieważ brak w nich dywersyfikacji. Jeśli koniunktura na daną branżę jest dobra, można osiągnąć znaczące zyski. Jednak w przeciwnym wypadku straty dla inwestora mogą okazać się dotkliwe.
Kryterium formy uczestnictwa.
Fundusze inwestycyjne otwarte.
Fundusz inwestycyjny otwarty zbywa jednostki uczestnictwa i dokonuje ich odkupienia na żądanie uczestnika funduszu. Odkupienie jednostki uczestnictwa jest tożsame z jej umorzeniem.
Tytułem uczestnictwa jest więc jednostka uczestnictwa, która nie jest papierem wartościowym, nie jest zbywalna (ale jest dziedziczna).
Fundusze inwestycyjne otwarte są jedną z trzech kategorii funduszy, których działalność reguluje "ustawa z dnia 27 maja 2004 r. o funduszach inwestycyjnych i zarządzaniu alternatywnymi funduszami inwestycyjnymi". Otwarte fundusze inwestycyjne są kontynuatorami prawnymi funduszy powierniczych, których działalność regulowała ustawa o publicznym obrocie papierami wartościowymi z 1991 r., i które działają w Polsce od 1992 r. 
Pod względem liczebności i wartości zgromadzonych aktywów fundusze otwarte są zdecydowanie najbardziej popularnym typem funduszy inwestycyjnych w Polsce. Fundusze otwarte mogą zbywać nieograniczoną liczbę jednostek uczestnictwa i są zobowiązane do ich odkupienia na każde żądanie uczestnika. Gotowość do odkupienia jednostek uczestnictwa oznacza, że fundusz otwarty musi być w stanie dokonać szybkiej zamiany posiadanych lokat na gotówkę. Lokaty funduszy otwartych charakteryzują się więc znacznie większą płynnością niż w przypadku funduszy zamkniętych. Fundusz otwarty jest również zobowiązany do prowadzenia rejestru uczestników. Czynność ta jest najczęściej powierzana wyspecjalizowanej firmie zwanej agentem transferowym. Do zadań agenta transferowego należy też ewidencjonowanie w rejestrach wszelkich zmian, które wynikają ze zleceń składanych przez uczestników funduszu.
Zasady działania funduszu inwestycyjnego otwartego określone są w statucie funduszu. W statucie określa się m.in.: politykę inwestycyjną funduszu, wraz z ograniczeniami w inwestowaniu, koszty, które fundusz może ponosić, kategorie jednostek uczestnictwa. Zmiany statutu w niektórych aspektach dla wejścia w życie wymagają okresu 3 miesięcznego, a w niektórych zgody Komisji Nadzoru Finansowego. Statut zawarty jest w prospekcie informacyjnym funduszu, w którym dodatkowo określone są zasady zbywania i odkupywania jednostek uczestnictwa, uprawnienia uczestników i ich obowiązki, opis rodzajów ryzyka związanego z inwestycja w fundusz, niektóre dane historyczne (wartość aktywów netto, wskaźnik kosztów (WKC), wartość wskaźnika odniesienia ("benchmarku"), miejsca zbywania i odkupu jednostek (dystrybutorzy funduszu), informacje o banku pełniący funkcje depozytariusza, obowiązki podatkowe, zasady wyceny posiadanych papierów wartościowych (oraz innych aktywów) i ogłaszania wyników wycen (wybrane elementy polityki rachunkowości funduszu), wskaźnik odniesieniu typu "benchmark". Prospekt informacyjny jest okresowo aktualizowany.
Fundusze inwestycyjne zamknięte.
Fundusz inwestycyjny zamknięty emituje certyfikaty inwestycyjne (będące tytułem uczestnictwa), które mogą być przedmiotem wtórnego obrotu (mogą istnieć publiczne, ale i niepubliczne certyfikaty inwestycyjne). Certyfikaty mogą być imienne i na okaziciela (publiczne certyfikaty inwestycyjne – zawsze są na okaziciela). Emisje certyfikatów odbywają się w seriach, to jest fundusz może emitować certyfikaty kolejnych serii. Tytułem uczestnictwa jest więc certyfikat inwestycyjny, będący papierem wartościowym, który – jeśli fundusz nie określi tego inaczej, jest zbywalny. Certyfikaty nie podlegają umarzaniu. Fundusz zamknięty ma z góry określoną wielkość kapitału akcyjnego (udziałów) – zmienianą w przypadku zakończenia nowej emisji certyfikatów inwestycyjnych funduszu.
Zasady działania funduszu inwestycyjnego zamkniętego określone są w statucie funduszu. W statucie określa się m.in.: czy certyfikaty są publiczne, czy niepubliczne oraz (dla niepublicznych) czy mają formę dokumentu, czy są zdematerializowane i gdzie jest prowadzona ich ewidencja.
Certyfikaty publiczne powinny być wprowadzone do obrotu na rynku regulowanym (albo – w sytuacjach wskazanych w ustawie – w alternatywnym systemie obrotu). Fundusz z certyfikatami publicznymi podlega większości praw i obowiązków wynikających z przepisów o publicznym obrocie (ustawa o ofercie publicznej, ustawa o obrocie instrumentami finansowymi).
W spektrum inwestycyjnym funduszu zamkniętego mogą być "zbywalne":
Ponadto dopuszczalne – wśród przedmiotów inwestowania przez fundusz zamknięty – są:
Fundusz inwestycyjny zamknięty może:
Fundusz dokonuje wyceny aktywów (i ustala wartość zobowiązań – dla wyliczenia wartości aktywów netto funduszu) oraz ustala wartość aktywów netto na certyfikat inwestycyjny. Terminy wycen: nie rzadziej niż raz na 3 miesiące, przed (7 dni) rozpoczęciem zapisów na nową emisję i w dni wykupu certyfikatów.
Poza reprezentującym fundusz (jako organ) towarzystwem funduszy inwestycyjnych w funduszu zamkniętym (jako organ kontrolny) działa rada inwestorów lub zgromadzenie inwestorów.
Kryterium metody ustalania zysku z funduszu.
Zwykle fundusze prezentują porównanie uzyskanych wyników (wzrostu wartości jednostki uczestnictwa) do przyjętych wzorców (zgodnie z przepisami taki wzorzec jest prezentowany w prospekcie informacyjnym funduszu). Fundusze takie określane są mianem "funduszy benchmarkowych".
Szczególna odmianą takich funduszy są fundusze indeksowe, których wycena ma odzwierciedlać wartość wzorca (którym może być jakiś wskaźnik: inflacja, indeks giełdowy). Praktyką jest, że zarządzanie takim fundusze dokonywane jest w oparciu o algorytm tworzący portfel maksymalnie zbliżony do struktury wzorca (lub ją modelujący przez inne instrumenty finansowe syntetyczne wykorzystujące np. instrumenty pochodne, krótką sprzedaż).
Pojawiają się jednakże koncepcje funduszy „absolute return”, dla których wyznacznikiem sukcesu nie jest pokonanie wzorca, ale przyniesienie inwestorowi ponadprzeciętnych zysków, a tym także odpowiednie reagowanie zmianą struktury portfela przy zmianie najkorzystniejszych w danym okresie inwestycji.
Przy takich zasadach zarządzania funduszem pojawiają się nowe formy funduszy, np. wprowadzone do obrotu na GPW w roku 2010 Exchange Traded Funds (ETF) na indeks WIG20.
Kryterium opłaty wstępnej.
Fundusze typu load.
Pobierana jest opłata manipulacyjna. Może ona być pobierana zarówno na wejściu, jak i na wyjściu z funduszu. Opłata ta ma związek ze sposobem dystrybucji jednostek funduszu (zwykle jest przeznaczana na wynagrodzenie dla dystrybutorów – pośredniczących w przystępowaniu do funduszu). Zwykle opłata manipulacyjna stanowi określoną część kwoty rozliczenia (ustalana jest procentowo).
Fundusze typu no-load.
Brak opłaty manipulacyjnej
Kryterium wynagradzania za zarządzanie funduszem.
Fundusze pobierają zwykle opłatę (naliczaną przy każdej wycenie funduszu) uzależnioną (jako część procentową) od wielkości funduszu (wartości aktywów netto funduszu) – „management fee”.
Możliwe jest pobieranie także opłaty/wynagrodzenia od uzyskanego zysku z inwestycji.
Kryterium dystrybucji zysków i dochodów.
Fundusze tezaurujące.
Fundusze akumulujące zyski funduszy. Oznacza to, że wszystkie przychody i zyski powiększają wartość całego funduszu, a więc i wartość jednostki uczestnictwa w takim funduszu.
Fundusze wypłacające zyski.
Fundusze wypłacające uczestnikowi funduszu świadczenia, np. dywidendę.
Specyficzne fundusze.
Od połowy lat 2000 fundusze inwestycyjne otwarte w Polsce coraz częściej przyjmują postać pojedynczego funduszu (mającego osobowość prawną) z wydzielonymi subfunduszami.
Zalety takiej konstrukcji (fundusz z wydzielonymi subfunduszami: fundusz posiada osobowość prawną, a subfundusze nie):
Exchange Traded Funds.
Od roku 2010 w Polsce zaczęły działać fundusze ETF (Exchange Traded Funds) – fundusze odwzorowujące indeks (Lyxor ETF WIG 20 – WIG20). Tytuły uczestnictwa tych funduszy są handlowane na giełdzie, jak zwykłe akcje.
Uczestnictwo w funduszu inwestycyjnym.
Z usług funduszu inwestycyjnego może skorzystać każdy podmiot (osoba fizyczna, osoba prawna, podmiot nie posiadający osobowości prawnej), dla którego celem inwestycji mogą być:
Odpowiednio do formy prawnej funduszu (otwarty, zamknięty, sekurytyzacyjny) uczestnictwo może wiązać się z innymi prawami i korzyściami.
Przykładowo – w funduszu inwestycyjnym otwartym tytuł uczestnictwa nie jest papierem wartościowym (i nie jest obracalny – można go jedynie bez ograniczeń umorzyć, choć można go odziedziczyć), a w przypadku funduszy inwestycyjnych zamkniętych tytuł uczestnictwa ma formę papieru wartościowego, który może być przedmiotem zbycia (fundusz określa, czy jego certyfikaty są dopuszczone do obrotu – np. na giełdzie, w takim przypadku obrót odbywa się na takim rynku).
Szczegółowe zasady uczestnictwa w każdym funduszu mogą być różne i są opisane w dokumentach funduszu (statut, prospekt informacyjny).
Przystąpienie do funduszu, w szczególności, polega na wpłacie pieniężnej do funduszu (są fundusze, w których wpłata może być dokonana w innej formie – zwykle w papierach wartościowych).
Każdy pieniądz, który jest wpłacany na konto w funduszu jest przeliczany na jednostki uczestnictwa (fundusz otwarty) lub certyfikaty inwestycyjne (fundusz zamknięty). Stanowią one formalny tytuł prawny ("Tytuł Uczestnictwa") do uczestnictwa w funduszu. Ich liczba określa udział w majątku funduszu (wszystkie jednostki / certyfikaty inwestycyjnego danego typu dają jednakowe uprawnienia). Certyfikaty inwestycyjne mogą być zbywane w seriach, a w funduszu otwartym – jeśli to zostanie określone w prospekcie – jednostki uczestnictwa mogą istnieć jako jednostki różnych kategorii.
Przystępując do funduszu i dokonując wypłaty warto znać zasady rozliczeń i ponoszone bezpośrednio (w momencie rozliczania) koszty (np. potrącane opłaty manipulacyjne, prowizje, podatki od zysków kapitałowych).
Idea funkcjonowania.
Korzyści.
Wspólne inwestowanie.
Nawet stosunkowo niewielkie wpłaty wielu uczestników tworzą znaczny majątek funduszu (kapitał), który umożliwia inwestycje mające na celu osiąganie zysków wyższych niż przy inwestycji indywidualnej (np. samodzielne inwestowanie na giełdzie, czy też tradycyjna lokata bankowa). Majątek funduszu inwestycyjnego lokowany jest na zasadzie dywersyfikacji ryzyka – tj. inwestowania w tak szerokie spektrum lokat, aby nawet spadek wartości jednej z lokat w niewielkim stopniu wpłynął na wartość całego portfela. Wykorzystany jest tu czynnik skali (wiele małych wpłat stanowi istotną masę).
Majątek funduszu (to znaczy faktycznie klientów) zarządzany jest przez specjalistów. Zadaniem zarządzającego portfelem funduszu (lub odpowiednią jego częścią) (licencjonowanego doradcy inwestycyjnego) jest inwestowanie powierzonych mu pieniędzy w taki sposób, aby osiągnąć jak największy zysk dla uczestników funduszu. Najczęściej w każdej firmie zarządzającej pieniędzmi (towarzystwo funduszy inwestycyjnych – TFI) pracują analitycy oraz kilku zarządzających (minimalną liczbę licencjonowanych doradców zatrudnionych w towarzystwie określa ustawa o funduszach inwestycyjnych). Istotny jest także fakt, że fundusz inwestycyjny i TFI, które nim zarządza, mają oddzielne osobowości prawne. Skutkuje to tym, że w razie problemów finansowych spółki TFI aktywa zgromadzone w funduszach nie wchodzą w skład masy upadłościowej TFI (podobnie zresztą w odniesieniu do banku depozytariusza). A więc aktywa uczestników funduszu są bardzo bezpieczne i mają przypisane tylko ryzyko inwestycyjne (pełną listę ryzyk związanych z inwestowaniem w konkretny fundusz – zgodnie z prawem – fundusz prezentuje w prospekcie informacyjnym).
W przypadku lokat bankowych (bądź innych wehikułów oferowanych przez banki, doradców finansowych) sytuacja jest inna: powierzone środki są obracane we własnym imieniu przez bank i ewentualnie wchodzą w masę upadłościową banku (w przypadku jego upadłości zostają spożytkowane na zaspokojenie zobowiązań banku). Podobnie – na zupełnie inne ryzyka narażeni są inwestorzy samodzielnie inwestujący na rynku kapitałowym (głównie na giełdzie).
Wypełnienie wymogów, koszty uwzględniające efekt skali oraz bezpośredni kontakt z zagranicznymi rynkami jest także łatwiejsze w przypadku dużych, profesjonalnie zarządzanych instytucji.
Elastyczność.
Dla funduszy inwestycyjnych otwartych istnieje ustawowa możliwość przystąpienia do funduszu w dowolnym momencie i prawo złożenia żądania odkupienia posiadanych jednostek uczestnictwa w dowolnej chwili. Wszelkie ograniczenia są opisane w prospekcie informacyjnym funduszu. Przystępowanie jest możliwe w dowolnych kwotach, podobnie przy odkupywania jednostek nie jest konieczne całkowite likwidowanie inwestycji.
Jednostki uczestnictwa są dziedziczne.
Zwykle towarzystwa umożliwiają łatwiejsze przenoszenie inwestycji między funduszami lub subfunduszami w grupie funduszy przez siebie zarządzanych.
Obecnie na rynku istnieje wiele różnych funduszy inwestycyjnych, przez co mogą być tym sposobem zaspokojone różnorodne potrzeby inwestycyjne.
Dywersyfikacja portfela.
Dzięki efektowi skali możliwe jest takie inwestowanie, by było ono ukierunkowane na różnorodne inwestycje, co powinno zmniejszyć ryzyko straty w jednym typie inwestycji (kiedyś podawano przykład, że lepiej mieć różne owoce w jednym koszyku).
Profesjonalne zarządzanie.
Inwestowaniem kieruje wyspecjalizowany podmiot, który zgodnie z prawem powinien posiadać formalne kwalifikacje do takiego zarządzania (jest nadzorowany przez Komisję Nadzoru Finansowego, musi spełniać określone wymogi kapitałowe, musi zatrudniać certyfikowanych zarządzających, wypełniać szereg wymogów dokumentacyjnych: prospekt informacyjny, sporządza regularnie sprawozdania finansowe).
W strukturze spółek zarządzających konieczne są działy koordynujące pewne działania:
Porównywalność i przejrzystość.
W Polsce istnieje szeroki rynek funduszy inwestycyjnych. Zgodnie z polskim prawem nałożone są na fundusze i towarzystwa różnorodne wymogi informacyjne. Standardowo, wyniki inwestycji funduszy porównywane są przez porównanie kwoty wpłaconej z odzyskiwalną w danym momencie. Fundusze (ich zarządzający) z ustaloną częstotliwością ogłaszają wyniki wycen (zwykle codziennie), a prasa i różne agencje informacyjne analizują te informacje i porównują wyniki osiągane.
W funduszach, co do zasady, nie ma kosztów ukrytych, tzn. wszystkie koszty muszą być ujawnione w prospekcie informacyjnym, a faktycznie poniesione można zweryfikować w sprawozdaniach finansowych (ogłaszanych co pół roku: sprawozdania półroczne i roczne). Zgodnie z polskimi regulacjami prawnymi wszystkie elementy istotne dla decydowania co do inwestowania w fundusz są prezentowane przez fundusz w prospekcie informacyjnym (co roku aktualizowanym, zwykle w maju, aktualizowanym także przy okazji innych istotnych zmian w obsłudze funduszu).
Niezależne media oraz wyspecjalizowane instytucje analityczne i informacyjne prezentują dane i porównania funduszy, tworzone są nich rankingi, przy uwzględnieniu grupowania i porównywania podmiotów o podobnym charakterze (np. funduszy wyłącznie obligacyjnych z pominięciem funduszy akcyjnych i innych).
Niektóre fundusze dokonują dodatkowej certyfikacji: np. uzyskują ratingi (najwyżej cenione: Morningstar), publikują wyniki zgodnie ze standardami (np. Global Investment Performance Standards).
Wiele typów funduszy i szeroka oferta.
Zgodnie z polskim prawem fundusze mogą mieć kilka typów, różnicujących je w zakresie:
Bezpieczeństwo.
W Polsce działanie funduszy inwestycyjnych jest dokładnie uregulowane. Zgodnie z ustawą fundusz ma osobowość prawną, zarządza nim wydzielona spółka. Aktywa funduszu przechowywane są u określonego depozytariusza (w ustawie określono warunki, w tym kapitałowe, niezbędne dla wskazania depozytariusza oraz wskazano, że majątek funduszu jest wyodrębniony z majątku towarzystwa, czy banku depozytariusza – co zapewnia bezpieczeństwo w przypadku własnych kłopotów finansowych tych podmiotów). Nad rynkiem (bezpieczeństwem, prawidłowością działań oraz regulacjami) czuwa organ państwa: Komisja Nadzoru Finansowego.
Inne korzyści.
W Polsce fundusze zwolnione są z podatku dochodowego od dywidend (to znaczy fundusz, otrzymując dywidendy z tytułu posiadanych akcji oraz (analogicznie przy odsetkach z obligacji) nie płaci podatku dochodowego.
Fundusze inwestycyjne w Polsce.
Historia funduszy inwestycyjnych w Polsce.
Fundusze powiernicze.
Instytucja zbiorowego inwestowania w Polsce została wprowadzona do systemu prawnego w roku 1991 (wpisana do ustawy o publicznym obrocie papierami wartościowymi – jako pojedynczy artykuł).
Pomysł funduszu powierniczego polegał na wytworzeniu ram organizacyjnych dla wspólnego inwestowania, by każdy zainteresowany mógł przystąpić do inwestycji w każdym momencie i w każdym momencie się z niej wycofać. Fundusze inwestują na rynku kapitałowym. Fundusze powiernicze nie miały osobowości prawnej, a prowadzone były przez "towarzystwa funduszy powierniczych".
Przystąpienie do funduszu z nową wpłatą polega na wpłacie i określeniu (przez fundusz), ile jednostek uczestnictwa za tę wpłatę staje się własnością wpłacającego. Liczbę jednostek uczestnictwa określa się poprzez podzielenie kwoty wpłaty przez aktualną na moment wpłaty wartość pojedynczej jednostki uczestnictwa. Przy wpłacie zwiększa się liczba istniejących jednostek uczestnictwa. Oznacza to, że każdy uczestnik ma proporcjonalną część wartości całego funduszu. Przy wypłacie za umarzane jednostki uczestnictwa, a uczestnik otrzymuje proporcjonalną część całego funduszu (liczbę jednostek mnoży się przez aktualną na ten moment wartość jednej jednostki uczestnictwa).
Fundusz był uregulowany ustawą (ustawa o publicznym obrocie papierami wartościowymi i funduszach powierniczych) oraz własnymi zasadami ustalonymi w Regulaminie funduszu.
Z założenia fundusze były mocno uregulowane – co do zakresu inwestycji (wiele limitów inwestycyjnych, zakres możliwych inwestycji, sposób przechowywania majątku funduszu – w banku, uregulowanym ustawowo), co do praw i obowiązków uczestników, co do zasad przystępowania i wychodzenia z inwestycji.
Pierwsze fundusze powiernicze wprowadziła spółka z grupy amerykańskiej Pioneer Group: Pioneer Pierwsze Polskie Towarzystwo Funduszy Powierniczych S.A. (pierwszy w Polsce fundusz: Pioneer Pierwszy Polski Fundusz Powierniczy – utworzony w 1992 roku (latem rozpoczął inwestowanie) – działający obecnie pod nazwą subfunduszu Pioneer Zrównoważony subfunduszu w funduszu umbrellowym Pioneer Fundusz Inwestycyjny Otwarty).
Wyceny jednostek funduszu – po początkowym okresie, gdy sesje na giełdzie w Warszawie odbywały się co tydzień – były ustalane w cyklu tygodniowym, przez wyceny dwukrotne w tygodniu, dziś odbywają się zwykle codziennie. W historii zdarzył się jeden przypadek wstrzymania okresowego wycen – po wrześniu 2001, gdy fundusz inwestycyjny inwestujący na rynku giełdowym w USA nie miał możliwości wyceny swoich akcji. Spółka, która utworzyła pierwszy w Polsce wówczas fundusz powierniczy (Pioneer Pierwsze Polskie Towarzystwo Funduszy Powierniczych S.A.), po kilku zmianach właścicielskich i organizacyjnych istnieje do dziś (Pioneer Pekao Towarzystwo Funduszy Inwestycyjnych S.A.) i zarządza w Polsce funduszami o łącznej wartości majątku 15 mld zł (ca 1/6 rynku – według danych instytucji samorządowej Izba Zarządzających Funduszami i Aktywami). Wartość środków zgromadzonych w funduszach inwestycyjnych przekraczała 100 mld zł (po kryzysie w latach 2008-2009 spadła, by w pierwszej połowie 2010 powrócić do 100 mld zł).
Fundusze inwestycyjne.
W 1997 nastąpiła zmiana prawa (powstała ustawa o funduszach inwestycyjnych), zgodnie z którą (m.in.):
Po wprowadzeniu ustawy istniejące fundusze powiernicze zostały przekształcone w fundusze inwestycyjne. Nowe fundusze miały już formę funduszy inwestycyjnych.
Pierwotna ustawa o publicznym obrocie i funduszach powierniczych liczyła – w odniesieniu do funduszy w rozdziale 8 Ustawy – 25 artykułów (art.89 – art.113). Obecnie ustawa kończy się na art. 331. Okresowo przepisy regulujące zasady działania funduszy inwestycyjnych są uszczegółowiane (powstaje szereg dodatkowych przepisów: określenie wymogów na prospekt informacyjny, określenie szczególnych zasad rachunkowości funduszy, określenie wymogów sprawozdawczości dla organów państwa, w tym nadzoru i NBP).
Dzięki regulacjom fundusze na trwałe wrosły w krajobraz możliwych inwestycji w Polsce, rozpropagowały inwestowanie, ale równocześnie z pierwotnej spontanicznej formy współinwestowania przeobraziły się w kolejne instytucje przyjmujące pieniądze swoich klientów i obiecujące zwrot z zyskiem. Nadal jednak są jednymi z bardzie przejrzystych (transparentnych) form inwestowania przez zawodowych inwestorów powierzonych środków. Stały się także narzędziem do budowania specyficznych strategii zarobkowych (fundusze dedykowane inwestorom, tworzenie tarczy podatkowej, programy oszczędnościowe lub emerytalne, w tym w ramach II filara programu emerytalnego). Odpowiednio do potrzeb powstaje szereg konstrukcji funduszy inwestycyjnych (fundusze otwarte, fundusze zamknięte, w tym emitującymi notowane na giełdzie certyfikaty inwestycyjne, fundusze sekurytyzacyjne, fundusze z wydzielonymi subfunduszami, fundusze z wieloma kategoriami zbywanych jednostek uczestnictwa lub zbywane w różnych walutach).
Ramy prawne.
Instytucje wspólnego inwestowania działają w ramach polskiego prawa w oparciu o Ustawę z dnia 27 maja 2004 r. o funduszach inwestycyjnych. Przed wejściem w życie ustawy o funduszach inwestycyjnych – istniały fundusze powiernicze, co do koncepcji działania takie same.
Stopniowo coraz więcej krajowych regulacji będzie wynikało z prawodawstwa europejskiego – polskie fundusze inwestycyjne otwarte są „UCITS-compliant”.
Ustawa o funduszach inwestycyjnych.
Według artykułu 3 ustawy z dnia 27 maja 2004 o funduszach inwestycyjnych i zarządzaniu alternatywnymi funduszami inwestycyjnymi:
Zgodnie z ustawą, fundusz podlega rejestracji w Rejestrze funduszy inwestycyjnych, przy czym wpis w rejestrze nadaje funduszowi osobowość prawną.
Organem funduszu, wykonującym wszystkie czynności w imieniu i na rzecz funduszu jest towarzystwo funduszy inwestycyjnych. Siedziba funduszu to siedziba towarzystwa.
UCITS IV.
Działające w Polsce otwarte są zgodne z UCITS, tzn. fundusze podlegają (częściowo pośrednio) regulacjom europejskim – w tym dyrektywie UCITS ("Undertakings for Collective Investments in Transferible Securitie"s). Wiele wskazuje, że dyrektywa UCITS IV stanie się podstawą istotnych zmian w sposobie działania funduszy inwestycyjnych, także w Polsce (dyrektywa wprowadzi znacznie szersze możliwości działalności transgranicznej).
AIFMD
Działające w Polsce fundusze inwestycyjne zamknięte oraz specjalistyczne fundusze inwestycyjne otwarte są zgodne z AIFMD ("Alternative investment funds management – directive"). 
Towarzystwa funduszy inwestycyjnych.
Funduszami zarządzają towarzystwa funduszy inwestycyjnych (TFI) zatrudniające w tym celu doradców inwestycyjnych. Ich zadaniem jest zyskowne i bezpieczne inwestowanie środków funduszu zgodnie z zasadą ograniczania ryzyka inwestycyjnego. Przed każdą decyzją o zakupie określonych papierów wartościowych dokonywana jest szczegółowa analiza opłacalności i bezpieczeństwa inwestycji.
TFI może zlecać niektóre czynności związane z obsługa funduszu (np. zarządzanie portfelem przekazywane jest często do wyspecjalizowanej firmy zarządzającej portfelami, prowadzenie rejestru uczestników funduszu przekazywane jest agentowi transferowemu, a obsługę uczestników zleca się firmom doradztwa finansowego, bankom bądź domom maklerskim [dystrybutorzy]).
TFI mogą zarządzać pojedynczymi funduszami, jak i wieloma i być częścią większych grup finansowych.
Zasady wyceny i rachunkowości funduszy.
Fundusz samodzielnie prowadzi księgi rachunkowe. Zasady wyceny i rachunkowości fundusz spisuje w polityce rachunkowości, której najistotniejsze elementy prezentowane są w prospekcie informacyjnym każdego funduszu oraz w rocznym (i półrocznym) sprawozdaniu finansowym.
Podstawowe przepisy wskazujące zasady rachunkowości:
Fundusz inwestycyjny otwarty ma obowiązek codziennie (lub rzadziej – jeśli tak jest wskazane w statucie tego funduszu) wyceniać ile jest warta jednostka uczestnictwa. Wartość jednostki jest podawana do publicznej wiadomości. Obecnie wartość jednostek śledzić można przez Internet (na stronach poszczególnych towarzystw, na portalach w sekcjach finansowych), w prasie codziennej, telegazetę. Jest to bardzo wygodna forma kontroli nad inwestycjami. W zależności od ryzyka jakie akceptujemy, oraz od długości czasu inwestowania, można wybierać spośród różnych ofert Towarzystw Funduszy Inwestycyjnych.
Fundusze zamknięte określa w prospekcie częstotliwość wyceny certyfikatów, ale – jeśli zostały dopuszczone do obrotu na rynku – można tam nimi obracać po cenie rynkowej.
Opodatkowanie funduszy inwestycyjnych i uczestników.
W Polsce fundusze inwestycyjne działające na podstawie przepisów ustawy z dnia 27 maja 2004 r. o funduszach inwestycyjnych są zwolnione z podatku dochodowego od osób prawnych (CIT).
Za granicą – polskie fundusze podlegają lokalnym regulacjom podatkowym (z uwzględnieniem zarówno charakteru prawnego funduszu, jak i rezydencji funduszu).
Uczestnicy funduszy inwestycyjnych otwartych (odpowiednio także i do swojej rezydencji w Polsce) są podatnikami od dochodów z funduszu. Oznacza to, ze dochód (wyznaczany poprzez zmniejszenie kwoty przychodu uzyskanego przy odkupieniu jednostek w funduszu o kwotę kosztów poniesionych na nabycie tych jednostek) jest opodatkowany. W przypadku osób fizycznych fundusz z kwoty wypłaty potrąca podatek i go odprowadza (miesięcznie, jako płatnik) do odpowiedniego urzędu skarbowego. Jednakże w Polsce na skutek 'bubla prawnego’ istnieje odstępstwo od tej reguły w przypadku dziedziczenia jednostek funduszy. Spadkobiercy, oprócz naliczonego wcześniej ewentualnego podatku od spadku, gdy umarzają jednostki uczestnictwa w funduszach, płacą dodatkowo podatek dochodowy od całości, a nie tylko od zysku z funduszu, ponieważ koszt zakupu jednostek przez spadkodawcę, nie jest zaliczany do kosztów spadkobiercy. W tej sytuacji spadkobierca płaci podatek nawet w sytuacji, w której fundusz przyniósł straty. Podobna sytuacja nie ma miejsca przy dziedziczeniu innych papierów wartościowych (akcji, obligacji, lokat), gdzie płaci się podatek od zysku z inwestycji, a nie od dochodu podatnika. W marcu 2013 roku grupa posłów PO złożyła poprawkę do ustawy o podatku dochodowym od osób fizycznych, mającą uregulować tę kwestię. Na dzień dzisiejszy (14.06.2013) projekt nie trafił jeszcze pod obrady Sejmu. W przypadku wątpliwości co do prawidłowości pobranego podatku uczestnik może zwrócić się do swojego urzędu skarbowego z odpowiednim wnioskiem, który w ramach wyjaśniania może być uzupełniony o informacje uzyskane bezpośrednio z funduszu. Uczestnicy indywidualni mogą korzystać z optymalizacji podatkowej w przypadku korzystania z oferty funduszu z wydzielonymi subfunduszami.
Statystyki.
Fundusze inwestycyjne stanowią coraz popularniejszą formę oszczędzania. W styczniu 2007 roku kwota zgromadzona przez wszystkie działające w Polsce TFI przekroczyła 100 mld złotych. Według niepełnych danych, w styczniu 2008 przewaga umorzeń nad wpłatami wyniosła 11 mld zł, a w czerwcu – 2,7 mld.
W sierpniu klienci zabrali z funduszy o 893 mln zł więcej niż do nich wpłacili. Był to dziesiąty miesiąc z rzędu kiedy saldo wpłat i umorzeń do funduszy było na minusie. W ciągu ostatniego roku klienci wycofali z nich 22,2 mld zł.
Towarzystwa Funduszy Inwestycyjnych mogą (nie ma obligatoryjności) przystępować do Izby Zarządzających Funduszami i Aktywami.
Na stronie Izby Zarządzających Funduszami i Aktywami można znaleźć podsumowania okresowe zebranych środków, sald wpłat oraz szereg informacji analitycznych dotyczących funduszy. Na koniec listopada 2016 wartość aktywów netto 979 funduszy (zebrane dane z 41 TFI) wyniosła: 265,16 mld. zł.
Lista towarzystw funduszy inwestycyjnych zarejestrowanych w Komisji Nadzoru Finansowego liczy obecnie (w 2017 roku) 63 pozycje.
Izba przygotowała także materiały edukacyjne, umożliwiające uporządkowanie bądź poszerzenie wiedzy o inwestowaniu w fundusze inwestycyjne w Polsce. Został tam też opracowany słownik pojęć związanych z dziedziną inwestowania w fundusze inwestycyjne.
Rating otwartych funduszy inwestycyjnych.
Informacje o części polskich funduszy inwestycyjnych dostępne są w serwisach informacyjnych oraz analitycznych takich jak Bloomberg LP, Analizy Online czy Morningstar).

</doc>
<doc id="122429" url="https://pl.wikipedia.org/wiki?curid=122429" title="Unreal Engine">
Unreal Engine

Unreal Engine – silnik gier komputerowych, wyprodukowany przez przedsiębiorstwo Epic Games. Pierwotnie wykorzystywany w strzelankach pierwszoosobowych, z czasem zaczął być wykorzystywany również w innych gatunkach gier komputerowych.
Jądro silnika zostało napisane w języku C++, a jego twórcy zaimplementowali w nim mechanizmy wspomagające wieloplatformowość. Ze względu na to oraz wysoki poziom technologiczny (16 lat rozwoju silnika przy dużym wsparciu finansowym) wielu deweloperów gier chętnie go wykorzystuje. Obsługuje między innymi platformy Windows, Linux, macOS, PlayStation 3, PlayStation 4, Xbox 360, Xbox One oraz iOS. Wraz z wydaniem wersji 4.25 zapewniono też wsparcie dla konsol Xbox Series X/S, PlayStation 5, Nintendo Switch oraz platformy Google Stadia.
Wersje silnika.
Unreal Engine 1.
Wersja zadebiutowała w 1998 roku w grze "Unreal". Silnik zawierał wtedy mechanizm renderowania, system wykrywania kolizji, system sztucznej inteligencji, system widoczności, zarządzania siecią i systemem plików. Z powodu poziomu technologicznego ówczesnych komputerów zastosowano cylindryczne wykrywanie kolizji, choć dysponowano lepszą technologią. Unreal Engine 1 wykorzystywał Glide API opracowany specjalnie dla procesorów graficznych 3dfx, zamiast OpenGL. Jednym z największych powodów jego popularności było zastosowanie łatwej do modyfikacji architektury silnika i włączenie języka skryptowego. Kolejną innowacją w porównaniu do silników poprzedniej generacji było zastosowanie technologii sieciowej, która znacznie ulepszyła skalowalność silnika w grach wieloosobowych. Również Unreal jako pierwszy silnik w pełni wykorzystywał model klient-serwer w architekturze silnika.
Unreal Engine 2.
Druga wersja silnika zadebiutowała w 2002 roku w grze "America’s Army". Największą zmianą jest napisane całkowicie od nowa jądro silnika oraz silnik renderowania. Zintegrowano z silnikiem nowy edytor poziomów UnrealEd 3, a także silnik fizyczny "Karma physics SDK", wykorzystaną między innymi w grach "Unreal Tournament 2003" i "Unreal Championship". Ponadto zaktualizowano wiele elementów silnika, dodano wsparcie dla platform PlayStation 2, GameCube i Xbox. W wersji UE 2.5 poprawiono renderowanie, dodano fizykę pojazdów oraz wsparcie dla technologii 64-bitowej w "Unreal Tournament 2004". Wyspecjalizowana wersja UE 2.5 o nazwie UE2X, wykorzystana w grze "Unreal Championship 2", została zoptymalizowana dla pierwszej generacji konsoli Xbox. Dodatkowo wspiera ona technologię dźwięku EAX 3.0.
Unreal Engine 3.
Trzecia wersja silnika pojawiła się w 2006 roku wraz z grą "Gears of War". Silnik projektowano z myślą o wykorzystaniu technologii DirectX w wersjach 9, 10 i 11, a także do zastosowania w konsolach PlayStation 3 oraz Xbox 360. Silnik obsługuje zaawansowane technologie takie jak: high dynamic range rendering, per-pixel lighting, a także dynamiczne cienie. W 2009 roku na Game Developers Conference zapowiedziano wydanie poprawek do silnika, które zawierały obsługę wysokiej jakości efektów świetlnych, symulacje zniszczeń obiektów oraz symulację tłumu. Silnik jest również wykorzystywany do projektowania obiektów, tworzenia symulatorów jazdy oraz filmów. Licencje na wykorzystywanie silnika zakupiło m.in.: Atari, Activision, Capcom, Disney, Electronic Arts, Konami, THQ, Sega, Sony, Ubisoft i wiele innych przedsiębiorstw.
Unreal Engine 4.
W 2005 roku wiceprezes Epic Games Mark Rein przyznał, że prace nad Unreal Engine 4 trwają od 2003 roku. Na konferencji DICE Summit w 2010 roku powiedział też, że silnik nie jest w stanie pracować na siódmej generacji konsol do gier i komputerów oraz że prawdopodobnie będzie wykorzystany w konsolach ósmej generacji. Czwarta wersja została wydana 19 marca 2014 roku. Pierwszą grą opartą na tym silniku była "Daylight". Miesiąc po premierze ukazała się pierwsza aktualizacja, która umożliwiła współpracę z PlayStation 4, Xbox One oraz Linuksem. Od 2 marca 2015 silnik wraz z przyszłymi aktualizacjami stał się darmowy dla wszystkich twórców, którzy chcieliby tworzyć na nim gry. W przypadku produkcji komercyjnych, które zarobiły ponad trzy tysiące dolarów, twórcy zobowiązani byli do opłacania tantiem w wysokości pięciu procent zysków. 13 maja 2020 próg dla tantiem podwyższono do wysokości miliona dolarów.
Unreal Engine 5.
19 maja 2020 roku opublikowano demo technologiczne Unreal Engine 5, a wraz z nim zapowiedziano znaczące zmiany silnika. Główną nowością jest wprowadzenie technologii oświetlenia globalnego „Lumen” oraz systemu „Nanite” umożliwiającego budowę sceny 3D o dużym poziomie szczegółowości. Dwa lata później, 5 kwietnia 2022 roku opublikowano silnik w wersji 5.0.

</doc>
<doc id="122435" url="https://pl.wikipedia.org/wiki?curid=122435" title="Telewizyjny spot reklamowy">
Telewizyjny spot reklamowy

Spot telewizyjny (ang. "spot" = kropka) – krótki film reklamowy wyświetlany w przerwach między programami telewizyjnymi albo w ich trakcie (przerywając je). Telewizyjne spoty reklamowe trwają najczęściej 30 sekund, ale spotyka się dłuższe i krótsze. Emisja spotów reklamowych jest jednym z głównych źródeł utrzymania prywatnych stacji telewizyjnych oraz stanowi pokaźne źródło dochodów telewizji publicznych. Emisja spotów reklamowych w Polsce poprzedzana jest napisem "Reklama". Aktualnie spoty telewizyjne stają się często wykorzystywanym narzędziem dla prowadzenia akcji reklamowych w Internecie, najczęściej jako "wyskakujące okienka".

</doc>
<doc id="122436" url="https://pl.wikipedia.org/wiki?curid=122436" title="Parśwa">
Parśwa

Parśwa (dewanagari: पार्श्वनाथ, "Parśwanatha", "Ryszi Parśwanatha") – historyczny indyjski reformator religijny żyjący w IX wieku p.n.e., dwudziesty trzeci tirthankara dźinizmu. Według zachodniego religioznawstwa był prawdopodobnym założycielem tej religii.
Według tradycji żył w latach 877–777 p.n.e., był kszatriją z królewskiej dynastii Ikśwaku, który w wieku 30 lat został wędrownym ascetą. Zwolennicy ogłosili go przedostatnim, czyli 23. tirthankarą ("budowniczym mostów" to znaczy "wiodącym do nirwany") dźinistów. Stworzył podwaliny pierwszego liczącego się indyjskiego systemu filozoficznego podważającego autorytet Wed oraz pierwszego nieteistycznego systemu religijnego, rozwiniętego i zreformowanego później przez Wardhamanę, zwanego Mahawirą. Wierzył w cykliczność dziejów świata, istnienie pewnej niezmiennej substancji duchowej oraz niezmiennej substancji materialnej. W odróżnieniu od Wardhamany nie stworzył pełnego systemu. Według wersji dźinijskiej był mniej ascetycznie nastawiony do życia od Wardhamany i swoim zwolennikom pozwalał nosić ubrania. Według wersji adźiwików było dokładnie odwrotnie.

</doc>
<doc id="122438" url="https://pl.wikipedia.org/wiki?curid=122438" title="Cyborg">
Cyborg

Cyborg (od – organizm cybernetyczny) – organizm, którego procesy życiowe realizowane są lub wspomagane przez urządzenia techniczne.
Rodzaje cyborgów.
Pojęcie to stworzone zostało przez Manfreda Clynesa i Nathana Kline’a, którzy po raz pierwszy użyli go w swoim artykule z 1960 roku, opublikowanym w czasopiśmie "Astronautics". Publikacja ta zawierała rozważania o możliwości integracji człowieka z maszyną oraz przedstawiała zalety takiego podejścia w dziedzinie przyszłej eksploracji kosmosu. Inspiracji dla ukutego pojęcia "cyborg" dostarczyła autorom dynamicznie rozwijająca się wówczas dziedzina nauki cybernetyka. Termin "cyborg" szybko podchwycony został przez autorów książek, filmów i komiksów fantastycznonaukowych. Do najbardziej znanych cyborgów należą: Luke Skywalker, Darth Vader, Generał Grievous, Inspektor Gadżet oraz Robocop. Występowanie cyborgów jest elementem charakterystycznym literatury nurtu cyberpunk (np. książki Williama Gibsona - "Neuromancer", "Johnny Mnemonic").
Jeżeli w definicji "cyborga" poprzestanie się na kryterium „połączenia człowieka i maszyny” to za cyborga uznać należałoby każdego człowieka posiadającego jakikolwiek implant będący urządzeniem mechanicznym lub elektronicznym (np. rozrusznik serca). Dlatego termin stosowany jest raczej w odniesieniu do ludzi, których układ nerwowy połączony jest z elementami elektronicznymi (np. komputerem) metodą inwazyjną i ewentualnie także z urządzeniami mechanicznymi. Komputer i układ nerwowy powinny wzajemnie na siebie oddziaływać. Zgodnie z tą definicją "cyborgiem" nie jest np. osoba poddająca się badaniu EEG, której mózg w sposób nieinwazyjny podłączony jest do komputera badającego bioelektryczne czynności centralnego ośrodka nerwowego; nie jest nią również osoba posiadająca w mózgu elektrodę stymulującą jego pracę podczas m.in. choroby Parkinsona (gdyż implant oddziałuje na mózg, zaś mózg nie ma wpływu na działanie implantu). Cyborg jako istota ludzka wsparta urządzeniami elektronicznymi lub mechanicznymi cechuje się posiadaniem dodatkowych (nienaturalnych dla ludzi) umiejętności (np. widzenie w podczerwieni) lub usprawnieniem naturalnych umiejętności lub wydajności (np. lepsza pamięć i zdolności analityczne, większa siła, wyostrzone zmysły).
Inne informacje.
W mediach społecznościowych cyborgami nazywane są boty społecznościowe, których aktywność stanowi połączenie automatyzacji i działań człowieka.

</doc>
<doc id="122439" url="https://pl.wikipedia.org/wiki?curid=122439" title="Ukierunkowane znakowanie spinowe">
Ukierunkowane znakowanie spinowe

Ukierunkowane znakowanie spinowe (ang. "Site-directed spin labeling", SDSL) - technika analityczna pozwalająca badać strukturę i lokalną dynamikę białek przy użyciu spektroskopii EPR. SDSL bazuje na specyficznej reakcji znacznika spinowego z wybranym aminokwasem białka. Znacznik spinowy wbudowany w strukturę białka jest wykrywany za pomocą metod EPR.
Technika ukierunkowanego znakowania spinowego jest bardzo użyteczna w badaniu procesu powstawania trzeciorzędowej struktury białek.
Znakowanie spinowe.
Spośród wielu znaczników spinowych, znaczniki nitroksylowe zyskały największą popularność w badaniach struktur makromolekularnych, gdyż są stabilne i dają prosty sygnał w spektroskopii EPR.
Rodnik nitroksylowy jest najczęściej wbudowany w heterocykliczny pierścień znacznika (np. pirolidyna) a następnie kowalencyjnie połączony z badaną cząsteczką.
Znacznik spinowy może być połączony z badaną cząsteczką za pomocą wielu wiązań. Najczęściej jest wykorzystywane połączenie przez alkilotiosiarczan z resztą cysteiny w białku. Przykładowo znacznik spinowy MTS jest kowalencyjnie połączony z natywną lub wprowadzoną sztucznie resztą cysteiny w białku poprzez mostek disiarczkowy.

</doc>
<doc id="122440" url="https://pl.wikipedia.org/wiki?curid=122440" title="Lou Andreas-Salome">
Lou Andreas-Salome



</doc>
<doc id="122442" url="https://pl.wikipedia.org/wiki?curid=122442" title="Kseroftalmia">
Kseroftalmia

Kseroftalmia, zespół suchego oka - objaw chorobowy polegający na wysychaniu spojówki, rogówki, a nawet całego oka.
Przyczyny.
Kseroftalmia może być spowodowana niedoborem witaminy A, wyniszczeniem organizmu, zespołem Sjögrena, przebytą jaglicą, urazami oka itp.
Następstwa.
Może prowadzić do całkowitego zaniewidzenia (ślepoty).
Leczenie.
Przyczynowe.
Diagnostyka.
W rozpoznawaniu zespołu suchego oka stosuje się m.in. test Schirmera.

</doc>
<doc id="122443" url="https://pl.wikipedia.org/wiki?curid=122443" title="Tennis for Two">
Tennis for Two

Tennis for Two – gra komputerowa autorstwa Williama Higinbothama, stworzona w 1958 roku na bazie oscyloskopu, stanowiąca symulację tenisa stołowego. Jest jedną z najstarszych gier wideo, niekiedy uznawaną za pierwszą w historii branży mimo braku generowanego sygnału wideo. "Tennis for Two" stanowił pierwowzór dzieła "Pong".
Rozgrywka.
"Tennis for Two" był symulacją tenisa stołowego, w której rolę wyświetlacza odgrywał oscyloskop o przekątnej ekranu 5 cali. Gra przeznaczona była dla dwóch graczy. Obsługiwali ją oni przy pomocy skrzynek z gałkami i przyciskami, których naciśnięcie wpływało na tor lotu piłki. Sam stół był widoczny z boku, zaś piłka za sprawą działań graczy przesuwała się w lewo i prawo. "Tennis for Two" nie podliczał punktów zdobywanych przez graczy, ale uwzględniał czynniki takie jak prędkość wiatru i grawitacja.
Produkcja i dalsze losy.
"Tennis for Two" powstał w amerykańskim Brookhaven National Laboratory, a jego pomysłodawcą był fizyk William Higinbotham. Ze względu na złą opinię, jaką cieszyło się podejrzewane powszechnie o przeprowadzanie tajemniczych eksperymentów laboratorium, Brookhaven postanowiło zorganizować dni otwarte dla publiczności. Higinbotham z tej okazji postanowił stworzyć grę, która przyniosłaby rozrywkę odwiedzającym. Do symulacji programu użył on komputera analogowego, do którego podłączył oscyloskop pełniący funkcję wyświetlacza.
Premiera "Tennis for Two" odbyła się 18 października 1958 roku. Szybko gra wzbudziła zainteresowanie publiczności, stąd też Brookhaven notowało coraz większą liczbę odwiedzających. Dzieło Higinbothama pojawiło się ponownie na podobnej imprezie w 1959 roku, potem jednak gra została rozmontowana, nie rozpoczęto jej masowej produkcji, a amerykański fizyk nie był skory do jej opatentowania. Dopiero w 2008 roku, już po śmierci twórcy, podczas jubileuszu pięćdziesięciolecia "Tennis for Two" został odbudowany i ponownie pokazany publiczności.
Znaczenie.
"Tennis for Two" za sprawą amerykańskiego dziennikarza Davida Ahla zyskał opinię pierwszej w historii gry wideo, a William Higinbotham został uznany za pierwszego twórcę gier komputerowych. Jednak część historyków gier uznaje, że "Tennis for Two" nie można uznać za grę wideo, gdyż nie nadawała ona samodzielnie sygnału wideo charakterystycznego dla późniejszych dzieł. Mimo to dzieło Higinbothama wywarło znaczący wpływ na rozwój branży: z jego inspiracji Steve Russell stworzył grę "Spacewar!", na jego bazie powstały również konsola Magnavox Odyssey oraz gra komputerowa "Pong". Ta ostatnia w odróżnieniu od pierwowzoru została wypuszczona na rynek i zdobyła wielką popularność.

</doc>
<doc id="122445" url="https://pl.wikipedia.org/wiki?curid=122445" title="Ojmiakon">
Ojmiakon

Ojmiakon (ros. Оймякон, jakucki Өймөкөөн) – wieś (ros. село, trb. sieło) w rosyjskiej Jakucji (wschodnia Syberia), w ułusie ojmiakońskim nad Indygirką. Miejscowość liczy 521 mieszkańców (2001).
Nazwa Ojmiakon w języku jakuckim oznacza „niezamarzającą wodę”, co jest nawiązaniem do pobliskich gorących źródeł. Pozwoliły one na założenie wsi, pomimo wiecznej zmarzliny.
Ojmiakon nazywany był często biegunem zimna, gdyż odnotowano tu do niedawna najniższą na półkuli północnej temperaturę powietrza. 26 stycznia 1926 termometry wskazały –71,2 °C. Jest to również druga po wiosce Tomtor temperatura powietrza na kuli ziemskiej, jaką zanotowano w miejscowości ze stałą, całoroczną ludnością. Odnotowano tu także najwyższą roczną amplitudę temperatur równą 104 °C (–71 °C; 33 °C). Niższe temperatury spotykane są jedynie w innej wiosce Tomtor, gdzie termometry w styczniu 2004 roku wykazały –72,2 °C i na niezamieszkanej przez stałą ludność Antarktydzie.
Obecna stacja meteorologiczna znajduje się na wysokości 750 m n.p.m., w dolinie leżącej między Ojmiakonem a Tomtorem.

</doc>
<doc id="122450" url="https://pl.wikipedia.org/wiki?curid=122450" title="William Higinbotham">
William Higinbotham

William Higinbotham (ur. 25 października 1910 roku w Bridgeport w stanie Connecticut, zm. 10 listopada 1994 w Gainesville w stanie Georgia) – amerykański fizyk, autor gry komputerowej "Tennis for Two."
Życiorys.
Higinbotham karierę naukową rozpoczął, biorąc udział w produkcji bomby atomowej w ramach projektu Manhattan. W 1947 roku podjął pracę w nowo założonym Brookhaven National Laboratory, w którym pracował do roku 1984. W 1958 roku opublikował w ramach dni otwartych laboratorium grę komputerową "Tennis for Two", symulację tenisa stołowego wizualizowaną przy użyciu oscyloskopu. Jakkolwiek jej oryginał się nie zachował, została ona uznana za pierwszą grę komputerową w historii. Higinbotham nie afiszował się ze swoim dziełem i dopiero w 1983 roku za sprawą dziennikarza Davida Ahla został uhonorowany jako ojciec gier wideo.

</doc>
<doc id="122453" url="https://pl.wikipedia.org/wiki?curid=122453" title="Modalna">
Modalna



</doc>
<doc id="122459" url="https://pl.wikipedia.org/wiki?curid=122459" title="Podział administracyjny Czech">
Podział administracyjny Czech

Aktualny podział administracyjny Czech obejmuje 13 krajów samorządowych + miasto wydzielone Praga (czes. "Samosprávné kraje"), które są jednostkami samorządu terytorialnego z własną administracją (odpowiednik polskiego województwa) oraz 7 okręgów terytorialnych (+ Praga) (czes. "Územní kraje") z 1960 r. dla licznych instytucji państwowych (sądy, státní zastupitelství i niektóre inne urzędy państwowe). Czeskie "kraje" (czes. "kraj") są często błędnie tłumaczone na język polski jako "województwa", "okręgi" lub "regiony".
Obecny podział na kraje obowiązuje od 2000 roku, wcześniej obecne okręgi terytorialne były jednocześnie jednostkami samorządowymi. Kraje były podzielone na mniejsze jednostki – powiaty (). Od 1 stycznia 2003 powiaty nie są już jednostką samorządu terytorialnego Czech, a ich dotychczasowe uprawnienia przeniesiono częściowo na szczebel wyższy – krajowy i niższy, gdzie powołano nowe jednostki administracyjne w postaci gmin z rozszerzonymi uprawnieniami (czes. "obce s rozšířenou působností") oraz gmin z gminnym urzędem nadzoru (cz. "obce s pověřeným obecním úřadem"). Podział na powiaty zachowały jednak sądy, státní zastupitelství (odpowiednik prokuratur), policja i niektóre inne urzędy państwowe. Został również zachowany dla celów statystycznych.
24 czeskie miasta: Brno, Cieplice, Chomutov, Frydek-Mistek, Czeskie Budziejowice, Děčín, Hawierzów, Hradec Králové, Igława, Karlowe Wary, Karwina, Kladno, Liberec, Mladá Boleslav, Most, Ołomuniec, Opawa, Ostrawa, Pardubice, Pilzno, Praga "(de facto)", Przerów, Uście nad Łabą i Zlin to miasta statutarne, których administracja zorganizowana jest według lokalnego prawa zawartego w statucie miejskim.
Gminy z rozszerzonymi uprawnieniami.
Gminy z rozszerzonymi uprawnieniami to gminy o rozszerzonym zakresie kompetencji (czasem nazywane "gminami III stopnia"). Urzędy takich gmin pośredniczą między urzędami krajowymi (cz. "Krajský úřad") a urzędami gmin zwykłych (nazywanymi "gminami I stopnia"). Urzędy gminne w gminach o rozszerzonym zakresie kompetencji funkcjonują zwykle nie tylko dla własnej gminy, ale i dla okolicznych, tworząc jej obwód.
Gminy z gminnym urzędem nadzoru.
Gminy z gminnym urzędem nadzoru (cz. "obce s pověřeným obecním úřadem") to gminy, w których funkcjonują urzędy gminne, podejmujące decyzje w pierwszej instancji prawa administracyjnego przewidzianych dla osób fizycznych i prawnych, chyba że ustawa stanowi inaczej. Z reguły urzędy te pełnią tę rolę nie tylko dla gminy, w której się znajdują (nazywanymi "gminami II stopnia"), ale i dla okolicznych, tworząc jej obwód, częstokroć pokrywający się z obwodami gmin z rozszerzonymi uprawnieniami.

</doc>
<doc id="122460" url="https://pl.wikipedia.org/wiki?curid=122460" title="Cena detaliczna">
Cena detaliczna

Cena detaliczna – cena jednostkowa, za którą konsumentowi oferowany jest dany produkt lub usługa.
Jest zwykle wyższa od ceny hurtowej o marżę detaliczną, która pokrywa koszty (przechowywanie towaru, wolniejsza rotacja) i zapewnia zysk w placówce handlu detalicznego.

</doc>
<doc id="122461" url="https://pl.wikipedia.org/wiki?curid=122461" title="I sekretarz">
I sekretarz



</doc>
<doc id="122463" url="https://pl.wikipedia.org/wiki?curid=122463" title="Leasing">
Leasing

Leasing – forma finansowania inwestycji (szczególna umowa dzierżawy), umożliwiająca inwestorowi dostęp do dóbr inwestycyjnych bez konieczności zakupu tych dóbr. Leasingodawca (finansujący) na podstawie umowy przekazuje leasingobiorcy (korzystającemu) prawo do korzystania (użytkowania) przedmiotu leasingu za określone płatności w postaci czynszu leasingowego.
Ze względu na okres i sposób egzekwowania przedmiotu leasingu po zakończeniu umowy leasingowej i możliwości jej wypowiedzenia, wyróżnia się dwie podstawowe formy leasingu: leasing operacyjny (dotyczący krótkoterminowego użytkowania składnika) i leasing finansowy (dotyczący długoterminowego użytkowania składnika majątku).
Nazwa "leasing" pochodzi od angielskiego słowa "to lease" oznaczającego tyle, co "nająć", "wydzierżawić" (prawo anglosaskie nie odróżnia najmu od dzierżawy, tak samo jak nie odróżnia od nich leasingu).
Korzyści płynące z leasingu dla leasingobiorcy:
Leasing w polskim systemie prawa.
W polskim systemie prawa umowa leasingu jest regulowana przez Kodeks cywilny (ustawa z 1964) w art. 7091–70918. Początkowy artykuł tej regulacji stanowi:
"„Przez umowę leasingu finansujący zobowiązuje się, w zakresie działalności swego przedsiębiorstwa, nabyć rzecz od oznaczonego zbywającego na warunkach określonych w tej umowie, i oddać tę rzecz korzystającemu do używania, albo używania i pobierania pożytków przez czas oznaczony, a korzystający zobowiązuje się zapłacić finansującemu, w uzgodnionych ratach, wynagrodzenie pieniężne, równe co najmniej cenie, lub wynagrodzeniu z tytułu nabycia rzeczy przez finansującego.”"
Zgodnie z art. 709² umowa leasingu powinna być zawarta na piśmie pod rygorem nieważności.
Rzeczami, w rozumieniu przepisów Kodeksu cywilnego, są tylko przedmioty materialne (art. 45 KC), zaś przedmioty materialne na gruncie Kodeksu cywilnego są pojęciem znacznie węższym niż dobra materialne wyodrębniane przez ekonomistów. Cechą rzeczy jest materialny charakter oraz wyodrębnienie z przyrody. Nie są rzeczami ciecze i gazy, kopaliny, zwierzęta w stanie wolnym. Rzeczami nie są również przedmioty niematerialne, takie jak energia, dobra intelektualne, dobra osobiste, pieniądze, papiery wartościowe, prawa majątkowe.
Dla celów podatkowych definicja umowy leasingu rozszerzona jest o każdą inną umowę, na mocy której jedna ze stron, zwana „finansującym”, oddaje do odpłatnego używania albo używania i pobierania pożytków na warunkach określonych w ustawie drugiej stronie, zwanej „korzystającym”, podlegające amortyzacji środki trwałe lub wartości niematerialne i prawne, a także grunty. Kodeks cywilny wyszczególnia zaś w art. 70918 umowę, w której "jedna strona zobowiązuje się oddać rzecz stanowiącą jej własność do używania albo do używania i pobierania pożytków drugiej stronie, a druga strona zobowiązuje się zapłacić właścicielowi rzeczy w umówionych ratach wynagrodzenie pieniężne, równe co najmniej wartości rzeczy w chwili zawarcia tej umowy", do której stosuje się odpowiednio przepisy o leasingu.
Rodzaje leasingu.
Biorąc pod uwagę liczbę stron biorących udział w transakcji leasingowej wyróżnia się:
Za użytkowanie obiektu leasingobiorca płaci w określonych terminach raty leasingowe składające się z dwóch części: składnika kapitałowego odzwierciedlającego wartość użytkowanego obiektu przypadającego na okres leasingu i składnika odsetkowego, stanowiącego wynagrodzenie dla leasingodawcy.
Leasing operacyjny.
Leasing operacyjny (usługowy) – polega na czasowym przekazaniu w użytkowanie dobra inwestycyjnego. Czas ten jest z reguły krótszy niż okres normatywnego zużycia leasingowanej rzeczy. Raty leasingowe stanowią dla leasingobiorcy koszt uzyskania przychodów, a przedmiot leasingu nie podlega u niego amortyzacji. W umowie leasingu operacyjnego leasingobiorca może mieć zagwarantowane prawo zakupu przedmiotu leasingu po zakończeniu umowy, za określoną z góry wartość końcową powiększoną o podatek od towarów i usług (VAT).
Leasing finansowy.
Leasing finansowy (kapitałowy) – polega na oddaniu rzeczy w użytkowanie, w zamian za raty leasingowe. Przedmiot leasingu jest własnością Finansującego, amortyzuje go leasingobiorca, natomiast przeniesienie tytułu własności może być zagwarantowane w umowie. Firma zwiększa więc wartość swojego majątku, nie ponosząc dodatkowych kosztów po zakończeniu umowy, a zwiększona forma amortyzacji pozwala regulować jej koszty i dochody.
Leasing finansowy, podobnie jak operacyjny, charakteryzuje się tym, iż zawiera klauzulę opcji na sprzedaż przedmiotu leasingu po zakończeniu okresu umowy. Oznacza to iż Korzystający ma prawo wykupu (przeniesienia własności) rzeczy oddanej mu w leasing. Leasing finansowy jest więc zbliżony do kredytu lub pożyczki. Przedmiotem „pożyczki” jest tu środek trwały, a nie gotówka.
Rata leasingowa w leasingu finansowym podzielona jest na część kapitałową i odsetkową. Część odsetkowa stanowi koszt uzyskania przychodu u Korzystającego, a część kapitałowa traktowana jest jak kapitał przy operacji kredytowej.
Leasing finansowy dla celów podatku VAT rozliczany jest tak jak leasing operacyjny.
W przypadku leasingu finansowego podatek VAT od rat leasingowych jest płatny z góry za cały okres trwania umowy leasingu (zazwyczaj w ciągu 7 dni po odbiorze przedmiotu leasingu), inaczej niż w leasingu operacyjnym, w którym podatek VAT jest płatny z każdą ratą leasingową.
Leasing zwrotny.
Leasing zwrotny – występuje, gdy firma posiada liczne środki trwałe, nie posiada jednak gotówki, której potrzebuje; może wtedy oddać część majątku trwałego firmie leasingowej w zamian za gotówkę i wziąć te środki w leasing; dzięki takiemu zabiegowi firma ma jednorazowy zastrzyk gotówki.
Leasing konsumencki.
Leasing konsumencki – zwany też prywatnym – to produkt przeznaczony dla osób nieprowadzących działalności gospodarczej, który pojawił się w 2011 roku za sprawą tzw. I ustawy deregulacyjnej i szybko zyskał dużą popularność.
Za pomocą leasingu konsumenckiego można sfinansować zarówno rzeczy ruchome (np. sprzęt AGD/RTV, meble), jak i nieruchomości, jednak największym zainteresowaniem konsumentów cieszy się leasing nowych i używanych samochodów.
Leasing konsumencki charakteryzuje się ograniczeniem formalności do minimum. Leasingodawcy nie są ustawowo zobowiązani do sprawdzania zdolności kredytowej klientów, co znacznie upraszcza proces wnioskowania o ten produkt.
Leasing według ustawy o rachunkowości oraz przepisów podatkowych.
Definicje podatkowe charakteryzujące leasing brzmią inaczej niż bilansowe. Z tego względu nierzadko zdarza się, że leasing jest kwalifikowany jako finansowy dla celów bilansowych i jako operacyjny dla celów podatkowych.
Umowa polegająca na odpłatnym wykorzystywaniu w działalności obcych środków trwałych jest bilansowo kwalifikowana jako leasing finansowy, gdy spełnia co najmniej jeden z siedmiu warunków określonych w art. 3 ust. 4 ustawy o rachunkowości:
Jeśli umowa nie spełnia żadnego z siedmiu warunków określonych w art. 3 ust. 4 ustawy o rachunkowości, stanowi leasing operacyjny. W takim przypadku przedmiot leasingu nie jest ujmowany w księgach rachunkowych korzystającego, a raty leasingowe odnosi się w koszty podstawowej działalności operacyjnej (usługi obce).
Często bywa tak, że umowa leasingu spełnia warunki operacyjnego dla celów podatkowych oraz warunki finansowego dla celów bilansowych. W takim przypadku w kosztach podatkowych wykazuje się opłaty leasingowe (przy uwzględnieniu ograniczeń wynikających z przepisów podatkowych), natomiast bilansowa amortyzacja przedmiotu leasingu nie stanowi kosztów podatkowych. 
W art. 3 ust. 6 ustawy o rachunkowości dopuszczono uproszczenie w kwalifikacji umowy leasingu polegające na tym, że jeśli są spełnione warunki określone w tym przepisie, to umowa leasingu może być kwalifikowana według zasad podatkowych. Warunki, które umożliwiają przyjęcie takiego uproszczenia, to nieprzekroczenie w poprzednim roku co najmniej dwóch z trzech wielkości:
Uproszczenie to należy rozpatrywać przy uwzględnieniu art. 4 ust. 4 ustawy o rachunkowości, czyli zapisu w polityce rachunkowości oraz art. 3 ust. 6 ustawy o rachunkowości tj. prawo do korzystania z uproszczeń powinno być co roku podane szczegółowej analizie czy nie wywiera istotnego wpływu na rzetelne i jasne przedstawienie sytuacji majątkowej i finansowej jednostki.
Podmioty leasingu.
Wyróżnia się trzy podmioty umowy leasingu.
Leasingodawca.
Leasingodawca (finansujący) – to właściciel przedmiotu, który daje ten przedmiot w odpłatne użytkowanie drugiej osobie na określony czas i na określonych warunkach. Najczęściej jest to wyspecjalizowana firma zajmująca się świadczeniem usług leasingu. Rzadziej wytwórca przedmiotów, dla którego leasing jest dodatkową formą zarobkowania, oprócz podstawowej działalności – produkcji. Forma prawna leasingodawcy może być dowolna. W praktyce najbardziej liczą się na rynku spółki prawa handlowego, tj. spółki z ograniczoną odpowiedzialnością oraz spółki akcyjne.
Leasingobiorca.
Leasingobiorca (korzystający) – to osoba korzystająca z przedmiotu leasingu na warunkach określonych w umowie. Najczęściej jest to przedsiębiorca, rzadziej ze względu na niekorzystne przepisy podatkowe, osoba fizyczna. Przeważają więc spółki handlowe, spółki cywilne i osoby fizyczne, prowadzące działalność gospodarczą na podstawie wpisu do ewidencji działalności gospodarczej, które prowadzą pełną księgowość.
Zbywający.
Zbywający to osoba, od której finansujący nabywa własność rzeczy. Finansujący obowiązany jest wydać korzystającemu razem z rzeczą odpis umowy ze zbywającym lub odpisy innych posiadanych dokumentów dotyczących tej umowy, w szczególności odpis dokumentu gwarancyjnego co do jakości rzeczy, otrzymanego od zbywającego lub producenta.
Uczestnicy transakcji leasingu.
Poręczyciel – występuje tylko czasami w transakcji leasingu. Jeśli kondycja finansowa lub wiarygodność leasingobiorcy budzi zastrzeżenie leasingodawcy, to do zawarcia umowy dochodzi wówczas, gdy leasingobiorca przedstawi dodatkowe zabezpieczenie transakcji. Może to być poręczenie osoby trzeciej lub zastaw na rzeczy, należącej do osoby trzeciej lub też hipoteka ustanowiona na nieruchomości, której właścicielem jest osoba trzecia. Taki podmiot dostarczający dodatkowego zabezpieczenia, jeśli nie jest nim leasingobiorca, nazywany jest poręczycielem. Może nim być dobrze prosperująca firma lub wiarygodna osoba fizyczna, posiadająca duży majątek, a przez to wypłacalna, np. udziałowiec w spółce. Często firmy leasingowe jako zabezpieczenie przyjmują weksel leasingobiorcy, poręczony przez udziałowców i ich współmałżonków lub też członków zarządu i ich współmałżonków. Oni są wówczas poręczycielami wekslowymi w transakcji leasingu.
Towarzystwo ubezpieczeniowe – ubezpiecza przedmiot leasingu. Najczęściej, jako właściciel, o wyborze ubezpieczenia decyduje leasingodawca. Niektóre firmy leasingowe współpracują z jedną lub dwiema firmami ubezpieczeniowymi i z tytułu stałej współpracy mogą liczyć na korzystniejsze warunki ubezpieczenia. Jeśli leasingobiorcy szczególnie zależy na tym, aby wybrać firmę ubezpieczeniową, może to zrobić, ale wiąże się to z tym, że ponosi koszty ubezpieczenia, a nie może ich zaliczyć do kosztów uzyskania przychodów w swojej firmie, ponieważ nie jest właścicielem ubezpieczonego przedmiotu. Przy dużej szkodowości, na jaką narażona jest rzecz leasingowa, ponoszenie tych kosztów może się jednakże opłacać, ponieważ leasingobiorca musi płacić raty leasingowe nawet wówczas, gdy przedmiot leasingu jest w naprawie. Jeśli ubezpieczyciel zwleka z wypłatą odszkodowania, to okres, kiedy leasingobiorca nie może używać rzeczy, wydłuża się, a co za tym idzie, straty z tego tytułu rosną. Przykładem takiej sytuacji jest samochód dostawczy, znajdujący się po wypadku w warsztacie, który warunkuje wydanie naprawionego samochodu dokonaniem zapłaty za naprawę. Zapłaty ma dokonać towarzystwo ubezpieczeniowe. Im dłużej trwa proces wypłaty odszkodowania, tym dłużej samochód nie pracuje, a leasingobiorca ponosi koszty z tego tytułu.
Jeśli przedmiotem leasingu jest samochód osobowy, który jest przerabiany na ciężarowy, to pojawia się dodatkowo podmiot przerabiający samochód. Zwykle są to firmy powiązane albo z producentem samochodu, albo z dealerem lub z firmą leasingową. Pojawienie się dodatkowo podmiotu przerabiającego samochód zwiększa koszt transakcji leasingu, ponieważ wlicza się w raty leasingu zapłatę z tego tytułu. Pamiętajmy, że VAT jest naliczany od zwiększonych rat.
Rozwiązanie umowy leasingu.
Zgodnie z kodeksem cywilnym rozwiązanie umowy leasingowej jest dopuszczalne z powodu okoliczności za które finansujący nie ponosi odpowiedzialności. Przepis nie określa więc, czy są to powody finansowe czy utrata zapotrzebowania na leasingowany przedmiot przez przedsiębiorstwo. Jest to jednak niekorzystne dla Korzystającego, gdyż jeżeli umowa leasingu wygasła z przyczyn po stronie Korzystającego finansujący może żądać od korzystającego natychmiastowego zapłacenia wszystkich przewidzianych w umowie a niezapłaconych rat, pomniejszonych o korzyści, jakie finansujący uzyskał wskutek ich zapłaty przed umówionym terminem i wygaśnięcia umowy leasingu oraz z tytułu ubezpieczenia rzeczy, a także naprawienia szkody.
Przedmiot umowy leasingu.
Przedmiotem umowy nazwanej umową leasingu, zgodnie z Kodeksem cywilnym, mogą być tylko rzeczy. Przedmiotem umowy nienazwanej o charakterze umowy leasingu mogą być rzeczy oraz wartości niematerialne i prawne.
Zazwyczaj przedmioty umowy leasingu dzielą się na:

</doc>
<doc id="122464" url="https://pl.wikipedia.org/wiki?curid=122464" title="Cena urzędowa">
Cena urzędowa

Cena urzędowa – cena towarów i usług ustalana przez organy administracji państwowej.

</doc>
<doc id="122465" url="https://pl.wikipedia.org/wiki?curid=122465" title="Kryniczanka">
Kryniczanka



</doc>
<doc id="122466" url="https://pl.wikipedia.org/wiki?curid=122466" title="RFID">
RFID

RFID (, Systemy (zdalnej) identyfikacji radiowej, Technologie radiowych identyfikatorów) – technologia, która wykorzystuje fale radiowe do przesyłania danych oraz zasilania elektronicznego układu (etykieta RFID) stanowiącego etykietę obiektu przez czytnik, w celu identyfikacji obiektu. Technika umożliwia odczyt, a czasami także zapis układu RFID. W zależności od konstrukcji umożliwia odczyt etykiet z odległości do kilkudziesięciu centymetrów lub kilku metrów od anteny czytnika. System odczytu umożliwia identyfikację wielu etykiet znajdujących się jednocześnie w polu odczytu.
RFID przytwierdzony do przedmiotu może być jedną z form zabezpieczenia przedmiotów przed ich fałszowaniem.
Działanie systemu.
W podstawowej konfiguracji system składa się z:
Działanie systemu jest następujące: czytnik za pomocą anteny nadajnika wytwarza falę elektromagnetyczną, ta sama lub druga antena odbiera fale elektromagnetyczne, które są następnie filtrowane i dekodowane, tak by odczytać odpowiedzi znaczników.
Znaczniki pasywne nie posiadają własnego zasilania, gdy znajdą się w polu elektromagnetycznym o częstotliwości rezonansowej układu odbiorczego gromadzą odebraną energię w kondensatorze zawartym w strukturze znacznika. Po odebraniu wystarczającej energii, wysyłana jest odpowiedź zawierająca kod znacznika. W większości zastosowań nadawanie fali ładującej i informującej układ o znalezieniu się w polu czytnika jest przerywane, a transpondery odpowiadają w momentach przerw nadawania. Transponder, nie odpowiada natychmiast, lecz po pewnym czasie, a jeśli odpowiedział i pozostaje w polu fali elektromagnetycznej, to pozostaje nieczynny przez określony czas, co umożliwia odczyt wielu transponderów znajdujących się jednocześnie w polu odczytu.
Najczęściej wykorzystywana jest częstotliwość 125 kHz, pozwalająca na odczyt z odległości nie większej niż 0,5 m, ale bardziej skomplikowane systemy, umożliwiające np. zapis i odczyt informacji, pracują przy częstotliwości 13,56 MHz i zapewniają zasięg od metra do kilku metrów. Inne stosowane częstotliwości pracy – 868…956 MHz, 2,4 GHz, 5,8 GHz – zapewniają zasięg do 3, a nawet 6 m.
Historia.
Początki identyfikacji radiowej sięgają lat 40. XX w., gdy pojawiły się urządzenia na bazie wykrywaczy metali. Pierwsze sklepowe systemy antykradzieżowe, oparte na dekodowaniu nalepki z obwodem rezonansowym lub systemy magnetoakustyczne, wykorzystujące namagnesowane blaszki, zaczęły funkcjonować od lat 60. XX w. Pełna identyfikacja radiowa pojawiła się w latach 70. XX w., a pierwszym systemem ogólnie dostępnym był "Tiris" firmy Texas Instruments.
Standardy RFID.
Ze względu na techniczną realizację RFID (rodzaj kodowania, wielkość pamięci znacznika, szybkość transmisji, rozróżnialność wielu znaczników w zasięgu czytnika itp.), występuje wiele różnych standardów:
Zastosowanie RFID.
Handel.
RFID w handlu stosuje się najczęściej do śledzenia przepływu towarów od producenta do klienta. Technologia wspomaga zarządzanie łańcuchem dostaw poprzez dokładną identyfikację asortymentu. Technologia ta znajduje zastosowanie również w inwentaryzacji stanów magazynowych i sklepowych, w weryfikacji rozmieszczaniu towarów na półkach, w przyspieszaniu obsługi klienta przy kasie oraz w budowie samoobsługowych stanowisk kasowych self-check.
Zarządzanie procesami logistycznymi i magazynowymi.
Technologia RFID znajduje praktyczne zastosowanie w transporcie, składowaniu towarów, czy zarządzaniu ich obrotem. Znaczniki umieszczane na pojazdach, obiektach i przedmiotach pozwalają monitorować ich położenie i ułatwiają zarządzanie przepływem. Zdalny odczyt informacji o towarach przyspiesza załadunek i rozładunek towarów. Ponadto znacznie szybsza jest też weryfikacja składowanego asortymentu w magazynach, czy kompletacja zamówień. Stosując znaczniki RFID i anteny umieszczone w pobliżu wyjść (tzw. bramki) pracownicy magazynów są w stanie dokładnie kontrolować ilość i rodzaj wydawanego towaru.
Zarządzanie opakowaniami zwrotnymi.
Wdrożenie systemu RFID do systemu zarządzania opakowaniami zwrotnymi zwiększenia efektywności zarządzania opakowaniami zwrotnymi w łańcuchu dostaw. Wzrastająca skala wykorzystania RFID w procesach logistycznych wpływa na obniżenie kosztów dystrybucji już nie tylko samych opakowań, ale i towarów, do ceny których są przecież ostatecznie doliczane. Niedostateczna dotychczasowa kontrola stanu palet, kratek, piwnych kegów i innych kontenerów skutkowała zwiększonymi stanami zapasów, a także wysokimi kosztami, licznymi błędami i wydłużeniem czasu z racji braku automatyzacji procesów rejestracji. Zastosowanie czytników RFID do potwierdzenia wydań, przyjęć i przesunięć usprawnia lokalizację towarów i sprawdzenie zgodności z zapisem w bazie danych. Co istotne, metki RFID wykorzystywane mogą być na RFID wielokrotnie, aż do momentu utylizacji danego opakowania zwrotnego. Dodatkowo, eliminacja ręcznego ich przeliczania usprawnia na tyle proces zarządzania nimi, że ostatecznie zmniejsza ich liczbę w obiegu. Szczególnie widoczne jest to przy zestawieniu z sytuacją lawinowego zalania rynku opakowaniami jednorazowymi.
Przemysł i produkcja.
Po technologię RFID często sięgają duże i średnie firmy produkcyjne oraz zakłady przemysłowe i fabryki w celu synchronizacji procesów wytwarzania, realizowanych w różnych lokalizacjach. Znaczniki RFID są umieszczane na obiektach, pojazdach, maszynach, narzędziach oraz innym sprzęcie, co pozwala zautomatyzować czynności związane z ich identyfikacją. Za pomocą RFID systemy produkcyjne są w stanie automatycznie odczytywać informacje na przykład o zrealizowanej produkcji, dostępnych maszynach, narzędziach, czy komponentach wchodzących w skład wytwarzanego produktu. RFID bardzo często wspomaga też tzw. traceability, czyli śledzenie produkcji.
Budownictwo.
Firmy budowlane wykorzystują RFID do kontroli wartościowego sprzętu budowlanego i zarządzania jego obrotem. Umieszczone na maszynach i narzędziach transpondery RFID pomagają ewidencjonować posiadane wyposażenie oraz umożliwiają bieżący monitoring. W ten sposób sprzęt, narzędzia i zużycie materiałów są pod ciągłą kontrolą, co wpływa na zachowania ludzi i pozwala wyeliminować często spotykane w tej branży nadużycia, takie jak kradzież narzędzi i materiałów przez pracowników, czy wykorzystywanie sprzętu do celów prywatnych bez wiedzy przełożonych. Osoby nadzorujące majątek i zajmujące się przydzielaniem zasobów mają ciągle aktualną informację o lokalizacji danego wyposażenia, co przyspiesza planowanie i realizację zadań.
Inwentaryzacja majątku w firmach i organizacjach.
Wiele organizacji posiadających rozległy majątek podlegający obowiązkowej okresowej inwentaryzacji, ułatwia sobie ten proces przez zastosowanie znaczników RFID, kolektorów danych i odpowiedniego oprogramowania. Poszczególne składniki majątku (środki trwałe, jak również wyposażenie) są znakowane tagami RFID, co znacznie skraca przebieg spisu z natury. Komisja inwentaryzacyjna dokonuje automatycznego odczytu informacji w transponderach za pomocą kolektora danych z wbudowanym czytnikiem RFID. W porównaniu z ręcznym skanowaniem kodów kreskowych, będących tradycyjną metodą oznaczania majątku, technologia RFID zapewnia większą wygodę i znacznie szybszą pracę.
Identyfikacja osób, kontrola i ograniczenia dostępu.
Częstym zastosowaniem RFID są też identyfikatory personalne, przyjmujące postać plastikowej karty z wbudowanym chipem. Służą one nie tylko samej identyfikacji osób, ale także rejestracji wykonywanych przez nie czynności, czy autoryzacji dostępu. Wykorzystuje się je w firmach i organizacjach do rejestracji czasu pracy i zabezpieczania niektórych pomieszczeń, zasobów oraz informacji przed osobami niepowołanymi. Karty (lub innego rodzaju tagi RFID) mogą być również używane do kontroli ruchu pojazdów na prywatnych parkingach, na które wjechać mogą tylko osoby uprawnione. Dzięki RFID weryfikacja uprawnień i otwarcie bram, czy szlabanów następuje automatycznie. W podobny sposób organizacje zabezpieczają dostęp do magazynów z cennymi zasobami, do których wejść mogą jedynie osoby posiadające stosowne uprawnienia i identyfikatory.
Zagrożenia.
Identyfikatory RFID wzbudzają kontrowersje związane z bezpieczeństwem i prywatnością. Technika zdalnego odczytywania danych identyfikacyjnych może prowadzić do niepożądanych efektów, takich jak łatwość dostępu do poufnych danych zapisanych na kartach RFID czy śledzenie obecności dysponenta takiej karty.
Wykorzystane w sposób niewłaściwy, RFID stanowi zagrożenie dla prywatności konsumentów, doprowadzając do utraty anonimowości kupujących i ograniczenie wolności obywatelskich.

</doc>
<doc id="122467" url="https://pl.wikipedia.org/wiki?curid=122467" title="George de Hevesy">
George de Hevesy



</doc>
<doc id="122468" url="https://pl.wikipedia.org/wiki?curid=122468" title="Diuna (film 1984)">
Diuna (film 1984)

Diuna – film science-fiction w reżyserii Davida Lyncha z 1984 r., który powstał na podstawie powieści Franka Herberta pod tym samym tytułem.
Historia filmu.
Historia ekranizacji Diuny rozpoczęła się w 1972 roku, gdy Arthur P. Jacobs (producent serialu "Planeta Małp") zakupił prawa autorskie do ekranizacji powieści. Jednak nagła śmierć Jacobsa i to jeszcze przed wyborem reżysera, uniemożliwiła jakiekolwiek plany adaptacji. Prawa autorskie odkupił Francuz, Michael Seydoux. Powierzył realizację słynnemu awangardowemu reżyserowi z Chile, Alejandro Jodorowsky’emu i wyznaczył datę rozpoczęcia zdjęć na wrzesień 1975 roku. W jego zamyśle, miał to być film z rozmachem, jakiego nie widział jeszcze świat. W obsadzie znaleźć się mieli Orson Welles, Charlotte Rampling, a nawet (w roli Cesarza Szaddama IV) słynny malarz surrealistyczny Salvadore Dali. Muzykę miała skomponować i wykonać legendarna już grupa Pink Floyd, natomiast projekty plastyczne przygotowali: Hans Ruedi Giger i Jean „Moebius” Giraud. Moebius przygotował także rysunkowy scenariusz (tzw. storyboard). Niestety, ponieważ prace przygotowawcze trwały zbyt długo i pochłonęły ponad dwa miliony dolarów, Seydoux nie potrafił znaleźć finansistów gotowych wydać pieniądze na film i w lipcu 1974 roku odstąpił od ekranizacji. Jak się potem wypowiadał w wywiadach autor powieści Frank Herbert – „Film Jodorowsky’ego musiałby trwać dwadzieścia godzin…”.
W 1975 roku książkę odkryła Raffaela De Laurentiis, córka Silvany Mangano i Dino De Laurentiisa (producenta filmowego). Zarekomendowała ją swojemu ojcu, który w 1980 nabył prawa autorskie do całej sagi Herberta. Początkowo reżyserię powierzył on Ridleyowi Scottowi, pamiętając o sukcesie jego filmu "Obcy" (1979). Jednak wskutek nieporozumień rok później Scott zrezygnował z realizacji. Tym razem reżysera zaproponowała Raffaella De Laurentiis, a mianowicie Davida Lyncha, autora scenariusza i reżysera głośnego filmu "Człowiek słoń" (1980).
Produkcja.
Cała realizacja filmu trwała trzy i pół roku, pochłaniając ponad 45 milionów dolarów. Nad efektami specjalnymi pracował w Los Angeles m.in. Albert Whitlock ("Ptaki", "Przybysz"), natomiast nad stworzeniem przekonujących czerwi pustyni i nawigatorów Gildii – Carlo Rambaldi ("King Kong", "Obcy", "E.T.").
Nagrody i nominacje.
Oscary za rok 1984
Nagrody Saturn 1984

</doc>
<doc id="122469" url="https://pl.wikipedia.org/wiki?curid=122469" title="Gyorgy von Hevesy">
Gyorgy von Hevesy



</doc>
<doc id="122470" url="https://pl.wikipedia.org/wiki?curid=122470" title="Tektyty">
Tektyty

Tektyty, empiryty – okruchy, bryłki, zasobnego w krzemionkę naturalnego szkliwa o niejasnym pochodzeniu, koloru zielonego, brązowego lub czarnego przyjmującego kształt kilkucentymetrowej kropli.
Nazwa pochodzi od gr. τηκτός, "tektos" = stopiony.
Najbardziej znane tektyty.
Mołdawit – występuje w Czechach nad Wełtawą; australit, jawait, filipinit, indochinit, tajlandyt, bilintonit, irgizyt, bediasyt, georgianit, iworyt, rizalit, Muong Nong, bediazyt, zhamanshinit, szkliwo Pustyni Libijskiej.
Do tektytów zalicza się niekiedy queenstownit i lechatelieryt.
Zastosowanie.
Tektyty należą do najbardziej "suchych" materiałów znanych nauce, gdyż zawartość wody związanej w strukturze krystalicznej wynosi tylko około 0,005%.

</doc>
<doc id="122472" url="https://pl.wikipedia.org/wiki?curid=122472" title="Carl Wilhelm Scheele">
Carl Wilhelm Scheele



</doc>
<doc id="122473" url="https://pl.wikipedia.org/wiki?curid=122473" title="Józef Maroszek (historyk)">
Józef Maroszek (historyk)

Józef Maroszek (ur. 18 października 1950 w Białymstoku) – polski historyk.
Życiorys.
Jest bratankiem konstruktora broni i wieloletniego wykładowcy Politechniki Warszawskiej, także Józefa Maroszka.
W 1974 ukończył studia historyczne na Uniwersytecie Warszawskim, w 1981 uzyskał tam stopień naukowy doktora. W 2000 habilitował się na Uniwersytecie Mikołaja Kopernika w Toruniu. Od 2002 jest profesorem Uniwersytetu w Białymstoku, gdzie pracuje w Instytucie Historii i Nauk Politycznych. Twórca białostockiej szkoły historycznej.
W 2015 roku został odznaczony za ratowanie polskiego dziedzictwa kulturowego.
Profesor Józef Maroszek przez wiele lat był wykładowcą Instytutu Historii Uniwersytetu Białymstoku (kierował Zakładem Historii Regionalnej) oraz prezesem Białostockiego Towarzystwa Naukowego.
W swej pracy naukowej podejmował badania, m.in. nad:
Publikacje Józefa Maroszka, szczególnie te z dziedziny historii regionalnej (od Drohiczyna, Białowieży poprzez Jałówkę, Supraśl, Świętą Wodę, Korycin, Knyszyn, Trzcianne, Goniądz po Bobrę Wielką, Pawłowicze, Łosośnę Małą, Tołoczki Wielkie i jeszcze dalej na Wschód – na szlak mickiewiczowski – oraz po Raków, Rudawę i Iwieniec) – poświęcone są tematyce przybliżającej dzieje okolicznych ziem.
Jego zainteresowania naukowe ewoluowały od historii gospodarczo-społecznej do badań nad dziejami osadnictwa oraz przemian gospodarczych i kulturowych na terenie Podla­sia. Większość prac, które wyszły spod pióra Józefa Maroszka kon­centruje się na problematyce historii dawnego pogranicza Korony i Wielkiego Księstwa Litewskiego w okresie od wczesnego średnio­wiecza po wiek XX. 
W 2020 roku "Profesorowi Józefowi Maroszkowi w siedemdziesiątą rocznicę urodzin," pod red. Ewy Rogalewskiej - zostały ofiarowane prace pt. "Historia, tradycja, pamięć" (Prace Białostockiego Towarzystwa Naukowego , ISSN 0067-6470 ; nr 54).

</doc>
<doc id="122474" url="https://pl.wikipedia.org/wiki?curid=122474" title="Dzielnica Łacińska">
Dzielnica Łacińska

Dzielnica Łacińska (fr. "Quartier latin") – uniwersytecka dzielnica Paryża obejmująca północną część V dzielnicy oraz wschodni kawałek dzielnicy VI. W VI wieku założono tu opactwo Sainte-Geneviève, w XII – Saint-Victor. Poza tym znajdują się tu m.in. kompleks klasztorny benedyktynów Val-de-Grâce, zamieniony po rewolucji francuskiej w szpital wojskowy, dawne opactwo Port-Royal, Kolegium Francuskie, Sorbona, Panteon, muzeum Cluny.
Nazwa dzielnicy pochodzi od języka łacińskiego, którym w średniowieczu i aż do Rewolucji posługiwano się powszechnie na uniwersytetach.

</doc>
<doc id="122475" url="https://pl.wikipedia.org/wiki?curid=122475" title="Lantanowiec">
Lantanowiec



</doc>
<doc id="122476" url="https://pl.wikipedia.org/wiki?curid=122476" title="Kamienna (dopływ Bobru)">
Kamienna (dopływ Bobru)

Kamienna – górska rzeka, lewy dopływ Bobru o długości 34,75 km i powierzchni zlewni 272,3 km².
Przebieg i opis.
Rzeka płynie w Sudetach Zachodnich. Przepływa przez Jakuszyce, Szklarską Porębę, Piechowice, Jelenią Górę (Sobieszów, Cieplice). Początek bierze ze źródła w torfowisku Zielony Klin na północnych zboczach Mumlawskiego Wierchu (1120 m n.p.m.) na granicy Karkonoskiego Parku Narodowego. W górnym biegu rzeki, w Szklarskiej Porębie Dolnej, znajduje się elektrownia wodna. Od Jakuszyc do Piechowic stanowi granicę między Górami Izerskimi a Karkonoszami. Niżej wpływa do Kotliny Jeleniogórskiej. Do Bobru wpada w okolicy Wzgórza Krzywoustego w Jeleniej Górze. Koryto rzeki jest kamieniste, kręte, z licznymi, często ogromnymi głazami, z dobrze wykształconymi marmitami, na znacznej długości obmurowane.
Lewymi dopływami rzeki są: Kocieniec, Rychlik, Ciekoń, Szumna Woda, Czerwony Potok, Mała Kamienna, Piastówka, Wojcieszka i Rakownica, a prawymi Kulik, Owczy Potok, Bieleń, Kamieńczyk, Kurzacka Woda, Szklarka, Czarna Płóczka, Rudnik, Michałowicki Potok, Piekielnik, Cichy Potok, Wrzosówka, Lutynka i Pijawnik.
W średniowieczu z rzeki wydobywano złoto. Później w dolinie Kamiennej rozwinęło się hutnictwo szkła. Co roku w kwietniu, na rzece (w Szklarskiej Porębie) odbywają się Mistrzostwa w Kajakarstwie Górskim "AMP Kamienna".
Nazwy historyczne.
W przeszłości rzeka miała następujące nazwy:

</doc>
<doc id="122478" url="https://pl.wikipedia.org/wiki?curid=122478" title="Centrolew">
Centrolew

Centrolew, wł. "Związek Obrony Prawa i Wolności Ludu" – sojusz partii centrowych i lewicowych zawiązany w 1929 w celu zwalczania systemu rządów sanacji obozu Józefa Piłsudskiego. W skład Centrolewu weszły: Polska Partia Socjalistyczna, Polskie Stronnictwo Ludowe „Wyzwolenie”, Polskie Stronnictwo Ludowe „Piast”, Stronnictwo Chłopskie, Narodowa Partia Robotnicza oraz mniejsze ugrupowania chrześcijańsko-demokratyczne.
W wyniku łamania przez obóz sanacyjny zasad obowiązujących w państwie demokratycznym, ugrupowania opozycyjne wywodzące się z kręgów lewicowych i centrowych postanowiły się zjednoczyć. W ten sposób w 1929 powstał Centrolew, który dążył do obalenia rządów autorytarnych i przywrócenia w Polsce rządów parlamentarnych. 
W czerwcu 1930 koalicja Centrolewu na Kongresie Obrony Prawa i Wolności Ludu w Krakowie, proklamowała m.in. "walkę o usunięcie dyktatury Józefa Piłsudskiego, aż do zwycięstwa" oraz chciała powołania „rządu zaufania” Sejmu i społeczeństwa.
Centrolew doprowadził do ustąpienia rządu Kazimierza Świtalskiego.
Władze sanacyjne zaczęły zdecydowanie przeciwdziałać. 25 sierpnia 1930 powołano nowy rząd, którego premierem został Józef Piłsudski. 29 sierpnia prezydent Ignacy Mościcki rozwiązał Sejm i Senat i zarządził nowe wybory, wskutek czego parlamentarzyści opozycyjni zostali pozbawieni immunitetu. W nocy z 9 na 10 września władze sanacyjne bez nakazu sądowego aresztowały polityków opozycji (m.in. Wincentego Witosa i Wojciecha Korfantego) oraz kontynuowano represje. Kilku działaczy (m.in. Hermana Liebermana z PPS, oskarżyciela w procesie ministra Gabriela Czechowicza) dotkliwie pobito, wszystkich poddano szykanom i znieważono słownie. W ciągu kilku tygodni aresztowano prawie pięć tysięcy innych działaczy Centrolewu. Represje miały osłabić Centrolew przed zbliżającymi się wyborami parlamentarnymi oraz pozbawić sojusz jego liderów.
Wybory przyniosły Centrolewowi dotkliwą porażkę. Spowodowało to całkowity rozpad Centrolewu. Aresztowanych działaczy osadzono w twierdzy brzeskiej nad Bugiem. Proces brzeski odbywał się w Warszawie od października 1931 do stycznia 1932.

</doc>
<doc id="122479" url="https://pl.wikipedia.org/wiki?curid=122479" title="Apocalyptica (album)">
Apocalyptica (album)

Apocalyptica – piąty album studyjny fińskiej grupy muzycznej Apocalyptica. Wydawnictwo ukazało się 24 stycznia 2005 roku w Europie nakładem wytwórni muzycznej Universal Music Group. Płyta dotarła do 2. miejsca fińskiej listy sprzedaży, czyniąc go najwyżej notowanym w historii formacji.
Album poprzedził wydany 29 listopada 2004 roku singel "Bittersweet" w którym zaśpiewali gościnie Lauri Ylönen z grupy The Rasmus oraz lider zespołu HIM - Ville Valo. Wokaliści wspólnie z zespołem wykonali utwór po raz pierwszy na żywo 17 stycznia 2005 roku podczas koncertu charytatywnego na rzecz ofiar trzęsienia ziemi na Oceanie Indyjskim w 2004 roku. Występ odbył się w Hartwall Arena w Helsinkach. 
14 lutego 2005 roku został wydany drugi singel pt. "Wie Weit", natomiast 23 lutego została wydana anglojęzyczna wersja singla pt. "How Far". W obu kompozycjach opartych na instrumentalnym "Quutamo" zaśpiewała Marta Jandová wokalista Die Happy. Ponadto do utworu "Wie Weit" został zrealizowany teledysk. Na singlach ukazała się również francuskojęzyczna wersja utworu pt. "En Vie", którą wykonała Emmanuelle Monet. 11 kwietnia 2005 roku ukazał się trzeci i ostatni singel promujący płytę zatytułowany "Life Burns!". Do utworu został zrealizowany również teledysk. Zdjęcia odbyły się w Tallinnie w Estonii.
Płyta została zarejestrowana w 2004 roku w Susi Studios w Finlandii. Partie perkusji zostały nagrane w Planet Roc Studios w Berlinie w Niemczech. Miksowanie odbyło się w Toytown Studios w Sztokholmie w Szwecji. Z kolei mastering wykonano w Attic Mastering. Gościnnie w nagraniach wziął udział ponadto perkusista formacji Slayer - Dave Lombardo.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="122480" url="https://pl.wikipedia.org/wiki?curid=122480" title="Mistrzostwa Świata w Narciarstwie Alpejskim 2005">
Mistrzostwa Świata w Narciarstwie Alpejskim 2005

38. Mistrzostwa Świata w Narciarstwie Alpejskim odbywały się od 28 stycznia do 13 lutego 2005 r. w Bormio i Santa Caterina w północnych Włoszech. W Bormio mistrzostwa odbyły się już po raz drugi (poprzednio zawodnicy rywalizowali dwadzieścia lat wcześniej, w 1985 roku).
Międzynarodowa Federacja Narciarska (FIS) wybrała organizatora tych mistrzostw w czerwcu 2000 roku, na kongresie w Melbourne. Były to ostatnie mistrzostwa, podczas których kombinację rozegrano w formacie tradycyjnym (jeden przejazd biegu zjazdowego oraz dwa przejazdy slalomu). Począwszy od Mistrzostw Świata w Narciarstwie Alpejskim 2007 rozgrywana jest superkombinacja. Mistrzostwa w Bormio były również pierwszymi, na których rozegrano konkurencję drużynową.

</doc>
<doc id="122481" url="https://pl.wikipedia.org/wiki?curid=122481" title="Ghillie suit">
Ghillie suit

Ghillie suit – strój maskujący używany głównie przez strzelców wyborowych. Ghillie suit różni się od innych metod kamuflowania, swoim naturalnym wyglądem i rozmywaniem sylwetki człowieka. Ghillie suit jest znakomitym strojem maskującym, gdyż ludzka sylwetka i elementy wyposażenia nie wyróżniają się na tle otoczenia. Odmianą ghillie jest tak zwany leaf suit (ang. strój liściasty), który różni się od ghillie zastosowaniem głównie sztucznych elementów ściółki leśnej (na przykład liście) zamiast nitek. Dobry mundur maskujący powinien rozmazywać sylwetkę, czego nie można uzyskać za pomocą mundurów polowych w barwach maskujących i farby maskującej. W większości armii przygotowanie ghillie suit jest częścią kursu dla snajperów. Ghillie może maskować w terenie lesistym, pustynnym i innych w zależności od potrzeby.
Ghillie suit jest wynalazkiem znanym Szkotom już od XIX wieku. Samo słowo "ghillie", które nie jest używane współcześnie, pochodzi z języka szkockiego. Można je przetłumaczyć na trzy sposoby:
Ghillie suit dzielimy na parę rodzajów:
Ghillie jest wykonany w formie ubioru, do którego jest przyszyta siatka. Do niej wplatane są różnokolorowe nici (najczęściej juta bądź rafia). Proces tworzenia jest bardzo czasochłonny i wymaga cierpliwości. 
Warto zwrócić uwagę na to, iż dobre maskowanie uzyskuje się przez dodanie naturalnej roślinności do stroju. 
Pierwsze stroje ghillie suit powstały na początku I wojny światowej. W armii angielskiej stworzono oddział snajperów składający się ze Szkotów. Większość z nich pochodziła z rodzin, w których przekazywana była umiejętność robienia strojów ghillie. Szkoccy strzelcy wyborowi przystosowali stroje do potrzeb pola walki I wojny światowej i ciągle je udoskonalali.
W czasie II wojny światowej ghillie suit pojawił się pośród snajperów różnych armii. Tworzony był w oparciu o własne doświadczenia bojowe, często bez wiedzy o istnieniu szkockiego oryginału.
Po wojnie trafił na wyposażenie snajperów armii brytyjskiej i amerykańskiej. Obecnie jest używany przez armie na całym świecie.

</doc>
<doc id="122487" url="https://pl.wikipedia.org/wiki?curid=122487" title="Stoszowice">
Stoszowice

Stoszowice (niem. "Peterwitz", wcześniej "Polnisch Peterwitz") – wieś w Polsce położona w województwie dolnośląskim, w powiecie ząbkowickim, siedziba gminy Stoszowice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (III 2011 r.) liczyły 969 mieszkańców. Są trzecią co do wielkości miejscowością gminy Stoszowice.
Krótki opis.
W 2004 wieś przyciągnęła uwagę mediów ogólnopolskich z uwagi na plany władz gminy niekonwencjonalnego rozwiązania problemów oświaty gminnej poprzez przekazanie prowadzenia szkół fundacji. W gminie funkcjonuje również Klub Jeździecki "Leszczynówka", zajmującym się konnymi skokami przez przeszkody.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod niemiecką nazwą "Polnisch Peterwitz".
Zabytki.
Do wojewódzkiego rejestru zabytków wpisane są:

</doc>
<doc id="122489" url="https://pl.wikipedia.org/wiki?curid=122489" title="Wyspy Antypodów">
Wyspy Antypodów

Wyspy Antypodów (ang. "Antipodes Islands") – grupa wysp wulkanicznych, położona na południowy wschód od Nowej Zelandii i stanowiąca część terytorium tego państwa. Oddalone są około 650 km na południowy wschód od wyspy Stewart. W skład archipelagu wchodzi główna Wyspa Antypodów o powierzchni 20 km², wyspa Bollons (około 2 km²) – oraz liczne niewielkie wysepki. Wyspy te są bezludne.
Wyspy zostały odkryte w 1800. Podjęto próbę wprowadzenia na nie bydła, która jednak nie powiodła się ze względu na surowy klimat. Najdłużej na wyspie przebywało 11 rozbitków ze statku „Spirit of Dawn”, który rozbił się w 1893 u wybrzeży głównej wyspy. Przez trzy miesiące żywili się głównie surowym mięsem ptaków morskich, nie wiedząc o tym, że na drugim krańcu wyspy znajdował się dobrze zaopatrzony skład materiałów i pożywienia przeznaczony dla rozbitków.
Nazwa.
Odkrywca, kapitan Waterhouse z HMS „Reliance”, nadał tym wyspom nazwę "Penantipodes", czyli „bliskie antypodom”, ze względu na położenie bliskie antypodom Londynu. Nazwa została z czasem skrócona do "Antipodes", prowadząc do nieporozumień. W rzeczywistości leżą one na antypodach gminy Gatteville-le-Phare, położonej w północnej Francji w pobliżu Cherbourga.
Fauna i flora.
Wyspy Antypodów porastają 74 rodzime gatunki roślin, z których cztery są endemitami. Na wyspach stwierdzono występowanie 150 gatunków bezkręgowców, z których 17% uznaje się za endemiczne. Występują cztery gatunki rodzimych ptaków lądowych: modrolotka zielona ("Cyanoramphus unicolor"), modrolotka złotawa ("Cyanoramphus (malherbi) hochstetteri"), bekas auklandzki ("Coenocorypha aucklandica meinertzhagenae") i świergotek antypodzki ("Corydalla novaeseelandiae steindachneri"), oraz sześć gatunków introdukowanych. Na wyspach gnieździ się 21 gatunków ptaków morskich, w tym albatros różowodzioby ("Diomedea (exulans) antipodensis") i pingwin szczotkoczuby ("Eudyptes sclateri"). W 2016 roku Nowa Zelandia przeprowadziła szeroko zakrojoną akcję deratyzacyjną w celu usunięcia około 200 000 myszy domowych zawleczonych na wyspy, które zagrażały rodzimej florze i faunie. Akcja została uwieńczona sukcesem.

</doc>
<doc id="122495" url="https://pl.wikipedia.org/wiki?curid=122495" title="Tarja Turunen">
Tarja Turunen

Tarja Turunen, właśc. Tarja Soile Susanna Turunen-Cabuli (ur. 17 sierpnia 1977 w Kitee) – fińska piosenkarka, obdarzona sopranem lirycznym sięgającym ponad trzech oktaw, wykonująca szeroko pojętą muzykę classical crossover, graniczącą pomiędzy muzyką klasyczną a metalem. Była członkini zespołu Nightwish, w którym działała przez dziewięć lat, użyczyła głosu na pięciu albumach studyjnych grupy. Od 2005 jest solistką.
Życiorys.
Wczesne lata.
Turunen, dysponująca sopranem lirycznym, który sięga trzech oktaw, rozpoczęła edukację muzyczną w wieku 6 lat. Poza nauką śpiewu brała też lekcje gry na pianinie i flecie. Wielokrotnie powtarzała, że dzięki utworowi „The Phantom of The Opera” w wykonaniu Sarah Brightman, zdecydowała się skupić na podobnym rodzaju muzyki. W wieku 18 lat rozpoczęła studia na kierunku muzyki kościelnej w Sibellius Academy w Kuopio. Związanie się z zespołem zmusiło ją jednak do przerwania nauki na tej uczelni.
Kariera.
1996–2005: Współpraca z Nightwish.
W czasie nauki w szkole średniej, za namową szkolnego kolegi Tuomasa Holopainena, została wokalistką w zespole Nightwish. Mimo rosnącej popularności zespołu, który zyskał uznanie dzięki wydanemu w 1998 albumowi "Oceanborn", kontynuowała później studia, a także występowała jako solistka w operach i baletach, takich jak "Evankeliumi". Studiowała w Akademii Muzycznej w Karlsruhe w Niemczech w latach 2000–2005. W tym czasie zespół wydał kolejne albumy, na których użyczyła głosu.
W 2004 razem z zespołem Nightwish wydała album studyjny zatytułowany "Once". 23 października 2005 na oficjalnej stronie zespołu Nightwish został opublikowany list, napisany przez lidera grupy Tuomasa Holopainena, a podpisany przez wszystkich członków, skierowany do Turunen, w którym skrytykowali jej zachowanie w stosunku do nich w ostatnich miesiącach, narzekali na jej mało uczuciowe, materialistyczne podejście do działalności zespołu i oznajmili o zerwaniu współpracy z nią. Turunen wraz z mężem organizowała konferencje prasowe dla największych fińskich radiostacji, tłumacząc swoje stanowisko względem wyrzucenia jej z zespołu. Do wiadomości publicznej ujawniono również, że wokalistka oznajmiła muzykom Nightwish w grudniu 2004 (po koncercie w Oberhausen) zamiar opuszczenia zespołu, lecz zgodziła się „nagrać jeszcze jeden album i pozostać w następującej trasie na lata 2006/2007”.
Od 2006: Kariera solowa, „Henkäys Ikuisuudesta”.
Jeszcze podczas współpracy z Nightwish Turunen nagrywała solowe utwory. W 2004 wydała debiutancki singiel „Yhden Enkelin Unelma”. 8 listopada 2006 roku ukazała się jej płyta świąteczna zatytułowana „Henkäys Ikuisuudesta”. Wszystkie utwory na niej, poza „Kuin Henkäys Ikuisuutta”, są coverami. Album promowany był przez singel „You Would Have Loved This”, który piosenkarka zadedykowała swojej nieżyjącej mamie, Marjettcie. Został wydany 25 października 2006 roku. CD szybko pokryło się złotem, które równie prędko przerodziło się w status płyty platynowej. Sprzedane zostało ponad 50 tysięcy kopii albumu (w samej Finlandii). Turunen występowała również w telewizji – w programie poświęconym środkom transportu i w fińskim "Idolu". Płyta „Henkäys Ikuisuudesta” była promowana przez Turunen na trasie noszącej nazwę Breath From Eternity Tour, podczas której zagrano koncerty w rodzinnej dla artystki Finlandii oraz w Rosji. Reedycja krążka z kilkoma drobnymi zmianami została wydana 26 listopada 2010 roku.
Turunen nagrywała swój właściwy debiut w wielu miejscach na całym świecie, między innymi w studiach irlandzkich, hiszpańskich, fińskich, czeskich, niemieckich, szwajcarskich, brazylijskich oraz amerykańskich. Produkcją płyty zajął się Daniel Presley. 9 listopada 2007 wydała studyjny krążek zatytułowany "My Winter Storm." Został zdominowany przez ballady, zawierał również kilka bardziej żywiołowych utworów – utrzymany był jednak w tonacji chłodnej, tajemniczej, baśniowej, tak jak sugeruje tytuł oraz okładka. W skład tracklisty wszedł również cover piosenki „Poison” Alice’a Coopera w aranżacji fińskiej wokalistki. Pierwszy singel promujący płytę – „I Walk Alone”, został wydany 26 października 2007. Poza tym Turunen podpisała kontrakt z wytwórnią płyt Universal Music. Do piosenki „I Walk Alone” powstały dwie wersje teledysku. Drugim singlem zostało „Die Alive”. Wokalistka wyznała, że „My Winter Storm” był pierwszym albumem, na którym mogła wykorzystać swą całą rangę wokalu. W dniu premiery „My Winter Storm” zdobył status złotej płyty w Finlandii (29 tysięcy sprzedanych kopii), a kilka dni później zyskał miano podwójnej platyny w Rosji (20 tysięcy), a także złota w Czechach (3 tysiące), Niemczech (100 tysięcy), Szwajcarii oraz na Węgrzech. Turunen jest pierwszą fińską kobietą w historii, która otrzymała złotą płytę w Niemczech. Jej debiutancki krążek spędził 2 i pół miesiąca na The Official Finnish Charts, w pierwszym tygodniu będąc na szczycie. Gościł również przez 4 miesiące na liście German Top 100, 2 miesiące na Swiss Top 100 i miesiąc na Austrian Top 40, kończąc rok 2007 na 11 miejscu na Billboard’s Top 100 European albums z ponad 500 000 sprzedanymi egzemplarzami. Album był promowany na pierwszej solowej trasie koncertowej o zasięgu światowym „Storm World Tour” trwająca od koncertu w Berlinie 25 listopada 2007 do występu w Londynie 19 października 2009. Była to pierwsza światowa trasa wokalistki po odejściu z Nightwish. Po raz pierwszy odwiedziła Luksemburg, Serbię, Izrael, Ukrainę, Bułgarię i Białoruś. Trasa obejmowała obszar Europy, Ameryki Północnej oraz Południowej. Wystąpiła w Warszawie 12 maja 2008. W międzyczasie sopranistka wydała EPkę zatytułowaną „The Seer”. Wydawnictwo ukazało się 1 grudnia 2008 roku. Liczba egzemplarzy ograniczała się do 1000 i była dostępna jedynie na terenie Wielkiej Brytanii. Zawarte na niej zostały wersje live utworów z „My Winter Storm”, remixy autorskich kompozycji Turunen oraz jej tytułowy duet ze słynną niemiecką wokalistką heavy-metalową, Doro Pesch – „The Seer”. W 2009 zaśpiewała gościnnie w piosence „Walking with the Angels” na płycie Doro pt. "Fear No Evil".
Już podczas swojej pierwszej solowej trasy koncertowej około 2008–2009 roku Tarja zaczęła komponować swoje nowe utwory oraz materiał na kolejną płytę. Na swoim blogu zdradziła tytuły dwóch z nich; „Enough” oraz „Wisdom Of Wind”. Finalnie żadna z nich nie znalazła się na drugim metalowym albumie wokalistki. Na ostatnich koncertach „Storm World Tour” zaczęła jednak wykonywać kompozycję, pt. „If You Believe”, której wersja instrumentalna miała stać się w przyszłości jej intro do występów na kolejnej światowej trasie. W 2010 zaśpiewała gościnnie w utworze „The Good Die Young”, pochodzącym z ostatniej – według zapowiedzi – studyjnej płyty zespołu Scorpions. 1 września 2010 wreszcie wydała trzeci album studyjny pt. „What Lies Beneath”, który zostaje ciepło przyjęty przez krytyków muzycznych. Zyskał on m.in.: cztery na pięć gwiazdek w serwisie Amazon oraz osiem i pół gwiazdki na dziesięć w Rocksound. Był nagrywany we Finlandii, Argentynie i na Słowacji. Z płyty pochodzą single takie jak „Falling Awake” (w duecie z Joem Satrianim, wydany 19 lipca 2010), „I Feel Immortal” (wydany 27 sierpnia 2010 roku), „Until My Last Breath” (do którego wydano dwie wersje teledysku, wydany 30 sierpnia 2010 roku), czy „Underneath” (jako singiel ukazał się 22 kwietnia 2011 roku).
„What Lies Beneath” pokrył się między innymi złotem w Niemczech. Krążek był promowany podczas drugiej światowej trasy koncertowej Turunen „What Lies Beneath World Tour”, która trwała od 12 czerwca 2010 (Węgry) do 8 kwietnia 2012 (Brazylia). W ciągu tournee, artystka odwiedziła Polskę dwukrotnie dając trzy koncerty w Warszawie i Krakowie. Podczas koncertu w Rosario (Argentyna) skompletowano materiał na DVD pt. „Act I”, wydane 24 sierpnia 2012. Tarja przedstawiła dwie piosenki pochodzące z nowego albumu „Never Enough” i „Into the Sun”.
W drugiej połowie 2012 roku artystka rozpoczęła nagrania na trzeci solowy krążek i zajęło jej to aż do końca pierwszej połowy 2013. 30 sierpnia 2013 wydała album studyjny zatytułowany "Colours in the Dark". Znajduje się na nim między innymi cover utworu „Darkness” Petera Gabriela. Krążek zawiera również single „Never Enough” (wydany 31 maja 2013), „Victim of Ritual” (wydany 12 lipca 2013) i „500 Letters” (wydany 1 listopada 2013). Do wszystkich zrealizowano teledyski, z tym, że pierwszy z nich to tzw. „lyrics video”. Zostało nagrane w Zlinie, Czechach. Okładkę wykonał Dirk Rudolph, zarówno ona, jak i reszta zdjęć do bookletu wydawnictwa, zostały wykonane w Indiach. Album zyskało bardzo pozytywne opinie, zdobywa złotą płytę w Czechach. Zostaje również docenione wysoką pozycją na listach sprzedaży w Polsce (miejsce 8 w top 20). Anette Olzon, następczyni Turunen jako wokalistka zespołu Nightwish, która właśnie w tamtym okresie także rozstaje się z grupą, wyraziła ogromny zachwyt najnowszym materiałem Tarji i zacytowała ją jako swoją osobistą inspirację.
W drugiej połowie 2013 zaśpiewała wraz z Sharon den Adel z zespołu Within Temptation w utworze „Paradise (What about Us?)”, a następnie ruszyła w trzecią już światową trasę „Colours In The Dark World Tour”, która trwa od 17 października 2013 (Czechy) do 15 listopada 2015 (Argentyna). Podczas niej, Turunen czterokrotnie wystąpiła w Polsce. 20 października 2013 na Metal Female Voice Festival w Belgii wykonała utwór Nightwish „Over The Hills And Far Away” w duecie z Floor Jansen, trzecią i najnowszą wokalistką zespołu.
W 2014 doszło do wydania kompilacji demówek z poprzedniej płyty artystki pod nazwą „Left In The Dark”. W styczniu 2015 pojawiła się jako mentorka w programie "The Voice of Finland". Wraz z perkusistą Mikiem Terraną kontynuowała coroczny projekt o nazwie „The Beauty &amp; The Beat Tour” (z którego ukazało się wydawnictwo DVD ze swoją premierą 30 maja 2014 roku) oraz koncerty świąteczne w kościołach, kaplicach i katedrach między innymi we Finlandii i Niemczech. Rok 2015 był również rokiem wydania kolejnego, lecz skromniejszego live DVD – „Luna Park Ride”.
Końcówka 2015 roku była bardzo pracowita dla sopranistki. 14 kwietnia 2016 wytwórnia Turunen, Earmusic wypuściła videoklip do nowego utworu wokalistki, pt. „No Bitter End”. Był to zwiastun dwóch kolejnych produkcji Finki. 27 maja Tarja ogłosiła, że EP-ka „The Brightest Void” jest dostępna w całości na Apple Music. 3 czerwca odbyła się jej oficjalna premiera. Był to przedsmak kolejnego longplaya „The Shadow Self”, którego premiera miała miejsce 5 sierpnia 2016. Z albumu pochodzą single „Innocence” (wydany 5 sierpnia 2016) oraz „Demons In You” w duecie z Alissą White-Gluz (wydany 8 października). Ponadto na płycie gościnnie wystąpił brat Tarji, Toni Turunen oraz Chad Smith z zespołu Red Hot Chilli Peppers. Krążek szybko zdobył złotą płytę w Rosji. Czwarta światowa trasa koncertowa Turunen nosi nazwę „The Shadow Shows World Tour” i trwała od 5 czerwca 2016 (Wielka Brytania) do 8 września 2018 roku (USA). Wokalistka odwiedziła Wrocław i Warszawę podczas swojej światowej podróży. Występowała na festiwalu Woodstock.
W listopadzie 2017 premierę miał drugi w dorobku świąteczny album artystki zatytułowany „From Spirits And Ghosts (Score For Dark Christmas)”. Wydane zostały trzy single „O Come, O Come, Emmanuel”, niemieckie „O Tannenbaum” oraz dwie wersje „Feliz Navidad” – jedna z nich jest solowa, druga zaś została stworzona w celach charytatywnych przy pomocy innych artystów, takich jak, między innymi: Sharon Den Adel (Within Temptation), Floor Jansen (Nightwish), Doro Pesch, Simone Simons (Epica), Michael Monroe, Elize Ryd (Amaranthe) czy Cristina Scabbia (Lacuna Coil).
W lutym 2018 ruszyły prace nad kolejnym planowanym DVD artystki – „Act II”. Został wydany 27 lipca 2018 roku i znalazł się na nim skromny występ w London Metropolis Studio oraz zarejestrowany główny koncert w Mediolanie, we Włoszech. Jako bonus na edycji specjalnej dorzucono również materiał z koncertu Tarji na Woodstocku w Polsce w 2016 roku.
Artystka potwierdziła rozpoczęcie prac nad nowym albumem studyjnym już w 2018 roku po zakończeniu swojej trasy The Shadow Shows World Tour. Nieco później zostało ogłoszone, że nowy album artystki nosi nazwę „In The Raw” i zostanie wydany 31 sierpnia 2019 roku. Single pochodzące z niego to „Dead Promises” oraz „Railroads”. Zostały również ujawnione daty występów nadchodzącej trasy światowej „Raw Tour” na lata 2019–2020.
Życie prywatne.
Od stycznia 2003 jej mężem jest Argentyńczyk, businessman i jej osobisty menadżer, Marcelo Cabuli, którego poznała podczas nagrywania albumu "Beto Vázquez Infinity" w 2001. Wychowują wspólną córkę: Naomi Eerikę Alexię Cabuli Turunen (ur. lipiec 2012). 
Przez długi czas określała się jako luteranka, jednak w jednym z późniejszych wywiadów powiedziała, że „wierzy w Boga, ale nie wyznaje żadnej religii”. Co roku organizuje koncerty świąteczne w swojej ojczyźnie, gdzie śpiewa znane na całym świecie utwory klasyczne i bożonarodzeniowe.
Interesuje się argentyńską piłką nożną. Mówi biegle i śpiewa w pięciu językach: po fińsku, szwedzku, niemiecku, angielsku oraz po hiszpańsku.
Twórczość Turunen była inspiracją dla wielu młodych artystek, m.in. dla Simone Simons, która dzięki niej rozpoczęła zgłębianie wiedzy na temat muzyki klasycznej, a także działalność jako wokalistka w zespole metalowym.

</doc>
<doc id="122499" url="https://pl.wikipedia.org/wiki?curid=122499" title="Powiat lidzbarski">
Powiat lidzbarski

Powiat lidzbarski – powiat w Polsce (województwo warmińsko-mazurskie), utworzony w 1999 r. w ramach reformy administracyjnej. Jego stolicą jest miasto Lidzbark Warmiński.
W skład powiatu wchodzą:
Według danych z 31 grudnia 2019 roku powiat zamieszkiwało 41 180 osób. Natomiast według danych z 30 czerwca 2020 roku powiat zamieszkiwało 41 039 osób.
Demografia.
Ludność w latach.
1975-1998 powiat nie istniał
Historia.
Powiat lidzbarski powstał w 1818 r., kiedy Prusy Wschodnie zostały podzielone na cztery powiaty zamiast dotychczasowych dwóch. Do 1975 w granicach powiatu znajdowało się Dobre Miasto, które w latach 1865-1896 było jego siedzibą (po spaleniu się starostwa w Lidzbarku).

</doc>
<doc id="122501" url="https://pl.wikipedia.org/wiki?curid=122501" title="Powiat mrągowski">
Powiat mrągowski

Powiat mrągowski – powiat w Polsce (województwo warmińsko-mazurskie) utworzony w 1999 w ramach reformy administracyjnej. Jego siedzibą jest miasto Mrągowo.
W skład powiatu wchodzą:
Przed 1 stycznia 1999 r. wszystkie gminy należały do województwa olsztyńskiego, z wyjątkiem gminy Mikołajki, która należała do województwa suwalskiego.
Według danych z 31 grudnia 2019 roku powiat zamieszkiwały 49 762 osoby. Natomiast według danych z 30 czerwca 2020 roku powiat zamieszkiwało 49 660 osób.
Geografia.
Położenie i granice.
Powiat mrągowski leży w środkowej części województwa warmińsko-mazurskiego. Graniczy z pięcioma powiatami. Od północy sąsiaduje z powiatem kętrzyńskim, od północnego wschodu z giżyckim, od południowego wschodu z piskim, od południa i południowego zachodu ze szczycieńskim, a od zachodu z olsztyńskim. Obszar powiatu ma owalny kształt, zbliżony do koła. Największa rozciągłość terenu z północy na południe wynosi 41,9 km, natomiast z zachodu na wschód 42 km. Powierzchnia powiatu wynosi 1065,23 km²
Siedzibą władz powiatowych jest Mrągowo leżące w północno-zachodniej części powiatu nad jeziorem Czos.
Ukształtowanie powierzchni.
Pod względem fizycznogeograficznym teren powiatu wchodzi w skład dwóch regionów: przeważająca, zachodnia część należy do regionu Pojezierza Mrągowskiego, natomiast wschodnia część powiatu zalicza się do regionu zwanego Krainą Wielkich Jezior Mazurskich. Ukształtowanie powierzchni powiatu nastąpiło w ostatniej fazie zlodowacenia, zwaną bałtycką. Wytworzył się tu krajobraz młodoglacjalny, pagórkowaty, pojezierny.
Teren powiatu pod względem hipsometrycznym jest bardzo urozmaicony. Obok wzgórz morenowych wznoszących się na ponad 200 m n.p.m., występują głębokie rynny jeziorne. Najwyższym punktem jest Królewska Góra 212 m n.p.m. położona na wschód od Mrągowa w okolicy wsi Użranki, a najniższym wzniesienie w pobliżu jeziora Tałty 116 m n.p.m. Zatem maksymalna deniwelacja dochodzi do 96 m. Lokalnie różnice te są znacznie mniejsze. Cała północno-zachodnia, północna i północno-wschodnia część powiatu leży średnio na wysokości 160-180 m n.p.m., osiągając najwyższe kumulacje w okolicach Surmówki 208 m n.p.m., Kozarka Wielkiego 197 m n.p.m., Kiersztanowa 209 m n.p.m., Użranek 212 m n.p.m. Najniższe punkty w tej części powiatu leżą nad Jeziorem Kiersztanowskim i Czosem i wynoszą 125 m n.p.m., a więc deniwelacje dochodzą do 89 m. Obszar pomiędzy Jeziorem Gielądzkim a Mrągowem leży o kilkanaście metrów niżej i średnio wznosi się od 150 do 160 m n.p.m., osiągając jedynie w okolicy Stamy wysokość 169-171 m n.p.m. Wyraźnie zarysowuje się równoleżnikowy ciąg wzgórz przebiegający przez Grabowo, Krzywe i Zełwągi w kierunku Mikołajek. Najwyższe punkty kulminacyjne występują tu w Krzywych Górach i dochodzą do 190-206 m n.p.m. Nad jeziorem Wągiel leży najniższy (133,2 m n.p.m.) punkt w tej strefie, stąd deniwelacje dochodzą tu do 73 m. Okolice Rybna leżą średnio na wysokości 150-160 m n.p.m. z najwyższym punktem na północny wschód od Rybna. Obszar położony między Rybnem a Jeziorem Białym, ciągnie się z północnego zachodu na południowy wschód w kierunku Zyzdrojowego Piecka i wznosi się na wysokości 140-150 m n.p.m. Na wschód od Jeziora Białego, w okolicy Nawiad, osiąga 164 m n.p.m., a na południe od Piecek nawet 67 m n.p.m. Najniżej położoną częścią powiatu jest obszar leżący na południe od Mikołajek. Najniższy jego punkt położony jest w okolicy Jeziora Gardyńskiego. Cały powiat z północy na południe przecinają rynny jezior mrągowskich. Jedna z nich odprowadza wody na północ, a druga na południe.
Budowa geologiczna.
Podłoże geologiczne stanowią iły oraz iły i piaski z węglem brunatnym wytworzone w miocenie.
Wody powierzchniowe.
Powiat mrągowski położony jest w strefie działu wodnego, rozdzielającego dorzecza Wisły i Pregoły, przy czym dział ten wcina się w omawiany obszar głębokim klinem od północy, rozdzielając go na dwie części.
Część zachodnią z Jeziorem Gielądzkim i doliną rzeki Krutyni oraz jeziorami leżącymi wzdłuż niej i część wschodnią z przepływowym ciągiem Wielkich Jezior Mazurskich (Tałty, Jezioro Mikołajskie, Bełdany, Śniardwy). Obszar ten należy do dorzecza Wisły, odprowadzając wody poprzez Kanał Jegliński oraz rzeki Pisę i Narew.
Część środkową, z dwoma ciągami jezior rynnowych (jeziora: Wągiel, Wierzbowskie, Czos, Juno oraz Juksty i Salęt), które poprzez rzekę Dajnę i liczne mniejsze cieki odprowadzają wody do rzeki Guber i dalej na północ poprzez rzekę Łynę do Pregoły.
Jak wspomniano poprzednio, dominującym elementem krajobrazu na analizowanym obszarze są jeziora, ze zdecydowaną dominacją zbiorników rynnowych (jeziora: Tałty-Ryńskie, Mikołajskie, Wągiel, Juno, Gielądzkie, Mokre itd.). Znaczniej mniej liczne są tu jeziora wytopiskowe bądź o złożonej genetyce, wśród których najbardziej charakterystycznym przykładem są Śniardwy.
Większość jezior połączona jest ze sobą bądź to naturalnymi ciekami, bądź kanałami, co powoduje, iż istnieje przynajmniej teoretyczna możliwość regulacji wielkości odpływu z poszczególnych zlewni.
Wody gruntowe.
Obszary występowania wód gruntowych na głębokości od 0–2 m pokrywają się z gruntami bagiennymi i torfami i zajmują dna wszystkich większych zagłębień. W pozostałych miejscach wody zalegają na większych głębokościach. Nawet głębokie studnie wiercone nie przebijają na tym terenie czwartorzędu, którego miąższość waha się w granicach 150–200 m. Stąd wody eksploatowane należą niemal wyłącznie do wód czwartorzędowych.
Opierając się na badaniach hydrograficznych, prowadzonych w powiecie, stwierdzono występowanie dwóch poziomów wód gruntowych. Poziom pierwszy to wody płytkie, pojawiające się w postaci soczewek w piaskach lub żwirach wśród glin zwałowych. Są to tzw. wierzchówki.
Klimat Pojezierza Mazurskiego, charakteryzuje się względnym kontynentalizmem, zaś Pojezierze Mrągowskie, ma największe zachmurzenie, największe prędkości wiatru i poza górami należy do najzimniejszych rejonów Polski.
Średnia roczna temperatura powietrza wynosi tu ok. 6,5 °C, natomiast średnia temperatura powietrza najcieplejszego miesiąca to 17,4 °C w lipcu, zaś najzimniejszego to ok. –3,4 °C w styczniu.
Obszar całych Mazur to strefa stałego ścierania się mas powietrza atlantyckiego i kontynentalnego. Masy powietrza idące znad oceanu spotykają się tu z masami znad kontynentu powodując częste i nagłe zmiany pogody.
Wyniesienie nad poziom morza, duże nagromadzenie otwartych zbiorników wodnych, a także terenów podmokłych powoduje, że poszczególne pory roku wkraczają tu w innych terminach, niż w pozostałych regionach kraju. Wpływ wód powierzchniowych zaznacza się także w wilgotności powietrza, która w okresie letnim (czerwiec–sierpień) waha się od 60 do 80%.
Najwięcej dni słonecznych przypada na maj i czerwiec oraz wrzesień, natomiast najmniej na listopad i grudzień. W ciągu całego roku jest tu ok. 110 dni z pełnym zachmurzeniem i ok. 160 dni z zachmurzeniem częściowym.
Roczna suma opadów wynosi na terenie średnio ok. 544–605 mm. Rozkład opadów jest mocno zróżnicowany. W dolinach i rozległych obniżeniach występuje mniej opadów, natomiast na wysoczyznach i terenach zalesionych więcej. Grubość pokrywy śnieżnej na omawianym terenie osiąga przeciętnie 10–15 cm. Okres jej zalegania wynosi średnio 75–92 dni.
Wiatry są zmienne z kierunków wschodnich i zachodnich, średnia prędkość ok. 4 m/s.
Okres wegetacyjny według kryterium termicznego (średnia dobowa temperatura powietrza wyższa od 5 °C) jest dość krótki. Zaczyna się w połowie kwietnia i kończy w połowie października. Trwa więc ok. 200–205 dni.
Klimat powiatu mrągowskiego.
Średnia temperatura powietrza w powiecie mrągowskim:
średnia prędkość wiatru: 4 m/s
długość okresu wegetacyjnego: do ok. 205 dni
średnia roczna suma opadów: ok. 544-605 mm
Gleby.
Gleby występujące na terenie powiatu zostały wytworzone głównie z piasków luźnych, słabogliniastych lub gliniastych. Są to przeważnie gleby rdzawe i bielicowe.
Gleby bielicowe to gleby uprawne, które stanowią 10% powierzchni Polski i niemal w całości pokryte są roślinnością leśną. Nie są przydatne dla rolnictwa ponieważ zawierają mało składników pokarmowych i mają kwaśny odczyn. Podobnie jest z glebami rdzawymi, których użytkowanie rolnicze jest bliskie granicy opłacalności. To tłumaczy jak duży procent powierzchni stanowią użytki leśne.
Demografia.
Ludność w latach.
Prognozowana liczba ludności:
Gospodarka.
W końcu września 2019 liczba zarejestrowanych bezrobotnych w powiecie mrągowskim obejmowała ok. 1,5 tys. mieszkańców, co stanowi stopę bezrobocia na poziomie 8,3% do aktywnych zawodowo.

</doc>
<doc id="122502" url="https://pl.wikipedia.org/wiki?curid=122502" title="Demarketing">
Demarketing

Demarketing – marketing negatywny, skierowany przeciwko określonej marce lub markom. Czasami stosowany w reklamie społecznej (gdy np. jakaś marka jest szczególnie szkodliwa). Może polegać na wycofywaniu produktu z rynku z przyczyn związanych np. ze strategia marketingową, czy cyklem życia produktu. 
Jest to czasowe lub trwałe zniechęcenie do zakupu produktu ogółu lub wybranej kategorii klientów np. Yosemite National Park (jest zbyt tłumnie odwiedzany w okresie letnim).

</doc>
<doc id="122503" url="https://pl.wikipedia.org/wiki?curid=122503" title="Powiat nowomiejski">
Powiat nowomiejski

Powiat nowomiejski – powiat w Polsce (województwo warmińsko-mazurskie), istniał w latach 1948–1975 jako następca powiatu lubawskiego, a ponownie utworzony w roku 1999 w ramach reformy administracyjnej. Jego siedzibą jest miasto Nowe Miasto Lubawskie.
Według danych z 31 grudnia 2019 roku powiat zamieszkiwały 43 822 osoby. Natomiast według danych z 30 czerwca 2020 roku powiat zamieszkiwało 43 769 osób.
Charakterystyka.
Powiat nowomiejski leży w południowo-zachodniej części województwa warmińsko-mazurskiego i składa się z:
Graniczy z powiatem iławskim, działdowskim, brodnickim i grudziądzkim. Powiat zamieszkuje ponad 44 tys. mieszkańców w 101 miejscowościach. 
Powiat leży na styku historycznych ziem: sasińskiej, pomezańskiej, chełmińskiej, lubawskiej i michałowskiej. Ze względu na bogatą przeszłość historyczną na jego obszarze znajduje się wiele obiektów zabytkowych: sakralne, m.in. Bazylika św. Tomasza Apostoła w Nowym Mieście Lubawskim z XIII-XV wieku oraz zespoły dworskie, m.in. w Kurzętniku, Bratianie, Bielicach, Czachówkach i Łąkorku. Z architektury zachowały się ruiny gotyckiego zamku kapituły chełmińskiej w Kurzętniku z XIV wieku, pozostałości kościoła i klasztoru reformatów w Łąkach Bratiańskich oraz pozostałości bram i murów obronnych w Nowym Mieście Lubawskim. Przez teren powiatu przebiega Szlak Turystyczny Pętli Grunwaldzkiej łączący najważniejsze punkty na trasie związane z jedną z największych bitew, która odbyła się 15 lipca 1410 r. 
Gospodarka powiatu nowomiejskiego reprezentowana jest przez rolnictwo oraz przemysł. Dominującą gałęzią przemysłu jest przemysł drzewny, głównie meblarski i wyrobów stolarskich, w tym galanterii drzewnej, stolarki budowlanej oraz tartaczny. Największe firmy tej branży to Szynaka Meble, ORiSTO, Jawor-Parkiet oraz DOORSY. Kolejną wyróżniającą się gałęzią przemysłu jest przemysł metalowy oraz związany z przetwarzaniem materiałów z tworzyw sztucznych reprezentowany przez firmę Expom, Lüttgens Polska.
Teren powiatu charakteryzuje się dużym zróżnicowaniem rzeźby terenu: dominują tu pagórki, jeziora, rzeki i lasy. W granicach administracyjnych znajdują się częściowo dwa parki krajobrazowe: Brodnicki, Welski, a także obszary chronionego krajobrazu i liczne rezerwaty przyrody. Przez powiat przepływa rzeka Drwęca, najdłuższy i największy prawy dopływ Wisły w północnej Polsce. Czyste środowisko i dziewicza przyroda były zachętą do tworzenia licznych gospodarstw agroturystycznych. Turyści mogą korzystać z wędkowania, żeglowania, kajakarstwa, jazdy konnej, wędrówek pieszych, jazdy rowerowej oraz skosztować lokalnych przysmaków regionalnych. W sezonie działają ośrodki wypoczynkowe w Rynku nad jeziorem Kiełpińskim, nad jeziorem Wielkie Partęczyny i w Ostaszewie nad jeziorem Hartowieckim. Latem organizowane są plenerowe imprezy kulturalne. Do najważniejszych z nich należą: Dni Nowego Miasta Lubawskiego, Dni Kurzętnika, Święto Gęsi w Biskupcu, Powiatowe Święto Plonów, Jarmark Wielkanocny, Jarmark Bożonarodzeniowy oraz liczne koncerty, festyny i pikniki organizowane przez gminy. Unikatowe walory przyrodnicze sprawiają, że wypoczynek oferowany w powiecie nowomiejskim może zamienić się w prawdziwą przygodę, a to za sprawą największego w północnej Polsce ośrodka sportów zimowych Kurza Góra w Kurzętniku. Obiekt to raj dla zwolenników sportów zimowych, wyposażony jest w dwie trasy zjazdowe dla narciarzy i snowboardzistów, lodowisko oraz zimowy park rozrywki dla dzieci. 
Władze.
Rada Powiatu w Nowym Mieście Lubawskim - VI kadencja (2018-2023):
Komisje przy Radzie Powiatu w Nowym Mieście Lubawskim - VI kadencja:
Komisja Rewizyjna:
Komisja Skarg, Wniosków i Petycji:
Komisja Budżetowa:
Komisja Oświaty, Kultury, Polityki Społecznej i Ochrony Zdrowia:
Komisja Bezpieczeństwa Publicznego:
Komisja Rolnictwa, Ochrony Środowiska i Przyrody:
Zarząd Powiatu w Nowym Mieście Lubawskim - VI kadencja:
Starosta Nowomiejski - Andrzej Ochlak, Wicestarosta - Jerzy Czapliński, Sekretarz - Ewa Kalisz-Górzkowska, Skarbnik - Sebastian Kiński
Gospodarka.
W końcu września 2019 liczba zarejestrowanych bezrobotnych w powiecie nowomiejskim obejmowała ok. 1,2 tys. mieszkańców, co stanowi stopę bezrobocia na poziomie 7,3% do aktywnych zawodowo.
Historia.
W latach 1818-1948 na terenie obecnego województwa warmińsko-mazurskiego, istniał powiat lubawski poprzednik obecnego powiatu nowomiejskiego. Powiat powstał 1 kwietnia 1818 na terenie Prus Zachodnich. Był jednym z najrdzenniejszych polskich powiatów (o wskaźniku 96,6% ludności polskiej). Mimo że nazwa powiatu wywodzi się od miasta Lubawy, ośrodkiem administracyjnym było ważniejsze pod względem społeczno-gospodarczym Nowe Miasto Lubawskie (dawniej "Nowe Miasto nad Drwęcą"). Urzędował tu landrat pruski).
Na mocy traktatu wersalskiego z 28 czerwca 1919 powiat został przyłączony do Polski. Polskie władze przejęły powiat 19 stycznia 1920. W okresie międzywojennym powiat lubawski należał do województwa pomorskiego z siedzibą w Toruniu i był powiatem przygranicznym (na odcinku ok. 100 km). Również po II wojnie światowej przejściowo (do 1950 roku) podlegał władzom w Bydgoszczy. Na krótko, siedzibą powiatowej rady ludowej przejściowo została Lubawa, jako najsilniejszy ośrodek polski.
W 1948 zmieniono nazwę powiatu na "powiat nowomiejski", który w 1950 przeniesiono do województwa olsztyńskiego (po raz pierwszy w dziejach Lubawy i Nowego Miasta Lubawskiego, miasta te podlegały Olsztynowi). W 1975 roku, w związku z nową reformą administracyjną (utworzenie 49 województw i likwidacja powiatów), oba silnie ze sobą związane miasta rozdzielono przez nowe województwo olsztyńskie i województwo toruńskie.
Komunikacja.
Przez powiat przebiegają:

</doc>
<doc id="122504" url="https://pl.wikipedia.org/wiki?curid=122504" title="Maksymaliści">
Maksymaliści

Maksymaliści (ros. "максималисты"), Związek socjalistów-rewolucjonistów maksymalistów (ros. "Союз социалистов-революционеров-максималистов") – rosyjska partia wywodząca się z eserów; głosiła konieczność uspołecznienia ziemi i środków produkcji. Jako drogę do celu akcentowała terror indywidualny i ekspropriacje (przymusowe wywłaszczenia). 
Początki partii sięgają 1904 roku, kiedy utworzono grupę na łonie eserów. W czasie I Zjazdu Związku Socjalistów-Rewolucjonistów w styczniu 1906 r. doszło do wystąpienia maksymalistów z partii. 
W marcu zapadła decyzja o utworzeniu własnej partii, a w październiku 1906 w Åbo odbyła się konferencja, na której powołano ostatecznie partię.
W czasie pierwszej rewolucji często współpracowali z bolszewikami. W jej trakcie maksymaliści ponieśli duże straty, w 1908 partia utrzymywała działalność w paru miastach (np.: Tobolsk, Mińsk, Białystok).
Po rewolucji lutowej partia wznowiła swoją działalność. Przy realizacji programu, maksymaliści odrzucili współpracę z eserowcami i mieńszewikami, dążąc do rewolucji socjalistycznej. Na II wszechrosyjskiej konferencji głosili konieczność:
W czasie rewolucji październikowej współpracowali z bolszewikami, natomiast po pokoju brzeskim zbliżyli się do lewych eserów we wspólnej opozycji względem bolszewików i współpracowali także z anarchistami. Wzywali do ograniczenia roli partii leninowskiej w strukturach państwa i realizacji postulatów socjalistycznych.
Ataki bolszewickie doprowadziły w 1919 r. do rozpadu partii, część członków wstąpiła do RKP(b), część na stanowiska antybolszewickie, reszta starała się legalną drogą ograniczać rolę leninowców.
Od 18 do 24 kwietnia 1920 odbywała się Wszechrosyjska Konferencja Maksymalistów, na której wydano oświadczenie o wejściu w skład RKP(b). Ostateczny kres partii nastąpił w połowie lat 20, kiedy rozwiązano ją.

</doc>
<doc id="122505" url="https://pl.wikipedia.org/wiki?curid=122505" title="Konfiguracja absolutna">
Konfiguracja absolutna

Konfiguracja absolutna, konfiguracja bezwzględna – jednoznaczny sposób rozróżniania i nazewnictwa izomerów konfiguracyjnych, a ściśle biorąc ustalania rozmieszczenia w przestrzeni podstawników w stereoizomerach.
Enancjomery, jeden z rodzajów izomerów konfiguracyjnych związków chemicznych, różnią się między sobą tak jak lewa i prawa dłoń lub lewo- i prawoskrętna skorupa ślimaka, czyli mają się do siebie tak jak lustrzane odbicie do odbijanego przedmiotu. W przypadku związków organicznych ich chiralność wynika najczęściej z faktu występowania zestawu (albo zestawów) czterech różnych podstawników przy jednym atomie (lub większej liczbie atomów) węgla, czyli istnienia centrum (albo centrów) chiralności. Ustalenie wzajemnego umiejscowienia tych podstawników w przestrzeni decyduje o tym, z którym z dwóch enancjomerów ma się do czynienia. W odróżnieniu jednak od skorupy ślimaka, której „prawoskrętność” i „lewoskrętność” jest łatwo ustalić w intuicyjny sposób, jednoznaczne nazewnictwo enancjomerów wymaga przyjęcia zbioru zasad, które są opisane poniżej.
Konwencja Cahna-Ingolda-Preloga.
Jest to metoda uniwersalna, którą można zastosować do wszystkich związków, których cząsteczki posiadają centrum (albo centra) chiralności. Powstała ona w latach 50. XX wieku w wyniku uzgodnień między trzema pionierami badań nad stereochemią:
Ustalanie konfiguracji absolutnej wokół danego centrum chiralności przeprowadza się zgodnie z następującymi regułami:
Np.: w przypadku enancjomeru z jednym centrum chiralności o czterech podstawnikach A,B,C i D, których kolejność pierwszeństwa jest A &gt; B &gt; C &gt; D, należy go ustawić w przestrzeni tak aby podstawnik D znalazł się najdalej z tyłu, a potem patrząc od frontu wodzić wzrokiem od podstawnika o największym pierwszeństwie do podstawnika o najmniejszym. Gdy wykonuje się wówczas ruch w prawo jest to konfiguracja R, a gdy w lewo S.
W ramach konwencji Cahna-Ingolda-Preloga istnieją następujące reguły ustalania pierwszeństwa:
Konfiguracja absolutna a aktywność optyczna.
Często spotykane w biochemii oznaczanie typów enancjomerów (+) i (−) wynika bezpośrednio z tego, jak one skręcają płaszczyznę monochromatycznego światła spolaryzowanego o długości odpowiadającej tzw. pierwszej linii sodowej (por. skręcalność właściwa), natomiast nic nie mówi o ich konfiguracji absolutnej. Enancjomery (+) skręcają to światło w prawo, zaś (−) w lewo.
Konfiguracja absolutna cząsteczki może być określona bezpośrednio w wyniku badań metodą rentgenografii strukturalnej lub pośrednio – poprzez przeprowadzenie jej syntezy asymetrycznej z substratów o wcześniej ustalonej konfiguracji absolutnej lub pomiar jądrowego efektu Overhausera dla diastereomerycznej pochodnej. Nie da się jej natomiast wywieść wprost z samych badań skręcalności światła, choć istnieją próby dokonywania tego za pomocą pomiarów skręcalności światła sprzężonych z jej obliczeniami "ab initio" lub DFT.
W wielu grupach organicznych związków chemicznych zbierany przez lata materiał porównawczy pozwala jednak z dużym prawdopodobieństwem przewidzieć konfigurację absolutną na podstawie kierunku skręcania światła. Na przykład w chemii steroidów istnieje tzw. reguła oktantów pozwalająca powiązać absolutną konfigurację cząsteczki z jej aktywnością optyczną. Podobne reguły znane są także dla aminokwasów i węglowodanów.
Praktyczne znaczenie konfiguracji absolutnej.
Konfiguracja absolutna związków organicznych występujących w naturze decyduje o ich aktywności biologicznej. Zazwyczaj z dwóch enancjomerów określonego związku chemicznego (np. glukoza) tylko jeden z nich jest produkowany przez żywe organizmy i spełnia swoją biologiczną funkcję.

</doc>
<doc id="122506" url="https://pl.wikipedia.org/wiki?curid=122506" title="Powiat ostródzki">
Powiat ostródzki

Powiat ostródzki – powiat w Polsce (województwo warmińsko-mazurskie) utworzony w 1999 w ramach reformy administracyjnej. Jego siedzibą jest miasto Ostróda.
Według danych z 31 grudnia 2019 roku powiat zamieszkiwało 104 151 osób. natomiast według danych z 30 czerwca 2020 roku powiat zamieszkiwało 103 895 osób.
Podział administracyjny.
W skład powiatu wchodzą:
Gospodarka.
W końcu września 2019 liczba zarejestrowanych bezrobotnych w powiecie ostródzkim obejmowała ok. 3,4 tys. mieszkańców, co stanowi stopę bezrobocia na poziomie 9,5% do aktywnych zawodowo.

</doc>
<doc id="122508" url="https://pl.wikipedia.org/wiki?curid=122508" title="Musée de Cluny">
Musée de Cluny

Musée de Cluny (oficjalna nazwa: Narodowe Muzeum Wieków Średnich, fr. "Musée National du Moyen Âge") – muzeum w Paryżu, mieszczące zbiory sztuki i rzemiosła artystycznego, począwszy od późnoantycznej sztuki Galów, aż do późnego średniowiecza. Położone jest w Piątej Dzielnicy przy placu Paul-Painlevé, na południe od bulwaru Saint-Germain, pomiędzy bulwarem Saint-Michel i ulicą Saint-Jacques. Obok nowojorskiego The Cloisters i kolońskiego Muzeum Aleksandra Schnütgena jest największą na świecie placówką muzealną poświęconą sztuce średniowiecza.
Hôtel de Cluny.
Hôtel de Cluny jest częściowo wzniesiony na rzymskich termach datowanych na I-III w. (znanych jako "Thermes de Cluny").
Budynek Hôtel de Cluny należy do jednych z najlepiej zachowanych przykładów średniowiecznej architektury świeckiej w stolicy Francji. Swoją nazwę zawdzięcza pierwotnej funkcji – był to bowiem tzw. "hôtel particulier", czyli miejska rezydencja, której gospodarzami byli od 1334 opaci z klasztoru Cluny. Kiedy opaci z Cluny przenieśli się do nowego budynku na Sorbonie, gmach przejął Jacques d'Amboise, biskup Clermont i przełożony opactwa Jumièges. W latach 1485–1510 rozbudowano rezydencję w stylu będącym połączeniem gotyku i renesansu. W 1793 państwo skonfiskowało gmach. W roku 1833 gmach został zaadaptowany na muzeum, w którym kolekcjoner amator i miłośnik sztuki średniowiecznej Alexandre Du Sommerard urządził zbiory dziedzictwa sztuki średniowiecznej, w tym dzieł ocalałych ze zniszczeń rewolucji. Po jego śmierci w 1842 kolekcję nabyło państwo, a w roku 1843 muzeum zostało otwarte dla zwiedzających. Pierwszym kuratorem zbiorów został syn Alexandra du Sommerarda, Edmond.
Zbiory muzeum.
Muzeum gromadzi zbiory średniowiecznej rzeźby kamiennej (głównie architektonicznej), drewnianej, alabastrowej, malarstwa książkowego, tablicowego i witrażowego oraz rzemiosła artystycznego, głównie złotnictwa.
Rzeźba kamienna.
Do najcenniejszych dzieł rzeźby architektonicznej należy zespół romańskich kapiteli z przedstawieniami figuralnymi, roślinnymi, zoomorficznymi i dekoracją ornamentalną. Wśród nich m.in. głowice kolumn z paryskiego Saint-Germain-des-Prés, kościoła Sainte Geneviève, opactwa Saint-Denis, kapitele z obejścia prezbiterium kościoła opackiego w Cluny oraz kilka kapiteli z Katalonii. Ponadto w zbiorach znajdują się inne elementy rzeźby architektonicznej, głównie gotyckie z XII-XIV w., m.in. konsole, wsporniki, zworniki sklepień. Eksponowane są również fragmenty rzeźb pochodzących z paryskich kościołów, w tym głowy posągów z galerii królewskiej katedry Notre-Dame (XII-XIII w.), odnalezione w 1977 roku i tzw. Adam z Notre Dame, głowy królów z dekoracji opactwa Saint-Denis. Ponadto monumentalne figury apostołów z paryskiej Sainte-Chapelle datowane na ok. 1. poł. XIII wieku, anioł z kolegiaty w Poissy z 1297, marmurowa Madonna z Dzieciątkiem pochodząca z opactwa w Lorchamp z połowy XV w.; późnogotycka Grupa Zwiastowania, wykonana w Normandii, odkryta w 1900 w Rouen. Do plastyki sepulkralnej należą m.in. płyty nagrobne Dieudonné de Gozona i Jacques'a de Milly.
W osobnym pomieszczeniu mieści się bogata kolekcja plastyki alabastrowej z XV w. Są to głównie dzieła wykonane w Anglii, m.in. relief ze Zmartwychwstaniem wykonany w York ok. 1470.
Snycerstwo.
Jednym z najstarszych dzieł snycerskich w zbiorach jest krucyfiks z Owernii z 2. poł. XII wieku. Do gotyckiej plastyki drewnianej należą m.in. zespół kilkunastu Madonn z Dzieciątkiem z XIV-XVI wieku (wyroby francuskie, niemieckie oraz niderlandzkie); pozłacany i polichromowany relikwiarz popiersiowy Św. Mabilli (wyrób sieneński ze schyłku XIV w.); dębowa figura Marii Magdaleny z 1500 (wyrób brukselski); XV-wieczna Madonna szafkowa z Trójcą Świętą wewnątrz i Jezusek Palmowy, (wyrób południowoniemiecki z XV w.). Eksponowane są również zespoły gotyckich retabulów ołtarzowych, m.in. przypisywany Arntowi z Kalkaru tryptyk z tej dolnoreńskiej miejscowości z rzeźbionymi i malowanymi przedstawieniami Pasji Chrystusa z Grupą Ukrzyżowania w polu centralnym. Ponadto tryptyk pasyjny z bazyliki Saint-Denis, dzieło artystów antwerpskich z pocz. XVI w.
Malarstwo witrażowe i tablicowe.
Spośród dzieł malarstwa witrażowego wyróżniają się: zespół pojedynczych kwater pochodzących z różnych okien paryskiej Sainte-Chapelle (m.in. "Wskrzeszenie Zmarłych", "Cztery Temperamenty", "Daniel i Nachubodonozor", "Dawid i Saul", "Kobieta i Diabeł" etc.), romański witraż ze "Śmiercią Św. Benedykta" z opactwa Saint-Denis, późnoromańskie witraże z kościoła św. Szczepana w Troyes, gotyckie szkła z kaplicy zamkowej w Rouen i kościoła w Varennes ("Żywot Św. Marcina"). Cennym dziełem jest witraż ornamentalny ze sceną Ukrzyżowania datowany na 1330, prawdopodobnie z Colmaru. Z witraży późnogotyckich w typie "en grisaille" prezentowane są m.in. "Trzej Królowie u Heroda", cykl tond z przedstawieniami świętych m.in. Sebastiana, Mateusza, Piotra, Pawła.
Do zbiorów malarstwa tablicowego należą: antependium z przedstawieniami "Bożego Narodzenia", "Zaśnięcia Marii", "Pokłonu Trzech Króli", "Nauki Marii", wykonane w Anglii około 1335. XIV-wieczne malarstwo francuskie egzemplifikuje obraz z Ukrzyżowaniem Chrystusa z kościoła Sauvagnat-Sainte-Marthe. Przykładami malarstwa XV-wiecznego są m.in. "Pieta z zamku Tarascone" wykonana w Prowansji w 1475; "Konsekracja Dawida" z katedry w Amiens, datowana na 1475; "Tryptyk Wniebowzięcia NMP", dzieło brugijskie powstałe na zlecenie Adriena Isenbranta.
Złotnictwo.
Z dzieł złotnictwa oglądać można utensilia liturgiczne, limuzyjskie wyroby z emalii, relikwiarze oraz figury kultowe.
Najstarszymi dziełami są wizygockie wiszące korony z VII stulecia, merowińskie brosze w kształcie orła zdobione emaliami. Cennymi dziełami rzeźby i złotnictwa europejskiego są m.in. złote "Antependium z Bazylei" z Chrystusem (którego adorują para cesarska Henryk II i Kunegunda), Trzema Archaniołami i Św. Benedyktem, XI w.; pozłacana i emaliowana tablica z przedstawieniem Zesłania Ducha Świętego pochodząca z Koblencji, wyrób mozański z XII w.; bizantyński krzyż procesyjny z pocz. XII stulecia znaleziony w Eskisehir (Turcja); romański ewangeliarz z pozłacaną i posrebrzaną oprawą przedstawiającą Chrystusa ze świętymi Piotrem i Pawłem oraz patronami Mediolanu.
Wielki zespół plastyki limuzyjskiej z XII-XIII w. tworzą m.in. emaliowane krzyże procesyjne, pyxisy na hostię z dekoracją ornamentalną lub geometryczną, relikwiarze św. Tomasza Becketta oraz św. Franciszka z emaliowanym przedstawieniem Stygmatyzacji św. Franciszka.
Spośród gotyckich figur relikwiarzowych wyróżnia się Tronująca Madonna z Dzieciątkiem z Châlons z 1407 roku, wykonany z pozłacanego srebra zgodnie z XV-wieczną konwencją rzeźbiarską.
Unikatowym dziełem jest "Złota Róża" – dar papieża Jana XXII dla księcia Rudolfa III z Nidau jako znak poparcia klątwy papieskiej na cesarza Ludwika IV.
Wyroby z kości słoniowej.
Cenną kolekcje tworzą bizantyjskie, romańskie i gotyckie wyroby w kości słoniowej z V-XV wieku. Spośród nich wyróżniają się: bizantyńska plakietka z Ariadną, Satyrem i Kupidynem z 1 poł. VI wieku, skrzydło dyptyku konsularnego z wizerunkiem generała Areobindusa z roku 506 (oba wykonane w Konstantynopolu); plakietka z wizerunkiem św. Pawła, plakietka z przedstawieniem Jezusa koronującego cesarza Ottona II i jego żonę, Teofano, datowana na lata 982-983; romańska plakietka z Chrystusem Ukrzyżowanym oraz Bożym Narodzeniem, Wniebowstąpieniem i Maiestas Domini; pokrywa skrzyneczki z przedstawieniem Chrystusa w Majestacie i Tetramorphos z XIII wieku; relikwiarz skrzynkowy z XII w.; przedstawienie figuralne Prezentacji Jezusa w świątyni z XIV w. oraz grupa gotyckich dyptyków i tryptyków dewocyjnych, wykonanych w XIV stuleciu w Paryżu.
Tapiserie i paramenty liturgiczne.
Musée de Cluny zawiera jedną z największych na świecie kolekcji tapiserii. Są to głównie dzieła gotyckie od XIV do XVI wieku. W oddzielnej rotundzie prezentowane jest sześć tapiserii typu "mille-fleurs" tworzących cykl "Damy z jednorożcem" o bogatej treści dotyczącej ludzkich zmysłów i sfery uczuciowej, charakterystycznej dla sztuki dworskiej. Sześć tapiserii południowoniderlandzkich z pocz. XVI w. tworzy cykl "Życie damy dworu". Temat miłości dworskiej przedstawia kilka innych dzieł, m.in. "Dwie pary miłosne" z 3. ćw. XV w. tkanina wykonana w Górnej Nadrenii. Z flamandzkich i brabanckich tapiserii prezentowane są m.in. cykl 12 tapiserii z 1500 r. wykonanych w Brukseli dla katedry w Auxerre przedstawiający żywot św. Szczepana. Z katedry w Beauvais pochodzą tapiseria "Uwolnienie Św. Piotra" wykonana w Tournai w 1461. Cennym przykładem angielskiego tkactwa artystycznego jest tapiseria heraldyczna z przedstawieniem dwóch par lwów angielskich, utkana ze złotej nici na czerwonym tle.
Do dzieł tkactwa południowoeuropejskiego, charakteryzującego się przewagą dekoracji ornamentalnej nad przedstawieniami figuralnymi, zaliczają się m.in. wyroby z Andaluzji: "Całun Św. Sernina z Tuluzy" (XI w.) i "Całun Św. Łazarza z Autun" (XII w.), "Całun Św. Florencjusza", dzieło włoskie z XIV w. Wśród dzieł Orientu znajdują się m.in. tzw. "Całun Samsona" – wyrób bizantyjski z IX w., irańska makata "Feniksy w winnej latorośli" z XIV w., egipskie makaty z okresu fatymidzkiego z XII w.
Osobny zespół dzieł tworzą średniowieczne paramenty liturgiczne, a wśród nich znajdują się m.in. mitra biskupia ze skarbca paryskiej Sainte-Chapelle, flamandzki ornat z krzyżową pretekstą z przedstawieniem Drzewa Jessego, pończochy pontyfikalne kardynała Arnauda de Via, wyrób toskański. Wszystkie trzy dzieła wykonano w XIV wieku.

</doc>
<doc id="122510" url="https://pl.wikipedia.org/wiki?curid=122510" title="Muzeum Cluny">
Muzeum Cluny



</doc>
<doc id="122511" url="https://pl.wikipedia.org/wiki?curid=122511" title="Afryka Północna">
Afryka Północna

Afryka Północna – region Afryki, obejmujący północną część kontynentu. Zazwyczaj do krajów Afryki Północnej zalicza się:
Niekiedy wlicza się także Etiopię, Erytreę i Dżibuti. Z drugiej strony termin ten jest zawężany do krajów Maghrebu.
Historia.
Najstarszą cywilizacją, która sformowała się w północnej części Afryki, była cywilizacja egipska. Rządzone przez faraonów państwa Dolnego i Górnego Egiptu powstały około IV tysiąclecia p.n.e. i zjednoczone zostały około XXI wieku p.n.e. Polityczne, gospodarcze i kulturowe wpływy egipskie sięgały Nubii, Etiopii, a nawet – dzięki morskim szlakom handlowym – krainy Punt.
Na przełomie XII i XI wieku p.n.e. na obszarze Numibii rozwinęło się państwo Kusz. W VIII wieku p.n.e. władcy Kusz sięgnęli po władzę w Egipcie i ponad sto lat rządzili nim jako tzw. dynastia etiopska.
W północno-zachodniej Afryce, wzdłuż wybrzeża Morza Śródziemnego, od XI wieku p.n.e. Fenicjanie zakładali faktorie handlowe i kolonie. Około 1100 roku p.n.e. powstała kolonia w Utyce, w 814 roku p.n.e. – w Kartaginie, która z czasem podporządkowała sobie inne kolonie fenickie. Dążenia do monopolizacji handlu morskiego przez Kartaginę doprowadziła do konfliktów z Rzymem i trzech wojen punickich (III–połowa II wieku p.n.e.), w wyniku których Kartagina została zniszczona.
Od około XI wieku p.n.e. na obszarze współczesnej północnej Etiopii rozwijało się państwo Aksum – według tradycji kontynuator królestwa Saby. Około 350 roku p.n.e. Aksum najechał Kusz i przyczynił się do jego upadku. W 333 roku władca Aksum, Ezana, przyjął chrzest w obrządku bizantyjskim. W VI wieku na terenie Aksum toczyły się liczne wojny religijne. Państwo upadło w X wieku wskutek najazdu przez Arabów.
W II–I wieku p.n.e. północne wybrzeże Afryki, łącznie z Egiptem, zostało zajęte przez Rzym, dzięki czemu region ten został ujednolicony pod względem gospodarczym i kulturowym. Taki stan rzeczy trwał do podziału cesarstwa rzymskiego w 395 roku. Egipt przypadł cesarstwu wschodniorzymskiemu i został utracony w VII wieku wskutek podbojów arabskiech. W 429 roku obszary afrykańskie, należące do cesarstwa zachodniorzymskiego, zostały zajęte przez Wandalów.
Islamizacja Afryki północnej (649 – 1055).
Po śmierci Mahometa, twórcy religii islamskiej, jego następcy – kalifowie – podjęli wielkie wyprawy wojenne przeciwko niewiernym. Ich wojska uderzyły między innymi na należący wtedy do Bizancjum Egipt (całkowicie opanowany do 649 roku) oraz Cyrenajkę i Trypolitanię w północnej Afryce. Do początku VIII wieku Arabowie opanowali całą Afrykę Północną, skąd w 711 wdarli się do Hiszpanii na Półwyspie Iberyjskim.
Rządzący z Bagdadu kalifowie dość szybko utracili jednak kontrolę nad Afryką Północną, w której władzę przejęły lokalne islamskie dynastie. Egipt stanowił odrębne państwo od 868 roku. W 969 Egipt opanowali szyiccy Fatymidzi. W 971 założyli oni Kair, przyszłą stolicę oraz centrum handlowe i naukowe. Już w 988 powstał tam jeden z pierwszych uniwersytetów średniowiecza i biblioteka, licząca 1600 tys. tomów.
W Maghrebie powstało silne państwo Zirydów, które rozpadło się w wyniku najazdu nomadów (1050 rok), nasłanych przez Fatymidów.

</doc>
<doc id="122514" url="https://pl.wikipedia.org/wiki?curid=122514" title="Tuomas Holopainen">
Tuomas Holopainen

Tuomas Lauri Johannes Holopainen (ur. 25 grudnia 1976 w Kitee) – fiński muzyk, założyciel fińskiego zespołu metalowego Nightwish.
Kariera.
Na pianinie zaczął grać w wieku 8 lat, po namówieniu przez matkę, która jest nauczycielką gry na pianinie. Gdy miał 9 lat, rozpoczął naukę na klarnecie; w tym samym czasie kształcił się w szkole muzycznej, gdzie uzyskał dyplom. Później grał na saksofonie w grupie jazzowej oraz na klarnecie w orkiestrze dętej. Na keyboardzie gra od 16. roku życia. Przed Nightwish udzielał się w projektach takich jak Darkwoods My Betrothed czy Furthest Shore. Był także członkiem formacji For My Pain... oraz komponował dla Timo Rautiainena.
W szkole muzycznej poznał Erno „Emppu” Vuorinena (gitarzystę zespołu Nightwish) oraz Tarję Turunen (pierwszą wokalistkę zespołu). Przyjmuje się, że zespół powstał w lipcu 1996 roku jako projekt muzyczny Holopainena. Dla tej grupy pisze teksty i komponuje muzykę, dodatkowo gra na klawiszach. Holopainen śpiewał na pierwszej płycie Nightwish ("Angels Fall First"). Następnie do współpracy zapraszał profesjonalnych wokalistów: do "Oceanborn" Tapio Wilska oraz Tony Kakko do "Over The Hills and Far Away". Od czasu czwartej płyty zespołu rolę wokalisty przejął basista Marco Hietala.
11 kwietnia 2014 roku ukazał się jego pierwszy solowy album muzyczny zatytułowany "Music Inspired by the Life and Times of Scrooge", który jest inspirowany ulubionym komiksem Holopainena o nazwie "Życie i czasy Sknerusa McKwacza". Album wydany został przez wytwórnie muzyczne Nuclear Blast i Roadrunner Records.
Życie prywatne.
Jako dziecko chciał zostać biologiem. Wspomina, że większość czasu spędzał w lesie; w szkole należał do kółka obserwacji ptaków.
W 2015 roku poślubił fińską wokalistkę Johannę Kurkelę. Jest wegetarianinem. Deklaruje się jako człowiek "niereligijny, ale otwarty". Zapytany, co dzieje się z człowiekiem po śmierci, odpowiedział: "stajemy się pokarmem dla robaków. Albo prochem." Tłumaczy, że moment, w którym uświadomił sobie swoją śmiertelność, był najważniejszym momentem w jego życiu, dlatego należy czerpać z życia "stuprocentowe zyski" (...) "zanim powrócimy do swego pierwotnego stanu, w którym nie ma ani smutku, ani bólu".
Holopainen ceni fantastykę, między innymi Disneya i J.R.R. Tolkiena. Jego ulubionym filmem jest "Osada". Mieszka w domu, który sam zaprojektował, w Kitee, swoim rodzinnym mieście. Nie przeminęła jego fascynacja dziką przyrodą; pasjonuje się turystyką.

</doc>
<doc id="122521" url="https://pl.wikipedia.org/wiki?curid=122521" title="Cybersquatting">
Cybersquatting

Cybersquatting – praktyka kupowania domen internetowych w celu ich odsprzedawania po zawyżonej cenie. "Cybersquatter" to „dziki lokator internetowy”.
Wbrew niektórym opiniom, pod "cybersquatting" kwalifikuje się także rejestracja nazw, które nie są zastrzeżonymi znakami towarowymi, ale w dużym stopniu kojarzą się z daną firmą lub produktem istniejącym przed datą rejestracji domeny.
Cybersquatterzy stosują metodę wykupywania rozmaitych wariantów domen, np. obok domeny zakończonej na .com wykupują domeny zakończone na .net lub .org, korzystając z faktu, że wiele podmiotów wolałoby zabezpieczyć dla siebie szereg domen najwyższego poziomu, a nie tylko domeny typu .com.
Spory.
Spory dotyczące domen globalnych są zwykle rozstrzygane w ramach procesu Uniform Domain Name Resolution Policy (UDRP) opracowanego przez Internet Corporation for Assigned Names and Numbers (ICANN).
W Polsce, taką funkcję pełnią Sąd Polubowny ds. Domen Internetowych przy Polskiej Izbie Informatyki i Telekomunikacji w Warszawie oraz Sąd Arbitrażowy przy Krajowej Izbie Gospodarczej w Warszawie.
Niekiedy w rozstrzyganie sporów angażowane są sądy powszechne, aczkolwiek pojawia się problem miejscowej właściwości sądu, która może zależeć od siedziby powoda, pozwanego lub umiejscowienia serwera. Na ogół wybierane jest pośrednictwo ICANN, gdyż jest to procedura tańsza i szybsza, choć ewentualna decyzja sądu ma wyższą moc prawną niż decyzja ICANN.
W niektórych krajach wykształciło się specyficzne ustawodawstwo dotyczące "cybersquattingu", uzupełniające prawo o znaku handlowym. Na przykład w USA funkcjonuje U.S. Anticybersquatting Consumer Protection Act (ACPA) z 29 listopada 1999 r.
Po decyzji ICANN pomyślnej dla posiadacza znaku handlowego zmiana właściciela domeny może być przeprowadzona albo w drodze jej przekazania, albo przez usunięcie domeny z rejestru i ponowne zarejestrowanie jej przez nowego właściciela. Pod reżimem ACPA "cybersquatter" może być też ukarany grzywną w wysokości do 100 tys. USD.
Kontrowersyjną i znaną sprawą związaną z "cybersquattingiem" była sprawa łódzkiej firmy „Microsoft”, zajmującej się m.in. handlem ziołami, która zarejestrowała domenę microsoft.pl. Nazwa firmy, różniąca się jedynie formą prawną, była pretekstem do zgodnej z obowiązującym prawem rejestracji domeny. Domena została potem wystawiona na sprzedaż i ostatecznie przejęta w wyniku sporu sądowego przez firmę Microsoft. Dodatkowo były właściciel został ukarany karą odszkodowania w wysokości 30 000 złotych.
Notuje się też, niekiedy udane, próby firm lub osób przejęcia wartościowych domen od ich dotychczasowych posiadaczy przez składanie fałszywych oświadczeń o rzekomym naruszenia znaku handlowego. Praktyka ta jest znana pod nazwą "reverse-cybersquatting" lub „reverse domain hijacking”.
Termin "cybersquatting" jest też niekiedy (nietrafnie) odnoszony do osób rejestrujących nazwy domen „hurtowo”, choć praktyka ta nie ma charakteru działania skierowanego przeciwko konkretnym posiadaczom znaków handlowych. Również nietrafne jest określanie mianem "cybersquattera" osoby chcącej sprzedać posiadaną domenę.
Alternatywne spojrzenie na kwestię cybersquattingu.
Istnieją również głosy, które przyznają cybersquatterom pewne prawa ze względu na wkład intelektualny związany z prognozą, iż adres domeny może być nowatorskim kanałem marketingu, który zwiększa zyskowność danej marki. Firma będąca posiadaczem praw do marki powinna zapłacić wynagrodzenie osobie, która jako pierwsza wpadła na pomysł wykorzystania nowego narzędzia (w tym przypadku nazwy adresu internetowego) do promowania marki.
Faktem jest to, że cybersquatter zrealizował pewien wkład intelektualny (nowa strategia marketingu) w trakcie wykupienia odpowiedniego adresu (domeny).
Oczywiście samo wykupienie adresu domeny i posiadanie praw do wkładu intelektualnego związanego z formą promocji jaką jest adres domeny, nie upoważnia nikogo do wprowadzania w błąd osób odwiedzających dany adres internetowy. Innymi słowy, wedle spojrzenia liberalnego, cybersquatter może kupić dowolną domenę, ale nie może podawać się za przedstawiciela lub oddział konkretnej firmy.

</doc>
<doc id="122525" url="https://pl.wikipedia.org/wiki?curid=122525" title="Association française de normalisation">
Association française de normalisation

Association française de normalisation (AFNOR, z fr. Francuskie Stowarzyszenie Normalizacyjne) – narodowy instytut normalizacyjny.

</doc>
<doc id="122527" url="https://pl.wikipedia.org/wiki?curid=122527" title="MDA (palmtop)">
MDA (palmtop)



</doc>
<doc id="122528" url="https://pl.wikipedia.org/wiki?curid=122528" title="Opera Lwowska">
Opera Lwowska

Opera Lwowska ("Lwowski Narodowy Akademicki Teatr Opery i Baletu im. Salomei Kruszelnickiej"; ; dawniej "Teatr Miejski", w dwudziestoleciu międzywojennym "Teatr Wielki") – teatr we Lwowie zaprojektowany przez prof. Zygmunta Gorgolewskiego. Jest to nie tylko dzieło sztuki architektonicznej, ale także rzeźby i malarstwa. Reprezentuje eklektyzm w sztuce.
Budynek Opery.
Gmach teatru, usytuowany w centrum Lwowa, jest ważnym akcentem urbanistycznym kończącym w kierunku północnym oś bulwarową prospektu Swobody (dawnych "Wałów Hetmańskich").
Jest ciekawym budynkiem pod względem architektonicznym, obfituje w dekoracje malarskie i rzeźbiarskie nawiązujące do sztuki teatralnej.
Gmach zajmuje powierzchnię ponad 3000 m², ma kształt prostopadłościanu o wymiarach 45x95 m. Budowlę wieńczy znajdująca się nad sceną miedziana kopuła. Drzwi wejściowe flankują podtrzymujące fryz kolumny doryckie. Nad gzymsem oddzielającym rustykowany parter od pierwszego piętra ulokowano loggię z trójłukową arkadą i podwójnymi kolumnami korynckimi, przestrzeń między oknami zdobią kolumny jońskie.
Rzeźby alegoryczne autorstwa Stanisława Wójcika przedstawiają "Poezję" i "Muzykę" po lewej stronie, "Sławę" i "Fortunę" w centrum, "Komedię" i "Tragedię" – po prawej. Figury Muz na attyce są autorstwa Juliana Markowskiego, Tadeusza Wiśniowieckiego, Tadeusza Barącza, Juliusza Bełtowskiego i Antoniego Popiela.
Odrzwia wejściowe do parteru zdobi marmurowy portal flankowany jońskimi pilastrami, zwieńczony białomarmurowym medalionem z portretem Z. Gorgolewskiego autorstwa J. Bełtowskiego z 1907 roku.
Widownia mieści 1200 osób. Szczególnie reprezentacyjne były dwie loże prosceniowe pierwszego piętra: cesarska i marszałkowska, z salonami i odrębnymi toaletami (do loży cesarskiej prowadziło osobne wejście).
Podczas budowy gmachu zastosowano najnowocześniejsze wówczas rozwiązania technologiczne:
Główna kurtyna jest dziełem artysty-malarza Henryka Siemiradzkiego.
Historia.
Projekt teatru wykonał dyrektor lwowskiej Szkoły Przemysłowej prof. Zygmunt Gorgolewski, który w 1895 roku wygrał konkurs ogłoszony przez magistrat lwowski. Budowę rozpoczęto w czerwcu 1897 roku. Obiekt usytuowany jest w rejonie dawnego placu Gołuchowskich, zamyka perspektywę Wałów Hetmańskich, dziś Prospekt Swobody (Aleja Wolności).
W miejscu obecnego budynku stał niegdyś pałac Gołuchowskich, sąsiadujący od wschodu z okazałym gmachem fundacji Skarbkowskiej, mieszczącej narodową scenę. Po około 40 latach użytkowania okres zastrzeżony aktem fundacyjnym hr. Fryderyka Skarbka dla utrzymania teatru w gmachu fundacji dobiegał końca. Rada Królewskiego Stołecznego m. Lwowa podjęła uchwałę o budowie nowego Teatru Wielkiego. Rozpisano konkurs wśród „architektów polskiej i ruskiej narodowości”, prace miały być nadsyłane do 1 stycznia 1896 r. W efekcie na konkurs nadesłano trzy projekty, z których rozpatrywano tylko dwa: Jana Zawiejskiego oznaczony godłem Justitia i Zygmunta Gorgolewskiego Laudendo monet. Jury konkursowe opowiadało się za obydwoma projektami. W efekcie pomysł Gorgolewskiego zwyciężył, gdyż zadecydowały korzystniejsze rozwiązania formalne. Budynek odznaczał się spójną, spokojną, klasyczną bryłą oraz był bardziej monumentalny. Natomiast projekt Zawiejskiego, mimo że odznaczał się lepszymi rozwiązaniami użytkowymi, to uznano go o zbyt drobiazgowej dekoracyjności, którego „sylweta zewnętrzna nie jest korzystna, wieloraki podział dachu nad westybulem, salą widzów i sceną w równych kształtach nie jest pięknym”. Projekt Zalewskiego silnie nawiązuje do projektu teatru krakowskiego, w układzie wnętrz, jak i elewacji. Analizując obydwa projekty można zauważyć duże podobieństwo w układzie wnętrz, jak i kompozycji elewacji bocznych. Budowa trwała w latach 1897–1900.
Plan budowli ze względu na swoje przeznaczenie odznacza się bogatym układem pomieszczeń. Całość założona na planie prostokąta, symetryczna, w środkowej części widownia ze sceną, którą od strony ścian obwodowych ujmują pomieszczenia w układzie korytarzowym.
W latach 1897–1900 Gorgolewski osobiście kierował budową i nadzorował wykonanie wszystkich prac związanych z wyposażeniem i artystycznym ozdabianiem gmachu. Koryto Pełtwi zostało zasklepione, a na nowatorskim fundamencie żelbetowym zaprojektowanym przez inż. wzniesiono ściany z cegły i kamienia. Przy projektowaniu i budowie teatru uwzględniono 114 przepisów przeciwpożarowych i budowlanych. Koszt budowy i wyposażenia gmachu wyniósł półtora (lub ok. 3) miliona koron. Na skutek osunięcia się gruntu po zbudowaniu gmachu, wejście do niego prowadzi wprost z przyległego placu, a nie – jak pierwotnie planowano – po paradnych schodach. Do prac przy ozdabianiu gmachu teatralnego zaproszono najbardziej znanych artystów malarzy i rzeźbiarzy ówczesnego Lwowa. Urządzenia maszynowe teatru wykonała fabryka budowy wagonów i maszyn z Sanoka.
4 października 1900 odbyło się uroczyste otwarcie teatru w obecności gości honorowych – Henryka Sienkiewicza, Ignacego Paderewskiego, Henryka Siemiradzkiego, prezydenta miasta Godzimira Małachowskiego, namiestnika Leona Pinińskiego, marszałka krajowego Stanisława Badeniego oraz delegacji praskiej z burmistrzem Vladimirem Srbem i byłym dyrektorem Národního divadla . Odegrano hymny: polski, austriacki i czeski.
Prezydent Lwowa Godzimir Małachowski przed inauguracją zwrócił się z apelem do członków rady miejskiej "aby jawili się (...) w strojach polskich. Dla wszystkich zresztą obowiązuje strój galowy".
Po mszy w Katedrze Łacińskiej poświęcenia gmachu teatru dokonał lwowski arcybiskup katolicki obrządku ormiańskiego Izaak Mikołaj Isakowicz (gdyż stolice dwóch pozostałych obrządków katolickich pozostawały nieobsadzone po śmierci ich ordynariuszy) w obecności m.in. pastora Grafla i rabina Ezechiela Caro.
Na wystawie inauguracyjnej przedstawiono:
Dyrekcję nowej instytucji powierzono Tadeuszowi Pawlikowskiemu.
Po otwarciu teatru prasa lwowska pisała "wznieśliśmy twierdzę, która ma być po wieczne czasy nie tylko świadkiem wymownym naszej miłości i szacunku dla sztuki, ale także jednym z ognisk polskiej oświaty" („Dziennik Polski” z 4 października 1900), a sam twórca gmachu Zygmunt Gorgolewski podkreślał: "aby ten budynek poświęcony sztuce narodowej był rzeczywiście przybytkiem sztuki w najszlachetniejszym znaczeniu, aby w nim długie lata i wieki rozbrzmiewała polska mowa i pieśń serdeczna oraz uczucie narodowe, których w innych dzielnicach polskich publicznie wyznawać nie wolno". Prezydent Lwowa Godzimir Małachowski zapewniał natomiast, że "w tym gmachu i z niego brzmieć będzie zawsze nasza droga mowa ojczysta na pożytek miasta, narodu i wiekopomną sławę polskiego imienia". Przed budynkiem planowano pomnik Juliusza Słowackiego lub Tarasa Szewczenki, jednak ostatecznie projektu nie zrealizowano.
Budynek został uszkodzony w czasie krwawych zamieszek w 1936 roku. Od 1938 do 1939 dyrektorem teatru był Mieczysław Szpakiewicz.
Przed II wojną światową w gmachu teatru działały trzy sceny:
Dyrekcja teatru lwowskiego.
Początki teatru polskiego we Lwowie:
Teatr Skarbkowski:
Nowy gmach teatru lwowskiego:

</doc>
<doc id="122529" url="https://pl.wikipedia.org/wiki?curid=122529" title="Lechia Gdańsk (piłka nożna)">
Lechia Gdańsk (piłka nożna)

Klub Sportowy Lechia Gdańsk – polski klub piłkarski z siedzibą w Gdańsku, zdobywca 2 Pucharów Polski (1983, 2019) oraz 2 Superpucharów Polski (1983, 2019), od sezonu 2008/2009 występujący w najwyższej polskiej piłkarskiej klasie rozgrywkowej – Ekstraklasie.
Historia.
Lata 1945–1982.
Klub został założony w sierpniu 1945 w Gdańsku jako "Klub Sportowy Biura Odbudowy Portów „Baltia”". W 1946 jego nazwę zmieniono na „Lechia”. Nawiązując nazwą i biało-zielonymi barwami do Lechii Lwów. Pierwszy awans do I ligi uzyskał w 1948.
Zawodnicy Lechii, którzy doprowadzili do awansu:
Po rocznym pobycie w I lidze klub spadł w 1949 do II ligi. Po raz drugi gdański klub, noszący wówczas nazwę „Budowlani”, awansował do I ligi w 1951 i spadł z niej w 1953 na jeden sezon. W rozgrywkach sezonu 1956 klub uplasował się na trzeciej pozycji, najwyższej w całej jego historii (trzecie miejsce w najwyższej lidze osiągnął także w sezonie 2018/2019).
Zawodnicy Lechii, grający w sezonie 1954 (trener: Tadeusz Foryś)
Zawodnicy Lechii grający w sezonie 1959
Zawodnicy Lechii grający w sezonie 1961 (trener: Lajos Szolar)
Po raz trzeci Lechia opuściła ekstraklasę na zakończenie sezonu 1962/63.
W tym okresie najlepszymi strzelcami drużyny byli:
Ponownie na zapleczu ekstraklasy Lechia pojawiła się w 1972, by gościć tam do kolejnej degradacji w roku 1982.
Lata 1982–2008.
Na początku lat osiemdziesiątych sponsorem BKS Lechia został Nikodem Skotarczak (ps. „Nikoś”). Za jego kadencji rozpoczęło się odrodzenie klubu z Gdańska i już w sezonie 1982/83 III-ligowy zespół Lechii wywalczył awans do II ligi, zdobył Puchar Polski i triumfował w historycznym, pierwszym meczu o Superpuchar Polski pokonując 30 lipca 1983 na gdańskim Stadionie Miejskim Mistrza Polski Lecha Poznań 1:0 (spotkanie prowadził Henryk Klocek z OZPN Gdańsk). Zdobycie Pucharu Polski premiowane było udziałem w rozgrywkach Pucharu Zdobywców Pucharów, gdzie w pierwszej rundzie Lechia trafiła na sławny Juventus F.C. z 5 mistrzami świata z '82 roku w składzie. Gdańszczanie ulegli, jak się później okazało, późniejszemu zwycięzcy rozgrywek PZP dwukrotnie: 0:7 w Turynie i 2:3 w Gdańsku (28 września 1983). W kolejnym sezonie klub znad Motławy wywalczył awans do I ligi, a Jerzy Kruszczyński zdobył tytuł króla strzelców II ligi.
Od 1988 klub znalazł się ponownie w II lidze. Sytuację uzdrowić miała powstała w 1992 spółka "FC Lechia S.A." jednakże już po dwóch latach kłopotów finansowych zespół znalazł się ponownie w III lidze. W 1995 nastąpiła fuzja z I ligową Olimpią Poznań i drużyna, jako Lechia/Olimpia Gdańsk ponownie występowała w ekstraklasie, tym razem jedynie jeden sezon. W 1997 klub był ponownie III-ligowcem. W celu zbudowania mocnej, profesjonalnej drużyny piłkarskiej w 1998 dokonano następnej fuzji z II ligową Polonią Gdańsk dając początek Lechii/Polonii Gdańsk. Głównym sponsorem nowego klubu zostało Centrum Handlowe Ptak. Po dwóch latach firmę Antoniego Ptaka w roli sponsora zastąpiło Pomorskie Towarzystwo Leasingowe.
W 2001 Lechia wystąpiła z klubu Lechia/Polonia Gdańsk i rozpoczęła rozgrywki od A klasy (VI ligi), jako nowy klub „Ośrodek Szkolenia Piłkarskiego Lechia Gdańsk” będący kontynuatorem tradycji BKS Lechia Gdańsk. Coroczny awans do wyższej klasy rozgrywek doprowadził drużynę do II ligi (2005), w której Lechia występowała przez kolejne trzy lata. W sezonie 2007/2008 na dwie kolejki przed zakończeniem rozgrywek drużyna z Gdańska zapewniła sobie bezpośredni awans do najwyższej klasy rozgrywkowej (awans z pierwszego miejsca).
Lata od 2008.
28 stycznia 2009 członkowie Stowarzyszenia OSP Lechia Gdańsk podpisali dokument powołujący do życia spółkę Lechia Gdańsk S.A. – działanie to było niezbędne do wypełnienia wymogów licencyjnych Ekstraklasy. Udziałowcami Lechii S.A. są osoby fizyczne zasłużone dla klubu oraz udziałowiec większościowy Andrzej Kuchar. 30 kwietnia 2012 roku, po ponad 5 latach działalności w klubie, z funkcji prezesa Lechii Gdańsk zrezygnował Maciej Turnowiecki; tego samego dnia ze swojej posady zrezygnował także Błażej Jenek – wieloletni działacz klubu, ostatnio pełniący funkcję dyrektora generalnego.
Sezon 2011/2012.
Lechia zaczęła sezon 2011/2012 od porażki w wyjazdowym meczu z Polonią Warszawa przegrywając z nią 1:0. W ramach 3. kolejki T-Mobile Ekstraklasy Lechia na inaugurację PGE Areny Gdańsk zmierzyła się z Cracovią, mecz zakończył się remisem 1:1. Historycznego pierwszego gola na nowym stadionie Lechii zdobył nie grający już w Gdańsku holenderski napastnik Fred Benson. W 1/16 Pucharu Polski Lechia sensacyjnie przegrał z III ligową Limanovią Limanowa 1:0. Po serii porażek i remisów z ławki trenerskiej został zwolniony Tomasz Kafarski. Tomasza Kafarskiego zastąpił Rafał Ulatowski, który prowadził Lechię tylko przez cztery mecze w których biało-zieloni zdobyli trzy punkty. Trzy punkty nie przekonały zarządu klubu z Gdańska żeby współpracować dalej z Rafałem Ulatowskim. Następcą Rafała Ulatowskiego został Paweł Janas. Lechia w przerwie zimowej sprowadziła z Widzewa Łódź Piotra Grzelczaka. W sezonie 2011/2012 Lechia miała problemy ze strzeleniem bramek. W całym sezonie ekipa z Gdańska zdobyła zaledwie 21 bramek w 30 meczach, a straciła 30. Lechia zakończyła sezon na 13. miejscu w tabeli zdobywając przy tym 31 punktów.
Sezon 2012/2013.
6 czerwca 2012 trenera Pawła Janasa zastąpił Bogusław Kaczmarek. Sezon 2012/13 Lechia zaczęła od porażki 1:3 z Polonią Warszawą na PGE Arenie. W 2. kolejce na wyjeździe wygrała 2:0 z Pogonią Szczecin, a w trzeciej 1:0 z Koroną Kielce.
Sezon 2013/2014.
Trenera Kaczmarka zastąpił Michał Probierz. Na początku 2014 Lechię przejęli nowi właściciele z Niemiec. Dokonano sześciu wzmocnień (Paweł Stolarski, Maciej Makuszewski, Zaur Sadajew, Aleksander Jagiełło, Stojan Vranjes oraz Nikola Leković). Po przegranym ćwierćfinale Pucharu Polski Michał Probierz został zwolniony z funkcji trenera. Zastąpił go Holender Ricardo Moniz, dzięki któremu drużyna zajęła 4. miejsce na koniec sezonu.
Sezon 2014/2015.
Ricardo Moniz zrezygnował z funkcji trenera. Jego następcą został Joaquim Machado. Adidas przestał być sponsorem technicznym Lechii, a zamiast jego pojawiła się firma Saller. Do Gdańska przybyło wielu zawodników: Mavroudis Bougaidis (Grecja, obrońca, Granada, wypożyczenie do 30.06.2015 z prawem pierwokupu), Tiago Valente (Portugalia, obrońca, Pacos de Ferreira, wolny transfer, kontrakt do 30.06.2016), Bartłomiej Pawłowski (pomocnik, Widzew Łódź po wypożyczeniu do Malagi, Hiszpania, umowa do 30.06.2017), Adam Buksa (napastnik, Novara, Włochy, umowa do 30.06.2017), Adłan Kacajew (pomocnik, ostatni klub Terek Grozny, Rosja, wypożyczenie do 30.06.2015), Ariel Borysiuk (pomocnik, Wołga Niżny Nowogród, Rosja, wolny transfer, kontrakt do 30.06.2017), Adam Dźwigała (pomocnik, Jagiellonia Białystok, kontrakt do 30.06.2017), Diogo Ribeiro (napastnik, Portugalia, Sporting Braga, wolny transfer, kontrakt do 30.06.2016 z opcją przedłużenia), Damian Podleśny (bramkarz, GKS Bełchatów, kontrakt do 30.06.2017), Daniel Łukasik (pomocnik, Legia Warszawa, kontrakt do 30.06.2018), Danijel Aleksić (Serbia, napastnik, ostatni Sain-Etienne B, wolny transfer, kontrakt do 30.06.2016), Dariusz Trela (bramkarz, Piast Gliwice, wolny transfer, kontrakt do 30.06.2017), Mateusz Możdżeń (obrońca, Lech Poznań, wolny transfer, kontrakt do 30.06.2017).
Nowym trenerem bramkarzy został Rafał Skórski.
Sezon 2015/2016.
W sezonie 2015/16 do Lechii Gdańsk przybyli nowi zawodnicy. Za kwotę 100 tys. euro do Lechii trafił młodzieżowy reprezentant polski Michał Mak z GKS-u Bełchatów, za 150 tys. euro reprezentant Chorwacji Mario Maloča z Hajduk Split, z wypożyczenia za kwotę 500 tys. euro został wykupiony reprezentant polski Ariel Borysiuk z 1. FC Kaiserslautern, a ponadto z wolnych transferów zespół wzmocnili serb pochodzenia Bośniacko-Chorwackiego Neven Marković z Servette FC, młodzieżowy reprezentant Słowacji Lukáš Haraslín z Parma oraz Grzegorz Kuświk z Ruch Chorzów. Z klubu odeszli natomiast: Bartłomiej Smuczyński, który odszedł na zasadzie wolnego transferu do Termalica Bruk-Bet Nieciecza, na podobnej zasadzie klub opuścili również Piotr Grzelczak, który wybrał ofertę z Jagiellonia Białystok, Mateusz Możdżeń, który zdecydował się na transfer do Podbeskidzie Bielsko-Biała, Marcin Pietrowski, który trafił do Piast Gliwice, Kacper Łazaj, który podpisał kontrakt z II ligowym Raków Częstochowa oraz Wojciech Zyska, który poszedł do Bałtyk Gdynia. W dodatku klub postanowił nie przedłużać wypożyczeń poszczególnych zawodników. Antonio Colak powrócił do 1. FC Nürnberg, Mavroudis Bougaidis wrócił do Granada CF, a Filip Malbasic do Hoffenheim. Pod koniec okna transferowego ze względu na kiepskie wyniki Lechii, nastąpiła mała rewolucja w składzie. Do klubu przybyła wielka gwiazda, były zawodnik Juventusu Miloš Krasić z Fenerbahce, reprezentant polski Sławomir Peszko z 1. FC Köln, młodzieżowy reprezentant Serbii Aleksandar Kovačević oraz młodzieżowy reprezentant polski Michał Chrapek. Zmiany nastąpiły również na stanowisku trenera. Jerzego Brzęczka zastąpił Thomas von Heesen. Lechia Gdańsk na koniec sezonu zajęła piąte miejsce z trzydziestoma dwoma punktami.
Sezon 2016/2017.
W sezonie 2016/2017 w Gdańsku zaszło sporo zmian. Do zespołu przyszli między innymi tacy gracze jak Rafał Wolski, Ariel Borysiuk i Dusan Kuciak. Za to z Biało-Zielonymi pożegnali się między innymi Adam Buksa, Maciej Makuszewski i Gerson (transfery z lata i zimy). Sezon gdańszczanie rozpoczęli od wyjazdowej porażki z beniaminkiem w Płocku 2:1, mimo iż prowadzili po golu Marco Paixao. W drugiej kolejce także grano na wyjeździe, a dokładniej w Lublinie z Górnikiem Łęczna (z racji na fakt, iż macierzysty obiekt Górnika w Łęcznej nie otrzymał licencji na rozgrywanie na nim spotkań Ekstraklasy). To spotkanie zakończyło się wygraną Lechii 1:2 po bramkach Milosa Krasicia i Grzegorza Kuświka. Trzecia kolejka to pierwsze spotkanie w sezonie w roli gospodarza, a zakończyło się ono zwycięstwem 3:1 nad krakowską Wisłą po golach braci Paixao (dwa razy Flavio, raz Marco). Kolejnym spotkaniem był bezbramkowy remis we Wrocławiu, a zaraz po nim domowe starcie z Koroną Kielce, które Lechia wygrała 3:2 po dwóch bramkach Grzegorza Kuświka i trafieniu samobójczym Radka Dejmka. W szóstej kolejce wybrano się do Białegostoku, gdzie gdańszczanie wygrali 0:1 po golu Aleksandara Kovacevicia i zarazem objęli pozycję lidera. W kolejnym spotkaniu Lechia grała w Gliwicach w ramach 1/16 Pucharu Polski, gdzie wygrała po rzutach karnych 3:5 (po 120 minutach 0:0). Kolejny, już tym razem ligowy mecz, okazał się przegranym i kosztował zespół utratę pierwszego miejsca. Lechia uległa u siebie Bruk-Bet Termalice Nieciecza 1:2, a honorowego gola zdobył Flavio Paixao. Jednakże kolejne starcie zakończyło się już wygraną klubu z Gdańska, gdyż wywieziono trzy punkty z Krakowa (0:1 z Cracovią po trafieniu Marco Paixao). Następnie w dziewiątej kolejce Biało-Zieloni wygrali domowe starcie z Lechem Poznań 2:1 ponownie po golu Marco, oraz samobóju Macieja Wilusza. Po tych dwóch wygranych zespół pojechał do Niepołomic na mecz 1/8 Pucharu Polski, gdzie niespodziewanie uległ po rzutach karnych Puszczy 4:2 (po 120 minutach remis 1:1, a dla Lechii strzelił Flavio Paixao). Po odpadnięciu z Pucharu Lechia grała już tylko w Ekstraklasie, a kolejnym meczem był pojedynek domowy z Ruchem Chorzów, ostatecznie wygrany 2:1 po bramkach Sławomira Peszki i Flavio Paixao. W jedenastej kolejce zespół z Gdańska wybrał się na wyjazd do Warszawy, gdzie jednak uległ Legii aż 3:0. Kolejny mecz także zagrał na wyjeździe, ale tym razem wygrał w Lubinie 1:2, a gole strzelali Rafał Janicki i Grzegorz Kuświk. Zwycięstwo w meczu z Zagłębiem dało Lechii pozycję lidera. Trzynasta kolejka to mecz domowy z Piastem Gliwice i wygrana 3:2 po trafieniu Sławomira Peszki i dwukrotnie Flavio Paixao. W kolejnej serii Lechia mierzyła się pierwszy raz od 2011 roku z Arką Gdynia w derbach Trójmiasta w Gdyni. Spotkanie zakończyło się remisem 1:1, a gola dla gości zdobył Marco Paixao. Na zakończenie pierwszej rundy fazy zasadniczej Lechia zremisowała u siebie 1:1 z Pogonią Szczecin po golu Rafała Wolskiego i zarazem straciła pozycję lidera na rzecz Jagiellonii (jednak tylko na jedną kolejkę). Kolejne dwa spotkania także rozegrano w Gdańsku. Najpierw pokonano 2:1 Wisłę Płock (dwie bramki Grzegorza Kuświka), a później 3:0 Górnika Łęczna (gole Marco Paixao, Rafała Wolskiego i Lukasa Haraslina). W osiemnastej kolejce Lechiści grali w Krakowie z Wisłą, gdzie ulegli wysoko 3:0 i ponownie stracili fotel lidera. Ostatnim meczem domowym przed przerwą zimową było spotkanie na własnym terenie ze Śląskiem Wrocław, zakończone wygraną 3:0 po dwóch bramkach Flavio Paixao i jednej Grzegorza Kuświka. Ostatnim meczem rundy był wyjazd do Kielc, przegrany przez Lechię 2:0. Lechia po rundzie jesiennej zajmowała pozycję wicelidera tabeli, ustępując jedynie Jagiellonii Białystok.
Po zakończeniu przerwy zimowej Lechia na start rozegrała mecz z Jagiellonią Białystok na własnym boisku, wygrywając pewnie 3:0 i wskakując na pierwsze miejsce po trafieniach braci Paixao (dwa razy Flavio, raz Marco). W kolejce numer dwadzieścia dwa Biało-Zieloni pojechali na wyjazd do Niecieczy, gdzie zremisowali 1:1 tracąc gola w ostatnich sekundach spotkania (dla Lechii strzelił Sławomir Peszko). Następnie na własnym terenie wygrano 4:2 z Cracovią (gole Ariela Borysiuka, Flavio Paixao, Grzegorza Kuświka i Grzegorza Wojtkowiaka). Wtedy przyszła seria trzech porażek. Najpierw na wyjeździe z Lechem Poznań 1:0 (trzy czerwone kartki dla Lechii), potem także w roli gości z Ruchem Chorzów (porażka skutkowała utratą pierwszego miejsca) 2:1 (gol Marco) i u siebie z Legią Warszawa 1:2, mimo iż Lechia prowadziła po samobójczym trafieniu Adama Hlouška. Przełamanie złej serii nastąpiło w Gdańsku podczas meczu z Zagłębiem Lubin, gdy po trafieniu Marco Paixao Lechia wygrała 1:0. Następnie drużyna zremisowała 1:1 w Gliwicach, a gola zaliczył obrońca Mario Maloca. W kolejce dwudziestej dziewiątej Lechia ponownie spotkała się z Arką Gdynia, ale tym razem grała u siebie i wygrała 2:1 po bramkach Marco Paixao i Sławomira Peszki. W ostatniej kolejce sezonu zasadniczego gdańszczanie ulegli w Szczecinie Pogoni 3:1, a jedyną bramkę dla gości wbił Milos Krasić. Lechia po trzydziestu kolejkach zajmowała pozycję czwartą.
W grupie mistrzowskiej Lechia rozgrywała cztery mecze domowe i trzy wyjazdowe. Na początek zagrano u siebie mecz z Bruk-Bet Termalicą, który wygrano 2:0 po bramkach Lukasa Haraslina oraz Marco Paixao. W trzydziestej drugiej kolejce pokonano na wyjeździe Wisłę Kraków 0:1, a strzelał ponownie Lukas Haraslin. Kolejne dwa mecze to spotkania domowe. Bezbramkowy remis z Koroną Kielce, oraz wysoka wygrana 4:0 z Jagiellonią po hat-tricku Marco Paixao oraz bramce Lukasa Haraslina. W trzydziestej piątej kolejce zremisowano bezbramkowo w Poznaniu z Lechem, a w przedostatniej serii gier i zarazem ostatnim spotkaniu domowym w sezonie wygrano z Pogonią także 4:0 po hat-tricku Marco Paixao, oraz jednej bramce Piotra Wiśniewskiego (który razem z Mateuszem Bąkiem grał tego dnia mecz pożegnalny). Na ostatnią kolejkę Lechia udała się do stolicy, gdzie zremisowała z Legią Warszawa 0:0. Ułożenie wyniku na stadionie w Białymstoku (2:2 Jagiellonii z Lechem) sprawiło, że gdańszczanie zajęli czwarte miejsce w lidze, nie kwalifikując się do europejskich pucharów, które przypadło zdobywcy Pucharu Polski (Arce Gdynia).
Sezon 2017/2018.
Przed kolejnym sezonem ponownie dokonano wielu ruchów transferowych. Do Lechii przyszli tacy gracze jak Mateusz Matras, Filip Mladenović, Joao Oliveira czy Mato Milos, a odeszli między innymi Rafał Janicki, Mario Maloca, Michał Chrapek czy Ariel Borysiuk (transfery z lata i zimy). Gdańszczanie sezon rozpoczęli podobnie jak rok wcześniej w Płocku, ale tym razem wygrali 0:2 po bramkach Marco Paixao i nowo sprowadzonego Mateusza Matrasa. Było to jednak jedyne zwycięstwo na długi czas, gdyż Lechia zanotowała serię siedmiu spotkań bez wygranej. Najpierw przegrała u siebie 0:1 z Cracovią, następnie uległa Śląskowi we Wrocławiu 3:2 (oba gole dla Lechii autorstwa Marco Paixão), w następnym meczu zremisowano u siebie 1:1 z Górnikiem Zabrze (który wrócił do Ekstraklasy) ponownie po trafieniu wyrównującym Marco Paixao. Kolejna porażka miała miejsce w Bytowie, gdzie tamtejsza Bytovia zwyciężyła 1:0 w meczu 1/16 Pucharu Polski i zakończyła tym samym występ Lechii w tych rozgrywkach. Następny mecz ligowy to kolejny remis - tym razem w Szczecinie 0:0. Powrót do Gdańska na mecz z beniaminkiem Sandecją Nowy Sącz nie był udany, gdyż Lechia przegrała 2:3 (trafienia Marco Paixao i Sławomira Peszki). Następnie grano w Krakowie z Wisłą, gdzie padł remis 1:1, a gola wyrównującego dla gości strzelił João Oliveira. W ósmej kolejce Biało-Zieloni przerwali serię i zwyciężyli w Gliwicach 1:2 po golach Marco Paixao i Romário Baldé. Następny mecz rozegrano przed własną publicznością, a było to starcie z Jagiellonią Białystok, zakończone remisem 3:3 wywalczonym przez Lechię w końcowych sekundach (dwie bramki Marco Paixão i jedna Błażeja Augustyna). Po remisie z Jagiellonią miała miejsce wyjazdowa porażka w Niecieczy z Bruk-Betem 2:1. Podobnie jak w poprzednim sezonie, Lechia straciła gola w ostatnich sekundach meczu po rzucie karnym. Gola dla gości strzelił Rafał Wolski. Po tej porażce posadę szkoleniowca przestał piastować Piotr Nowak, a zastąpił go Walijczyk Adam Owen. Na kolejny mecz i debiut nowego trenera wrócono do Gdańska, gdzie wygrano 1:0 z Zagłębiem Lubin po trafieniu Flávio Paixão. W dwunastej kolejce gdańszczanie przegrali w Warszawie 1:0, a w kolejnej zremisowali u siebie z poznańskim Lechem 3:3 po trafieniach Błażeja Augustyna, Marco Paixão i samobóju Emila Dilavera. Następnie zagrano ponownie w Gdańsku, ale przegrano aż 0:5 z Koroną Kielce. Była to najwyższa porażka Lechii na Stadionie Energa w historii. Ostatni mecz pierwszej serii gier rundy zasadniczej miał miejsce w Gdyni w derbach Trójmiasta, które Lechia wygrała po golu w ostatniej minucie spotkania autorstwa Flavio Paixao. W kolejce numer szesnaście Lechiści ograli 3:0 Wisłę Płock (dwukrotnie Marco Paixão, raz Miloš Krasić), jednak w następnym meczu wyjazdowym z Cracovią przegrano 2:1, tracąc gola w ostatniej minucie, mimo wcześniejszego prowadzenia po golu samobójczym Michała Helika. Następnie grano ponownie na własnym boisku, gdzie wygrano 3:1 ze Śląskiem Wrocław po dwóch golach Marco Paixão i jednym Flávio Paixão. Było to ostatnie zwycięstwo aż do trzydziestej kolejki - teraz Lechię czeka seria jedenastu spotkań bez wygranej, a zaczęła się ona w Zabrzu, gdzie padł remis 1:1 (wyrównał Flávio Paixão). Następnie w ostatnim meczu w roli gospodarza przegrano u siebie z Pogonią 1:3 po honorowym trafieniu Marco Paixao, a w ostatnim meczu rundy w Niecieczy (Sandecja rozgrywała w tym sezonie mecze na obiekcie Termaliki) z Sandecją padł remis 2:2 po golu wyrównującym dla gospodarzy w doliczonym czasie (Dla Lechii strzelali Flávio Paixão i João Oliveira). Po rundzie jesiennej Lechia zajmowała miejsce jedenaste.
Od początku rundy rewanżowej Lechia także nie potrafiła wygrać. Najpierw zremisowała 1:1 u siebie z Wisłą Kraków po golu wyrównującym Sławomira Peszki, następnie także u siebie przegrała 0:2 z Piastem Gliwice, a na wyjeździe w Białymstoku mimo początkowego prowadzenia po trafieniu Marco Paixão przegrała aż 4:1. Kolejny mecz domowy zakończył się remisem 2:2 po bramce dla Termaliki w doliczonym czasie gry (dla Lechii strzelali Marco Paixão i Adam Chrzanowski). Zremisowano także bezbramkowo w Lubinie w następnej kolejce, a po tym meczu zwolniony został Adam Owen (który debiutował także przeciwko Zagłębiu). Następnie już pod wodzą nowego szkoleniowca Piotra Stokowca przegrano na własnym stadionie z Legią Warszawa 1:3 po trafieniu honorowym Simeona Slavcheva. Następnie przegrano dwukrotnie na wyjeździe - 3:0 w Poznaniu i 1:0 w Kielcach. Przełamanie nastąpiło w ostatnim spotkaniu rundy zasadniczej, gdy Lechia w derbach Trójmiasta zmierzyła się u siebie z Arką Gdynia i wygrała 4:2, prowadząc do przerwy czterema golami strzelonymi przez Flávio Paixão (hat-trick) i Sławomira Peszkę. Lechia zakończyła rundę zasadniczą na ostatnim bezpiecznym, czternastym miejscu.
W pierwszym spotkaniu grupy spadkowej Lechia zagrała ponownie z Arką, ale tym razem w Gdyni - i także wygrała to spotkanie. Po trafieniach Stevena Vitorii i Flávio Paixão padł wynik 1:2 dla gości z Gdańska. Następnie na własnym stadionie zremisowano z Cracovią 0:0, a później przegrano we Wrocławiu 3:1, a jedyną bramkę dla Lechii zdobył Sławomir Peszko. Przegrano także w trzydziestej czwartej kolejce w domowym starciu z Bruk-Bet Termaliką 0:1, ale już kolejkę później zwyciężono w Gliwicach 0:2, gdzie strzelali Michał Nalepa i João Oliveira. W trzydziestej szóstej kolejce Lechia zapewniła sobie utrzymanie w LOTTO Ekstraklasie na sezon 2018/2019, remisując 1:1 w Szczecinie po golu Patryka Lipskiego. W ostatniej kolejce sezonu gdańszczanie zremisowali na własnym stadionie z pewną spadku z ligi Sandecją Nową Sącz 1:1 po bramce Flávio Paixão i zakończyli sezon na miejscu trzynastym.
Sezon 2018/2019.
Po nieudanym sezonie 2017/2018, w drużynie zaszło sporo zmian. Piotr Stokowiec (pracujący w Lechii od końcówki poprzedniego sezonu) nie mógł już korzystać z usług między innymi Jakuba Wawrzyniaka, Grzegorza Kuświka, Marco Paixão, Joao Oliveiry czy w późniejszym czasie Pawła Stolarskiego. Z kolei do klubu przyszli między innymi Artur Sobiech, Jarosław Kubicki, Michał Mak oraz młody talent z Indonezji - Egy Maulana Vikri. Ponadto w meczowych osiemnastkach zaczęli pojawiać się wychowankowie klubu, tacy jak Karol Fila czy Mateusz Sopoćko. Sezon drużyna rozpoczęła od zwycięstwa na boisku wicemistrza z Białegostoku 0:1, po golu Flávio Paixão. Następnie zremisowano domowe starcie ze Śląskiem Wrocław 1:1, a gola dla Lechii zdobył ponownie Flavio. Kolejka trzecia do bezbramkowy remis z mistrzem Polski Legią w Warszawie, a czwarta to rywalizacja na swoim stadionie z beniaminkiem - Miedzią Legnica. Mecz ten Biało-Zieloni wygrali 2:0 po trafieniach Jakuba Araka i Patryka Lipskiego. Kolejny w terminarzu był wyjazd do Zabrza wygrany 0:2 po bramkach Karola Fili (początkowo bramka uznana jako samobój Pawła Bohniewicza) oraz Flavio. Kolejny mecz to także wyjazd, tym razem do Szczecina. Lechia wygrała tam 2:3, a trafiali Lukas Haraslin, Steven Vitoria i Adam Chrzanowski, a zespół po zakończeniu kolejki objął pozycję lidera, którą zapewnił sobie także na kolejną serię gier, gdy wygrał u siebie z Koroną Kielce 2:0 po dwóch golach Flavio. Jednak pozycję lidera Lechia straciła po kolejnym ligowym meczu w Krakowie z Wisłą, gdzie przegrała 5:2 mimo dwukrotnego prowadzenia po trafieniach Partyka Lipskiego i Flávio. W kolejce następnej zremisowano na swoim terenie z Zagłębiem Lubin 3:3, mimo prowadzenia aż trzema golami, które zdobył Artur Sobiech (były to jego pierwsze trafienia w nowym zespole). Po tym meczu Lechia ponownie grała z Wisłą w Krakowie, jednak tym razem w ramach 1/32 Totolotek Pucharu Polski i wygrała to spotkanie po rzutach karnych (remis 1:1 po dogrywce, bramkę strzelił Michał Nalepa). Następnie zagrano spotkanie ligowe w Płocku z miejscową Wisłą i przegrano je 1:0. Ligowa seria bez zwycięstwa została przerwana po domowym meczu z beniaminkiem Zagłębiem Sosnowiec, który Lechia wygrała 4:1 i ponadto znalazła się na prowadzeniu w tabeli. Bramki w tamtym spotkaniu strzelali Patryk Lipski (dwukrotnie), Jarosław Kubicki (pierwszy gol od czasu gry dla Lechii) oraz Flavio. Prowadzenie utracono po kolejce czternastej, w której zremisowano 1:1 w Gliwicach z Piastem, po wyrównującej bramce Lukasa Haraslina. Ponownie jednak Lechia znalazła się na pierwszym miejscu po kolejce następnej - w trzynastej kolejce pokonano w derbach Trójmiasta Arkę Gdynia na swoim stadionie 2:1 po bramkach Błażeja Augustyna oraz Flavio. Od tej wygranej aż do kolejki numer 31 zespół Piotra Stokowca przewodził ligowej stawce. Po derbowej wygranej Lechia wygrała sześć kolejnych spotkań z rzędu. Najpierw zwyciężono w Poznaniu z Lechem (pierwszy raz od 1966 roku) 0:1, a jedynego gola strzelił Flávio. Następnie w meczu 1/16 Pucharu Polski wygrano 1:3 (Vitoria, Sobiech oraz Haraslin) w Rzeszowie z drugoligową Resovią i tym samym awansowano do kolejnej rundy. W piętnastej kolejce ligowej po golu Flavio pokonano u siebie Cracovię 1:0, później wygrano na swoim terenie z Jagiellonią 3:2 (bramki Flavio, Jarosława Kubickiego oraz Michała Nalepy), a ostatnim ligowym meczem z serii wygranych spotkań był pojedynek ze Śląskiem we Wrocławiu wygrany 0:2 po trafieniach ponownie Nalepy oraz Haraslina. Następnie wygrano jeszcze w Niecieczy z Bruk-Bet Termalicą Nieciecza w ramach 1/8 Pucharu Polski (gole Łukasika, Makowskiego oraz Wolskiego). Dopiero spotkanie w osiemnastej kolejce u siebie z Legią nie zakończyło się wygraną Lechii. W meczu tym padł bezbramkowy remis, podobnie jak w następnej kolejce w Legnicy. Rundę jesienną ekipa z Gdańska zakończyła domowym triumfem nad Górnikiem Zabrze aż 4:0 (strzelali Sobiech, Wolski, Mladenović oraz Flavio) i przerwę zimową Lechia spędziła na pierwszym miejscu w tabeli.
Rundę wiosenną Lechia rozpoczęła od domowego spotkania z Pogonią Szczecin, które gospodarze wygrali 2:1 po golach Filipa Mladenovicia oraz Flavio. Następnie bezbramkowo zremisowano w Kielcach z Koroną, a w następnej kolejce pokonano u siebie krakowską Wisłę 1:0 po trafieniu ponownie Filipa Mladenovicia. Kolejny w kalendarzu Lechii był wyjazd na ćwierćfinał Pucharu Polski do Zabrza. Lechia wygrała z Górnikiem 1:2 po bramkach Michała Maka oraz Tomasza Makowskiego i awansowała do półfinału. Po meczu w Zabrzu zagrano na wyjeździe w Lubinie w ramach dwudziestej czwartej kolejki ligowej, gdzie Lechia poniosła swoją pierwszą od dziesiątej kolejki porażkę. Gospodarze wygrali 2:1, a jedynego gola dla gości strzelił Jarosław Kubicki. Nie udało się wygrać także u siebie z Wisłą Płock - mecz z Nafciarzami tylko zremisowano 1:1 po wyrównującym golu Flavio. Wygrano natomiast w Sosnowcu z Zagłębiem 0:1 po trafieniu Daniela Łukasika, a w następnej kolejce pokonano także u siebie Piasta Gliwice 2:0 po trafieniach obrońców Błażeja Augustyna oraz Michała Nalepy. W kolejce numer dwadzieścia osiem zremisowano 0:0 w Gdyni z Arką w derbach Trójmiasta, a w kolejnej pokonano w Gdańsku poznańskiego Lecha 1:0 po bramce Artura Sobiecha. Sobiech strzelił też jedynego gola w wygranym 0:1 meczu półfinałowym Pucharu Polski w Częstochowie, w którym Lechia podejmowała lidera drugiego poziomu rozgrywkowego - Rakowa Częstochowa. Zwycięstwo oznaczało trzeci występ w finale Pucharu Polski dla Lechii Gdańsk w historii (pierwszy miał miejsce w roku 1955, a drugi w 1983). Na zakończenie fazy zasadniczej Ekstraklasy gdańszczanie przegrali w Krakowie z Cracovią 4:2 mimo prowadzenia po bramce Flavio (drugą bramkę zdobył Patryk Lipski), jednak po trzydziestu kolejkach nadal liderem tabeli byli Biało-Zieloni.
Grupę mistrzowską Lechia zaczęła od domowej porażki z Piastem Gliwice 0:2. Była to pierwsza porażka na swoim terenie w sezonie 2018/2019, która dodatkowo skutkowała utratą pierwszego miejsca na rzecz Legii. Fotel lidera odzyskano na jedną kolejkę po meczu w Szczecinie z Pogonią wygranym 3:4 (dwie bramki Artura Sobiecha i po jednej Konrada Michalaka oraz Patryka Lipskiego), jednak w kolejce numer trzydzieści trzy Lechia przegrała w kontrowersyjnych okolicznościach na swoim stadionie z Legią i już do końca sezonu nie wróciła na pierwsze miejsce. Mecz z ówczesnym mistrzem kraju zakończył się ostatecznie porażką 1:3 (Lechia prowadziła po golu Lukasa Haraslina). 2 maja odbył się trzeci finał (po występach w latach 1955 oraz 1983) Pucharu Polski Lechii w jej historii. Na PGE Narodowym w Warszawie Lechia pokonała Jagiellonię Białystok 1:0 po bramce Artura Sobiecha w doliczonym czasie gry i zapewniła sobie drugi w historii start w europejskich pucharach. Kolejka trzydziesta czwarta to trzecia już w tym sezonie porażka w Krakowie, tym razem ponownie z Cracovią - wynik to 2:0 (poprzednie porażki to 5:2 z Wisłą oraz 4:2 z Cracovią). Następnie tylko zremisowano mecz domowy z lubińskim Zagłębiem 1:1 (wyrównujący gol Michała Maka), a szansę na pierwsze historyczne mistrzostwo Polski ostatecznie stracono w przedostatniej kolejce, gdy przegrano w Poznaniu z Lechem 2:1 (ponownie bramka Maka). Sezon zakończono domowym pojedynkiem z Jagiellonią Białystok, wygranym po bramkach Karola Fili oraz Jarosława Kubickiego 2:0. Lechia wyrównała swój najlepszy ligowy wynik w historii i zajęła drugi raz trzecie miejsce, powtarzając sukces z sezonu 1955/1956. Do pierwszego Piasta Gliwice drużynie zabrakło ostatecznie pięciu punktów.
Sezon 2019/2020.
Lechię w tym sezonie nadal prowadził Piotr Stokowiec. Sezon ligowy gdańszczanie rozpoczęli 19 lipca w Łodzi, gdzie bezbramkowo zremisowali z beniaminkiem, czyli Łódzkim Klubem Sportowym. Wcześniej jednak Lechia zagrała jeszcze w Gliwicach mecz o Superpuchar Polski z mistrzem Polski Piastem Gliwice, który wygrała 1:3 po dwóch trafieniach Lukasa Haraslina oraz jednym Jarosława Kubickiego. Gdański zespół będzie także jednym z czterech (obok Piasta, Legii oraz Cracovii) zespołów, które będą reprezentować Polskę w europejskich pucharach. Swojego rywala w II rundzie eliminacji do Ligi Europejskiej drużyna poznała 19 czerwca (lepszy z pary Brøndby IF/Inter Turku). Pierwsze po 36 latach spotkanie w europejskich pucharach na swoim stadionie gdański klub rozegrał 25 lipca w pierwszym meczu drugiej rundy eliminacji do Ligi Europejskiej z duńskim Brøndby IF, które pokonał 2:1 po bramkach Flávio Paixão oraz Patryka Lipskiego. Pierwszy ligowy mecz na własnym obiekcie drużyna rozegrała 28 lipca z zespołem Wisły Kraków w ramach drugiej kolejki PKO Ekstraklasy. Mecz zakończył się wynikiem 0:0. Rewanż z Brøndby IF odbył się 1 sierpnia, Lechia przegrała ten mecz 4:1 po dogrywce w której Brøndby IF strzeliło 2 gole. Po tym meczu drużyna odpadła z europejskich pucharów. W 3. kolejce biało-zieloni wygrali na wyjeździe z Wisłą Płock 1:2, a w następnej kolejce na własnym stadionie zremisowali z Jagiellonią Białystok. W kolejnym ligowym spotkaniu gdańszczanie polegli w wyjazdowym meczu z Rakowem. Domowy mecz przyjaźni ze Śląskiem Wrocław zakończył się remisowym wynikiem 1:1 po golu Rafała Wolskiego w doliczonym czasie. W czterech następnych kolejkach Lechia zdobyła komplet punktów, pokonując Mistrza Polski zeszłego sezonu Piasta Gliwice 1:2 na wyjeździe, Lecha Poznań 2:1 i Koronę Kielce 2:0 przed własną publicznością, a następnie po raz pierwszy od ponad 6 lat na wyjeździe Legię Warszawa 1:2. 24 września na boisku Gryfa Wejherowo Lechiści zwyciężyli 2:3 i awansowali do 1/16 finału Pucharu Polski. Zwycięska seria została przerwana porażką 1:2 w domowym meczu z Zagłębiem Lubin. W 11. kolejce zremisowano 2:2 w Gdyni z Arką w derbach Trójmiasta, a w 12. zremisowano w Gdańsku 1:1 z Górnikiem Zabrze. 30 października biało-zieloni pokonali 0:2 Chełmiankę Chełm na jej boisku i awansowali do 1/8 finału Pucharu Polski. W dwóch następnych ligowych spotkaniach przegrano 1:0 z Cracovią w Krakowie po trafieniu w doliczonym czasie Pelle van Amersfoort i na swoim stadionie 0:1 z Pogonią Szczecin. W trzech następnych kolejkach Lechia zdobyła komplet punktów, pokonując u siebie ŁKS 3:1, na wyjeździe Wisłę Kraków 0:1, u siebie Wisłę Płock 2:0. 4 grudnia biało-zieloni zwyciężyli przed własną publicznością 3:2 (0:2 po I połowie) w meczu pucharowym z Zagłębiem Lubin i awansowali do ćwierćfinału finału Pucharu Polski. Był to pierwszy mecz pucharowy w Gdańsku po 5 latach przerwy. W dwóch ostatnich kolejkach jesiennej rundy gdańszczanie ulegli 3:0 Jagielloni w Białymstoku i Rakowowi 0:3 na swoim stadionie. Po zakończeniu rundy jesiennej Lechia zajmowała 7. miejsce w tabeli.
Rundę wiosenną rozpoczęła się od remisu 2:2 w meczu przyjaźni na wyjeździe ze Śląskiem Wrocław po utracie gola w doliczonym czasie. W 22. kolejce biało-zieloni pokonali na własnym stadionie 1:0 Piasta Gliwice, lecz kolejkę później ulegli poznańskiemu Lechowi 2:0. W następnym meczu udało się zdobyć komplet punktów po wyjazdowej wygranej z Koroną Kielce 1:2. Przegraną 0:2 zakończyło się domowe spotkanie z Legią Warszawa. W 26. kolejce sezonu zremisowano w meczu wyjazdowym z Zagłębiem Lubin 4:4, a wszystkie gole były pierwszymi golami zdobytymi przez Conrado, Łukasza Zwolińskiego, Jaroslava Mihalika (dwie bramki) w barwach Lechii. 11 marca gdańszczanie wygrali 2:1 z Piastem Gliwice mecz pucharowy i awansowali do półfinału Pucharu Polski. W 27 kolejce rozegrano w Gdańsku 44. derby Trójmiasta zwyciężone wynikiem 4:3 przez gospodarzy po 3 golach Flávio Paixão i 1 golu Łukasza Zwolińskiego. Podczas tego spotkania padł rekord goli w derbowych meczach. W trzech ostatnich kolejkach zremisowano w Zabrzu z Górnikiem 2:2 dzięki trafieniom Łukasza Zwolińskiego, przegrano na własnym stadionie 1:3 z Cracovią, zremisowano na wyjeździe z Pogonią Szczecin 1:1. Po zakończeniu rundy zasadniczej Lechia zajmowała 8. miejsce w tabeli, dzięki czemu zakwalifikowała się do grupy mistrzowskiej rundy finałowej.
Runda finałowa również rozpoczęła się od wyjazdowego meczu z Pogonią Szczecin, tym razem wygranego 0:1 po golu Kenny'ego Saiefa. W dwóch następnych kolejkach biało-zieloni zdobyli komplet punktów w meczach z Piastem Gliwice (1:0) i Jagiellonią Białystok (1:2), jednak w 34. kolejce ulegli Cracovii 0:3. 8 lipca Lechiści pokonali w półfinale Pucharu Polski na wyjeździe Lecha Poznań w rzutach karnych 3:4 i awansowali po raz czwarty do finału rozgrywek, natomiast 4 dni później w meczu ligowym ulegli poznaniakom 3:2, tracąc szanse na ligowe podium. W 36. kolejce w ostatnim domowym spotkaniu sezonu zremisowano 0:0 z Legią Warszawa. Po wygraniu wyjazdowego spotkania ze Śląskiem Wrocław 1:2 w 37. kolejce, Lechia zakończyła sezon na 4. miejscu.
24 lipca Lechia zagrała czwarty raz w swojej historii w finale Pucharu Polski, jednak przegrała z Cracovią 3:2 po dogrywce.
Sezon 2020/2021.
Lechia zakończyła sezon ligowy na 7. miejscu. Z rozgrywek Pucharu Polski odpadła po przegranej z Puszczą Niepołomice 3:1 w 1/8 finału.
Sezon 2021/2022.
Gdańszczanie rozpoczęli sezon od wyjazdowego meczu z Jagiellonią Białystok, gdzie padł remis 1:1. W drugiej kolejce po raz pierwszy od pięciu lat Lechia zwyciężyła z Wisłą Płock 1:0 po samobójczym golu Dawida Kocyły pierwsze domowe spotkanie sezonu. Kolejna kolejka przyniosła Lechii punkt za zremisowany mecz wyjazdowy ze Śląskiem Wrocław 1:1 po trafieniu Tomasza Makowskiego w doliczonym czasie. W 10. rocznicę pierwszego meczu na obecnym stadionie Biało-Zieloni zatriumfowali w meczu z Cracovią (pierwszy rywal Lechii na obecnym stadionie) zwyciężonym 3:0. W 5. kolejce w meczu z będącym na pozycji lidera Lechem Poznań zakończonym wynikiem 2:0 Lechia doznała pierwszej porażki w sezonie. Po tym meczu Lechia nie przegrała kolejnych 10 meczów. Domowy mecz z Radomiakiem Radom zakończył się remisem 2:2, mimo prowadzenia gospodarzy po I połowie 2:0. Po tym meczu rozwiązano umowę z dotychczasowym trenerem Piotrem Stokowcem. Jego następcą został Tomasz Kaczmarek, a Lechia pierwsze spotkanie pod jego wodzą zremisowała na wyjeździe z Wisłą Kraków 2:2 po utracie gola w doliczonym czasie, jednak w następnym meczu wygrała przed własną publicznością z Piastem Gliwice 1:0. 21 września w meczu pucharowym Lechia pewnie zwyciężyła w Białymstoku 1:3 i awansowała do 1/16 finału rozgrywek. W 9. kolejce pokonano na wyjeździe Górnik Łęczną 4:0, z czego trzeci gol był pierwszą bramką Kacpra Sezonienki w barwach Lechii. Następna kolejka również zakończyła się zdobyciem kompletu punktów po zdecydowanym domowym zwycięstwie nad Legią Warszawa 3:1 i zajęciem pozycji wicelidera w ligowej tabeli. Tomasz Kaczmarek został po raz pierwszy w historii rozgrywek Ekstraklasy trenerem miesiąca (wrzesień 2021) w miesiącu swojego debiutu. Zwycięstwo z Termalicą Nieciecza 0:2 w 11. kolejce zapewniło drużynie chwilowo pozycję lidera. Domowy remis 1:1 z Górnikiem Zabrze, mimo optycznej przewagi biało-zielonych, przerwał passę 5 zwycięstw z rzędu. W meczu 1/16 finału Pucharu Polski 26 października, mimo prowadzenia 0:1 po I połowie, Lechia została nieoczekiwanie pokonana przez Świt Nowy Dwór Mazowiecki 2:1, kończąc swój udział w pucharowych rozgrywkach. Wyjazdowy mecz z Wartą Poznań zakończył się zwycięstwem 0:2 po trafieniu Flávio Paixão w doliczonym czasie i samobójczym golu Jana Grzesika w ostatniej minucie meczu. Domowy mecz z Zagłębiem Lubin (2:1) przyniósł drużynie komplet punktów po dwóch pierwszych trafieniach Marco Terrazino w barwach Lechii. Wyjazd do Mielca zakończył się podziałem punktów i wynikiem 3:3 mimo prowadzenia 1:3 do 66. minuty. Korzystna passa 10 ligowych meczów bez porażki zakończyła się w 16. kolejce porażką na wyjeździe z Pogonią Szczecin 5:1 i była to druga najwyższa przegrana Lechii w historii nieprzerwanej gry w Ekstraklasie od sezonu 2007/08. Od tej pory aż do 29. kolejki podopiecznych Tomasza Kaczmarka czeka seria wyjazdowych porażek i tym samym zdobywania wszystkich punktów jedynie na własnym boisku. Ostatnia kolejka pierwszej połowy sezonu przyniosła 3 punkty i powrót na podium po domowym zwycięstwie z Rakowem Częstochowa 3:1 (0:1 po I połowie) dzięki dwóm golom İlkaya Durmuşa i Flávio Paixão. Dwie pierwsze rewanżowe i jednocześnie ostatnie kolejki 2021 roku zakończyły się porażkami 1:2 z Jagiellonią w Gdańsku (jedyna domowa porażka w rundzie jesiennej) i 1:0 na wyjeździe z Wisłą Płock. Tym samym Lechia zakończyła rundę jesienną na 5. miejscu.
Wiosenną rundę zespół rozpoczął od domowego meczu przyjaźni ze Śląskiem Wrocław zwyciężonego 2:0. Następna kolejka zakończyła się porażką 0:2 z Cracovią i rozpoczęła serię 5 wyjazdowych pojazdów z rzędu. Domowy mecz 22. kolejki z Lechem Poznań zakończył się zwycięstwem Lechii 1:0 po trafieniu Filipa Koperskiego. Wyjazdowe spotkanie do Radomia zakończyło się zwycięstwem 2:0 gospodarzy. Następny mecz wygrano 1:0 z Wisłą Kraków przed własną publicznością. Na wyjeździe Lechiści ulegli 1:0 gliwickiemu Piastowi, jednak u siebie zwyciężyli z Górnikiem Łęczna 2:0. Spotkanie rewanżowe w Warszawie w ramach 27. kolejki zakończyło się zwycięstwem Legionistów 2:1. Domowy rewanż z beniaminkiem Bruk-Bet Termalica Nieniecza zakończony wynikiem 2:0 przyniósł biało-zielonym 3 punkty. Przełamanie złej passy wyjazdowych spotkań nastąpiło w Zabrzu zwycięstwem 1:3 z miejscowym Górnikiem. Mimo licznych wyjazdowych porażek, po 29 kolejkach Lechia zajmowała 4. miejsce. Domowe spotkanie z Wartą Poznań zakończyło się zwycięstwem 2:0 po trafieniach Flávio Paixão. Tym samym Portugalczyk zapisał się w historii rozgrywek Ekstraklasy jako pierwszy obcokrajowiec, który zdobył 100 bramek. Wyjazdowy mecz z Zagłębiem Lubin zakończył się podziałem punktów przy wyniku 2:2. Dwie następne kolejki Lechia rozegrała na swoim stadionie kolejno ze Stalą Mielec (3:2) i Pogonią Szczecin (0:0), co zapewniło 4. miejsce na koniec sezonu i tym samym możliwość gry w Lidze Konferencji Europy. Na zakończenie sezonu biało-zieloni udali się do Częstochowy, gdzie z miejscowym Rakowem przegrali 3:0. Klub zakończył sezon na 4. miejscu.
Występy w finałach Pucharu Polski i Superpucharu Polski.
Finały Pucharu Polski.
1955: Legia Warszawa – Lechia Gdańsk.
Legia Warszawa: Edward Szymkowiak, Antoni Mahseli, Jerzy Słaboszewski, Jerzy Woźniak, Marceli Strzykalski, Zygmunt Pieda, Edmund Kowal, Lucjan Brychczy, Henryk Kempny (Longin Janeczek), Ernest Pohl, Andrzej Cehelik; trener: János Steiner 
Lechia Gdańsk: Henryk Gronowski II (Marcin Potrykus), Hubert Kusz, Roman Korynt, Czesław Lenc, Jerzy Czubała, Jerzy Kaleta, Robert Gronowski I, Waldemar Jarczyk, Władysław Musiał, Czesław Nowicki (Alfred Kobylański), Roman Rogocz; trener: Tadeusz Foryś
1983: Lechia Gdańsk – Piast Gliwice.
Lechia Gdańsk: Tadeusz Fajfer, Andrzej Marchel, Lech Kulwicki, Andrzej Salach, Dariusz Raczyński, Zbigniew Kowalski (40' Roman Józefowicz), Dariusz Wójtowicz, Jacek Grembocki, Marek Kowalczyk, Krzysztof Górski, Ryszard Polak (65' Jarosław Klinger); trener: Jerzy Jastrzębowski
Piast Gliwice: Jan Szczech, Henryk Pałka, Ryszard Kałużyński, Adam Wilczek, Jan Mirka, Andrzej Śliz, Marcin Żemaitis, Zbigniew Żurek, Marian Czernohorski, Marek Majka, Marian Brzezoń (76' Henryk Tkocz); trener: Teodor Wieczorek
2019: Jagiellonia Białystok – Lechia Gdańsk.
Jagiellonia Białystok: Marián Kelemen, Andrej Kadlec, Ivan Runje, Zoran Arsenić, Böðvar Böðvarsson, Marko Poletanović (90' Bartosz Kwiecień), Taras Romanczuk, Arvydas Novikovas, Jesús Imaz, Guilherme Sityá, Patryk Klimala; trener: Ireneusz Mamrot
Lechia Gdańsk: Zlatan Alomerović, Joao Nunes, Michał Nalepa, Błażej Augustyn, Filip Mladenović, Daniel Łukasik (90' Steven Vitoria), Konrad Michalak (65' Artur Sobiech), Jarosław Kubicki, Tomasz Makowski, Lukáš Haraslín (90+8' Patryk Lipski), Flávio Paixão; trener: Piotr Stokowiec
2020: Cracovia – Lechia Gdańsk.
Cracovia: Lukáš Hroššo, Cornel Râpă, Michał Helik, David Jablonský, Kamil Pestka, Mateusz Wdowiak, Florian Loshaj (113' Milan Dimun), Pelle van Amersfoort, Ivan Fiolić (120' Ołeksij Dytiatjew), Sergiu Hanca (119' Michal Sipľak), Rubén López Huesca (82' Tomáš Vestenický); trener: Michał Probierz
Lechia Gdańsk: Zlatan Alomerović, Karol Fila, Michał Nalepa, Mario Maloča, Rafał Pietrzak (53' Conrado Buchanelli Holz), Omran Haydary (82' Patryk Lipski), Tomasz Makowski, Jarosław Kubicki, Maciej Gajos (71' Łukasz Zwoliński), José Gomes, Flávio Paixão (108' Egzon Kryeziu); trener: Piotr Stokowiec
Superpuchar Polski.
1983: Lechia Gdańsk – Lech Poznań.
Lechia Gdańsk: Tadeusz Fajfer, Andrzej Marchel, Lech Kulwicki, Andrzej Salach, Dariusz Raczyński, Aleksander Cybulski, Jacek Grembocki, Dariusz Wójtowicz, Maciej Kamiński, Ryszard Polak, Jerzy Kruszczyński trener: Jerzy Jastrzębowski
Lech Poznań: Pleśnierowicz, Pawlak, J. Szewczyk, Jakołcewicz, Barczak, Adamiec, R. Szewczyk (46' Małek), Krzyżanowski (46' Stugarek), Niewiadomski (64' Araszkiewicz, 78' Najtkowski), Okoński, Kapica trener: Wojciech Łazarek
2019: Piast Gliwice – Lechia Gdańsk.
Piast Gliwice: Jakub Szmatuła, Tomasz Mokwa, Jakub Czerwiński, Tomáš Huk, Mikkel Kirkeskov, Tom Hateley (62' Patryk Sokołowski), Sebastian Milewski (90+2' Uroš Korun), Jorge Félix (83' Martin Konczkowski), Gerard Badía, Jakub Holúbek (46' Joel Valencia), Piotr Parzyszek (62' Dani Aquino); trener: Waldemar Fornalik
Lechia Gdańsk: Dusan Kuciak, Karol Fila, Mario Maloca, Błażej Augustyn, Filip Mladenović (88' Michał Nalepa), Daniel Łukasik, Jarosław Kubicki, Lukáš Haraslín (66' Sławomir Peszko), Maciej Gajos (73' Tomasz Makowski), Žarko Udovičić (90+6' Egy Maulana Vikri), Flávio Paixão (58' Artur Sobiech); trener: Piotr Stokowiec
Zawodnicy.
Reprezentanci w barwach Lechii.
"(stan na 13 czerwca 2022)"
Derby Trójmiasta.
Derby Trójmiasta to jedne z najbardziej znanych derbów w Polsce. Jest to pojedynek między drużynami gdańskiej Lechii i gdyńskiej Arki. Pierwszy mecz obu drużyn odbył się 2 września 1964 roku (2:1 dla Lechii), jak dotąd odbyły się 44 spotkania: 17 razy wygrywała Lechia, 11 razy Arka i 16 razy padał remis, bilans bramek 49:35 dla Lechii (z uwzględnionym walkowerem z 1998 r.). 
Drużyny „biało-zielonych” i „żółto-niebieskich” w najwyższej klasie rozgrywkowej spotkały się po raz pierwszy dopiero 3 października 2008 – w historycznym meczu górą była Lechia wygrywając w Gdyni 1:0 ( Paweł Buzała '64). Dotychczas w Ekstraklasie w derbach Lechia nie doznała porażki, jej bilans to 11 zwycięstw i 4 remisy. 

</doc>
<doc id="122531" url="https://pl.wikipedia.org/wiki?curid=122531" title="Google">
Google

Google LLC (dawniej Google Inc.) – amerykańskie przedsiębiorstwo informatyczne.
Jego sztandarowym produktem jest wyszukiwarka Google, a deklarowaną misją – „uporządkowanie światowych zasobów informacji tak, by stały się powszechnie dostępne i użyteczne dla każdego”.
Wprowadzenie.
Google Inc. została założona 4 września 1998 przez dwóch doktorantów Uniwersytetu Stanforda, Amerykanina Larry’ego Page’a i Rosjanina pochodzenia żydowskiego Siergieja Brina. Opracowali oni nowatorską metodę analizy powiązań hipertekstowych – algorytm "BackRub", potem przemianowany na PageRank – którą wykorzystali w swoim prototypie wyszukiwarki internetowej. Przedsiębiorstwo przetrwało załamanie rynku dot-comów i rozwijało się od tego czasu dzięki wsparciu prywatnych inwestorów; w roku 2004 spółka weszła na amerykańską giełdę i od tej chwili doszło do znacznego przyspieszenia jej ekspansji, zakupu serwisów YouTube, Writely i przejęcia kilku innych mniejszych przedsiębiorstw.
W grudniu 2018 roku Google (Alphabet Inc.) zatrudnia 98 771 pracowników. W 2007 wykazuje przychody na poziomie 10 miliardów i zyski rzędu 3 miliardów dolarów rocznie. Już w ciągu pierwszych czterech lat działalności sprzedaż została zwiększona z początkowych 200 tys. do 1,50 miliarda dolarów. Korporacja znana jest ze swobodnego klimatu pracy, nietypowych przywilejów dla pracowników oraz zasady biznesowej "don’t be evil" („nie czyń złego” / „nie bądź zły”). W rankingu magazynu Fortune Spółka zajmuje obecnie czwarte miejsce wśród najlepszych pracodawców.
Główna siedziba spółki mieści się w Mountain View w hrabstwie Santa Clara (w stanie Kalifornia), na terenie wcześniej należącym do przedsiębiorstwa Silicon Graphics (SGI).
Google w Polsce.
Polski oddział Google został utworzony w 2005 roku.
Produkty i usługi.
Najbardziej znanymi usługami oferowanymi przez spółkę są internetowa wyszukiwarka Google oraz serwisy reklamowe AdWords oraz AdSense, które stanowią główne źródło dochodów spółki. Do innych zaliczają się między innymi popularna poczta Gmail, serwisy Google Maps i Google Earth. Sztandarowymi produktami na rynku oprogramowania są Google Chrome i Google Desktop. Od 2007 Google wraz z innymi przedsiębiorstwami z Open Handset Alliance jest zaangażowane w rozwój platformy Android. Spółka znana jest z tajemniczości dotyczącej planowanych w przyszłości usług, ale według deklaracji samych założycieli, dotyczą one nawet tak odległych zagadnień, jak sztuczna inteligencja na wielką skalę.
Spółka rozpoczęła produkcję własnego systemu operacyjnego o nazwie „Google Chrome Operating System”. Ma być szybszy, zużywać mniej zasobów komputera niż konkurenci, jego oparty na Linuksie kod ma być tworzony na zasadzie open source. Jak zapowiada Google, komputer z nowym systemem ma połączyć się z internetem zaledwie w kilka sekund.
20 czerwca 2014 Google uruchomiło w Polsce usługę płatnego wypożyczania oraz kupowania filmów w dystrybucji cyfrowej. Filmy będą dostępne w wersjach kinowych, z możliwością dowolnego dostępu przy opcji zakupu lub miesięcznego dostępu przy wypożyczeniu. A od roku 2016 Google oferuje swój serwer czasu.
Historia oraz pochodzenie słowa „Google”.
Nazwa „Google” powstała jako zniekształcona forma słowa „googol”. Twórcą tego terminu był Milton Sirotta, a spopularyzował go amerykański matematyk i wuj Sirotty, Edward Kasner. „Googol” oznacza liczbę 10100 (w zapisie dziesiętnym jedynka i 100 zer).
Jesienią 1997 r. Brin i Page potrzebowali nowej nazwy dla wyszukiwarki BackRub. O pomoc poprosili Seana Andersona, kolegę z pokoju Page’a, który miał za zadanie wypisywać na tablicy wszystkie słowa jakie przyjdą mu do głowy. W końcu, 15 września 1997, podczas którejś sesji Sean zaproponował Googolplex, uzasadniając ten wybór w następujący sposób: „Staracie się opracować produkty, które pozwoliłyby ludziom na przeszukiwanie dużej ilości danych a googol to przecież ogromna liczba”. Larry, któremu spodobała się nazwa, sprawdził, czy domena jest wolna i jeszcze tego wieczora ją zarejestrował, nawet nieświadomy błędu, który popełnił wpisując „google”, a następnie nową nazwę wypisał na tablicy w pokoju. Rano Tamara Munzner dopisała „chyba miało być "googol"?”. Prawidłowa nazwa była już zarejestrowana od dwóch i pół roku.
Początkowo wyszukiwarka działała na serwerach amerykańskiego Uniwersytetu Stanforda, w domenie "google.stanford.edu", do czasu rejestracji "google.com" 15 września 1997. Rejestracja przedsiębiorstwa nastąpiła rok później, 4 września 1998. Pierwszym w historii wsparciem finansowym udzielonym Google była kwota stu tysięcy dolarów, przekazana jeszcze przed faktycznym założeniem przedsiębiorstwa "Google Inc." Ofiarodawcą był Andy Bechtolsheim, współzałożyciel Sun Microsystems i było to finansowanie na zasadzie anioła biznesu. Jedna z wersji pochodzenia nazwy "google" mówi, że to właśnie Bechtolsheim popełnił błąd, wpisując firmę na przekazywanym czeku opiewającym na sumę 100 tys. dolarów. 10 sierpnia 2015 dotychczasowy CEO Larry Page ogłosił powołanie nowej spółki Alphabet Inc. Od 3 października 2015, Google jest filią Alphabet, a Sundar Pichai jest CEO Google. Akcje GOOG i GOOGL są obecnie akcjami Alphabet.
Żarty.
Spółka znana jest z wielu humorystycznych akcentów zaszytych w oferowanych usługach, a także z często złożonych żartów primaaprilisowych, takich jak zapowiedzi wprowadzenia napoju "Google Gulp!" albo algorytmu "PigeonRank", w którym wartość stron internetowych miałaby być obliczana przez gołębie z uwagi na ich rzekomą „umiejętność podejmowania natychmiastowych decyzji w przypadku skonfrontowania z trudnymi wyborami”.
Z okazji prima aprilis w 2013 zaprezentowano aplikację "Nos Google", która po przyłożeniu nosa do monitora komputera lub wyświetlacza smartfonu miała emitować każdy wybrany zapach.
Przejęcie portalu Panoramio.
W lipcu 2007 roku koncern przejął portal Panoramio. Wedle obietnic i zobowiązań zdjęcia użytkowników Panoramio, których konta były powiązane z Google miały w momencie likwidacji portalu migrować do Google Photos. Faktycznie portal Panoramio przestał działać dnia 1 lutego 2018, natomiast pliki do tej pory (czerwiec 2018) nie zostały przeniesione do Google, bądź przeniesiono je w śladowych ilościach. Klienci Panoramio, którzy traktowali portal m.in. również jako zewnętrzny dysk dla swoich zdjęć, potracili niejednokrotnie wskutek niedopełnienia tegoż zobowiązania kilkanaście tysięcy i więcej swoich plików. Poznikały również wszystkie starsze zdjęcia z Google Maps, które wcześniej były automatycznie dodawane z portalu Panoramio.
Kontrowersje.
Niektóre z praktyk stosowanych przez spółkę Google stały się powodem kontrowersji jak np. niejasny sposób pozyskiwania i przechowywania danych dot. indywidualnych użytkowników czy zarzut wspierania cenzury w Internecie.
Innym częstym zarzutem pod adresem Google jest wieloznaczna polityka prywatności, która do niedawna nie podawała żadnych ograniczeń dotyczących tego, jak długo spółka przechowywać będzie zapytania użytkowników i stosowanie ciasteczek do powiązania ze sobą kolejnych wizyt danej osoby. W roku 2007 spółka zmodyfikowała nieco swoją politykę w tym względzie.
W 2007 roku Christian Institute oskarżyło Google o dyskryminację organizacji chrześcijańskich i zasad wolności światopoglądowej wyrażonej w brytyjskiej ustawie z 2006 roku z powodu odmowy zamieszczenia płatnych ogłoszeń do swoich internetowych stron pro-life. Reklamy miałyby pojawiać się po wpisaniu hasła „aborcja”. Spółka Google broniła się tym, że przyjęta przez nią polityka zabrania reklamowania i promowania stron, które łączą religię z takimi kwestiami jak właśnie aborcja. Przewód sądowy zakończył się we wrześniu 2008 r. ugodą i wycofaniem Google z zajmowanego stanowiska.
Podobny przypadek miał miejsce w Polsce, kiedy spółka Google odmówiła zamieszczenia reklamy zleconej przez Stowarzyszenie Kultury Chrześcijańskiej im. ks. Piotra Skargi. Reklama miała zachęcać do protestu przeciwko przyjęciu przez Polskę "Karty praw podstawowych Unii Europejskiej".
Google w Japonii za to musiał usunąć część automatycznych podpowiedzi, które – pojawiając się po nazwiskach niektórych osób – sugerowały, iż osoba o której nazwisko się wpisuje w wyszukiwarkę miała mieć kryminalną przeszłość.
Google krytykowane jest także za nowy regulamin, który obowiązuje od 1 marca 2012 roku:
13 maja 2014 Europejski Trybunał Sprawiedliwości nakazał przedsiębiorstwu, aby to udostępniło obywatelom Unii Europejskiej możliwość usunięcia ze stron wyszukiwarki informacji na swój temat, co spotkało się z mieszanymi odczuciami ze strony opinii publicznej, gdyż z tej możliwości zadeklarował skorzystać człowiek skazany za posiadanie pornografii dziecięcej. Samo Google, celem prawidłowego rozstrzygania o słuszności napływających wniosków, powołało specjalny zespół doradców, który składa się z radców prawnych oraz filozofów. Wcześniej, przed wyrokiem, Google uważało, że podobne czynności mają znamiona cenzury.
W lipcu 2017 roku pracujący w Google inżynier James Damore opublikował w wewnętrznej sieci przedsiębiorstwa notatkę, w której podawał w wątpliwość celowość prowadzonych przez przedsiębiorstwo inicjatyw na rzecz różnorodności. W dokumencie Damore sugerował m.in., że mniejszy udział kobiet w przemyśle komputerowym niekoniecznie musi wynikać z seksizmu i dyskryminacji, lecz jest wynikiem naturalnych różnic między zainteresowaniami kobiet i mężczyzn. Twierdził także, że w przedsiębiorstwie panuje wrogość wobec osób wyrażających konserwatywne poglądy. 5 sierpnia zawartość notatki została opublikowana w Internecie przez serwis Motherboard po tym, jak szereg pracowników Google skrytykowało w serwisie Twitter zawartość dokumentu. 7 sierpnia Damore został zwolniony z przedsiębiorstwa. 8 stycznia 2018 roku Damore, wraz z innym zwolnionym pracownikiem Google, wystosował przeciw przedsiębiorstwu pozew zbiorowy, w którym oskarża je o dyskryminację. Według pozwu w Google miała panować kultura wrogości wobec białych mężczyzn oraz osób o konserwatywnych poglądach, a także atmosfera przyzwolenia na ich dyskryminowanie.
Działalność społeczna.
W 2010 Google przekazało Wikimedia Foundation grant w wysokości 2 mln dolarów.
W 2011 spółka rozpoczęła realizację globalnego programu wspierania przedsiębiorczości technologicznej pod nazwą „Google for Entrepreneurs” (od 2018 „Google for Startups”).
W 2015 Google zaprojektowało aplikację, dzięki której poszkodowani w wyniku trzęsienia ziemi w Nepalu mogli odnaleźć lub opublikować informacje o zaginionych.

</doc>
<doc id="122533" url="https://pl.wikipedia.org/wiki?curid=122533" title="Zygmunt Gorgolewski">
Zygmunt Gorgolewski

Zygmunt Gorgolewski (ur. 14 lutego 1845 w Solcu, zm. 5 lipca 1903 we Lwowie) – polski architekt, przedstawiciel historyzmu, jeden z najwybitniejszych polskich architektów epoki; od 1872 działał w Niemczech i Poznańskiem, od 1893 we Lwowie, gdzie w latach 1897–1900 wzniósł swoje najbardziej znane dzieło – Teatr Wielki we Lwowie.
Życiorys.
Gimnazjum ukończył w Poznaniu. W latach 1866-1871 studiował architekturę w królewskiej Akademii Budownictwa w Berlinie, po czym przez sześć lat był profesorem pomocniczym tej uczelni. Następnie pełnił funkcje: radcy w Ministerstwie Robót Publicznych (od 1877), architekta pałaców królewskich w Berlinie, królewskiego inspektora budowlanego w Halle (od 1885), a od 1891 pracował w Hildesheim. Dwukrotnie uczestniczył w konkursach na siedzibę Reichstagu: w 1872 spośród 105 zgłoszonych, jego pracę wraz z 19 innymi zakwalifikowano do ścisłej eliminacji, a dziesięć lat później otrzymał IV nagrodę. Z kolei pierwszą nagrodę otrzymał za projekt mostu cesarza Wilhelma.
W okresie studiów nadzorował budowę dworca hanowerskiego w Berlinie, następnie opracowywał plany przebudowy pałaców królewskich w Berlinie i Kilonii oraz rozbudowy stołecznych urzędów państwowych, klinik uniwersyteckich w Halle (Saale) i Bonn, zakładu kąpielowego w Bad Oeynhausen w Westfalii. Ponadto zaprojektował budynki sądów w Opolu i Olsztynie, a także więzienia w Świdnicy i Królewskiej Hucie (dzisiejszym Chorzowie).
W Poznańskiem przeprowadził m.in.:
Przy okazji prac renowacyjnych w zamku Ferdynanda Radziwiłła w Ołyce na Wołyniu, po raz pierwszy odwiedził Kraków, Lwów, Kijów i Wilno. Odbył też podróże do Paryża, Włoch, Niemiec i Austrii, gdzie najbardziej interesował się zabytkami z czasów renesansu, który wywarł największy wpływ na jego własny styl architektoniczny.
W 1875 roku wziął udział w konkursie na gmach Sejmu Galicyjskiego we Lwowie (po I wojnie światowej stanowiącego siedzibę Uniwersytetu Jana Kazimierza). Jego projekt w opinii prasy i fachowców uznany został za najdoskonalszy, ale nie został ostatecznie skierowany do realizacji. Później Gorgolewski sam niejednokrotnie zasiadał w sądach konkursowych, decydujących o kształcie i autorstwie teatru krakowskiego (1889), kasy oszczędnościowej w Czerniowcach, kościoła św. Elżbiety we Lwowie.
W 1874 roku ożenił się z Marianną Cybulską, która zmarła dwa lata po ślubie. W 1879 roku ożenił się po raz drugi z Antoniną Hulewicz, pochodzącą ze znanego rodu wielkopolskiego z Kościanek. W 1893 roku przeprowadził się do Lwowa, gdzie objął dyrekcję miejscowej C. K. Państwowej Szkoły Przemysłowej. Na decyzji tej w znacznej mierze zaważył fakt, że owdowiawszy 4 lata wcześniej, postanowił zapewnić osieroconym córkom patriotyczne wychowanie w polskiej szkole, a podówczas było to znacznie ułatwione w autonomicznej Galicji.
W 1896 roku zwyciężył w konkursie na nowy Teatr Miejski we Lwowie, pokonując twórcę teatru krakowskiego – Jerzego Feintucha-Zawiejskiego. Aby uniknąć posądzenia o wykorzystywanie zajmowanej pozycji i stanowiska, swój projekt przygotowywał w najgłębszej tajemnicy i przesłał z Lipska.
C. k. radca rządu, członek Dyrekcji Towarzystwa Sztuk Pięknych we Lwowie.
Pochowany w alei zasłużonych cmentarza Łyczakowskiego (naprzeciw grobu Marii Konopnickiej).

</doc>
<doc id="122534" url="https://pl.wikipedia.org/wiki?curid=122534" title="Stavanger">
Stavanger

Stavanger (wym. []) – norweskie miasto portowe i gmina leżąca w okręgu Rogaland, na południowo-zachodnim wybrzeżu Norwegii.
Historia Rady Okręgu sięga roku 1837, ale dopiero w roku 1976 odbyły się lokalne wybory do rządu okręgowego.
W Stavangerze, w najstarszej części miasta ("Gamle Stavanger") znajduje się Muzeum Konserw ("Norsk Hermetikkmuseum"). Niegdyś funkcjonowało w mieście kilkadziesiąt zakładów produkujących konserwy i przetwarzających ryby. Miasto znane jest również z połowów szprotek.
Do najcenniejszych zabytków należą m.in.: katedra romańska z przełomu XI i XII w., dwór Ledaal z XVIII w. oraz Pałac Biskupi, zawierający bogate zbiory archeologiczne, zwłaszcza z epoki brązu.
Historia.
Pierwsze ślady osadnictwa w regionie Stavanger pochodzą z momentu cofnięcia się lądolodu po ostatniej epoce lodowcowej (ok. 10 000 lat temu). Około 1100–1300 r. Stavanger stał się centrum administracji kościelnej i ważnym miastem handlowym na południowo-zachodnim wybrzeżu Norwegii.
Zanim w 1125 roku Stavanger zyskał prawa miejskie, pełnił rolę miasta, podczas gdy biskupstwo w Stavanger powstało w latach 20. XII wieku. Około 1100 roku Biskup Reinald, który najprawdopodobniej przybył tam z Winchesteru w Anglii, rozpoczął budowę katedry (Stavanger domkirke). Została ona ukończona ok. 1125 roku, przez co ten rok uważa się za datę założenia miasta.
Przez reformację w 1536 roku, rola Stavanger jako centrum religijnego spadła, a powstanie miasta Kristiansand na początku XVII wieku doprowadziło do przeniesienia biskupstwa. Jednak, bogate połowy śledzi na początku XIX w. odnowiły znaczenie miasta. 1 stycznia 1838 powstała gmina Stavanger. 1 stycznia 1965 wiejskie gminy Hetland i Madla zostały włączone do Stavanger.
Historia miasta jest ciągłą alternacją pomiędzy boomami a recesją. Przez długi okres najważniejszymi gałęziami przemysłu miasta były żegluga, przemysł stoczniowy i produkcja konserw rybnych.
W 1969 r. rozpoczął się nowy boom, kiedy po raz pierwszy odkryto złoża ropy naftowej na Morzu Północnym. Po wielu dyskusjach, Stavanger został wybrany na centrum lądowe dla przemysłu naftowego na norweskiej części Morza Północnego.
Herb.
Hallvard Trætteberg (1898–1987), specjalista w heraldyce, dostał zlecenie stworzenia oficjalnego herbu miasta. Pracował on nad nią od 1920 r., a w 1939 oficjalnie zatwierdzono jego pomysł. Jego konstrukcja została użyta w herbie miasta, na fladze i na pieczęci.
Herb opiera się na pieczęci z 1591 roku. Znajduje się na nim gałąź winorośli. Odbyła się dyskusja na temat, dlaczego to właśnie winorośl, ale jej prawdziwe znaczenie na herbie pozostaje nieznane.
Pochodzenie nazwy.
Staronordyjska forma nazwy miasta brzmiała "Stafangr". Pochodzenie nazwy przez dekady podlegało dyskusji, a 
Dzielnice.
Stavanger dzieli się na 7 dzielnic:
Klimat.
Miasto jest położone na półwyspie na południowo-zachodnim wybrzeżu Norwegii. Panuje tu klimat umiarkowany ciepły morski. Jest on łagodny, wietrzny, a średnie miesięczne temperatury są powyżej zera, z opadami ok. 1200 mm rocznie. Lata są tu przyjemne, a na terenach nizinnych oraz dookoła Stavanger okres wegetacji roślin trwa najdłużej w całej Norwegii.
Gospodarka.
Od lat 80. XIX wieku w Stavangerze kwitnie przemysł, oparty przede wszystkim na eksporcie ryb i produktów rybnych. Po II wojnie światowej przemysł konserwowy napotkał się z wieloma trudnościami, takimi jak wzrost konkurencji czy przestarzałe maszyny, co doprowadziło do spadku, który został tylko częściowo zrekompensowany zyskami z budowy statków.
W latach 60. XX wieku wydobycie ropy naftowej na Morzu Północnym zmieniło sytuację gospodarki Stavangeru. W połowie lat 70. poszukiwanie, wydobycie i przetwórstwo ropy stały się najważniejszym źródłem dochodu w okolicy Stavanger, wpływając na inne dziedziny gospodarki i kultury.
Stavanger jest stolicą norweskiego przemysłu naftowego. Najważniejsze światowe koncerny naftowe mają tam swoje biura, które nadzorują wydobycie ropy naftowej na Morzu Północnym. Swoją siedzibę ma tutaj firma Statoil.
Transport.
Dojazd do Stavanger jest możliwy poprzez kolej Sørlandsbanen oraz przez drogę E39 z Kristiansand i E39 z północnej części zachodniego wybrzeża. Port lotniczy Stavanger oddalony o 15 km na południowy zachód od miasta, ma połączenie z krajowymi i Europejskimi miejscami, wliczając Frankfurt, Amsterdam, Londyn, Aberdeen, Manchester i Kopenhagę. Ponadto poza Stavangerem znajduje się port obsługujący promy do Hirtshals w Danii. Są zwolennicy pomysłu, aby prom Smyril Line między Wyspami Owczymi, a Danią zatrzymywał się w Stavangerze w nowym porcie Risavika dodając tylko jedną godzinę do całkowitego czasu żeglugi. Lokalne promy żeglują do Tau i Kvitsøy, podczas gdy szybkie łodzie pasażerskie płyną do wielu wsi i wysp między głównymi szlakami ze Stavangeru do Haugesund i Saudy. Flaggruten obsługujący katamarany kursuje do Bergen z licznymi przystankami po drodze, m.in. w Haugesund. Autobusy ekspresowe są obsługiwane przez NOR-WAY Bussekspress i jeżdżą ze Stavangeru do Kristiansand, Bergen i Haugesund, a także są obsługiwane przez Lavprisekspressen jeżdżąc z Oslo do Kristiansand.
Transport publiczny.
Lokalne autobusy w Stavangerze są administrowane przez Rogaland Kollektivtrafikk (RKT) pod nazwą Kolumbus, a autokary są obsługiwane przez Veolia Environnement. RKT zarządza wszystkimi autobusami w Rogalandzie.
12 stycznia 2009 Kolumbus wprowadził ekspresowy autobus kursujący do dzielnicy handlowej Forus na południu miasta. Usługa ta składa się z siedmiu bezpośrednich połączeń ekspresowych, które działają w godzinach porannych i popołudniowych. Te ekspresowe autobusy jeżdżą z różnych dzielnic miasta bezpośrednio do Forus, nie przejeżdżając przez centrum miasta, jak inne trasy.
Od 13 grudnia 2009 r. niedawno zmodernizowany Jærbanen pomiędzy Stavanger i Sandnes obsługiwany jest przez pociągi kursujące z częstotliwością 4 wyjazdy na godzinę.
Miasto posiada wiele linii autobusowych i taksówek. Ponadto w planach jest budowa dwóch tuneli: Ryfast i Rogfast.
Kultura.
Europejska Stolica Kultury 2008.
Stavanger i jego region, wraz z Liverpoolem został wybrany na Europejską Stolicę Kultury na 2008 rok. Wizja "Stavanger2008" jest oparta na koncepcji „Otwartego Portu”. Region i jego mieszkańcy mają być jeszcze bardziej otwarci na sztukę, pomysły i możliwości.
Każdego maja Stavanger jest gospodarzem MaiJazz, międzynarodowego konkursu jazzowego. Oprócz tego, każdego sierpnia odbywa się tu Międzynarodowy Festiwal Muzyki Kameralnej. Ponadto w 1997 i 2004 roku ze Stavangeru ruszał Tall Ships’ Races.
Sport i rekreacja.
Największy lokalny klub piłkarski Viking FK gra w norweskiej Premier League (2010). Klub gra mecze domowe na Viking Stadion otwartym w 2004 roku.
Stavanger Idrettsforening (znany jako SIF) obecnie gra w piłkę nożną w norweskiej pierwszej dywizji.
Stavanger Oilers gra w norweskiej elitarnej lidze hokejowej, GET-ligaen. StavangerHåndball gra w piłkę ręczną w norweskiej drugiej dywizji.
Stavanger był gospodarzem Mistrzostw Świata w siatkówce plażowej w 2010 roku. Gra tu również UiS Stavanger – klub piłki siatkowej kobiet.
Muzyka.
Ze Stavanger pochodzą zespoły gothic metalowe takie, jak Theatre of Tragedy, Tristania, Sirenia i piosenkarka Liv Kristine oraz black metalowy zespół Gehenna, a także heavy/black metalowy zespół Kvelertak. Mieszkali tu również Janove Ottesen i Geir Zahl, członkowie zespołu rockowego Kaizers Orchestra.
Film.
W Stavanger były kręcone sceny do norweskich filmów takich, jak Mongoland czy The Man Who Loved Yngve, które zyskały uznanie magazynu Variety.
Turystyka.
Aktywny wypoczynek.
Lysefjord jest popularnym miejscem turystyki pieszej. Turyści zazwyczaj odwiedzają miejsca takie jak Preikestolen i Kieragbolten. Preikestolen to ogromna skała wystająca ponad fiord (604 metrów wyżej). Natomiast Kjeragbolten to skała zaklinowana w klifie ok. 1000 metrów ponad fiord. Prosty spadek 1000 metrów w dół sprawia, że Kjerag to bardzo popularne miejsce na BASE jumping.
Niedaleko Stavangeru są gotowe ośrodki wysokogórskie dla narciarzy i snowboardzistów przez cały sezon zimowy.
Wzdłuż południowego wybrzeża Stavangeru jest wiele dużych, piaszczystych plaż, z czego Sola jest najbliżej miasta.
Centrum miasta.
Stary Stavanger (Gamle Stavanger) znajduje się tuż obok centrum miasta i posiada kolekcję XVIII i XIX-wiecznych konstrukcji drewnianych.
Stavanger domkirke (katedra św. Swithuna) została wybudowana w 1125 roku przez angielskiego biskupa Reinalda w anglo-normandzkim stylu, a pod koniec XIII wieku dodano nowy chór w stylu gotyckim ze sklepieniem. Jest to jedyna katedra w Norwegii, która praktycznie od XIV wieku pozostaje niezmieniona.
Centrum miasta samo w sobie jest małe i kameralne, z wąskimi uliczkami i otwartymi przestrzeniami wolnymi od ruchu samochodowego. Tutejszy targ z warzywami jest jednym z niewielu takich w Norwegii, gdzie sprzedawane są produkty bezpośrednio od miejscowych rolników w każdy dzień roboczy w ciągu roku. Niestety targ w ostatnich latach się zmniejszył, przez co teraz jest mało stoisk.
Muzea.
Muzeum Stavangeru znajdujące się w Starym Stavangerze upamiętnia dawną chwałę miasta jako stolicę śledzia Norwegii.
Muzeum archeologii jest jednym z pięciu archeologicznych muzeów w Norwegii. Według samego muzeum to "następujący profil środowiska archeologii i badania interdyscyplinarne z kadrą naukową, która obejmuje przedstawicieli archeologii, nauk przyrodniczych i współczesnej historii kultury".
Norweskie Muzeum Ropy Naftowej znajduje się w porcie. Muzeum odzwierciedla fakt, że Stavanger został norweską stolicą ropy od początku jej wydobywania w 1966 roku.
Gmina Stavanger.
Stavanger jest 407. norweską gminą pod względem powierzchni.
Demografia.
Według danych z roku 2010 gminę zamieszkuje 113 991 osób. Gęstość zaludnienia wynosi 1627,51 os./km². Pod względem zaludnienia Stavanger zajmuje 4. miejsce wśród norweskich gmin.
Edukacja.
Według danych z 1 października 2004:
Historii i religii (historia, religia, migracja i stosunki między kulturami), Hotelarstwa i turystyki (hotelarstwo, turystyka, gastronomia), Zdrowia (pracownik socjalny, pielęgniarstwo i opieki dziecięcej), Mediów, kultury i nauk społecznych (dziennikarstwo, media i produkcja multimedialna, kulturoznawstwo), Muzyki i tańca (muzyka poważna, jazz, produkcja), Filologii i literatury (filologia angielska, francuska, niemiecka, hiszpańska, nordycka oraz studium norweskiego dla obcokrajowców), Ekonomii i zarządzania (ekonomia i administracja, ekonomia i informatyka, księgowość), Technicznego i nauk przyrodniczych (biologia, chemia, elektronika i informatyka, matematyka, fizyka, maszynoznawstwo, technologie wydobywcze, geologia wydobywcza ropy naftowej, bezpieczeństwo publiczne, ekonomia przemysłowa, budownictwo) oraz Kształcenia kadry nauczycielskiej.
Władze gminy.
Według danych na rok 2011 administratorem gminy () jest Inger Østensjø, natomiast burmistrzem (, d. ) jest Leif Johan Sevland.

</doc>
<doc id="122536" url="https://pl.wikipedia.org/wiki?curid=122536" title="Traviata">
Traviata

Traviata (wł. "La Traviata") – opera Giuseppe Verdiego z 1853 roku, oparta na "Damie kameliowej" A. Dumasa.
Treść.
Akcja rozgrywa się w Paryżu i w podparyskiej posiadłości w 2. połowie XIX wieku.
Akt I.
Scena balu na cześć Violetty. Baron Douphol uczynił ją swoją utrzymanką, w zamian za „wyłączność”. Violetta ma opuścić dotychczasowe miejsce zamieszkania i rozpocząć nowe życie w nieco „wyższych sferach”. Chora i nieszczęśliwa Violetta udaje, że raduje ją jej życie, w którym jedynym celem jest nieustająca zabawa. Na przyjęciu zjawia się Gaston i młody poeta Alfred Germont. Alfred, kochający skrycie Violettę wznosi toast na cześć miłości i ujawnia swoje uczucia. Violetta doświadczona okrutnymi kolejami swojego losu nie wierzy w miłość. Prosi Alfreda, by o niej zapomniał. Ale w samotności rozważa usłyszane słowa, które zapadły w jej serce. Postanawia rozpocząć nowe życie u boku Alfreda.
Akt II.
Scena 1.
Violetta nie przyjęła propozycji barona Douphol. Wyjeżdża wraz z Alfredem do swojej wiejskiej posiadłości. Przeżywa z nim szczęśliwe dni, ale jej zdrowie coraz bardziej pogarsza się. Na wspólne życie wydaje swoje oszczędności. Alfred nie wie nic o jej kłopotach finansowych dopóki Annina nie uświadomi mu sytuacji Violetty. Alfred chce jej pomóc i wyjeżdża do Paryża by zdobyć pieniądze. Pod jego nieobecność do posiadłości przyjeżdża ojciec Alfreda – Giorgio Germont. Chce doprowadzić do zerwania. Początkowo oskarża Violettę o wykorzystywanie młodzieńca. Ona mówi o miłości. Giorgio wyjaśnia Violetcie sytuację – siostra Alfreda ma poślubić bogatego człowieka. Kompromitujący związek Violetty i Alfreda dotyczy całej rodziny. Gdyby prawda o związku brata narzeczonej z byłą kurtyzaną dotarła do narzeczonego, ten zerwałby zaręczyny. Odwołuje się do sumienia Violetty i jej wiary w Boga, powołuje się na jej miłość, której obcy powinien być egoizm. Długo przekonuje Violettę, która w końcu postanawia zerwać z Alfredem dla jego własnego dobra. Zostawia list do ukochanego, w którym informuje go o powrocie do dawnego stylu życia, po czym wyjeżdża do Paryża. Alfred jest zaskoczony decyzją ukochanej. Zagniewany i zazdrosny nie chce słuchać wyjaśnień ojca i wrócić do rodzinnego domu. Jedzie do Paryża.
Scena 2.
Paryż. Przyjaciółka Violetty, Flora Bervoix wydaje przyjęcie na jej cześć dla dam z półświatka i ich promotorów. Violetta pojawia się u boku barona Douphol. Uśmiecha się, ale cierpi. Choroba jest coraz bardziej widoczna. Na przyjęciu zjawia się także Alfred. Wygrywa w karty od barona dużą sumę pieniędzy. Szukając zwady obraża Violettę i wyzywa barona na pojedynek. Violetta pragnie zapobiec nieszczęściu. Okłamuje Alfreda, że kocha barona i z nim chce pozostać. Alfred publicznie płaci Violetcie za szczęśliwe, pełne miłości dni rzucając jej pod nogi wygrane pieniądze. Wszyscy są oburzeni jego zachowaniem a Violetta mdleje. Podczas tej sceny obecny jest ojciec Alfreda, który w ślad za synem dotarł do Paryża. Nawet on przy wszystkich wyrzuca synowi niegodziwość zachowania. Baron Douphol wyzywa upokorzonego Alfreda na pojedynek.
Akt III.
Violetta opuściła paryskie salony i w samotności zmaga się z nieuleczalną chorobą. Zbliża się kres jej życia. Wspomina miłość i szczęśliwe dni. Alfred wraca do Paryża z dalekiej podróży, już wie o poświęceniu ukochanej i uzyskał od ojca zgodę na ślub z nią. Obaj przybywają do mieszkania umierającej. Alfred błaga o przebaczenie. Violetta próbuje ukryć przed nim ciężką chorobę i zgadza się na wyjazd z Paryża, ale śmierci nie można oszukać – Violetta umiera w objęciach ukochanego prosząc go, aby odnalazł szczęście z inną kobietą. Ona natomiast będzie się za nich modlić z nieba.
Historia utworu.
Aleksander Dumas (syn) powieść "Dama kameliowa" napisał pod wpływem osobistych przeżyć. Książka została opublikowana w 1848 r. i okazała się sporym sukcesem. Namawiany przez Paula Siraudina Dumas adaptował swoją powieść do wystawienia na deskach scenicznych. Jednak na premierę sztuki cenzura w 1851 nie dała zgody. Dopiero 2 lutego 1852 r. wystawiono "Damę kameliową" w teatrze Vaudeville w Paryżu. Sztuka odniosła spory sukces.
Verdi zetknął się ze sztuką Dumasa podczas swojej wizyty w Paryżu w 1852 r. i od razu uznał, że świetnie nadaje się na libretto opery. Mimo to przez pewien czas wahał się, czy jej tematyka nie zrazi publiczności. Ostatecznie librecista i przyjaciel Verdiego Francesco Piave złagodził obyczajowy wydźwięk oryginału. Nadał jej całkiem nowy tytuł (wł. "traviata" – zabłąkana) pod którym wystawiono ją w Wenecji. Okazała się skandalem – publiczność nie przywykła jeszcze do oglądania kurtyzan na scenach operowych. Współczesny widzom czas akcji też wpłynął na ocenę spektaklu. Dramat Violetty był jawną krytyką ówczesnych pruderyjnych stosunków panujących. Szokowało ukazanie kurtyzany jako postaci szlachetnej, zdolnej w imię miłości do największego poświęcenia. Do fiaska sztuki przyczynił się ponadto dobór wykonawców. Przed premierę Verdi otrzymał anonimowy list, w którym przestrzegano go przed klęską prapremiery, jeżeli nie znajdzie innego basa, a zwłaszcza lepszej primadonny. Istotnie, śpiewacy Fanny Salvini-Donatelli, Lodovico Graziani i Felice Varesi, śpiewali fatalnie. Sam Verdi w liście do Emanuela Muzio napisał tak: „"Traviata" wczoraj wieczorem fiasko. Moja wina czy śpiewaków? Czas to osądzi”. Autor nie poddał się. Dokonał drobnych zmian, które dotyczyły przede wszystkim umiejscowienia akcji we wcześniejszej epoce, realiach z czasów Ludwika XIV, zmienił tytuł na "Violetta" i 6 maja 1854 r. wystawił spektakl w weneckim "Teatro San Benedetto". Tym razem opera odniosła sukces i na stałe wpisała się w kanon operowy.
Polska premiera – 27 kwietnia 1856, Teatr Wielki w Warszawie (pod tytułem Violetta); reżyseria: Leopold Matuszyński, dekoracje: Antoni Sacchetti, dyrygent: Jan Quattrini; obsada: Enrica Berini (Violetta), Francesco Ciaffei (Alfred), Lodovico Butti (Germont), Józefa Chodowiecka (Flora).
Dzisiejsza krytyka uważa "Traviatę" za najdoskonalsze i zupełnie nowatorskie dzieło kompozytora. Podkreślana jest kameralna atmosfera opery (w przeciwieństwie do większości utworów Verdiego np. "Aidy"), wartość literacka libretta oraz nastrojowość muzyki, która świetnie wyraża i podkreśla uczucia bohaterów.
Chronologicznie Traviata powstała jako trzecie ogniwo tzw. "Trilogia popolare" (po Rigoletcie z 1851 r. i Trubadurze z 1852 r.). 

</doc>
<doc id="122537" url="https://pl.wikipedia.org/wiki?curid=122537" title="Umiejętność (gry fabularne)">
Umiejętność (gry fabularne)

Umiejętność (z ang. "skill") – to obok współczynników typ danych liczbowych w grach fabularnych, opisujących postać gracza. Umiejętności określają jak zaawansowana jest w danej dziedzinie postać. Im większa jest wartość danej umiejętności, tym łatwiej jest wykonać postaci test związany z nią. Umiejętności dotyczą zasadniczo dziedzin, których można się nauczyć; ponadto zwykle łatwiej jest je zdobyć (lub zwiększyć ich poziom) niż współczynniki.
Umiejętność jest zazwyczaj wyrażana wartością liczbową (im większa tym lepiej), chociaż są pewne wyjątki. Na przykład w systemie Warhammer Fantasy Roleplay umiejętność nie ma wartości liczbowej a to czy powiedzie się dane działanie (uda się nam wykonać test) zależy od tego czy posiadamy daną umiejętność (np. próbując przepłynąć rwącą rzekę bez umiejętności "pływanie" zapewne utopimy się). W systemie FUDGE umiejętności są określane słownie.
W zależności od systemu dostępna lista umiejętności jest różna, co zazwyczaj zależy od zaawansowania technologicznego w świecie gry. W tych systemach Fantasy, w których świat zbliżony jest do epoki średniowiecza, nie występuje na przykład umiejętność prowadzenia samochodu - za to mogą pojawić się np. umiejętności związane z magią, lub też odzwierciedlające rozbudowanie mechaniki walki bronią białą.
Rozwój umiejętności.
Najpowszechniej stosowanym sposobem rozwoju umiejętności jest kupno punktów ją wyrażających w zamian za punkty doświadczenia (czasem pośrednio - gracz może rozwinąć w określony sposób umiejętności podczas awansu postaci na kolejny poziom). Mogłoby to jednak prowadzić np. do sytuacji, w której postać za punkty doświadczenia uzyskane za uratowanie księżniczki "uczy" się łowić ryby (choć nigdy wcześniej tego nie robiła), dlatego też mistrz gry zazwyczaj ma prawo zablokować rozwój niewykorzystywanej umiejętności.
Druga z popularnych metod polega na rozwoju umiejętności wraz z jej używaniem. Wprowadza to jednak konieczność skrupulatnego odnotowywania przypadków wykorzystania każdej z nich, co w praktyce ogranicza wykorzystanie tego sposobu wyłącznie do gier komputerowych.

</doc>
<doc id="122539" url="https://pl.wikipedia.org/wiki?curid=122539" title="Motyle dzienne">
Motyle dzienne

Motyle dzienne, buławkorożne (Rhopalocera) − grupa motyli (w Europie Środkowej około 270 gatunków), jest grupą sztuczną. Wyróżniają się kolorowymi skrzydłami o dużej powierzchni, buławkowato zakończonymi czułkami, smukłą budową ciała, a przede wszystkim porą aktywności. Latają od wschodu do zachodu słońca. Z poczwarki wylegają się rankiem. Większość motyli dziennych ma wyraźnie zaokrąglone skrzydła umożliwiające błyskawiczne zwroty i zrywy, a więc uchylanie się od ptasich ataków. Specyficzny chwiejny lot. Skrzydła motyli dziennych mają na ogół dużą powierzchnię w stosunku do rozmiarów ciała.

</doc>
<doc id="122540" url="https://pl.wikipedia.org/wiki?curid=122540" title="Test">
Test



</doc>
<doc id="122541" url="https://pl.wikipedia.org/wiki?curid=122541" title="Mameluk">
Mameluk



</doc>
<doc id="122543" url="https://pl.wikipedia.org/wiki?curid=122543" title="Mugol">
Mugol

Mugol () – określenie z cyklu powieściowego o Harrym Potterze angielskiej autorki J.K. Rowling, oznaczające osobę pozbawioną mocy magicznej oraz – najczęściej – nieposiadającą wiedzy na temat istnienia magicznego świata.
Termin ten stosowany jest w uniwersum przez czarodziejów brytyjskich, z kolei amerykańscy nazywają osoby takie „no-maj” (wym. nołmadż), co stanowi skrót od „no magic” (niemagiczny).
Charakterystyka.
W świecie stworzonym przez Rowling moc magiczna jest zjawiskiem noszącym znamiona cech genetycznych – dziecko dwojga mugoli najczęściej jest mugolem, podobnie jak dziecko, którego rodzice mają ciemne włosy, najczęściej ma ciemne włosy. Dziecko dwojga magicznych rodziców zwykle wykazuje magiczne umiejętności, choć zdarza się (rzadko), że w magicznej rodzinie rodzi się potomek praktycznie pozbawiony mocy, tzw. charłak (ang. "squib"). Zdarzają się także przypadki, kiedy w rodzinie mugolskiej rodzi się czarodziej.
W "Harrym Potterze" rozwinięta jest zawiła hierarchia formalnych, potocznych i derogatywnych terminów określających mniej lub bardziej magiczne pochodzenie postaci, co obrazuje tendencje w przedstawionym społeczeństwie, w szczególności klanów czystej krwi czarodziejów. Uważają za gorszego od siebie każdego, kto od kilku pokoleń wstecz ma wśród przodków mugola, a szczególnie osoby ze zdolnościami magicznymi urodzone w rodzinach mugoli (w ich terminologii wulgarnie nazywane są one szlamami). Ekstremalną formę tego sposobu myślenia prezentują śmierciożercy.
Autorka przyznaje, że podobieństwo dyskryminacji pod względem „czystości” krwi w magicznym świecie do nazizmu i dyskryminacji rasowej, śmierciożerców do nazistów i Ku Klux Klanu (nawet wizualne), a Voldemorta do Hitlera jest nieprzypadkowe, jednak ją samą zaskoczył stopień podobieństwa stosowanej przez nich hierarchii do tej stosowanej przez hitlerowców w czasie drugiej wojny światowej.
Przedstawiciele.
Frank Bryce.
Frank Bryce – dozorca domu Riddle’ów w Little Hangleton. Nadzorował ich ziemię, szczególnie trawnik. W 1943 został oskarżony o zamordowanie rodziny Riddle’ów. W rzeczywistości Riddlowie i ich syn Tom zostali zabici przez Toma Marvola Riddle’a, późniejszego Lorda Voldemorta. Jednak mugolska policja wypuściła Bryce’a, ponieważ nie było na ciałach zmarłych żadnych znaków, wskazujących na to, że zostali zabici. Mieli tylko przestraszony wyraz twarzy.
W 1994 roku Voldemort wrócił do domu Riddle’ów. Bryce odkrył Voldemorta i dowiedział się o planie zabicia Harry’ego Pottera. Kiedy wąż Nagini odkrył jak podsłuchuje pod drzwiami, Voldemort zabił go. Jednak podczas pojedynku Harry’ego i Voldemorta, ukazuje się Harry’emu duch Franka.
W filmie w jego postać wcielił się Eric Sykes, zaś w polskiej wersji głosu użyczył mu Andrzej Gawroński.
Robert McGonagall.
Wielebny Robert McGonagall – mąż Isobel i ojciec Minerwy, Malcolma i Roberta Juniora. Dorastał w Highlands, w Szkocji na początku XX wieku. Był prezbiteriańskim pastorem
Tom Riddle senior.
Tom Riddle (ur. 1905, zm. sierpień 1943) – mugol, który został uwiedziony przez Meropę Gaunt, za pomocą eliksiru miłosnego. Po pewnym czasie Meropa przestała mu podawać eliksir i Riddle uciekł do rodzinnego domu. W wiosce mówiono, że to była tylko chwilowa miłość. Meropa w tym czasie była w ciąży. Nosiła pod sercem przyszłego Lorda Voldemorta, urodzonego 31 grudnia 1926. Tom Riddle mieszkał w wielkim, bogatym domu, najbardziej okazałym w Little Hangleton, gdzie 17 lat później − w nocy w sierpniu 1943 roku − Tom został zamordowany wraz ze swoimi rodzicami przez swojego syna Toma Marvolo. Pochowano ich na cmentarzu w Little Hangleton. Mieszkańcy wioski nigdy nie wyjaśnili tajemnicy ich śmierci, gdyż klątwa "Avada Kedavra" nie zostawia śladów. Pięćdziesiąt dwa lata później, w dniu 24 czerwca 1995 roku, na cmentarzu Voldemort użył kości swojego ojca, a także krwi Harry’ego i dłoni Glizdogona, aby się odrodzić.
Tobiasz Snape.
Tobiasz Snape – mugol, mąż Eileen Prince i ojciec Severusa Snape’a. Ze wspomnień Snape’a z 5 tomu można się dowiedzieć, że był mugolem i znęcał się nad swoją żoną. Severus prawdopodobnie nienawidził go.
Państwo Granger.
Państwo Granger (Heather Bleasdale w drugim filmie i Michelle Fairley w ; Tom Knight w drugim filmie i Ian Kelly w ) to mugole, będący rodzicami czarownicy Hermiony Granger. Pracowali jako dentyści. Do 1997 r. mieszkali w Wielkiej Brytanii. Przyjaźnili się z czarodziejską rodziną Weasleyów.
W 1997 roku Hermiona, chcąc wybrać się z Harrym i Ronem na poszukiwanie horkruksów, zmodyfikowała pamięć swoich rodziców tak, aby myśleli, że nazywają się Wendell i Monika Wilkinsowie, a ich życiową ambicją jest przeprowadzka do Australii. Chciała chronić matkę oraz ojca przed Śmierciożercami i ich szefem. Po zakończeniu drugiej wojny czarodziejów odnalazła ich i sprowadziła do Wielkiej Brytanii.
Mary Riddle.
Mary Riddle (nazwisko panieńskie nieznane) to matka Toma Riddle senior, żona Thomas Riddle i babcia przyszłego „Lorda Voldemorta”, zamordowana w sierpniu 1943 roku przez swojego wnuka, gdy ten miał 16 lat. Mieszkali w wielkim domu w Little Hangleton, gdzie Frank Bryce był ich ogrodnikiem.
Thomas Riddle.
Thomas Riddle to ojciec Toma Riddle senior, mąż Mary i dziadek przyszłego „Lorda Voldemorta”, zamordowany w sierpniu 1943 roku przez swojego wnuka, gdy ten miał 16 lat. Mieszkali w wielkim domu w Little Hangleton, gdzie Frank Bryce był ich ogrodnikiem.
Państwo Evans.
Państwo Evans to rodzice Petunii Dursley i Lily Potter, teściowie dla Vernona Dursley oraz Jamesa Potter, a także dziadkowie Dudleya Dursley i Harry'ego Pottera.
We wspomnieniach Snape’a – w siódmym tomie – byli entuzjastycznie nastawieni do magii i odprowadzili Lily na peron 9¾, na ekspress do szkoły.
Zmarli przed Halloween 1981, jak wspomniał Albus Dumbledore do Minerwy McGonnagall w pierwszym tomie.
Pojawili się w tle odbicia Zwierciadła AinEingarp, w tej samej części, jako pragnienie Harry'ego by mieć rodzinę.
Ellen Umbridge z domu Cracknell.
Ellen Umbridge z domu Cracknell to matka Dolores Jane Umbridge i była żona czarodzieja Orforda Umbridge’a.
Mugolak.
Mugolak (ang. Muggle−born) to termin, którym określa się czarodzieja lub czarownicę, którzy urodzili się z dwojga niemagicznych rodziców, mugoli. Ich magiczne zdolności nie wydają się znacznie dotknięte przez pochodzenie – w istocie, wielu mugolaków znajdowało się wśród najpotężniejszych czarownic i czarodziejów, tacy jak Hermiona Granger i Lily Evans. Liczba mugolaków w czarodziejskiej populacji wzrasta, kiedy to rody czystej krwi kurczą się w rozmiarach i liczbach.
W drugim tomie, na mugolaków padł blady strach gdy ktoś ponownie, po 50 letniej przerwie, otworzył Komnatę Tajemnic. Wypuścił z niej tym samym potwora, który miał za zadanie wyeliminować ich z nauczania magii. Psychoza została ukrócona w 1993 roku, gdy Harry Potter zabił Bazyliszka w samej komnacie.
W siódmym tomie, kiedy Lord Voldemort przechwycił kontrolę nad Ministerstwem Magii w lipcu 1997 roku mugolaki miały obowiązek zarejestrować się przez Komisję Rejestracji Mugolaków pod rządami Dolores Jane Umbridge. Polityczna propaganda żądała, aby mugolaki okazały się faktycznie mugolami, którzy ukradli magiczne zdolności od „prawdziwych” czarownic i czarodziejów, wspierana przez badania prawdopodobnie wykonywane przez Departament Tajemnic. Ministerstwo kontynuowało rozgłos poglądu wraz z dystrybucją kłamliwej propagandy. Komisja karała każdego, kto nie mógł dowieść, że ma magiczne dziedzictwo i przez ten rzekomy czyn zsyłali go do Azkabanu. Każdy, kto stawiał opór był zastraszany i prawdopodobnie obdarowywany pocałunkiem dementora. Zakończyło się to wraz z porażką Voldemorta w maju 1998 roku.
Mary Cattermole.
Mary Cattermole (Kate Fleetwood) to żona Rega Cattermole.
W 1997 roku – w siódmym tomie – została wezwana na przesłuchanie związane z domniemaną kradzieżą różdżki przez Komisję Rejestracji Mugolaków. Uciekła dzięki pomocy Harry'ego Pottera i jego przyjaciół, zanim odebrano jej różdżkę i wyjechała za granicę z mężem i dziećmi, gdzie prawdopodobnie została, aż do pokonania Voldemorta.
Szlama.
Szlama () – negatywne określenie z cyklu książek J.K. Rowling o Harrym Potterze oznaczające osobę o zdolnościach magicznych urodzoną w rodzinie mugoli. Dzieje się tak, ponieważ w takiej osobie uaktywniają się zdolności magiczne po jakimś dawnym przodku (czarodzieju lub czarownicy) ze strony ojca lub matki. Zdarza się, że „szlamy” swoimi zdolnościami magicznymi przewyższają czarodziejów czystej krwi (Hermiona Granger).
Określenie „szlama” nie jest używane przez szanujących się czarodziejów, gdyż należy ono do wulgaryzmów.
O szlamy wyniknął spór pomiędzy Salazarem Slytherinem a pozostałymi założycielami Hogwartu. Slytherin pragnął, by do szkoły uczęszczali tylko uczniowie czystej krwi. Nie chciał natomiast przyjmować czarodziejów z rodziny mugoli, gdyż uważał, że mają „brudną krew”. Spór zakończył się ucieczką Salazara ze szkoły. Zdążył on jednak zbudować Komnatę Tajemnic, w której umieścił potwora, Bazyliszka.
Ekstremalną wersję poglądu Slytherina wyznawali zwolennicy Voldemorta, Śmierciożercy. Uważali oni, że tzw. Szlamy, powinny być unicestwione.
Przeciwieństwem szlamy jest charłak.
Charłak.
Charłak () – w cyklu powieści Joanne Kathleen Rowling o Harrym Potterze osoba pochodząca z magicznej rodziny mająca znikome lub nie posiadające zdolności czarodziejskich. Charłaki jednakże, w przeciwieństwie do mugoli, mogą widzieć magiczne zjawiska i stworzenia, jak deementorzy. Widzą także magicznie ukryte miejsca takie jak Dziurawy Kocioł czy Hogwart Narodziny charłaka to rzadkie wydarzenie i powód do hańby, jak w rodzinie Black szczycącej się z bycia familią czystej krwi czarodziejów. Ministerstwo Magii nie wymagało od nich rejestracji jako członków społeczności czarodziejskiej. Istnieją specjalne kursy dla charłaków (m.in. Wmigurok), które mają ich nauczyć magii, jednak ich działanie nie zostało potwierdzone. Według Muriel, ciotecznej babki Rona, charłaków zazwyczaj wysyła się do mugolskich szkół i zachęca do integracji w mugolski świat, co jest „o wiele lepsze niż szukanie dla nich miejsca w świecie czarodziejów, gdzie zawsze będą obywatelami drugiej klasy”. Bycie charłakiem nie eliminuje ze świata magicznego potomków, u których gen magiczny może się obudzić.

</doc>
<doc id="122545" url="https://pl.wikipedia.org/wiki?curid=122545" title="Diego Maradona">
Diego Maradona

Diego Armando Maradona (ur. 30 października 1960 w Lanús, zm. 25 listopada 2020 w Tigre) – argentyński piłkarz i trener piłkarski. Nazywany także „El Diez” („Dziesiątka”) i „Pelusa” („Puszek”). Uważany za jednego z najlepszych graczy w historii tego sportu, został wybrany najlepszym zawodnikiem XX wieku (wraz z Pelém), uzyskując 53% głosów w sondzie na oficjalnej stronie FIFA. Zdobył trzecie miejsce w głosowaniu zrealizowanym przez członków "Komisji Futbolowej" FIFA i ludzi prenumerujących "FIFA Magazine".
Przez większość swojego życia Maradona zdobywał wielkie trofea zarówno z reprezentacją Argentyny, jak również z niektórymi klubami, w których grał. Z reprezentacją zdobył mistrzostwo świata w 1986, wicemistrzostwo na mundialu w 1990 i mistrzostwo na mistrzostwach świata juniorów w 1979. Najważniejsze trofea na poziomie klubowym zdobył grając w SSC Napoli, z którym zdobył Puchar UEFA oraz jedyne dwa tytuły "mistrza Włoch" w historii drużyny.
Po zakończeniu kariery sportowej związał się z telewizją, prowadził program "La Noche del 10", emitowany przez Canal 13 pod koniec 2005 roku. Był także wiceprezesem "Comisión de Fútbol" Atlético Boca Juniors od czerwca 2005 do sierpnia 2006 roku. Od 2008 do 2010 był selekcjonerem seniorskiej reprezentacji Argentyny, z którą wywalczył awans do Mistrzostw Świata 2010 w RPA, a w turnieju finałowym awansował do ćwierćfinału. 
Życiorys.
Kariera piłkarska.
Kariera klubowa.
W wieku 10 lat zapisał się do młodzieżowej drużyny piłkarskiej Los Cebollitas. W profesjonalnym futbolu zadebiutował w 1976, dołączając do Argentinos Juniors. Dla Argentinos zagrał w 167 spotkaniach, strzelając 115 bramek. Lata 1981–1982 spędził w CA Boca Juniors, gdzie rozegrał 40 meczów i strzelił 28 goli. W 1979, 1980 i 1981 był królem strzelców Primera División, zdobywając kolejno 27, 25 i 40 bramek.
W 1982 wyjechał z Argentyny i przeszedł do hiszpańskiego FC Barcelona, z którym wygrał Puchar Króla, Puchar Ligi Hiszpańskiej oraz Superpuchar Hiszpanii. Po konflikcie z prezesem Josepem Lluisem Núñezem i groźnej kontuzji w starciu z Andonim Goikoetxeą Maradona zdecydował się opuścić Hiszpanię.
W 1984 przeszedł do włoskiego SSC Napoli. W Neapolu przywitało go 75 tys. widzów, ten rekord został pobity dopiero w 2009 roku na prezentacji Cristiano Ronaldo w barwach Realu Madryt. Trzy lata później zdobył pierwszy tytuł – Mistrzostwo Włoch. Kolejne trofea to: puchar Włoch, superpuchar Włoch, a także drugie "scudetto". W 1989 SSC Napoli z Maradoną w składzie sięgnęło po Puchar UEFA, w dwumeczu finałowym pokonując VfB Stuttgart 2:0 i 3:3. Maradona został ulubieńcem kibiców i jedną z legend klubu. Podczas 7 lat spędzonych w Neapolu rozegrał 259 meczów, strzelając 115 bramek.
W 1992 podpisał kontrakt z zespołem Sevilla FC. Jedynym osiągnięciem Argentyńczyka było 7. miejsce w Primera División . Popadł w konflikt z władzami klubu, w szczególności z wiceprezesem Jose Marią del Nido, stąd też po sezonie powrócił do rodzinnej Argentyny. Trafił do Newell’s Old Boys, gdzie zaliczył jedynie epizod, osiągając zaledwie ostatnie, 20. miejsce w argentyńskiej Primera División.
FIFA nałożyła na Maradonę 15-miesięczną dyskwalifikację, tym razem za stosowanie niedozwolonych środków. Argentyńczyk powrócił do sportu w 1995, podpisując ostatni w karierze kontrakt – z Boca Juniors. Mimo kolejnych problemów ze zdrowiem i narkotykami, Maradona zdążył zostać wicemistrzem Argentyny w 1998.
Ostatnim meczem Diego Maradony w karierze było spotkanie z 25 października 1997 roku, River Plate–Boca Juniors 1:2, na Estadio Monumental. Piłkarz rozegrał 45 minut, po czym zszedł z boiska. 30 października 1997 oficjalnie zakończył karierę piłkarską.
Reprezentacja Argentyny.
W reprezentacji Argentyny zadebiutował 27 lutego 1977 na La Bombonerze, w wygranym spotkaniu przeciwko Węgrom 5:1.
W 1979 Maradona sięgnął po Mistrzostwo Świata Juniorów w Japonii, po pokonaniu w finale reprezentacji ZSRR 3:1. Został wicekrólem strzelców turnieju, zdobywając 6 goli.
W 1982 znalazł się w kadrze na mistrzostwa świata. Jego drużyna przeszła pierwszą rundę turnieju, przegrywając z Belgią oraz pokonując Węgry i Salwador. Argentyna odpadła w drugiej rundzie turnieju, a Maradona w ostatnim meczu otrzymał czerwoną kartkę.
Maradona poprowadził drużynę narodową do zwycięstwa w mistrzostwach świata w 1986 roku w Meksyku. W meczu finałowym Argentyna pokonała reprezentację RFN 3:2. W ćwierćfinałowym meczu z Anglią Maradona zdobył dwie bramki. Jedną z nich strzelił ręką, natomiast drugą po rajdzie przez niemal całe boisko i minięciu sześciu angielskich zawodników. Tłumacząc się z pierwszej bramki, stwierdził, że pomogła mu ręka Boga . Dopiero po 19 latach w jednym z udzielanych wywiadów przyznał, że gola zdobył niezgodnie z przepisami, a 22 lata później przeprosił za ten incydent.
Podczas mistrzostw świata w 1990 we Włoszech Maradona był kapitanem swojej reprezentacji. Z jego pomocą Argentyna dotarła do finału, pokonując po drodze m.in. Brazylię, Jugosławię i Włochy. Finałowy mecz z RFN zakończył się porażką 0:1, po golu zdobytym z rzutu karnego w ostatnich minutach spotkania przez Andreasa Brehmego .
W marcu 1991 roku podczas testu antydopingowego wykryto w organizmie zawodnika niedozwolone środki. Został zdyskwalifikowany przez FIFA na 15 miesięcy.
Mistrzostwa świata w Stanach Zjednoczonych (1994), mimo świetnych meczów m.in. z Grecją, gdzie strzelił bramkę, były końcem reprezentacyjnej kariery Maradony. Został z nich wykluczony po ponownie pozytywnym teście antydopingowym.
Ostatnim meczem piłkarza w reprezentacji było spotkanie z 25 czerwca 1994 roku Argentyna-Nigeria 2:1 na Foxboro Stadium w ramach mistrzostw świata. Reprezentacja już bez Maradony przegrała ostatni mecz grupowy z Bułgarią 0:2, a w 1/8 finału Argentyńczycy przegrali z Rumunią 2:3 i na tym zakończyli udział w mundialu.
Kariera trenerska.
Rozpoczął pracę trenerską w argentyńskim I ligowym zespole Deportivo Corrientes w 1994. Nie odniósł sukcesów, zajmując dopiero trzynaste miejsce w Primera División. Po roku przeniósł się do Racing Club, gdzie również nie wiodło mu się najlepiej, a w lidze uplasował się na 12. pozycji.
29 października 2008 został selekcjonerem reprezentacji Argentyny. Na ławce trenerskiej zadebiutował 19 listopada 2008 w meczu towarzyskim ze Szkocją (1:0). Maradona wywalczył z Argentyną awans na Mistrzostwa Świata 2010. Tam prowadzona przez niego reprezentacja dotarła do ćwierćfinału, gdzie przegrała 0:4 z Niemcami i odpadła z turnieju. 27 lipca 2010 dostał propozycję dalszego prowadzenia reprezentacji Argentyny, pod warunkiem rozstania się ze swoimi współpracownikami. Maradona zrezygnował z funkcji selekcjonera kadry, ponieważ chciał, by jego sztab został. Następnym trenerem reprezentacji został Sergio Batista.
Przed mistrzostwami deklarował, że jeśli Argentyna zdobędzie mistrzostwo świata, przejdzie się w publicznym miejscu nago.
16 maja 2011 został trenerem Al-Wasl Dubaj, klubu ze Zjednoczonych Emiratów Arabskich i pracował tam do 10 lipca 2012. We wrześniu 2018 został trenerem klubu Dorados de Sinaloa z drugiej ligi meksykańskiej. Ostatnim klubem, który prowadził w latach 2019–2020, był argentyński Gimnasia y Esgrima La Plata.
Po zakończeniu kariery.
W 2000 roku wydał autobiografię zatytułowaną „El Diego”, napisaną we współpracy z Danielem Arcuccim i Ernesto Cherquisem Bialo. Opisuje w niej swoje dzieciństwo, karierę piłkarską, a także zawarł w niej listę stu, jego zdaniem, najlepszych piłkarzy świata. Książka ukazała się w Polsce pięć lat później, nakładem wydawnictwa „Zysk i S-ka”; przełożył ją Wojciech Charchalis.
W 2004 roku, z okazji stulecia FIFA, Maradona wraz z brazylijskim piłkarzem Pelém został wybrany najwybitniejszym piłkarzem wszech czasów. W tym samym roku doznał zawału serca . Większość czasu spędził w klinice medycznej na Kubie.
W 2005 roku wziął udział w drugiej edycji włoskiego "Tańca z gwiazdami". Zrezygnował z zabawy po trzecim odcinku, zajmując 9. miejsce.
W 2012 prowadził akcję promocyjną szachów w Zjednoczonych Emiratach Arabskich.
Na początku listopada 2020 roku trafił do szpitala w związku ze zdiagnozowaniem u niego krwiaka podtwardówkowego. 4 listopada przeszedł operację, po której nie nastąpiły żadne komplikacje ani skutki uboczne. W połowie listopada Maradona wypisał się ze szpitala na własne życzenie i wrócił do rodzinnego domu. Zmarł 25 listopada 2020 roku w godzinach porannych na skutek ataku serca. Po jego śmierci w Pałacu Prezydenckim w Buenos Aires wystawiono trumnę z ciałem legendarnego piłkarza. Ostatnie pożegnanie nastąpiło 26 listopada 2020 na cmentarzu Jardín de Bella Vista w okolicy Buenos Aires.
Życie prywatne.
Jego bracia Hugo i Raúl również byli piłkarzami. Jego synem jest włoski piłkarz i zawodnik piłki plażowej Diego Sinagra. Maradona został teściem piłkarza Sergio Agüero.
Był silnym zwolennikiem polityki lewicowej. Wielokrotnie udzielał poparcia południowoamerykańskim politykom, m.in. Fidelowi Castro czy też Hugo Chávezowi. W jednym z wywiadów przyznał, że nienawidzi wszystkiego, co amerykańskie. Wyrażał podziw wobec rewolucjonisty Che, na ramieniu posiadał tatuaż z jego wizerunkiem.
Wątpliwości dotyczące przyczyny śmierci.
Zespół medyczny składający się z siedmiu osób został oskarżony o nieumyślne spowodowanie śmierci argentyńskiego piłkarza. Główne zarzuty mówią, że zespół medyczny działał w sposób niewłaściwy, niedostateczny i lekkomyślny.

</doc>
<doc id="122546" url="https://pl.wikipedia.org/wiki?curid=122546" title="Maradona">
Maradona

Argentyńscy piłkarze, bracia:

</doc>
<doc id="122547" url="https://pl.wikipedia.org/wiki?curid=122547" title="Orlando Bloom">
Orlando Bloom

Orlando Jonathan Blanchard Bloom (ur. 13 stycznia 1977 w Canterbury) – brytyjski aktor filmowy, znany z ról Legolasa w trylogii "Władca Pierścieni," Willa Turnera w serii "Piraci z Karaibów" oraz Parysa w "Troi".
Życiorys.
Wczesne lata.
Urodził się w Canterbury, w hrabstwie Kent w Wielkiej Brytanii, jako syn Sonii (de domo Copeland) i Colina. Ma o dwa lata starszą siostrę Samanthę. Imię Orlando otrzymał po XVII-wiecznym kompozytorze Orlando Gibbonsie.
Początkowo uczył się w Canterbury; uczył się języków obcych (biegle posługuje się j. francuskim), zajmował się też fotografią i sztuką oraz jeździł konno. Występował w amatorskim teatrze szkolnym, recytował poezję i wygrywał konkursy podczas tradycyjnego festiwalu w Kent.
W 1993 przeniósł się do Londynu, gdzie podjął przygotowania do zawodu aktorskiego. Był stypendystą British American Drama Academy. Uczył się w Guildhall School of Music and Drama.
Kariera.
Na ekranie zadebiutował rolą w filmie biograficznym "Wilde", który przedstawiał historię życia Oscara Wilde’a. Swoją pierwszą dużą rolę zagrał w 2001, wcielając się w postać Legolasa w trylogii "Władca Pierścieni"; angaż do filmu otrzymał dwa dni po otrzymaniu dyplomu ze szkoły aktorskiej. Pierwotnie starał się o rolę Faramira, ale reżyser filmu (Peter Jackson) obsadził go w roli Legolasa.
Pojawił się też w filmie "Helikopter w ogniu". Następnie zagrał Willa Turnera w filmie '. Potem była "Troja", "Królestwo niebieskie", "Elizabethtown", ' i "Przystań". Zagrał rolę epizodyczną w telewizyjnej serii "Extras". Potem zagrał w trzeciej części "Piratów z Karaibów" i postanowił spróbować sił w teatrze. Od tego czasu gra w sztuce "In Celebration" Davida Storeya. Podpisał kontrakt na zagranie małej roli w brytyjskim filmie "Była sobie dziewczyna", ale zrezygnował na rzecz głównej roli w filmie "Red Circle". Zasilił też obsadę serii dwunastu krótkich filmów "Zakochany Nowy Jork".
W 2008 był nominowany do Złotej Maliny za rolę w filmie "".
Od 2011 spowolnił karierę na rzecz wychowania syna Flynna. Zagrał jednak w kilku filmach, takich jak ' i "Zulu" z 2013 czy ' z 2014. W 2017 wystąpił jako kapitan Will Turner w filmie "" ("Pirates of the Caribbean: Dead Men Tell No Tales").
Od 2019 gra inspektora Philostrate’a w serialu "Carnival Row". Jest również jednym z producentów wykonawczych serialu.
Życie prywatne.
Jest buddystą, w 2004 został członkiem Soka Gakkai International. Jest ambasadorem dobrej woli UNICEF i członkiem ekologicznej organizacji Global Green.
W latach 2002–2005 spotykał się z amerykańską aktorką Kate Bosworth. W 2007 związał się z australijską modelką Mirandą Kerr, 21 czerwca 2010 zaręczyli się, a 22 lipca 2010 wzięli ślub. W 2013 rozstali się. Ze związku ma syna Flynna (ur. 7 stycznia 2011). Na początku 2016 zaczął spotykać się z amerykańską piosenkarką Katy Perry. W lutym 2019 zaręczyli się. 26 sierpnia 2020 przyszła na świat ich córka Daisy Dove Bloom.

</doc>
<doc id="122549" url="https://pl.wikipedia.org/wiki?curid=122549" title="Peter Jackson">
Peter Jackson

Peter Jackson (ur. 31 października 1961 w Pukerua Bay) – nowozelandzki reżyser, scenarzysta i producent filmowy.
Życiorys.
Peter Jackson swoje pierwsze filmy zaczął robić już w wieku 8 lat, gdy rodzice kupili mu kamerę Super-8. Wtedy też zobaczył po raz pierwszy "King Konga", film który zainspirował go do podjęcia kariery reżyserskiej i którego ponowne nakręcenie stało się marzeniem jego życia.
Pierwszymi filmami Jacksona były między innymi: "Dwarf Patrol", "World War II", "The Valley", "Coldfinger", "Curse of the Gravewalker" i "Roast of the Day", który przekształcił się w "Zły smak".
Miłość do horroru przerodziła się następnie w słynną "Martwicę mózgu" i dziwaczny, pokręcony komediomusical "Przedstawiamy Feeblesów", nazwany przez krytyków „muppetami na kwasie” („Muppets on acid”). Kolejnymi projektami były "Niebiańskie stworzenia" (Srebrny Lew na Festiwalu Filmowym w Wenecji i nominacja do Oscara) oraz "Przerażacze".
Peter Jackson znany jest przede wszystkim jako reżyser adaptacji słynnej powieści Tolkiena. Jego filmowa adaptacja "Władcy Pierścieni" (ang. "The Lord of the Rings"), otrzymała łącznie siedemnaście Oscarów.
Kolejne części tego trzytomowego eposu ukazały się w kinach, w około rocznych odstępach, w 2001, 2002 i 2003 roku, bijąc rekordy oglądalności. W 2001 roku (w Polsce w lutym 2002) na ekrany wszedł wyreżyserowany przez Petera Jacksona film '. Kolejna część – ' – ukazała się w 2002 (w Polsce w styczniu 2003). Ostatnia – "" – weszła na ekrany 16 grudnia 2003 (w Polsce 1 stycznia 2004).
W 2005 weszła na ekrany inna superprodukcja Jacksona – remake filmu "King Kong", który kosztował ponad 200 milionów dolarów.
Kariera Petera Jacksona nierozerwalnie związana jest z Fran Walsh, z którą pisze scenariusze do wszystkich swoich filmów i mieszka wraz z nią i dwójką dzieci w Seatoun (obrzeża Wellington, Nowa Zelandia).

</doc>
<doc id="122550" url="https://pl.wikipedia.org/wiki?curid=122550" title="Teatr Wielki we Lwowie">
Teatr Wielki we Lwowie



</doc>
<doc id="122552" url="https://pl.wikipedia.org/wiki?curid=122552" title="WNP">
WNP



</doc>
<doc id="122553" url="https://pl.wikipedia.org/wiki?curid=122553" title="Stanisłau Szuszkiewicz">
Stanisłau Szuszkiewicz

Stanisłau Stanisławawicz Szuszkiewicz, biał. Станiслаў Станіслававіч Шушкевіч, ros. Станислав Станиславович Шушкевич, "Stanisław Stanisławowicz Szuszkiewicz" (ur. 15 grudnia 1934 w Mińsku, zm. 3 maja 2022 tamże) – radziecki i białoruski naukowiec i polityk białorusko-polskiego pochodzenia; uczony w dziedzinie radiofizyki, doktor nauk fizyczno-matematycznych (odpowiednik polskiego stopnia doktora habilitowanego), profesor, od 1991 roku członek korespondent Narodowej Akademii Nauk Białorusi; w latach 1991–1994 przewodniczący Rady Najwyższej Białoruskiej SRR/Rady Najwyższej Republiki Białorusi XII kadencji; pełniąc funkcję przewodniczącego parlamentu, od ogłoszenia niepodległości Białorusi do dymisji z tego stanowiska był głową państwa, przywódca niepodległej Białorusi.
Dziadkowie i rodzice.
Stanisłau Szuszkiewicz był synem radzieckiej pisarki polskiej narodowości Heleny Romanowskiej i represjonowanego przez władze ZSRR białoruskiego poety Stanisłaua Szuszkiewicza. Oboje pochodzili ze zbiedniałej szlachty. Według słów Stanisłaua Szuszkiewicza, stan szlachecki jego dziadka ze strony matki był mu nieznany do 1997 roku, kiedy odnalazło się carskie poświadczenie jego „dziedzicznej godności szlacheckiej”. Wcześniej, jak twierdzi, był przekonany o swoim robotniczo-chłopskim pochodzeniu. Dziadek Ludwik ze strony matki był kolejarzem i miał z babką Szuszkiewicza 12 dzieci, z czego troje zmarło w dzieciństwie. Dziadek ze strony ojca, Piotr Iosifawicz Szuszkiewicz, był ogrodnikiem i pszczelarzem. Babka ze strony ojca, Razalija Wikiencjeuna Szuszkiewicz, zmarła ok. 1936 roku. W 1939 roku dziadek ożenił się po raz kolejny z kobietą o imieniu Wiera. Mieszkali we wsi Szczytomieryce k. Mińska, w pobliżu szosy Mińsk – Słuck.
Rodzice Stanisłaua Szuszkiewicza – Helena Romanowska i Stanisłau Szuszkiewicz – studiowali w jednej grupie i oboje otrzymali dyplomy filologów-wykładowców języków białoruskiego, rosyjskiego i polskiego. Matka została przyjęta do Związku Pisarzy ZSRR w 1934 roku, ojciec – w 1935. Entuzjastycznie odnosili się do systemu politycznego ZSRR, gloryfikując w swojej pracy porządek komunistyczny i piętnując jego przeciwników. Matka pracowała w radiu, w swojej pracy i twórczości posługiwała się wyłącznie językami białoruskim i polskim. Pod koniec 1936 roku ojciec został aresztowany jako „wróg narodu”. Zaraz potem matka straciła pracę w Komitecie Radiowym, została usunięta ze Związku Pisarzy ZSRR i z Komsomołu oraz pozbawiona możliwości pracy jako pisarka. Pracowała w szkole jako nauczycielka języka i literatury rosyjskiej. W 1954 roku ojciec został zrehabilitowany, a w 1956 roku wrócił z Syberii do Mińska.
Życiorys.
Młodość i działalność naukowa.
Urodził się 15 grudnia 1934 roku w Mińsku, w Białoruskiej SRR. W 1956 roku ukończył Białoruski Uniwersytet Państwowy (BUP). Od 1959 (według innego źródła – 1956) do 1960 roku pracował jako młodszy pracownik naukowy w Instytucie Fizyki Akademii Nauk Białoruskiej SRR. W latach 1960–1961 był starszym inżynierem w Mińskich Zakładach Radiowych. W latach 1961–1967 pełnił funkcję kierownika zakładu w BUP. W latach 1967–1969 był prorektorem ds. pracy naukowej Mińskiego Instytutu Radiotechnicznego. W latach 1969–1990 pracował jako wykładowca, docent, profesor, kierownik Katedry Fizyki Jądrowej i Elektroniki, prorektor ds. pracy naukowej BUP. W 1970 roku uzyskał stopień doktora nauk fizyczno-matematycznych (odpowiednik polskiego stopnia doktora habilitowanego). W 1972 roku (według innego źródła – 1973) zdobył tytuł profesora. W 1991 roku został członkiem korespondentem Narodowej Akademii Nauk Białorusi.
Działalność polityczna.
W latach 1989–1991 był deputowanym ludowym ZSRR. W 1990 roku został deputowanym do Rady Najwyższej Białoruskiej SRR (od 1991 roku – Rady Najwyższej Republiki Białorusi) XII kadencji. W latach 1990–1991 pełnił w niej funkcję I zastępcy przewodniczącego, od jesieni 1991 do stycznia 1994 roku – przewodniczącego. Jego podpis widniał pod deklaracją niepodległości z 25 sierpnia 1991 roku, po której uchwaleniu pełnił obowiązki głowy państwa. W grudniu 1991 roku razem z przywódcami Rosji Borysem Jelcynem i Ukrainy Łeonidem Krawczukiem podpisał w Wiskulach porozumienie białowieskie o rozwiązaniu ZSRR i utworzeniu Wspólnoty Niepodległych Państw. Ustąpił ze stanowiska w związku z – jak się później okazało nieprawdziwymi – oskarżeniami o wykorzystanie publicznych środków w trakcie remontu prywatnej daczy. Kandydował na urząd Prezydenta Republiki Białorusi w wyborach w 1994 roku, zajmując w nich czwarte miejsce. Od tego samego roku pełnił funkcję dyrektora Centrum Badań Politycznych i Ekonomicznych Europejskiego Uniwersytetu Humanistycznego w Mińsku.
W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji z adojeuskiego okręgu wyborczego nr 256 miasta Mińska. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Polityki Ekonomicznej i Reform. Był bezpartyjny. 27 listopada 1996 roku, po dokonanej przez prezydenta Alaksandra Łukaszenkę kontrowersyjnej i częściowo nieuznanej międzynarodowo zmianie konstytucji, nie wszedł w skład utworzonej przez niego Izby Reprezentantów Zgromadzenia Narodowego Republiki Białorusi I kadencji. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
Od 1998 roku pełnił funkcję przewodniczącego Białoruskiej Socjaldemokratycznej Hramady (BSdH). W czasie wyborów parlamentarnych w 2004 roku usiłował kandydować z ramienia BSdH do Izby Reprezentantów III kadencji, jednak nie został zarejestrowany jako kandydat. W 2005 roku był rozważany jako jeden z prawdopodobnych kandydatów z ramienia opozycji demokratycznej w wyborach prezydenckich w 2006 roku, jednak wycofał swoją kandydaturę w czasie Kongresu Sił Demokratycznych w październiku 2005 roku. Ostatecznie poparł kandydaturę Alaksandra Milinkiewicza.
W późniejszych latach Szuszkiewicz utrzymywał się z udzielania wykładów za granicą. Z zarobionych w ten sposób pieniędzy m.in. utrzymywał biura swojej partii – BSdH. W 2016 roku wyraził zmęczenie pracą na stanowisku jej przewodniczącego związaną z wiekiem, problemami finansowymi i niską aktywnością członków partii.
Pod koniec kwietnia 2022 r. trafił na intensywną terapię w związku z następstwami infekcji Covid-19. Zmarł w nocy z 3 na 4 maja 2022 r. Msza żałobna odbyła się 7 maja 2022 r. w mińskiej katedrze. Odprawił ją metropolita mińsko-mohylewski arcybiskup Józef Staniewski. Wraz z nim modlili się m.in. arcybiskup emeryt Tadeusz Kondrusiewicz oraz przewodniczący Konferencji Episkopatu Białorusi biskup witebski Aleh Butkiewicz. Księgę kondolencyjną wystawili w Wilnie białoruscy opozycjoniści. Został pochowany na cmentarzu Północnym w Mińsku.
Nagrody i odznaczenia.
Stanisłau Szuszkiewicz został nominowany przez Lecha Wałęsę w 2007 roku do Pokojowej Nagrody Nobla.
Prace.
Stanisłau Szuszkiewicz jest autorem ponad 150 prac naukowych i 72 wynalazków. Do książek jego autorstwa należą:
Życie prywatne.
Był wyznania rzymskokatolickiego.
W latach 1960–1961, będąc inżynierem w Mińskich Zakładach Radiowych, Stanisłau Szuszkiewicz uczył języka rosyjskiego przebywającego w tym czasie w ZSRR Lee Harvey Oswalda, przyszłego domniemanego zabójcę prezydenta Stanów Zjednoczonych Johna Fitzgeralda Kennedy’ego.

</doc>
<doc id="122560" url="https://pl.wikipedia.org/wiki?curid=122560" title="Posag">
Posag

Posag – kapitał, majątek wnoszony mężowi przez żonę przy zawieraniu małżeństwa.
Recepcja w świecie.
W wielu kulturach "posag" bądź "wiano" do dziś odgrywają istotną rolę społeczną.
Starożytny Rzym.
W prawie rzymskim, majątek otrzymywany przez męża w celu ułatwienia ponoszenia kosztów utrzymywania małżeństwa (łac. "onera matrimonii"), żony i rodziny oraz zabezpieczenia żony i dzieci w razie rozwiązania małżeństwa, nosił nazwę "dos" (dopełniacz: "dotis").
Indie.
W Indiach do dziś panuje zwyczaj przekazywania posagu, który choć został tam zdelegalizowany w 1947 roku; staje się jednak podstawą żądań i w konsekwencji przyczyną przeszło 8 tysięcy zabójstw kobiet rocznie w tym kraju.
Islam.
W islamie występuje obyczaj mahr – dar ślubny, który otrzymuje panna młoda od męża.
Polska.
Jeżeli żona nie miała posagu, prawo polskie wyznaczało jej pewną sumę z majątku męża. Był to tzw. zawieniec ("pro crinili"). Natomiast to, co mąż zapisywał żonie, nazywano przywiankiem.
Dawne prawo polskie, zostawiając wysokość posagu zwyczajowi, zastrzegało, aby był dla męża użyteczny i aby po jego śmierci dostarczył utrzymania dla żony. Żona po śmierci męża była bowiem zobowiązana rodowi zmarłego oddać jego zbroję, rynsztunek rycerza i konie, wydzieliwszy te, na których za życia męża jeździła.
W średniowiecznej Polsce posag otrzymywała dziewczyna wychodząca za mąż od ojca lub opiekuna. Wnosiła go do nowego gospodarstwa. Stanowił część majątku rodzinnego należnego córce (stąd kobieta zwykle nie miała prawa do spadku po rodzicach). Zabezpieczeniem posagu przez męża było wiano. Prawo uchwalone w 1496 karało żonę za cudzołóstwo utratą posagu.

</doc>
<doc id="122561" url="https://pl.wikipedia.org/wiki?curid=122561" title="Rynsztunek">
Rynsztunek

Rynsztunek (od niem. "rüstung", także: rystunek, rysztunek) – ogół uzbrojenia i oporządzenia składającego się na wyposażenie indywidualne żołnierza. Termin używany w wojsku polskim od XVI wieku. Współcześnie już niestosowany.
Przykładowe elementy rynsztunku:

</doc>
<doc id="122564" url="https://pl.wikipedia.org/wiki?curid=122564" title="Operacja Gold">
Operacja Gold

Operacja Gold – przedsięwzięcie przeprowadzone w 1954 roku przez wywiady państw zachodnich, polegające na zbudowaniu pod ziemią tunelu biegnącego z amerykańskiego sektora w Berlinie Zachodnim do radzieckiego w Berlinie Wschodnim i podłączeniu się do kabli telefonicznych centrali wojsk radzieckich.
Operacja przeprowadzona była wspólnie przez wywiad amerykański (Centralną Agencję Wywiadowczą), brytyjski (Tajną Służbę Wywiadowczą) i Służbę Bezpieczeństwa Secret Service oraz wywiad zachodnioniemiecki (Federalną Służbę Wywiadowczą). Pomysł budowy tunelu wyszedł od Williama K. Harveya, szefa bazy operacyjnej w Berlinie Zachodnim. Budowa rozpoczęła się we wrześniu 1954 r. Tunel kopali inżynierowie z armii amerykańskiej (US Army), sprowadzeni specjalnie w tym celu z USA, pracując 24 godziny na dobę przez 6 miesięcy. Wkrótce po podłączeniu się do kabli 200 magnetofonów nagrywało rozmowy dowódców radzieckich przez całą dobę. Codziennie z Berlina Zachodniego do Waszyngtonu i Londynu dostarczano w celu przetłumaczenia i analizy 400 godzin nagrań taśmowych.
Tunel berliński działał przez 11 miesięcy i 11 dni. Rosjanie twierdzili, że odkryli go całkiem przypadkowo, lecz, jak później wykazała historia, KGB wiedziało o operacji Gold jeszcze przed wbiciem pierwszej łopaty w ziemię. Poinformował ich o tym wysoki oficer brytyjskiego wywiadu, George Blake, który współpracował z KGB. Rosjanie postanowili nie przeszkadzać CIA. Uznali, że niedogodności, jakie sprawi tunel i konieczność łączności w inny sposób nie są warte ryzyka dekonspiracji Blake'a. Poza tym mieli możliwość przekazania wrogom fałszywych danych. Błędnie sądzili, że Blake dostarczy im jeszcze dużo ważniejszych informacji.

</doc>
<doc id="122570" url="https://pl.wikipedia.org/wiki?curid=122570" title="Wienux">
Wienux

Wienux - austriacka dystrybucja systemu Linux bazująca na Debianie, przygotowana przez władze stolicy Austrii, Wiednia, dla urzędników miejskich.
System został skonstruowany z myślą o przeprowadzanej od 2005 migracji na system operacyjny Linux i oprogramowanie open source, przede wszystkim pakiet biurowy OpenOffice.org, w miejsce Windows i Microsoft Office. 

</doc>
<doc id="122574" url="https://pl.wikipedia.org/wiki?curid=122574" title="NoteCards">
NoteCards

NoteCards – system hipertekstowy opracowany w 1984 r. w Xerox PARC, przez Randalla Trigga, Franka Halasza i Thomasa Morana. Był w dużej mierze rezultatem przemyśleń Trigga zawartych w jego doktoracie z dziedziny hipertekstu.
System został oparty na czterech podstawowych obiektach: kartach z notatkami, hiperłączach, przeglądarce i kartoteki (ang. „filebox”). Rozmiary okien można było zmieniać, ale nie można ich było przewijać, wskutek czego model okien nie był w pełni rozwinięty. Przeglądarka miała dostęp do lokalnych i globalnych map danych, było też ponad 40 węzłów obsługujących rozmaite typy mediów.
NoteCards został pierwotnie zaimplementowany w języku Lisp na maszynach Xerox D, z dużymi wyświetlaczami o wysokiej rozdzielczości. Interfejs był sterowany zdarzeniami, istniała możliwość używania przez autorów poleceń w języku LISP do modyfikowania lub tworzenia całkiem nowych typów węzłów. Język programowania pozwalał całkowicie zmienić środowisko pracy NoteCards.
System był dostępny komercyjnie na maszyny Sun Microsystems i inne stacje robocze.

</doc>
<doc id="122575" url="https://pl.wikipedia.org/wiki?curid=122575" title="Problem-Oriented Medical Information System">
Problem-Oriented Medical Information System

Problem-Oriented Medical Information System (PROMIS) - wyspecjalizowany system hipertekstowy zaprojektowany do obsługi medycznej bazy wiedzy, opracowany w 1976 r. w University of Vermont - pierwszymi autorami byli Jan Schultz i dr Larry Weed. 
Był to system interaktywny, oparty na ekranie dotykowym. Jego zaletą było szybkość reakcji systemu na żądanie użytkownika. W szczytowym momencie PROMIS zawierał ok. 60 tys. rekordów.

</doc>
<doc id="122576" url="https://pl.wikipedia.org/wiki?curid=122576" title="ENQUIRE">
ENQUIRE

ENQUIRE – wczesny, nieopublikowany projekt hipertekstowy (ok. 1980 r.) Tima Bernersa-Lee, który zawierał szereg idei wdrożonych dekadę później w World Wide Web oraz niektóre pomysły Semantic Web, choć różniący się w niektórych istotnych kwestiach. Nazwa była skrótem od znanej w czasach wiktoriańskich samokształceniowej książki "Enquire Within Upon Everything", którą Berners-Lee czytał w młodych latach.

</doc>
<doc id="122579" url="https://pl.wikipedia.org/wiki?curid=122579" title="Henryk I jaworski">
Henryk I jaworski

Henryk I jaworski (ur. między 1292 a 1296, zm. między 6 marca a 15 maja 1346) – książę jaworsko-świdnicki od 1301, w wyniku podziału od 1312 książę jaworski, w latach 1319-1329 we wschodnich Łużycach ze Zgorzelcem (do 1337 w Przewozie), od 1329 w Hradcu Kralove (dożywotnio), od 1337 w Głogowie i Kątach Wrocławskich.
Życiorys.
Henryk był trzecim pod względem starszeństwa (drugim, który dożył wieku sprawnego) synem Bolka I świdnickiego i Beatrycze brandenburskiej. W chwili śmierci ojca w 1301 r. był jeszcze małoletni, w związku z czym znalazł się pod opieką matki i jej brata margrabiego brandenbuskiego Hermana.
Od 1307 r. w związku z osiągnięciem wieku uznawanego za sprawny przez starszego brata Bernarda Henryk stał się jego formalnym współrządcą. Na własną dzielnicę – Jawor z okręgiem czekał do 1312 r.
Henryk I wzorem ojca i brata Bernarda samodzielne rządy starał się prowadzić tak, by nie popaść w zależność lenną któregoś z potężnych sąsiadów. W tym celu Henryk związał się z opozycją antyluksemburską tj. z wdową po Wacławie II, córką króla polskiego Przemysła II, królową czeską i polską Ryksą Elżbietą i potężnym magnatem (jej kochankiem) Henrykiem z Lipy. W 1316 Ryksa Elżbieta, wbrew woli króla czeskiego Jana Luksemburskiego, wydała swoją jedyną córkę Agnieszkę za mąż za księcia jaworskiego, co uczyniło z Henryka potencjalnego konkurenta króla Jana do korony czeskiej. Wkrótce po tym wydarzeniu wojska Piastowicza zajęły za zgodą Ryksy Elżbiety jej oprawę wdowią z Hradcem na czele, skąd organizował wyprawy wspierające buntowników przeciwko królowi czeskiemu.
Do porozumienia z Janem Luksemburskim doszło dwa lata później, dzięki mediacji króla rzymskiego Ludwika Bawarskiego – Ryksa Elżbieta zdecydowała się wtedy sprzedać swoje uposażenie Luksemburgowi.
W 1319 r. na Waldemarze Wielkim wymarła panująca od XII w. w Brandenburgii dynastia askańska. Z pretensjami do spadku po nich, jako najbliższy krewny po matce wystąpił Henryk jaworski zajmując zbrojnie wschodnią część Łużyc Górnych ze Zgorzelcem. Jednocześnie zachodnią część dzielnicy z Budziszynem zajął Jan Luksemburski. Podział ten został zaakceptowany przez formalnego suwerena tych ziem króla rzymskiego Ludwika Bawarskiego. Z utratą części Łużyc Górnych nie mógł się jednak pogodzić król czeski, w związku z czym w sierpniu i we wrześniu 1319 r. doszło nawet do krótkiej wojny o sporne terytorium zakończonej układem z 22 września gwarantującym status quo w dzielnicy.
Do sprawy podziału Łużyc Jan Luksemburski powrócił dziesięć lat później, kiedy z nieznanych przyczyn mieszkańcy Zgorzelca poprosili króla o przyłączenie dzielnicy do korony czeskiej. Doszło wówczas do układu – Henryk ostatecznie rezygnował z Łużyc, w zamian za co otrzymał od Jana w dożywotnie władanie Hradec Kralowe i Trutnov.
Po 1329 r. przy księciu jaworskim pozostała część dzielnicy łużyckiej z Lubaniem, Żytawą i Przewozem. Miejscowości te Henryk zatrzymał do 1337 r., kiedy to na mocy układu zawartego 4 stycznia we Wrocławiu wymienił je na możliwość dożywotniego władania w księstwie głogowskim. Dzięki temu porozumieniu Henryk stał się też niezależnym sprzymierzeńcem korony czeskiej, co uczyniło z niego najpotężniejszego księcia piastowskiego na Śląsku. Współpraca z Luksemburgami zaowocowała jeszcze w 1337 otrzymaniem w zastaw Kątów Wrocławskich.
Małżeństwo Henryka z Agnieszką (zmarłą zapewne w 1336 r.) okazało się bezdzietne. Ślub zawarty został formalnie w 1316 r., choć konieczną z powodu bliskiego pokrewieństwa między małżonkami (w czwartym stopniu) zgodę papieską uzyskano dopiero siedem lat później. Nie mając następców Henryk zawarł formalny układ o przeżycie ze znacznie młodszym bratankiem Bolkiem II, co umożliwiło krewnemu kontynuację tradycji polityki niezależnej względem Czech.
Henryk I jaworski zmarł pomiędzy 6 marca a 15 maja 1346 r. i został pochowany w kościele cysterskim w Krzeszowie. Według innego poglądu zachowana w ratuszu w Lwówku Śląskim płyta wierzchnia z nagrobka tumbowego (tzw. rycerz i zakonnica) pochodzi z nagrobka Henryka i jego żony. Wcześniej znajdowała się ona w kościele franciszkanów w Lwówku.

</doc>
<doc id="122581" url="https://pl.wikipedia.org/wiki?curid=122581" title="Organizacja Międzynarodowego Lotnictwa Cywilnego">
Organizacja Międzynarodowego Lotnictwa Cywilnego

Organizacja Międzynarodowego Lotnictwa Cywilnego (, ICAO; "," OACI, , , ) – organizacja wyspecjalizowana ONZ zajmująca się opracowywaniem i wdrażaniem międzynarodowych przepisów regulujących bezpieczeństwo międzynarodowej żeglugi powietrznej oraz wspieraniem rozwoju transportu lotniczego w celu zapewnienia bezpiecznego i uporządkowanego rozwoju. Siedziba organizacji znajduje się w Montrealu.
ICAO została powołana w 1944 r. na mocy konwencji o międzynarodowym lotnictwie cywilnym, a dokładniej części II, od rozdziału VII do rozdziału XIII włącznie.
Od 15 kwietnia 2019 r. po dołączeniu Dominiki członkami ICAO są 193 państwa.
Historia.
Początki działalności ICAO wiążą się z uchwaleniem konwencji o międzynarodowym lotnictwie cywilnym, podpisanej w Chicago 7 grudnia 1944 r., tzw. Konwencji chicagowskiej, na mocy której organizacja została powołana. Zanim jednak konwencja ta została spisana, obowiązywały także inne międzynarodowe konwencje, których celem było stworzenie norm w lotnictwie cywilnym, istniały także organizacje, które miały kontrolować przestrzeganie tych zasad.
Pierwszą międzynarodową konwencją lotniczą była „Konwencja urządzająca żeglugę powietrzną”, podpisana podczas konferencji w Paryżu w 1919 r. Jednym z państw, które złożyło swój podpis, była Polska. Na podstawie konwencji powołana została Międzynarodowa Komisja Żeglugi Powietrznej (, CINA; "," ICAN) pod kierownictwem Ligi Narodów, której celem było przyjmowanie wniosków od państw członkowskich w sprawie modyfikacji przepisów oraz załączników do konwencji, a także wprowadzenie tych zmian.
W związku z rozwojem lotnictwa w latach 30. i 40 zaczęły toczyć się dyskusje na temat powojennych rozwiązań w zakresie komunikacji lotniczej. W 1944 r. Departament Stanu USA zaprosił kraje biorące udział w wojnie z Niemcami i Japonią, a także państwa neutralne do Chicago na obrady Międzynarodowej Konferencji Lotnictwa Cywilnego, której głównym celem było m.in. przyjęcie nowej konwencji mającej zastąpić zapisy konwencji paryskiej z 1919 r., co nastąpiło 7 grudnia 1944 r. Członkowie konferencji, w tym przedstawiciele z Polski, przyjęli „Konwencję o międzynarodowym lotnictwie cywilnym”, zastępując w ten sposób "Konwencję paryską", a także "Konwencję madrycką (iberoamerykańską)" z 1926 r. oraz "Konwencję hawańską (panamerykańską)" z 1928 r.
Na mocy postanowień "Konwencji chicagowskiej" powołana została organizacja PICAO (), której celem było opracowanie załączników do konwencji oraz utworzenie komisji i komitetów. Jako instytucja PICAO funkcjonowało aż do wejścia konwencji w życie, czyli do 4 kwietnia 1947 r. – tego dnia przekształcono ją w ICAO. W październiku 1947 r. ICAO otrzymała status autonomicznej wyspecjalizowanej organizacji Narodów Zjednoczonych. Wraz z momentem powstania ICAO, CINA zakończyła swoją wieloletnią działalność, a biura jej Sekretariatu zostały przekazane nowej organizacji, która pozostały w nich aż do 1965 r.
Cele i działania organizacji.
Na podstawie preambuły Konwencji chicagowskiej, wizją organizacji miało być promowanie przyjaźni oraz zrozumienia między ludźmi z całego świata, jak i pokój oraz dobrobyt oparty na systemie międzynarodowego lotnictwa, który byłyby zarządzany w sposób właściwy oraz ekonomiczny, z zagwarantowaniem równych szans dla wszystkich.
Celem działalności ICAO określonym w art. 44 Konwencji chicagowskiej jest „rozwijanie zasad i techniki międzynarodowej żeglugi powietrznej oraz popieranie planowania i rozwoju międzynarodowego przewozu lotniczego”. W praktyce najważniejszymi elementami działalności ICAO są:
ICAO współpracuje ze 193 państwami członkowskimi i grupami interesariuszy, mając na celu osiągnięcie porozumienia w sprawie międzynarodowych norm i zalecanych metod postępowania (, SARPs) oraz polityk wspierających bezpieczny, wydajny, ekonomicznie zrównoważony i ekologiczny sektor lotnictwa cywilnego. SARPs są wykorzystywane przez państwa członkowskie ICAO w celu zapewnienia zgodności funkcjonowania lokalnego lotnictwa i przepisów z normami globalnymi.
Oprócz podstawowej pracy nad międzynarodowymi SARPs i politykami lotniczymi państw członkowskich i przemysłu, a także działalnością z zakresu wielu innych priorytetów i programów, ICAO koordynuje również pomoc państwom członkowskim w realizacji licznych celów w zakresie rozwoju lotnictwa.
Tworzy także globalne plany w zakresie bezpieczeństwa, ochrony i żeglugi powietrznej oraz monitoruje i opracowuje raporty dotyczące licznych wskaźników wydajności sektora transportu lotniczego. Organizacja kontroluje możliwości w zakresie nadzoru nad lotnictwem w państwach członkowskich w zakresie bezpieczeństwa i ochrony.
Działalność Organizacji Międzynarodowego Lotnictwa Cywilnego ukierunkowana jest na rozwijanie globalnej sieci transportu lotniczego i wspieranie racjonalnych inicjatyw w tym zakresie w celu sprostania zmianom oraz wymaganiom związanym z dynamicznym i ciągłym rozwojem społecznym i gospodarczym.
ICAO współpracuje także z wieloma innymi międzynarodowymi organizacjami lotniczymi, takimi jak:
Struktura.
Organizacja składa się z następujących organów:
Konwencja chicagowska wymienia cztery stałe organy ICAO (art. 48-60 Konwencji) – Zgromadzenie, Rada, Komisja Żeglugi Powietrznej oraz Sekretariat.
Na podstawie art. 59 Konwencji zakazuje się zwracania się przez personel o instrukcje oraz przyjmowania ich od jakiejkolwiek władzy poza Organizacją. Obowiązki personelu mają charakter międzynarodowy i żadne z państw członkowskich nie ma prawa wpływania na któregokolwiek ze swych obywateli w związku z wypełnianiem przez nich tych obowiązków. Ponadto każde z państw członkowskich powinno przyznać Przewodniczącemu Rady, Sekretarzowi Generalnemu i innemu personelowi immunitety i przywileje przyznawane podobnemu personelowi innych publicznych organizacji międzynarodowych, w największym możliwym stopniu dopuszczalnym przez prawo konstytucyjne danego państwa (art. 60).
Zgromadzenie.
Zagadnienia dotyczące Zgromadzenia znajdują się w art. 48 oraz 49 Konwencji. Zgromadzenie zbiera się co najmniej raz na trzy lata i składa się z przedstawicieli wszystkich państw członkowskich. Zgromadzenie powołuje Rada w odpowiednim miejscu i czasie. Istnieje możliwość zwołania nadzwyczajnego zgromadzenia przez Radę lub na życzenie przynajmniej 1/5 państw członkowskich (wcześniej 10 państw członkowskich) skierowane do Sekretarza Generalnego.
Każde z państw członkowskich ma równe prawo do reprezentacji na zebraniach Zgromadzenia, przy czym każde ma prawo do jednego głosu. Do stworzenia quorum na zebraniach Zgromadzenia potrzebna jest większość państw członkowskich. Uchwały Zgromadzenia zapadają większością oddanych głosów.
Do obowiązków Zgromadzenia należy m.in. uchwalanie rocznych budżetów Organizacji oraz decydowanie w sprawach finansowych, rozpatrywanie sprawozdań Rady i podejmowanie w związku z nimi odpowiedniego działania oraz decydowanie we wszelkich sprawach przedłożonych Zgromadzeniu przez Radę oraz rozpatrywanie wniosków dotyczących wprowadzenia zmian lub poprawek do przepisów Konwencji.
Rada.
Rada jest organem stałym, odpowiedzialnym przed Zgromadzeniem. Składa się z przedstawicieli 36 państw członkowskich, wybieranych na trzyletnią kadencję przez Zgromadzenie. Każde wakujące miejsce w Radzie powinno być obsadzone przez Zgromadzenie w możliwie krótkim czasie. Wybierając członków Rady przez Zgromadzenie zapewnia się odpowiednią reprezentację określonym państwom, które startują w trzech grupach:
Rada wybiera swojego Przewodniczącego () na okres trzech lat z możliwą reelekcją. Nie posiada on prawa do głosu. Ze swoich członków Rada wybiera jednego lub więcej wiceprzewodniczących, którzy zachowują prawo głosowania w czasie, gdy pełnią funkcje Przewodniczącego. Przewodniczący nie musi być wybrany spośród przedstawicieli członków Rady, lecz jeżeli jeden z przedstawicieli członków Rady zostanie wybrany Przewodniczącym, jego miejsce w Radzie uważa się za wakujące, a Państwo które wybrany reprezentował, wyznacza nowego przedstawiciela.
Do obowiązków Przewodniczącego należy zwoływanie zebrań Rady, Komitetu Przewozu Lotniczego i Komisji Żeglugi Powietrznej, działanie w charakterze przedstawiciela Rady oraz wykonywanie w imieniu Rady czynności zleconych Przewodniczącemu przez Radę. 
1 stycznia 2020 r. stanowisko Przewodniczącego Rady objął Salvatore Sciacchitano z Włoch.
Obecny skład Rady został wybrany 1 października 2019 r. podczas 40. Zgromadzenia.
Podczas kolejnego zgromadzenia, 1 października 2022 roku Rosja przegrała głosowanie o ponowny wybór do rady, z uwagi na dokonanie inwazji na Ukrainę i zagrożenia stwarzane przez to dla lotnictwa cywilnego, a nadto dokonaną konfiskatę leasingowanych samolotów i ich podwójną rejestrację we własnym rejestrze.
Komisja Żeglugi Powietrznej.
Komisja Żeglugi Powietrznej () składa się z 19 członków powoływanych przez Radę spośród osób przedstawionych przez państwa członkowskie. Kandydaci na członków powinni mieć odpowiednie kwalifikacje i doświadczenie w dziedzinie teorii oraz praktyki lotnictwa.
Komisja rozpatruje zmiany załączników do Konwencji chicagowskiej i zaleca Radzie ich przyjęcie. Jej obowiązkiem jest też powoływanie podkomisji technicznych, w których może być reprezentowane każde państwo członkowskie. Komisja przedstawia Radzie opinie co do zbierania i podawania do wiadomości wszelkich informacji państwom członkowskim, które Komisja uważa za potrzebne i pożyteczne dla żeglugi powietrznej. Planuje on, koordynuje i analizuje wszystkie działania ICAO w dziedzinie żeglugi powietrznej – m.in. opracowuje i rozwija standardy techniczne działalności lotnictwa cywilnego.
Komitety Rady.
Komitety Rady nie zostały wymienione w Konwencji chicagowskiej. Obowiązkiem Rady jest wyznaczenie obowiązków oraz składu komitetów.
Istnieje również Komitet ds. Nagrody im. Edwarda Warnera – Warner był pierwszym Przewodniczącym Rady ICAO, w latach 1947-1957.
Sekretariat.
Pracownicy Sekretariatu stanowią stały personel Organizacji Międzynarodowego Lotnictwa Cywilnego, których głównym zadaniem jest zapewnienie pomocy administracyjnej wszystkim organom i jednostkom organizacyjnym działającym w ramach ICAO, a także przygotowanie i prowadzenie różnych spotkań, odbywających się w ramach tej organizacji.
Składa się z pięciu głównych jednostek organizacyjnych:
Sekretarz Generalny.
Sekretarz Generalny kieruje Sekretariatem ICAO, a także podległymi jednostkami organizacyjnymi. Zapewnia on zatrudnienie odpowiedniego i wyspecjalizowanego personelu. Pełni też funkcje swoistego Sekretarza Rady ICAO – wykonuje zadania powierzone mu przez Radę i sporządza dla niej okresowe sprawozdania z działalności i realizacji postawionych zadań.
Sekretarz Generalny jest powoływany przez Radę. Na podstawie rezolucji Zgromadzenia A36-28 ("Term Limits for the Offices of the Secretary General and the President of the Council") kadencja Sekretarza trwa 3 lata z jedną możliwą reelekcją.
Do sierpnia 2021 roku Sekretarzem Generalnym ICAO była Fang Liu, pierwsza kobieta w historii organizacji powołana na to stanowisko. Swoją kadencję rozpoczęła w sierpniu 2015 r., po czym została ponownie wybrana. Jej kadencja zakończyła się w lipcu 2021 roku. Obecnie funkcję tę pełni Juan Carlos Salazar Gomez.
Działalność prawodawcza.
Pod auspicjami ICAO podpisano wiele znaczących dla lotnictwa cywilnego konwencji międzynarodowych, mających na celu zwiększenie bezpieczeństwa oraz efektywności podróży drogą powietrzną, takich jak:
Ponadto wprowadzane są poprawki do istniejących już dokumentów poprzez tworzenie protokołów, które mają na celu reagowanie na nowe zagrożenia w lotnictwie cywilnym (np. reakcją na zamachy terrorystyczne z 11 września 2001 r. było przyjęcie nie tylko Konwencji pekińskiej, ale również protokołu zmieniającego Konwencję haską – tzw. protokół pekiński).
Działalność prawodawcza ICAO obejmuje także tworzenie rekomendacji oraz zalecanych metod postępowania (, SARPs).
Państwa członkowskie.
ICAO liczy 193 państwa członkowskie (stan na kwiecień 2019), z czego 192 to członkowie Organizacji Narodów Zjednoczonych (wszystkie oprócz Liechtensteinu, który nie posiada swojego międzynarodowego lotniska) oraz Wyspy Cooka. Ostatnim państwem, które dołączyło do ICAO, była Dominika, 15 kwietnia 2019 r.
Liechtenstein.
Pomimo faktu, iż Liechtenstein nie stanowi bezpośredniego państwa członkowskiego ICAO, to Konwencja chicagowska ma swoje zastosowanie na jego terytorium. Na podstawie Traktatu o unii celnej 2 z 1923 r. ("Zollvertrag") pomiędzy Szwajcarią i Liechtensteinem, delegacja Szwajcarii podpisała Konwencję w imieniu Liechtensteinu.
Tajwan.
Republika Chińska stanowiła jedno z państw założycielskich ICAO, ale w 1971 r. na mocy Rezolucji Zgromadzenia Ogólnego Narodów Zjednoczonych nr 2758, Chińska Republika Ludowa stała się jedynym przedstawicielem Chin w ONZ. W liście do ICAO z 15 lutego 1974 r. rząd ChRL poinformował, że państwo to uznaje Konwencję chicagowską, która została podpisana przez Tajwan 9 grudnia 1944 r., a której instrument ratyfikacyjny został zdeponowany 30 lutego 1946 r. Od tego czasu wszelkie interesy chińskie reprezentowane były przez ChRL, a Tajwan nie udzielał się w organizacji.
Po raz pierwszy od 1971 r., w 2013 r. Tajwan został zaproszony do ICAO, by wziąć udziału w 38. Zgromadzeniu ICAO pod nazwą „Chiński Tajpej” () jako gość – jak podaje ówczesny Przewodniczący Rady ICAO Roberto Kobeh-Gonzalez, pomysł ten wyszedł ze strony ChRL. David Lin, minister spraw zagranicznych Tajwanu w latach 2012-2016, stwierdził, że takie posunięcie stanowiło kompromis ze strony Chin po tym, jak Stany Zjednoczone zaproponowały, by Tajwan uczestniczył w Zgromadzeniu jako obserwator. Od tego czasu Tajwan nie został ponownie zaproszony do uczestnictwa w działalności ICAO.
Na początku pandemii koronawirusa, w styczniu 2020 r., ICAO odmówiło Tajwanowi dostępu do bieżących informacji dotyczących rozwoju sytuacji dla lotnictwa. W lutym tego roku, w komunikacie ICAO dotyczącym rozwoju sytuacji epidemiologicznej, Tajwan został podany jako jedna z prowincji Chin. Obie sytuacje spotkały się z krytyką, m.in. na platformie Twitter, której użytkownicy byli rzekomo blokowani przez oficjalne konto ICAO po skrytykowaniu sytuacji w komentarzach.
W przeciągu ostatnich lat, wiele państw wyrażało swoje wsparcie dla Tajwanu, który ich zdaniem powinien stać się członkiem ICAO, przede wszystkim ze względów bezpieczeństwa oraz wkładu Tajwanu dla międzynarodowego lotnictwa cywilnego.
Biura regionalne.
W celu ułatwienia planowania działalności lotnictwa cywilnego i zwiększenia możliwości lepszego dostosowania się do specyficznych warunków ICAO podzieliła świat na dziewięć regionów geograficznych, w odniesieniu do których stosuje się podejście indywidualne podczas planowania zaopatrzenia w sprzęt oraz usługi lotnicze. Regiony są obsługiwane przez Biura Regionalne.
Biuro regionalne w Meksyku, Meksyk.
Biuro regionalne w Meksyku, Meksyk.
Biuro regionalne w Limie, Peru.
Biuro regionalne w Dakarze, Senegal (Zachodnia i Centralna Afryka) oraz Nairobi, Kenia (Afryka Wschodnia i Środkowa)
Biuro regionalne w Paryżu, Francja.
Biuro regionalne w Paryżu, Francja.
Biuro regionalne w Kairze, Egipt.
Biuro regionalne w Bangkoku, Tajlandia oraz biuro pomocnicze w Pekinie, Chiny.
Biuro regionalne w Bangkoku, Tajlandia oraz biuro pomocnicze w Pekinie, Chiny.
Biura regionalne ICAO pełnią ważną rolę, gdyż są ośrodkami doradztwa i pomocy państwom członkowskim regionu w zakresie wdrażania międzynarodowych norm oraz zalecanych metod postępowania. Oferują one zainteresowanym państwom praktyczną pomoc, między innymi w formie regularnych wizyt członków ich personelu technicznego w państwach członkowskich, mających na celu przeprowadzenie audytów i kontroli, czy stosowane rozwiązania w zakresie funkcjonowania lotnictwa cywilnego są prawidłowe.
Każdy z regionów posiada także własne Grupy Planowania Żeglugi Powietrznej (, PIRGs), które organizują konferencje i spotkania, podczas których ustalane są szczegółowe plany dotyczące udogodnień, usług i procedur odpowiednich dla danego regionu.
Polska w ICAO.
Polska i Konwencja chicagowska.
Polska delegacja była obecna w Chicago podczas Międzynarodowej Konferencji Lotnictwa Cywilnego, a także podpisała nowo powstałą Konwencję o międzynarodowym lotnictwie cywilnym. Polskę reprezentowało 7 delegatów:
Dokumenty ratyfikacyjne do Konwencji strona polska złożyła 4 kwietnia 1947 r., ale z uwagi na sytuację polityczną aż do 1957 r. nie mogła brać udziału w pracach ICAO. Polska weszła w skład ICAO ostatecznie w momencie ratyfikacji Konwencji, tj. 20 listopada 1958 r.
Polska w Radzie ICAO, 2013-2016.
W latach 2013-2016 Polska jako jeden z 36 krajów członkowskich była członkiem Rady ICAO, biorąc czynny udział w pracach tej Organizacji.
Polska w wyborach do Rady ICAO kandydowała na mocy decyzji Ministra Transportu Budownictwa i Gospodarki Morskiej Sławomira Nowaka. W imieniu ministra Nowaka podczas dwutygodniowej 38. sesji Zgromadzenia ICAO Polskę reprezentował Piotr Ołowski, Prezes Urzędu Lotnictwa Cywilnego w latach 2012–2016. Przedstawicielką Polski w Radzie ICAO była dr Małgorzata Polkowska.
Polskę poparło 147 krajów. Z trzeciej grupy wraz z Polską w Radzie zasiedli przedstawiciele: Boliwii, Burkina Faso, Kamerunu, Chile, Dominikany, Kenii, Libii, Malezji, Nikaragui, Republiki Korei, Zjednoczonych Emiratów Arabskich, Tanzanii. Najwięcej głosów z tej grupy zdobyły Zjednoczone Emiraty Arabskie. Z pierwszej grupy do Rady dostali się reprezentanci: Australii, Brazylii, Kanady, Chin, Francji, Niemiec, Włoch, Japonii, Rosji, Wielkiej Brytanii, USA. Najwięcej głosów (160) zdobyła Brazylia. Przedstawiciela, w wyniku głosowania Zgromadzenia, do Rady ICAO z drugiej grupy mogły oddelegować: Argentyna, Egipt, Indie, Meksyk, Nigeria, Norwegia, Portugalia, Arabia Saudyjska, Singapur, Południowa Afryka, Hiszpania oraz Wenezuela. Najwięcej, 163 głosy, zdobył Singapur.
W 65-letniej historii działania ICAO Polska do 2013 r. nigdy nie posiadała swojego przedstawiciela w Radzie tej organizacji. Kandydatura Polski była zgłaszana w wyborach do Rady ICAO w latach 1974, 1977 oraz w 1980 roku, ale nie uzyskano wówczas wymaganej większości głosów.
ICAO i ULC.
W ramach współpracy z ICAO Prezes ULC wraz z ekspertami z Urzędu bierze udział w Zgromadzeniach i konferencjach wysokiego szczebla. Ponadto eksperci ULC uczestniczą w pracach paneli i grup roboczych organizacji.
CORSIA.
Mechanizm kompensacji i redukcji CO2 dla lotnictwa międzynarodowego (CORSIA – ) jest programem ICAO przyjętym podczas 39. Sesji Zgromadzenia w 2016 r. Jego celem jest utrzymanie od 2021 roku zerowego przyrostu emisji CO2 w cywilnym lotnictwie międzynarodowym, w stosunku do emisji z lat 2019-2020. Jest elementem szerszych środków, na które składają się udoskonalenia techniczne w samolotach, usprawnienia operacyjne i zrównoważone paliwa lotnicze.
Na podstawie CORSIA przewoźnicy lotniczy oraz Państwa mają obowiązek monitorowania, raportowania i weryfikacji emisji pochodzących z międzynarodowego lotnictwa cywilnego, począwszy od 1 stycznia 2019 r. Zobowiązania kompensacji i redukcji emisji CO2 zaczną obowiązywać w 2021 roku. Emisje pochodzące z krajowego lotnictwa nie podlegają raportowaniu i kompensacji.
Mechanizm składa się z trzech faz. Faza pilotażowa mechanizmu (2021–2023) oraz faza pierwsza (2024–2026) są dobrowolne. Faza druga (2027-2035) będzie już obowiązkowa dla wszystkich państw ICAO. Uczestnikami mechanizmu są operatorzy lotniczy wykonujący przewóz międzynarodowy statkami powietrznymi o MTOW&gt;5700 kg, emitujący więcej niż 10.000 ton CO2 rocznie, z wyłączeniem lotów humanitarnych, medycznych oraz przeciwpożarowych. Mniej rozwinięte państwa, małe rozwijające się państwa wyspiarskie oraz rozwijające się państwa śródlądowe nie mają obowiązku przystąpienia do CORSIA, lecz mogą to uczynić.
Pojawia się wiele głosów krytycznych dotyczących mechanizmu CORSIA. Można spotkać się ze zdaniem, że pomimo adresowania dużego procentu emisji pochodzących z przyszłego rozwoju międzynarodowego lotnictwa, schemat nie przyczynia się w pełni do zerowego przyrostu emisji. Nie został również określony górny limit dla ilości emisji, jakie mogłyby być produkowane przez przewoźnika lotniczego lub państwo. W związku z faktem, iż CORSIA opiera się także na użyciu w przyszłości paliw alternatywnych, należy zwrócić uwagę, że większość biopaliw, m.in. te oparte na oleju palmowym, nierzadko przyczyniają się do większej emisji gazów niż paliwa kopalne, które mają zastąpić. Olej palmowy, stanowiący jeden z głównych składników obecnie wytwarzanych biopaliw, a dokładniej jego wydobywanie przyczynia się do niszczenia lasów deszczowych na bardzo dużą skalę i miejsc życia wielu zagrożonych wyginięciem gatunków zwierząt, a także do łamania praw człowieka.
Nazwa.
Nazwa organizacji w języku angielskim to "International Civil Aviation Organisation", która w dosłownym tłumaczeniu może brzmieć “Międzynarodowa Organizacja Lotnictwa Cywilnego”. Oficjalnie stosuje się jednak tłumaczenie „Organizacja Międzynarodowego Lotnictwa Cywilnego”, za tłumaczeniem w polskiej wersji Konwencji o międzynarodowym lotnictwie cywilnym.

</doc>
<doc id="122583" url="https://pl.wikipedia.org/wiki?curid=122583" title="Henryk II świdnicki">
Henryk II świdnicki

Henryk (II) (ur. między 1316 a 1324, zm. między 14 sierpnia 1343 a 28 czerwca 1345) – książę współrządzący, razem z bratem Bolkiem II, księstwem świdnickim w latach 1326–1343/5 (po osiągnięciu pełnoletniości).
Henryk był młodszym synem księcia świdnickiego Bernarda i Kunegundy Łokietkówny. Nie wiadomo dokładnie, kiedy się urodził, był jednak raczej znacznie młodszy od Bolka II, skoro w źródłach po raz pierwszy pojawia się w 1337 roku. W 1338 ożenił się z Katarzyną (nieznaną bliżej historykom), z którą to rok później doczekał się jedynej córki Anny, późniejszej żony cesarza rzymskiego Karola Luksemburczyka. Urodzenie się przyszłej cesarzowej rzymskiej było jedynym wydarzeniem, które znalazło odbicie w ówczesnych kronikach. Miejsce jego pochówku jest nieznane. 
Zdaniem Lidii Korczak:
"Henryk pozostaje nieznanym księciem. Nie wiadomo dokładnie, kiedy się urodził ani kiedy zmarł, nie wiadomo, skąd wziął sobie żonę. Niczego nie dokonał, zostawił jednak po sobie córkę, przyszłą królową Czech, królową rzymską i cesarzową".

</doc>
<doc id="122584" url="https://pl.wikipedia.org/wiki?curid=122584" title="Mastodonty">
Mastodonty

Mastodonty – nazwa, którą do niedawna określano niemal wszystkie wymarłe trąbowce nienależące do rodziny słoniowatych (Elephantidae). Zaliczano tu przedstawicieli rodzin: Mammutidae, Amebelodontidae oraz Gomphotheriidae. Obecnie jedynie przedstawicieli rodziny Mammutidae nazywa się mastodontami. Budowa zębów trzonowych tych ssaków świadczy, że w przeciwieństwie do większości właściwych słoniowatych podstawą ich pokarmu były liście drzew lub inne miękkie części roślin, w tym prawdopodobnie również roślinność wodna. Właściwe słonie odżywiają się głównie twardymi trawami, więc ich trzonowce są płaskie i z dużą ilością jarzm, co umożliwia dokładne rozcieranie pokarmu bogatego w twarde składniki (krzemionkę). Zęby mastodontów miały zupełnie odmienną formę. Posiadały kilka wysokich guzków nadających się do rozcierania bardziej miękkiego pokarmu. Liczba guzków i budowa zębów trzonowych to bardzo ważne cechy, umożliwiające określenie przynależności systematycznej tych trąbowców.
Najwcześniejszym gatunkiem zaliczanym do tej grupy jest "Eozygodon morotoensis" z miocenu Kenii. Wywodzi się od niego rodzaj "Zygolophodon". Opisano już kilka gatunków zygolofodontów zasiedlających Afrykę ("Z. aegyptensis"), Europę ("Z. tapiroides"), Azję i Amerykę Północną. Nie były to zbyt duże ssaki jak na trąbowce, z reguły nie przekraczały 2 metrów wysokości w kłębie. W porównaniu ze słoniami były niższe, miały krótsze nogi i wydłużoną sylwetkę ciała. Prawdopodobnie trąby tych zwierząt nie były tak długie i dobrze rozwinięte jak u późniejszych Proboscidea. Posiadały one dwie pary stosunkowo krótkich i słabo zakrzywionych ciosów, po jednej w górnej szczęce i w żuchwie.
Do rodzaju "Mammut", od którego pochodzi nazwa całej rodziny, zalicza się zasiedlające w miocenie i pliocenie obszary Europy i Azji "Mammut borsoni" oraz w pliocenie i plejstocenie obszary Ameryki Północnej "Mammut americanus". Ostatnie mastodonty z rodzaju "Mammut" posiadały już sylwetkę i ogólną budowę ciała zbliżoną do słoniowatych z rodziny Elephantidae. Mastodont amerykański osiągał wielkość podobną jak dzisiejszy słoń indyjski ("Elephas maximus") chociaż był nieco niższy oraz posiadał bardziej wydatny kłąb na grzbiecie. Jego ciało pokryte było sierścią. Posiadał jedną parę ciosów w górnej szczęce. Zasiedlał głównie tereny leśne, zwłaszcza na północnym wschodzie Ameryki Północnej. Szczątki tego gatunku znajdowane są jednak na całym obszarze Stanów Zjednoczonych, południowych prowincji Kanady oraz północnego Meksyku.
Dobrze zachowane skamieniałości amerykańskiego mastodonta odkryto w sławnym stanowisku paleontologicznym Rancho la Brea w Kalifornii. Istnieją dowody na to, że Paleoindianie kultury Clovis polowali na te zwierzęta lub przynajmniej wykorzystywali ich kości. Gatunek ten wymarł zaledwie ok. 10 - 9 tysięcy lat temu.
Wcześniejszy gatunek "Mammut borsoni" zasiedlał tereny Europy w pliocenie. Nie znaleziono kompletnego szkieletu tego trąbowca, jednak na podstawie znanych kości stwierdzono, że był to jeden z największych gatunków trąbowców. Prawdopodobnie osiągał ponad 4,5 m wysokości w kłębie, a jego proste górne ciosy przekraczały nawet 5 metrów długości (ciosy w żuchwie były już bardzo zredukowane).
Gatunki mastodontów.
Do rodziny Mammutidae zaliczany jest jeden rodzaj †"Mammut" obejmujący gatunki:

</doc>
<doc id="122588" url="https://pl.wikipedia.org/wiki?curid=122588" title="Bergen-Belsen">
Bergen-Belsen

Konzentrationslager Bergen-Belsen – niemiecki obóz koncentracyjny istniejący w latach 1940–1945 w III Rzeszy w pobliżu miasta Bergen.
Historia obozu.
Obóz został założony w pierwszej połowie 1940 jako obóz dla jeńców wojennych (Stalag 311(XI C)). Po zajęciu Belgii i Francji przetrzymano tu ok. 600 jeńców wojennych z tych państw. Od lipca 1941, czyli po rozpoczęciu operacji „Barbarossa” zostało w nim umieszczonych ok. 21 000 jeńców radzieckich. Jeńcy byli przetrzymywani pod gołym niebem, stąd podczas pierwszej zimy (1941/1942) 14 000 spośród nich zmarło na skutek głodu i zimna, jak i epidemii tyfusu plamistego.
Następnie obóz rozrósł się do dużych rozmiarów i zawierał kilka różniących się od siebie części:
Dodatkowo duże przestrzenie obozu służyły do przetrzymywania więźniów transferowanych z innych obozów do III Rzeszy, wśród nich wiele polskich kobiet.
Bergen-Belsen odegrał ważną rolę w dziejach tzw. marszów śmierci, czyli ewakuacji obozów w miarę posuwania się na Berlin wojsk alianckich. W grudniu 1944 zakończono przekształcanie Bergen-Belsen w obóz koncentracyjny. Napływ więźniów z innych obozów bardzo pogorszył warunki życia więźniów i doprowadził do wzrostu umieralności na skalę masową na przełomie 1944 i 1945 r. (głód, brak wody, choroby, warunki sanitarne).
Komendantami obozu byli:
Przed wyzwoleniem więźniów wywożono pociągami, jednym z nich był tzw. zaginiony pociąg. Obóz został wyzwolony 15 kwietnia 1945 przez 63. Pułk Artylerii Przeciwpancernej ppłk. Richarda Taylora z brytyjskiej 11. Dywizji Pancernej. Mimo wielkich wysiłków, aby uratować tych, którzy przeżyli, do końca kwietnia zmarło 9000, a do końca czerwca dalsze 4000 osób.
Więźniowie i ofiary.
Więźniowie pracowali w komandach roboczych w samym obozie i na zewnątrz niego. W KZ Bergen-Belsen zginęło ok. 50 000 więźniów obozu koncentracyjnego i ok. 20 000 jeńców wojennych – wśród nich przede wszystkim sowieckich, francuskich i belgijskich. Żołnierze, którzy wyzwalali obóz, znaleźli tysiące zwłok, których nie zdążono poddać kremacji. W obozie tym zmarła Anne Frank.
Dzieje powojenne.
Pierwszy pomnik (żydowski) powstał na terenie obozu w 1946 r. W tym samym roku umieszczono pomnik ku czci jeńców sowieckich. W 1966 r. powstała pierwsza wystawa stała na terenie obozu, odnowiona w 1990 r. Obecnie teren obozu jest udostępniony dla zwiedzających. Na terenie obozu znajduje się duży pomnik.
Literatura.
Wykaz literatury dla serii artykułów o niemieckich obozach w latach 1933–1945 został umieszczony na .

</doc>
<doc id="122591" url="https://pl.wikipedia.org/wiki?curid=122591" title="Mikołaj Mały ziębicki">
Mikołaj Mały ziębicki

Mikołaj Mały (urodzony pomiędzy 1322 a 1327 rokiem - zmarł 23 kwietnia 1358 roku), książę ziębicki w latach 1341-1358. 
Mikołaj był jedynym synem księcia ziębickiego Bolka II i nieznanego pochodzenia Guty. Zdobył dość solidne wykształcenie w klasztorze cystersów w Henrykowie. Nie był jednak, jak często bywało w takich sytuacjach, przeznaczony do kariery duchownej. 
Samodzielne rządy Mikołaj objął po śmierci ojca w 1341 roku i niemal bezzwłocznie wyjechał do Pragi, gdzie 24 sierpnia złożył hołd lenny królowi czeskiemu Janowi Luksemburskiemu. Odziedziczywszy po ojcu olbrzymie długi, 14 października 1343 roku zobowiązał się wobec Luksemburgów, że swoich ziem nie zastawi ani nie sprzeda nikomu. W wypadku zaś, gdyby był do tego zmuszony, zostawi prawo pierwokupu królowi czeskiemu. Zgodził się także wówczas, że w wypadku nieposiadania męskich potomków jego księstwo zostanie przyłączone do korony czeskiej, z zastrzeżeniem odpowiedniego wiana dla córek księcia. 
Kłopoty finansowe już w 1343 roku zmusiły Mikołaja do sprzedaży Bolkowi II Świdnickiemu za 1000 grzywien srebra okręgu Sobótki. Trzy lata później za tę samą sumę oddał Ząbkowice wraz z klasztorem w Kamieńcu Ząbkowickim czeskiemu magnatowi Henrykowi von Haugwitz. Splot sprzyjających okoliczności umożliwił w 1348 roku sprzedaż tej ziemi jeszcze raz, tym razem ostatecznie, Karolowi Luksemburskiemu za 6000 grzywien. Wreszcie w 1350 roku Mikołaj sprzedał biskupowi wrocławskiemu Przecławowi z Pogorzeli miejscowość Wiązów. W efekcie tak rozrzutnej polityki książąt ziębickich z rozległego u progu panowania Bolka II Ziębickiego księstwa w rękach Mikołaja pozostały tylko Ziębice, Strzelin, Kąty Wrocławskie i Paczków. 
W 1355 roku Mikołaj ziębicki wziął udział w wyprawie Karola IV po koronę cesarską do Rzymu. Na Śląsk, po dłuższym pobycie w Pradze, powrócił dopiero w roku następnym. Zdecydował się wówczas udać na pielgrzymkę do Palestyny, którą odbył na przełomie 1357 i 1358. Nie zdołał już powrócić do kraju. Zmarł 23 kwietnia 1358 roku podczas drogi powrotnej, na Węgrzech. Zwłoki księcia zostały sprowadzone do kraju i pochowane w klasztorze w Henrykowie.
Mikołaj Mały żonaty był z Agnieszką pochodzącą z rodziny czeskich możnowładców z Lichtenburka (zmarłą w 1370). Z małżeństwa tego Mikołaj dochował się dwóch synów, Bolka III i Henryka, oraz czterech córek, Agnieszki i Katarzyny klaryski w Strzelinie, Guty klaryski we Wrocławiu oraz Anny, żony księcia mazowieckiego Siemowita III. 

</doc>
<doc id="122594" url="https://pl.wikipedia.org/wiki?curid=122594" title="Drum &amp; bass">
Drum &amp; bass



</doc>
<doc id="122597" url="https://pl.wikipedia.org/wiki?curid=122597" title="OpenOffice Writer">
OpenOffice Writer

OpenOffice Writer (dawniej OpenOffice.org Writer) – procesor tekstu wchodzący w skład bezpłatnego pakietu biurowego Apache OpenOffice, dostępnego na platformach Microsoft Windows, Linux, Solaris oraz innych (w tym OS X). Jest dostępny w kilkudziesięciu wersjach językowych, także w języku polskim, łącznie z niezbędnymi narzędziami językowymi – słownikiem ortograficznym i słownikiem synonimów.
Writer jest programem odpowiadającym funkcjonalnie komercyjnym edytorom, jak Microsoft Word czy WordPerfect, a więc zawierającym komplet narzędzi edycyjnych, w tym rozbudowane instrumenty biurowe i akademickie oraz wbudowane narzędzie do eksportu dokumentów w międzyplatformowym formacie PDF.
Obsługa macierzystych formatów programów Microsoft Word oraz WordPerfect (od wersji 2.0) ułatwia migrację z komercyjnego oprogramowania i zapewnia wymianę dokumentów ze środowiskami posługującymi się Microsoft Office oraz WordPerfect Office.
Zaletą OpenOffice.org Writera (wersja 2.0) jest jego macierzysty format pliku – OpenDocument Text, który jest standardem OASIS.
Historia.
OpenOffice Writer jest produktem wywodzącym się z pakietu StarOffice niemieckiej firmy Star Division Inc., który został zakupiony przez Sun Microsystems, a 19 lipca 2000 roku, udostępnionym do dalszego rozwoju przez społeczność Open Source.

</doc>
<doc id="122600" url="https://pl.wikipedia.org/wiki?curid=122600" title="I sekretarz KC PZPR">
I sekretarz KC PZPR



</doc>
<doc id="122601" url="https://pl.wikipedia.org/wiki?curid=122601" title="Jak-24">
Jak-24

Jak-24 (ros. Як-24) (w kodzie NATO oznaczony jako Horse) – radziecki śmigłowiec transportowy, opracowany w 1951 roku w biurze konstrukcyjnym Aleksandra Jakowlewa. Zbudowany w tandemowym układzie dwuwirnikowym, napędzany silnikami tłokowymi. Zbudowany w niewielkiej serii.
Historia.
Trzecim konstruktorem seryjnie produkowanych śmigłowców w ZSRR, obok biur konstrukcyjnych Mila i Kamowa, stało się biuro OKB-115 Jakowlewa. Po eksperymentalnym śmigłowcu „Sz” z wirnikami przeciwbieżnymi i prototypowym lekkim Jak-100 w układzie klasycznym, pierwszym i jedynym produkowanym seryjnie śmigłowcem Jakowlewa stał się dwuwirnikowy ciężki Jak-24. Był on zarazem pierwszym i jedynym śmigłowcem w ZSRR w układzie dwuwirnikowym podłużnym, w jakim od połowy lat 40. śmigłowce budowano już w USA w firmie Piasecki Helicopter.
Prace nad śmigłowcem Jak-24 rozpoczęły się w 1951 roku, a ich formalnym usankcjonowaniem było postanowienie Rady Ministrów ZSRR z października tego roku, nakazujące skonstruowanie śmigłowca o udźwigu 2000 kg lub 20 żołnierzy. W 1952 roku zbudowano w zakładzie nr 272 w Leningradzie dwa egzemplarze prototypowe, a w Moskwie w zakładzie nr 115 egzemplarz nielatający do badań naziemnych. W dniu 3 lipca 1952 roku miał miejsce pierwszy lot prototypu. Jak-24 skonstruowany był w nietypowym dla radzieckich śmigłowców i niestosowanym szerzej poza USA układzie dwuwirnikowym podłużnym (najlepiej znanym z późniejszego CH-47 Chinook). Z racji wyglądu nazywany był w ZSRR „latającym wagonem” (летающий вагон, "letajuszczij wagon"). Przyczyną zastosowania tego układu była potrzeba skonstruowania ciężkiego śmigłowca transportowego w sytuacji, gdy ówczesna radziecka technologia jeszcze nie pozwalała na budowę śmigłowców z pojedynczym wirnikiem o takim udźwigu. Wykorzystano w nim niektóre elementy konstruowanego równocześnie średniego śmigłowca Mi-4, jak silniki, układ przeniesienia napędu i wirnik. Nowy śmigłowiec nie okazał się jednak tak udaną konstrukcją jak Mi-4, zwłaszcza jego napęd powodował problemy z wibracjami. Próby państwowe i poprawki konstrukcji trwały od stycznia 1953 do 1955 roku. Już w styczniu 1952 roku, przed oblotem, władze zdecydowały o produkcji seryjnej śmigłowca, którą przewidywały uruchomić w kolejnym roku. Między 1953 a 1955 rokiem powstały jednak tylko trzy śmigłowce serii próbnej. Pierwszy z nich skierowano do badań naziemnych w miejsce prototypu, który spłonął w 1953; również drugi prototyp uległ 19 lutego 1953 katastrofie. W toku poprawek, w 1956 roku na trzecim egzemplarzu zamieniono wąskie stateczniki o trapezowym kształcie, w układzie V, przez stateczniki poziome o lekkim wznosie z prostokątnymi statecznikami pionowymi na końcach.
Wiosną 1955 roku śmigłowiec ukończył badania państwowe z dobrym wynikiem i został rekomendowany do przyjęcia na uzbrojenie. W lipcu tego roku Jak-24 zostały po raz pierwszy zademonstrowane publicznie, demonstrując wysadzenie desantu podczas pokazów na lotnisku w Tuszyno. 17 grudnia 1955 Jak-24 ustanowił dwa światowe rekordy udźwigu, podnosząc 2000 kg ładunku na wysokość 5082 m i 4000 kg na wysokość 2902 m. W międzyczasie produkcję seryjnych śmigłowców władze zamierzały umieścić w Saratowie, lecz następnie zmieniono plany i zlecono ją ponownie zakładom nr 272 w Leningradzie. Próby fabryczne głównego egzemplarza seryjnego rozpoczęto w czerwcu 1956 roku. 
Pierwszym i podstawowym wariantem był wojskowy śmigłowiec transportowo-desantowy Jak-24, mogący zabrać do 19 żołnierzy z wyposażeniem, 12 rannych na noszach lub 2000 kg ładunku. Mógł przewozić wewnątrz armaty kalibru do 76 mm, moździerz 120 mm, dwa motocykle z wózkiem lub samochód terenowy klasy GAZ-69. W 1957 roku opracowano ulepszony model Jak-24U ("usziriennyj" – poszerzony) z kadłubem poszerzonym o 40 cm, wirnikami o większej średnicy (21 m) i innymi modyfikacjami. Mógł on przenosić 3000 kg ładunku, w tym działo samobieżne ASU-57 i większy asortyment dział holowanych, a na podwieszeniu – 3500 kg. Prototyp przebudowano ze śmigłowca seryjnego. Pomimo pomyślnego ukończenia prób w październiku 1958 roku, Jak-24U nie wszedł jednak do produkcji i pozostał prototypem. Dwa śmigłowce przebudowano na 8-osobowe salonki Jak-24K, lecz wariant ten nie został uznany za udany. Opracowano następnie na bazie salonki cywilny wariant dla 30 pasażerów Jak-24A z 1960 roku, ale również nie wszedł do produkcji. Dalszym opracowanym wariantem był śmigłowiec dla 30 pasażerów Jak-24P, napędzany silnikami turbinowymi o większej mocy, z 1961 roku, ale nie został już zbudowany.
Dokładna liczba zbudowanych śmigłowców Jak-24 podawana jest rozbieżnie w publikacjach, lecz była ona niewielka. Z chwilą ulepszenia konstrukcji, potrzeba ciężkiego śmigłowca transportowego została już zaspokojona przez udany Mi-6 z napędem turbinowym. Podawana bywa liczba około 100 wyprodukowanych Jak-24, niektóre publikacje podają ok. 40 (48). Według nowszych źródeł, od 1956 do 1958 roku w zakładzie nr 272 w Leningradzie powstało tylko 35 śmigłowców seryjnych (odpowiednio rocznie 10, 15 i 10), po czym produkcja zakończyła się. Wojsko widziało celowość produkcji powiększonego wariantu Jak-24U w liczbie do 300 sztuk, lecz w tym okresie zakłady radzieckie były przeciążone innymi zadaniami. Rozważano umieszczenie jego produkcji licencyjnej w zakładach Avia w Czechosłowacji, ale stało się to nieaktualne, gdy władze radzieckie zrezygnowały z tego typu śmigłowca na korzyść Mi-6.
Wersje.
Opracowano następujące wersje śmigłowca Jak-24:
Zastosowanie.
Jak-24 użytkowany był na niewielką skalę w Armii Radzieckiej jako śmigłowiec transportowy. Jedynym użytkownikiem był 652 pułk śmigłowców Moskiewskiego Okręgu Wojskowego w Torżoku, który od 1956 roku otrzymał 33 śmigłowce. Praktycznie nie opuszczały one terenu ZSRR, poza dwoma przelotami do NRD w 1959 roku. Z uwagi na awaryjność i nieopłacalność remontów były one dość szybko wycofywane i w 1961 roku lotnictwo miało jeszcze 27 śmigłowców. Już na początku lat sześćdziesiątych XX wieku zastąpiony został przez śmigłowiec Mi-6.
Od 1959 roku pojedyncze sztuki śmigłowców wojskowych używane były dla celów cywilnych, jako latający dźwig oraz do celów filmowania. Specjalnie dostosowany wariant używany był do układania z powietrza rurociągów w trudno dostępnym terenie, między innymi przy budowie gazociągu Leningrad – Saratów w 1959 roku.
Jeden Jak-24 został zachowany do celów muzealnych, w Monino.
Jak-24 nie miał bezpośrednich odpowiedników na świecie w czasie jego produkcji – zachodnie śmigłowce w układzie dwuwirnikowym były lżejsze. Jedynie podobny co do parametrów był, również napędzany dwoma silnikami tłokowymi, ale jednowirnikowy Sikorski S-56.
Opis konstrukcji.
Dwusilnikowy, dwuwirnikowy śmigłowiec o konstrukcji całkowicie metalowej, o podłużnym układzie wirników. Kadłub częściowo kryty był blachą duraluminiową, a częściowo płótnem. W przedniej części kadłub znajdowała się trzyosobowa kabina załogi. Załogę stanowiło dwóch pilotów i radiotelegrafista, pełniący też rolę strzelca. Za kabiną załogi był przedział przedniego silnika, a dalej kabina transportowa o wymiarach (długość/szerokość/wysokość) 9,37 × 1,9 × 1,9 m. Kabina miała w podłodze otwierany luk o wymiarach 2,5 × 0,9 m z wciągarką o udźwigu 200 kg. W tylnej części przedziału transportowego znajdowała się opuszczana rampa załadowcza. Drugi silnik znajdował się na końcu kadłuba, nad przedziałem transportowym. Podwozie czteropodporowe, kołowe, stałe, szeroko rozstawione. Z tyłu kadłuba stateczniki poziome o wznosie 20°, z prostokątnymi statecznikami pionowymi o powierzchni 9,5 m² na końcach.
Napęd: dwa silniki tłokowe gwiazdowe w układzie podwójnej gwiazdy ASz-82W o mocy 1700 KM (1250 kW) każdy. Wirniki czterołopatowe o średnicy 20 m. Łopaty wirników były metalowo-drewniane, pokryte sklejką i płótnem.
Normalny udźwig ładunku wynosił 2000 kg, a z przeciążeniem − 4000 kg.
Uzbrojenie wersji wojskowej stanowił ruchomy karabin maszynowy A-12,7 (TKB-481) kalibru 12,7 mm z przodu kabiny z zapasem 150 nabojów. 
Zobacz też.
Konstrukcje podobne lub porównywalne:

</doc>
<doc id="122602" url="https://pl.wikipedia.org/wiki?curid=122602" title="Bardo">
Bardo

Staropolskie "bardo" = wzgórze (por. słoweńskie, chorwackie "brdo" = góra, wzgórze, serbskie брдо ts.)

</doc>
<doc id="122604" url="https://pl.wikipedia.org/wiki?curid=122604" title="Kosz (wojsko)">
Kosz (wojsko)

 
Kosz (z tur. "kosz" – obóz, wojsko) – nazwa głównego obozu tatarskiego zakładanego podczas łupieżczych wypraw wojennych; także jego dowództwo (komenda) oraz oddział związany operacyjnie z obozem. 
Zygmunt Gloger wywodził tę nazwę z tur. "koç", spolszczonego jako „koczowisko”. Kosz, czyli główny tabor strzeżony na ogół przez ok. 2/3 sił uczestniczących w wyprawie, był miejscem, do którego poszczególne czambuły odsyłały zdobyty podczas napaści jasyr oraz pozostałe łupy.
Kozaczyzna.
Później także przyjęta przez Kozaków zaporoskich nazwa dla określenia obozu warownego, budowanego w trakcie wypraw wojennych. Koszem na Ukrainie nazywano też samą Sicz zaporoską (stąd funkcja "atamana koszowego"), a nawet tamtejsze warownie i umocnione strażnice („zamki”), chroniące przed tatarskimi napadami. Należały do nich Biała Cerkiew, Bar, Humań, Czerkasy, Kudak, Niemirów, Trechtymirów

</doc>
<doc id="122609" url="https://pl.wikipedia.org/wiki?curid=122609" title="G.K. Chesterton">
G.K. Chesterton

G.K. Chesterton, właśc. Gilbert Keith Chesterton (ur. 29 maja 1874 w Londynie, zm. 14 czerwca 1936 w Beaconsfield) – brytyjski pisarz.
Życiorys.
Urodził się 29 maja 1874 w Londynie i wychował w domu kupca Edwarda Chestertona. Jego matka, Marie Grossjean była Angielką pochodzenia francusko-szkockiego – nazwisko jej matki, Elizabeth Keith pochodzącej z Aberdeen nadano Gilbertowi jako drugie imię. Po zdobyciu podstawowego wykształcenia podjął naukę sztuk plastycznych w Slade School of Fine Art przy University College London. Nigdy jednak nie ukończył studiów wyższych.
Przez krótki okres po zdobyciu wykształcenia był rysownikiem i karykaturzystą, następnie wybrał dziennikarstwo i publicystykę. Reprezentował poglądy konserwatywne, przeciwstawiał się ideom socjalizmu i agnostycyzmu. Był mistrzem groteski, paradoksu i humoru absurdalnego. Występował w publicznych polemikach m.in. przeciwko G.B. Shawowi i H.G. Wellsowi.
W młodości przejawiał postawę agnostyczną; z czasem zmienił poglądy i włączył się w nurt odnowy duchowej Kościoła anglikańskiego. W 1922 przeszedł z anglikanizmu na katolicyzm. Swoją drogę do poznania wiary opisał w monumentalnym dziele "Ortodoksja". Pod wpływem katolickiej nauki społecznej stworzył wraz z Hilairem Bellokiem teorię tzw. dystrybucjonizmu, odrzucającą zarówno kapitalizm, jak i socjalizm, głoszącą potrzebę budowy społeczeństwa opartego na upowszechnieniu drobnej własności.
Był sympatykiem Polski (którą odwiedził w 1927), co przyczyniło się do jego popularności w tym kraju już w dwudziestoleciu międzywojennym. Bliska mu była również Irlandia.
Zmarł 14 czerwca 1936 w Beaconsfield w hrabstwie Buckinghamshire.

</doc>
<doc id="122610" url="https://pl.wikipedia.org/wiki?curid=122610" title="Grievous">
Grievous

Grievous – fikcyjna postać ze świata "Gwiezdnych wojen", lokalny dowódca wojskowy, następnie generał i naczelny dowódca sił zbrojnych Separatystów. Przed sojuszem z separatystami nazywał się Qymaen jai Sheelal.
Historia.
Grievous należał do rasy Kaleesh, przez lata najeżdżanej i uciskanej przez zwanych „Hukami” bardziej zaawansowanych technologicznie Yam'rii z pobliskiej planety Huk (do tej rasy należała Kitik Keed'kak, w "" obecna w kantynie w Mos Eisley).
Qymaen jai Sheelal był jednym z ważniejszych i bardziej skutecznych dowódców wojskowych. Po śmierci towarzyszki życia popadł w permanentną depresję, która doprowadziła do powstania jego pseudonimu ( – "zrozpaczony"). Zwerbował elitarny oddział wojowników, na czele którego wyparł Huków z planety i przeniósł wojnę na ich teren. W tym momencie Yam'rii zwrócili się o pomoc do Republiki, która wysłała oddział Jedi z misją zakończenia wojny. „Rozjemcy” wykonali swoje zadanie, a Republika nałożyła na Kaleeshów karne cła i embargo, które wkrótce doprowadziło do ruiny całą planetę.
Grievous przyłączył się w tym momencie do ruchu separatystycznego. Jego umiejętności dowódcy pozwoliły mu szybko zostać ważną personą wśród separatystów, a jego awans został przyśpieszony, ponieważ gorąco polecał go lider Galaktycznego Klanu Bankowego San Hill. Specjalnie dla niego rozpoczęto też produkcję droidów bojowych IG-100 MagnaGuard.
Po jakimś czasie Grievous dowiedział się o misji pokojowej. Było to jednak niezgodne z planami jego mentorów. Zaaranżowali oni katastrofę statku kosmicznego Grievousa, a jego samego, niemal śmiertelnie rannego (podczas transportu na miejsce operacji potrzebował transfuzji – do tego celu posłużyła krew zamordowanego mistrza Jedi – Sifo-Dyasa), przekonstruowali w cyborga i poddali operacji mózgu, dostosowując jego pragnienia do własnych celów, między innymi wpajając przekonanie, że za wszystkie jego nieszczęścia są odpowiedzialni Jedi. Grievousowi pozostał ograniczony mózg oraz część narządów wewnętrznych (płuca, serce oraz oczy) – reszta od tej pory była już mechaniczna.
Wojny klonów.
W trakcie Wojen klonów Grievous dowodził armią separatystów. Jego ofiarą padło kilkudziesięciu rycerzy Jedi, co zbudowało jego pozycję wśród przeciwników Republiki. Praktycznie zmiażdżył grupę generałów Jedi, których krążownik rozbił się nad aktualnie oblężoną przez niego planetą. Jego liczna ochrona składała się z robotów typu IG-100 MagnaGuard. Dowódca Separatystów kolekcjonował miecze świetlne Jedi, w większości samemu pokonanych.
Pod koniec wojen klonów Grievous uczestniczył w śmiałym przedsięwzięciu, mającym na celu porwanie z Coruscant najbardziej wpływowego aktualnie przywódcy Republiki, kanclerza Palpatine’a (który to zresztą, jako Darth Sidious, sam zlecił mu to zadanie). W trakcie wykonywania zadania stoczył kilka pojedynków z chroniącymi Palpatine’a Jedi. Przegrał tylko z mistrzem Mace'em Windu, który pokonał go po krótkiej, ale zaciętej walce na dachu kolei magnetycznej. Generał spadł w przepaść, ale został przechwycony przez kanonierkę LAAT sterowaną przez jego ochroniarzy IG-100 i kontynuował misję. Przy próbie ucieczki z zakładnikiem na swój statek, "Niewidzialną Rękę", jego płuca zostały zmiażdżone z użyciem Mocy przez mistrza Windu, co zaowocowało jego późniejszą tendencją do nieustającego kaszlu.
Ze względu na swoje uszkodzenia, wraz z kanclerzem jako zakładnikiem, planował skierować się na Utapau, gdzie miano dokonać jego napraw. Przeszkodzili mu w tym jednak Obi-Wan Kenobi wraz ze swoim uczniem, Anakinem Skywalkerem, dokonując jeszcze nad Coruscant abordażu jego okrętu. "Niewidzialna Ręka" została zniszczona, a Generał uciekł ostatnią kapsułą ratunkową, dodatkowo poważnie uszkadzając system sterowniczy.
Kiedy dostał się na Utapau, pierwsze, co zostało zorganizowane, to realizacja polecenia Dartha Sidiousa, aby przenieść dowódców separatystów na wulkaniczną planetę w odległych rubieżach – Mustafar. Następnie Generał miał udać się do naprawy, lecz przeszkodził mu w tym Obi-Wan Kenobi. Chcąc szybko pozbyć się mistrza Jedi, Grievous od samego początku użył do walki obu par rąk. Jednak Obi-Wan, mistrz stylu defensywnego Soresu, odparł jego szybkie ataki, pozbawił go dodatkowych dłoni i pchnął Mocą tak mocno, że generał wypuścił ostatnie dwa miecze. Grievous zdecydował się na ucieczkę swoim ostrokołowcem, a Kenobi wdał się w pościg na jaszczurze o imieniu Boga. Po zakończeniu pościgu, w trakcie nierównej walki na pięści, Kenobi rozchylił płyty pancerza chroniące wnętrzności generała, co wykorzystał krótko później, zabijając go przy użyciu jego własnego blastera.
Umiejętności.
Generał Grievous dzięki supernowoczesnym mechanizmom był niezwykle szybki, zwinny i silny (pierwszych Jedi pokonał na Geonosis, używając do tego gołych rąk). Jego wspomagany komputerem mózg potrafił w trakcie walki kontrolować wszystkie kończyny (2 pary rąk i nogi), aby zadawały w tej samej sekundzie ataki mieczami świetlnymi tak, aby każdy uderzał z inną siłą, szybkością i pod różnym kątem. Był on także w stanie wytwarzać na podstawie poznanych technik walki najodpowiedniejszą do pokonania danego przeciwnika taktykę. Pancerz wykonany z duranium i durastali był odporny na strzały z blastera i klingę miecza świetlnego. Był w stanie zatrzymać nawet strzał z myśliwca. Jego dłonie mogły się obracać z dużą szybkością wokół nadgarstków, dzięki czemu wirujące miecze mogły go osłaniać przed atakami wielu przeciwników naraz. W dodatku generał posiadał repulsory, dzięki którym mógł się równać zwinnością i szybkością z mającymi Moc Jedi.
W walce Grievous używał najczęściej dwóch mieczy (zielonego i niebieskiego), w sytuacjach ekstremalnych uruchamiał dodatkową parę rąk, trzymającą kolejne dwa miecze (także zielony i niebieski).

</doc>
<doc id="122611" url="https://pl.wikipedia.org/wiki?curid=122611" title="Bolko III ziębicki">
Bolko III ziębicki

Bolko (Bolesław) III (ur. między 1344 a 1348, zm. 13 czerwca 1410) – książę ziębicki 1358-1410 (samodzielnie od 1360 roku) i gliwicki 1369-1373.
Bolko III był najstarszym synem księcia ziębickiego Mikołaja i Agnieszki z Lichtenburka. W chwili śmierci ojca był jeszcze małoletni i początkowo księstwem rządziła w jego zastępstwie matka. Samodzielną władzę w księstwie ziębickim objął w 1360 roku. Formalnym współwładcą był brat Henryk.
Młody książę ziębicki kontynuował politykę ojca Mikołaja i dziada Bolka II wysprzedając kolejne połacie tracącego na znaczeniu księstwa. W 1379 oddał za 4000 grzywien księciu oleśnickiemu Konradowi II Kąty Wrocławskie, zaś sześć lat później księciu cieszyńskiemu Przemysławowi Noszakowi Strzelin.
W 1369 roku poślubił Eufemię, córkę księcia bytomskiego Bolesława. Spowodowało to nowe kłopoty księcia, gdyż jako zabezpieczenie dla żony musiał oddać swoje ostatnie miasto Ziębice. Małżeństwo to umożliwiło Bolkowi przejęcie należnych księżnie bytomskiej Gliwic, które jednak w 1373 roku sprzedał księciu oleśnickiemu Konradowi II. 
W 1368 roku po śmierci Bolka II Świdnickiego, jako najbliższy krewny wysunął pretensje do spadku po nim. Nie dysponował jednak środkami do wyegzekwowania dziedzictwa. Ostatecznie 28 stycznia 1370 zrzekł się wszelkich pretensji za odpowiednim odszkodowaniem.
Bolko III był wiernym wykonawcą woli swojego suwerena Karola IV, na którego dworze często bywał. Kontakty te umożliwiły mu objęcie w latach 1396-1400 ważnej funkcji sędziego sądu nadwornego, u następcy Karola, króla Wacława IV. 
Książę ziębicki zmarł 13 czerwca 1410 roku i został pochowany w klasztorze cystersów w Henrykowie. Z małżeństwa z Eufemią Bytomską doczekał się trzech synów (zmarłego 9 listopada 1405 roku Mikołaja, oraz następców na księstwie ziębickim Jana i Henryka), oraz pięć córek (były to: Eufemia, żona Fryderyka III hrabiego Oettingen, Katarzyna, żona Przemka I Opawskiego i zmarłe w dzieciństwie: Agnieszka, Jadwiga i Elżbieta).

</doc>
<doc id="122614" url="https://pl.wikipedia.org/wiki?curid=122614" title="Arsen Lupin">
Arsen Lupin



</doc>
<doc id="122616" url="https://pl.wikipedia.org/wiki?curid=122616" title="Arsene Lupin">
Arsene Lupin



</doc>
<doc id="122617" url="https://pl.wikipedia.org/wiki?curid=122617" title="Obi-Wan Kenobi">
Obi-Wan Kenobi

Obi-Wan Kenobi (znany też później jako Ben Kenobi) – postać fikcyjna, jeden z głównych bohaterów "Gwiezdnych wojen". Rycerz, a następnie mistrz Jedi, z reguły posługiwał się niebieskim mieczem świetlnym. W częściach IV–VI filmu w rolę Obi-Wana wcielił się Alec Guinness, zaś w częściach I–III – Ewan McGregor.
Życiorys.
Młodość.
Uczeń Qui-Gon Jinna, pierwszy nauczyciel Anakina Skywalkera, przyszłego Dartha Vadera. Razem ze swoim mistrzem ścigał kapitana Cohla, najemnika, który walczył z Federacją Handlową. Udali się także wraz z grupą innych Jedi na Eriadu, gdzie miał się odbyć ważny szczyt. Walczyli tam z terrorystami z Frontu Mgławicy, organizacji, która nienawidziła Federacji Handlowej. Obi-Wan ze swoim mistrzem podejrzewali, że terroryści planują zamach na Kanclerza Valoruma i starali się temu zapobiec. Pomagał im także niedawny przeciwnik, kapitan Cohl. Przywódca Frontu Mgławicy – Havik – został zabity, zamach się powiódł, ale nie na Kanclerza, tylko na dostojników Federacji Handlowej.
Blokada Naboo.
W 32 BBY Rada Jedi zleciła Qui-Gonowi i Obi-Wanowi misję udania się na planetę Naboo i przeprowadzenie negocjacji z przedstawicielami Federacji Handlowej, którzy swoimi stacjami kosmicznymi blokowali planetę. Neimoidianie (przywódcy Federacji) z rozkazu Dartha Sidiousa próbowali zabić ambasadorów, ale rycerzom udało się uciec. Podążyli na powierzchnię Naboo, gdzie uwolnili królową Amidalę i odlecieli wraz z nią na Coruscant. Po drodze musieli zatrzymać się na Tatooine, by dokonać niezbędnych napraw statku. Nieocenioną pomoc w zdobyciu części zamiennych okazał im Anakin Skywalker, 9-letni niewolnik. Qui-Gon odkrywa, że chłopiec ma największe stężenie midichlorianów we krwi ze wszystkich żyjących Jedi i postanawia wziąć go ze sobą, wierząc, że jest Wybrańcem który przywróci równowagę Mocy. Obi-Wan sprzeciwiał się decyzji mistrza, uznając, że zabierają ze sobą „kolejną żałosną formę życia” (pierwszą był jego zdaniem Jar Jar Binks, którego uratowali jeszcze na Naboo).
Cała grupa podążyła do stolicy galaktyki, na Coruscant. Tam królowa Amidala bezskutecznie walczyła w Senacie o pomoc dla swojej planety, podczas gdy Kenobi i Jinn udali się do Rady Jedi. Qui-Gon oznajmił, że chce wyszkolić Anakina na rycerza Jedi, a Obi-Wan nie potrzebuje więcej treningu i może przejść próby Jedi. Mistrzowie stwierdzili jednak, że zajmą się tą sprawą później i nakazali im obu powrócić z królową na Naboo, by stoczyć tam bitwę z siłami inwazyjnymi Federacji.
Podczas walk na planecie Obi-Wan i jego mistrz wdali się w pojedynek na miecze świetlne z Darthem Maulem – Sithem, uczniem Dartha Sidiousa. Po długiej walce został oddzielony od Qui-Gona, którego po chwili Maul przebił swoim mieczem. Obi-Wan zaatakował z furią Sitha i przeciął rękojeść jego miecza na dwie części. Omal nie zginął, kiedy Maul pchnął go Mocą, zamierzając zrzucić młodzieńca do szybu reaktora. Kenobi zdołał wówczas złapać w locie przycisk reaktora. Stracił miecz, który Maul strącił w przepaść, jednak udało mu się przywołać Mocą miecz Qui-Gona i zabić Sitha, rozpoławiając go. Qui-Gonowi chwilę przed jego śmiercią Kenobi zdążył przysiąc, że wyszkoli Anakina Skywalkera na rycerza Jedi.
Mistrz Jedi.
Po pokonaniu Dartha Maula, Obi-Wan otrzymał tytuł rycerza Jedi (") i zgodnie z obietnicą daną swojemu Mistrzowi szkolił Anakina na rycerza Jedi. Sytuacja w galaktyce była niepewna – powstała Konfederacja Systemów Niezależnych – dowodzona przez hrabiego Dooku – która zamierzała wyłamać się z Republiki. Gdy Padme Amidala przybyła na Coruscant, by uczestniczyć w nadzwyczajnym zebraniu Senatu, o mało nie zginęła w zamachu bombowym. Kenobi podjął się misji wytropienia łowcy nagród odpowiedzialnego za wykonanie tego zlecenia. Dotarł wtedy na planetę Kamino, na której odkrył ogromną fabrykę armii klonów. Dowiedział się od rezydujących tam Kaminoan, że armię zamówił dziesięć lat wcześniej mistrz Jedi Sifo-Dyas i jest ona przeznaczona na potrzeby Republiki, o czym nikt (wliczając w to Jedi) nic nie wiedział. Postanowił powiadomić o tym Yodę i innych mistrzów, a sam zaczął ścigać łowcę nagród Jango Fetta. Dotarł za nim na planetę Geonosis, na której przypadkowo natrafił na tajną siedzibę ruchu separatystycznego oraz potężną wytwórnię droidów bojowych. W czasie wysyłania informacji o tym Anakinowi został schwytany i razem ze swym uczniem oraz Amidalą miał zostać stracony. Jednak podobnie jak oni uwolnił się na miejscu egzekucji i wziął udział w bitwie, która zapoczątkowała Wojny klonów. Został ranny i pokonany w pojedynku z Dooku i uratowany od śmierci z rąk hrabiego najpierw przez Anakina, a potem Yodę.
Pojedynek z uczniem.
Trzy lata później (19 BBY – ") wojna miała się już ku końcowi. Jedna z ostatnich bitew miała miejsce na orbicie Coruscant. Obi-Wan i Anakin przeprowadzili misję uwolnienia Wielkiego Kanclerza Palpatine’a z rąk Separatystów. Więzień przebywał na krążowniku "Niewidzialna Ręka", którym dowodził Generał Grievous. Został ranny podczas kolejnego pojedynku z hrabią Dooku i stracił przytomność. Odzyskał ją, dopiero gdy Anakin zabił hrabiego i wraz z Palpatine'em szukał drogi ucieczki ze statku. Szczęśliwie udało im się wylądować wrakiem okrętu na powierzchni Coruscant.
Obi-Wan otrzymał tytuł mistrza i zasiadał w Radzie Jedi. Spierał się z Anakinem o sposób prowadzenia Republiki przez Kanclerza, co do którego uważał, że posiada za dużo władzy w swoich rękach. Młody uczeń nie chciał go jednak słuchać i bronił swojego przyjaciela. Kilkakrotnie na tym tle dochodziło między nimi do sprzeczek. Podczas sesji Rady mistrzowie ustalili, że Kenobi podąży na Utapau, gdzie ukrywa się Grievous. Obi-Wan wraz z batalionem klonów rozpoczął tam bitwę, pod koniec której zabił bio-droida strzałem z blastera. Wtedy też jego żołnierze zwrócili się przeciwko niemu, gdyż Palpatine (przebywający na Coruscant) ogłosił się Imperatorem i wydał Rozkaz 66. Kenobi uniknął śmierci i odnalazł przyjaciela – Baila Organę i Yodę – z którymi podążył do stolicy galaktyki.
Tam okazało się, że Palpatine jest Mrocznym Lordem Sithów i uwiódł Anakina obietnicą potęgi, która miała dać możliwość ocalenia swojej ukochanej przed śmiercią. Skywalker przeszedł na Ciemną Stronę Mocy i zabił wszystkich Jedi w ich świątyni, a następnie udał się do układu Mustafar, by wyeliminować ostatnich przywódców Separatystów, którzy nie byli już potrzebni – prowadzącemu przez wiele lat podwójne życie – Palpatine'owi. Obi-Wan wspólnie z Yodą zadecydował, że należy zniszczyć obydwu Sithów. Sam miał za zadanie wytropienie (do czego wykorzystał Padme) i zgładzenie Anakina.
Gdy dotarł na Mustafar, ukryty na statku byłej królowej Naboo, Anakin był zaskoczony. W gniewie zaczął dusić swoją żonę Mocą, myśląc, że to ona sprowadziła mistrza Jedi. Po chwili rozpoczął się długi pojedynek na miecze świetlne. Skywalker przegrał go – Kenobi odciął mu obie nogi i lewą rękę. Gdy odchodził, powiedział mu, że kochał go jak brata i że zawiódł wszystkich – miał przywrócić równowagę Mocy, a nie pogrążyć ją w ciemności. Nie zdecydował się jednak dobić swojego byłego ucznia. Zabrał z planety nieprzytomną Amidalę i udał się na asteroidę Polis Massa. Tam kobieta urodziła bliźnięta – Luke’a i Leię – po czym zmarła. Wspólnie z Yodą i Bailem zdecydował, że należy ukryć gdzieś dzieci Vadera. W końcu Kenobi postanowił, że uda się na Tatooine, gdzie przekaże Luke’a jego ciotce i wujowi, a sam osiedli się na uboczu i będzie mieć na niego oko.
Czasy Imperium i śmierć.
Dziewiętnaście lat później (0 BBY – "") stary już Kenobi wkroczył do akcji. W wyniku splotu nieoczekiwanych wydarzeń spotkał się z Lukiem, a następnie nakłonił go do opuszczenia ojczystej planety i (niedoszłego) lotu na Alderaan. Misja polegała na dostarczeniu księżniczce Lei droidów R2-D2 i C-3PO, które wuj Luke’a kupił od Jawów (R2 zawierał w sobie plany Gwiazdy Śmierci).
Podczas podróży "Sokołem Millennium" (którego kapitanem był Han Solo) Obi-Wan szkolił Luke’a w technikach opanowania Mocy. Gdy wyszli z nadprzestrzeni okazało się, że Alderaan już nie istnieje – został zniszczony przez superlaser Gwiazdy Śmierci. Cała grupa dostała się na jej pokład. Luke i Han uwolnili księżniczkę z jej celi, podczas gdy Kenobi najpierw zdezaktywował trzymający "Sokoła" promień ściągający, a następnie odszukał Vadera. Stoczył z nim ostatni pojedynek na miecze świetlne, podczas którego połączył się z Mocą, dając czas na ucieczkę Luke’owi i reszcie.
Jakiś czas później (' i ') powrócił jako duch, m.in. polecając Luke’owi lecieć na Dagobah w celu podjęcia szkolenia Jedi u Yody. Wyjaśnił mu również, dlaczego 4 lata wcześniej nie wyjawił mu całej prawdy o ojcu. Stwierdził bowiem, że kiedy Anakin przeszedł na Ciemną Stronę, dobry człowiek jakim był w zasadzie – umarł.
Odbiór.
W 2005 roku na mocy Uchwały Nr XXVIII/373/04 Rady Gminy Lubicz z dnia 30 grudnia 2004 r. jednej z ulic we wsi Grabowiec w powiecie toruńskim nadano imię Obi-Wana Kenobiego.

</doc>
<doc id="122618" url="https://pl.wikipedia.org/wiki?curid=122618" title="Swazi">
Swazi



</doc>
<doc id="122620" url="https://pl.wikipedia.org/wiki?curid=122620" title="Swaziland">
Swaziland



</doc>
<doc id="122622" url="https://pl.wikipedia.org/wiki?curid=122622" title="Henryk I ziębicki">
Henryk I ziębicki

Henryk (I) (ur. pomiędzy 1346 a 1350, zm. pomiędzy 1366 a 1385) – książę ziębicki w latach 1358-1366/85 (czysto formalnie).
Henryk był młodszym synem księcia ziębickiego Mikołaja i Agnieszki z Lichtenburka. Jako młodszy dziedzic niewielkiego księstwa został przeznaczony do kariery duchownej. O księciu zachowało się niewiele wiadomości. 17 sierpnia 1360 Henryk otrzymał od papieża Innocentego VI kanonię w kapitule wrocławskiej, choć wiadomo, że posiadał już wcześniej prebendę kościelną w postaci kanonii kolegiaty Św. Krzyża w tym samym mieście. Według "Kroniki książąt polskich" Henryk wstąpił do zakonu krzyżackiego i jako członek tego zakonu umarł w Prusach. Nieznana jest data zgonu księcia.

</doc>
<doc id="122624" url="https://pl.wikipedia.org/wiki?curid=122624" title="Popielidzi">
Popielidzi

Popielidzi – spotykane głównie w literaturze popularnonaukowej określenie rzekomej dynastii, panującej przed Piastami. Jej ostatnim władcą miał być Popiel, zgodnie z relacją Galla Anonima pozbawiony władzy przez wiec.
Historyczność.
O ile historyczność trzech poprzedników Mieszka I (Siemowita, Lestka, Siemomysła) zdaje się być obecnie akceptowana przez większość badaczy, o tyle postacie Popiela oraz Piasta budzą szerszą dyskusję.
Zasadniczo z polskich kronik jedynie dzieło Anonima zwanego Gallem uchodzi za wiarygodne w odniesieniu do czasów sprzed panowania Mieszka I, choć i jego relacja spotyka się z opozycją części badaczy. Gall wymienia tylko jednego księcia panującego przed Piastami – Popiela.
Pozostali przedstawiciele dynastii „Popielidów” znani są z kronik Wincentego Kadłubka oraz Jana Długosza, które nauka zasadniczo odrzuca jako źródła do dziejów przedpiastowskich. Niektórzy badacze w relacji Kadłubka starają się doszukiwać reminiscencji rzeczywistych wydarzeń historycznych.
Przedstawiciele.
Za pierwszego władcę tej dynastii uważany jest Leszko II, opisany przez Wincentego Kadłubka oraz Jana Długosza. Jego synem i następcą był Leszko III, zaś z kolei synem Leszka III – Popiel I. Ostatnim władcą z rodu miał być Popiel II, syn Popiela I.
Oprócz Popiela I Leszko III miał mieć 20 nieślubnych synów.
Nazwa.
Wszystkich legendarnych przedpiastowskich władców osiemnastowieczny autor Benedykt Chmielowski w "Nowych Atenach" zalicza do „Pierwszej "Classis" Monarchów Polskich”.
Historyk Feliks Koneczny określa dynastię, z której wywodził się Popiel, mianem rodu Popielów.
W literaturze.
Józef Ignacy Kraszewski w "Starej baśni" dynastię, z której wywodził się Popiel (powieściowy Chwostek), określa mianem „Leszkowie”.

</doc>
<doc id="122625" url="https://pl.wikipedia.org/wiki?curid=122625" title="Autobusy miejskie w Sosnowcu">
Autobusy miejskie w Sosnowcu

W roku 2017 w Sosnowcu istnieją 64 regularne linie autobusowe obsługiwane przez PKM Sosnowiec w ramach ZTM oraz 14 linii obsługiwanych przez pozostałych przewoźników a także 7 linii minibusów.
Historia.
Pierwsza regularna linia autobusowa w Sosnowcu, a zarazem w całym Zagłębiu Dąbrowskim, rozpoczęła kursowanie dnia 1 sierpnia 1937 na trasie Śródmieście Sosnowca – Bobrowniki i już 15 listopada 1937 została przedłużona do Piekar Śląskich. Uruchomiła ją Spółka zajmująca się dotąd wyłącznie organizacją transportu tramwajowego. Dzisiaj na tej trasie nie ma bezpośredniego połączenia.
Następne linie uruchamiano:
W latach 50. XX w. w Sosnowcu kursowały następujące linie autobusowe (handlowe):
W latach 50. i na początku 60. XX wieku komunikację autobusową na terenie Zagłębia, w tym w Sosnowcu, obsługiwało Wojewódzkie Przedsiębiorstwo Komunikacyjne w Katowicach z zajezdnią znajdującą się na terenie zajezdni tramwajowej w Będzinie. 1 stycznia 1979 roku powstała nowa jednostka organizacyjna: Zakład Komunikacyjny nr 8 w Sosnowcu przy ulicy Lenartowicza 73. W dniu 1 października 1991 roku, po dokonaniu ostatecznego podziału WPK w Katowicach, rozpoczęło działalność Przedsię­biorstwo Komunikacji Miejskiej w Sosnowcu, które weszło w skład ZTM organizując od tego publiczny transport autobusowy w mieście oraz na liniach dojazdowych do miasta.
W latach 70. XX w. popełniono wielkie, do dzisiaj nie naprawione błędy rzutujące na jakość transportu miejskiego. W pierwszej kolejności ulokowano dworzec autobusowy pod siedzibą Urzędu Miejskiego, czym zupełnie zdezorganizowano tworzący się dziesiątki lat dogodny dla mieszkańców węzeł transportu zbiorowego przy dworcu kolejowym "Sosnowiec Główny".
PKM Sosnowiec.
Miasto Sosnowiec jest udziałowcem PKM Sosnowiec obsługującego większość przebiegających przez teren miasta linii. Autobusy niskopodłogowe stanowią 100% taboru. Większość autobusów wyposażona jest w bezprzewodowy dostęp do internetu, gniazda do ładowania USB i klimatyzację. Część taboru posiada napęd hybrydowy i elektryczny.
PKM Jaworzno.
Przez teren Sosnowca przebiegają trzy linie PKM Jaworzno - linia S relacji Sosnowiec - Jaworzno oraz linie E i J relacji Jaworzno - Katowice.
Linie prywatne.
Po mieście kursują trzy prywatne linie autobusowe:
Na tych liniach najczęściej kursują autobusy marki Mercedes oraz Man sprowadzone w większości z zachodu Europy.
Linie Bezpłatne
Minibus.
Coraz więcej jest również prywatnych linii minibusowych, które kursują w granicach miasta, ale także obsługują komunikację międzymiastową m.in. do Katowic, Olkusza, Czeladzi.

</doc>
<doc id="122626" url="https://pl.wikipedia.org/wiki?curid=122626" title="Edward Mąkosza">
Edward Mąkosza

 
Edward Mąkosza (ur. 13 października 1886 w Liskowie koło Kalisza, zm. 25 kwietnia 1974 w Częstochowie) – polski kompozytor, pedagog, dyrygent, organista, etnomuzykolog.
Pochodził z muzykalnej rodziny, jego dziadek był organistą kościelnym. W dzieciństwie zaczął grać na organach i fortepianie. Ukończył Szkołę Handlową w Kaliszu. Następnie po przeprowadzce do Wolborza w łódzkiem ukończył w 1907 roku prywatną Szkołę Muzyczną w Łodzi.
Studia muzyczne odbył w Łodzi pod kierunkiem Alojzego Dworzaczka (teoria muzyki), Rudolfa Strobla (fortepian) oraz w Warszawie u Zygmunta Noskowskiego (instrumentacja, formy muzyczne), Mieczysława Surzyńskiego (organy), Aleksandra Myszugi, Jana i Edwarda Reszków, Justyny Rybaczkowej (śpiew).
W 1912 r. zamieszkał w Częstochowie i podjął pracę jako organista w kościele św. Zygmunta oraz uczył muzyki w częstochowskich szkołach.
Od 1912 roku do śmierci w 1974 roku pracował w Częstochowie. Był aktywnym i zasłużonym animatorem życia muzycznego miasta. Został pochowany na cmentarzu Kule.
Działalność pedagogiczna.
Od 1912 roku Edward Mąkosza prowadził działalność pedagogiczną w prywatnym Gimnazjum Jadwigi Chrzanowskiej (obecnie I Liceum Ogólnokształcące im. Juliusza Słowackiego). Jako pedagog pracował również w Gimnazjum im. H. Sienkiewicza, gdzie prowadził 240-osobowy chór mieszany oraz dwie orkiestry: dętą i symfoniczną. W latach 1945–1971 pracował w Państwowej Szkole Muzycznej I i II stopnia w Częstochowie (obecnie Zespół Szkół Muzycznych im. M.J. Żebrowskiego), gdzie wykładał teoretyczne przedmioty muzyczne i prowadził klasę śpiewu solowego. Ponadto pracował m.in. w Gimnazjum Sióstr Nazaretanek, Żeńskiej Szkole Zawodowej, Żeńskim Gimnazjum Nauczycielskim.
Był związany z klasztorem Ojców Paulinów na Jasnej Górze: prowadził chór i orkiestrę dętą w a w czasie wojny uczył śpiewu w Tajnym Wyższym Seminarium Duchownym Paulinów. Był konfratrem Zakonu Paulinów (Od 1972 r).
Działalność dyrygencka.
Edward Mąkosza prowadził działalność dyrygencką, pełniąc funkcję zarówno dyrygenta orkiestr (symfonicznych i dętych), jak i chórmistrza. W 1904 roku założył i prowadził w Wolborzu k. Piotrkowa Trybunalskiego chór mieszany i orkiestrę dętą oraz teatr amatorski. W latach 1912–1939 był kapelmistrzem orkiestr dętych Ochotniczych Straży Pożarnych. Równocześnie pełnił funkcję referenta do spraw orkiestr i chórów strażackich przy Głównym Związku Ochotniczych Straży Pożarnych w Warszawie. W latach 1913–1939 kierował Towarzystwem Śpiewaczym „Lutnia”; pełnił tam funkcję dyrygenta dwóch chórów: męskiego i mieszanego oraz orkiestry symfonicznej.
W klasztorze Ojców Paulinów na Jasnej Górze założył i prowadził Jasnogórski Chór Żeński „Kółeczko” oraz orkiestrę dętą złożoną z kleryków.
W 1944 roku współorganizował w Częstochowie orkiestrę symfoniczną, złożoną z muzyków częstochowskich i warszawskich, która dała początek Miejskiej Orkiestrze Symfonicznej (obecnie Orkiestra Symfoniczna Filharmonii Częstochowskiej).
Działalność folklorystyczna.
W 1953 roku Mąkosza utworzył i do 1958 roku prowadził Zespół Pieśni i Tańca Ziemi Częstochowskiej przy Politechnice Częstochowskiej, który prezentował folklor regionu częstochowskiego. W pracy z tym zespołem Mąkosza mógł łączyć swoje zainteresowania dyrygenckie i etnograficzne.
Jako etnomuzykolog prowadził działalność etnograficzną z ramienia Ministerstwa Kultury i Sztuki. Zajmował się zbieraniem i katalogowaniem głównie folkloru z regionu częstochowskiego. Ogółem skatalogował około 2000 pieśni. Archiwum pieśni przechowywane jest w jasnogórskim archiwum.
Był
Działalność organizatorska i społeczna.
Od 1912 roku Edward Mąkosza był oficerem straży pożarnej w Częstochowie. Miał zasługi w wielu ważnych akcjach, z których najważniejszą było uchronienie w dniu 16 stycznia 1945 r. przed wysadzeniem zaminowanego przez Niemców klasztoru jasnogórskiego. Uratował ponadto dobytek muzyczny częstochowskiej „Lutni” (instrumenty i zbiory nut) przed grabieżą okupanta. Instrumentarium to zostało później przekazane powstającej w 1944 roku orkiestrze symfonicznej. Mąkosza był czynnym animatorem życia muzycznego Częstochowy. Działał w Towarzystwie Popierania Kultury Regionalnej. Był organizatorem licznych koncertów i recitali polskich artystów. Zorganizował w Częstochowie koncerty m.in.: Jana Kiepury, Artura Rubinsteina, Maurycego Rosenthala, Stanisława Barcewicza, Aleksandra Michałowskiego, Zbigniewa Drzewieckiego. Był jednym z inicjatorów budowy gmachu Filharmonii Częstochowskiej.
Twórczość kompozytorska.
Dorobek kompozytorski Edwarda Mąkoszy liczy około 1000 utworów. Do najważniejszych dzieł należy "Symfonia Wiejska", oparta na motywach pieśni ludowych. Rękopisy prawie wszystkich kompozycji Mąkoszy przechowuje Biblioteka Jasnogórska.
Odznaczenia.
Za pracę pedagogiczną, kompozytorską i społeczną Edward Mąkosza otrzymał liczne odznaczenia. Należą do nich m.in.:

</doc>
<doc id="122627" url="https://pl.wikipedia.org/wiki?curid=122627" title="Otyń">
Otyń

Otyń (niem. "Deutsch-Wartenberg, Wartenberg") – miasto w Polsce położone na historycznym Dolnym Śląsku, w województwie lubuskim, w powiecie nowosolskim, w gminie Otyń, nad rzeką Śląska Ochla. Otyń posiadał prawa miejskie w latach 1329–1945 i odzyskał status miasta z dniem 1 stycznia 2018.
Historia.
Pierwsze wzmianki o Otyniu pochodzą z roku 1322, nosił wówczas nazwę Wartinberg. Było to miasto otwarte bez obwarowań należące do księstwa żagańskiego. W połowie XV wieku stało się własnością rycerską, gdy bracia Hans i Nikiel von Rechenberg kupili majątek otyński od króla czeskiego Władysława. W latach 1649–1776 miasto należało do zakonu Jezuitów. W 1702 roku w mieście wybuchł pożar, niszczący jego znaczną część.
14 lutego 1945 Otyń został bez walk zajęty przez armię radziecką. Podczas zajmowania miasta Rosjanie spalili fabrykę rowerów i zrabowali klasztor. Odebranie po wojnie Otyniowi tytułu miasta znacznie zmniejszyło jego rolę w okolicy. W okresie PRL największym zakładem produkcyjnym był PGR. W latach 1975–1998 miejscowość położona była w województwie zielonogórskim. W 1970 Otyń zamieszkiwało blisko 1100 osób. W latach 90. Otyń rozpoczął intensywny rozwój gospodarczy.
Zabytki.
Do wojewódzkiego rejestru zabytków wpisane są:
Sport.
W Otyniu działał Klub Sportowy Orzeł Otyń, który obecnie zawiesił swoją działalność.

</doc>
<doc id="122629" url="https://pl.wikipedia.org/wiki?curid=122629" title="Hrabia">
Hrabia

Hrabia – tytuł przysługujący:
Etymologia.
Od łacińskiego pierwowzoru tytułu hrabiego, tj. wyrazu comes wywodzą się jego odpowiedniki w językach:
Inną etymologię mają słowa wywodzące się od niemieckiego Graf (forma żeńska "Gräfin"), który występuje w postaci:
Geneza tytułu.
W okresie późnorzymskim tytułem "comes" określano wysokich urzędników cesarskich, np. urzędnika finansowego, tj. "comes largitionum".
W państwie Franków – hrabiami nazywano osoby sprawujące funkcje zarządu nad okręgami zwanymi hrabstwami ("Gau", "comitat"), stąd późniejszy podział na hrabstwa stosowany w różnych krajach (np. w Anglii) lub komitaty (od "comites" zarządzających "comitatus" – np. na Węgrzech). Z biegiem czasu tytuł ten stał się dziedzicznym, a hrabiowie stali się panami feudalnym, okazjonalnie potężniejszymi od książąt. Z czasem, gdy wielkie własności lenne upadały, hrabia przerodził się w tytuł arystokratyczny wyższej szlachty, nadawany przez monarchów. Hrabia od początków tego tytułu uplasował się między baronem a księciem (lub też margrabim/markizem).
Państwa niemieckojęzyczne.
Niemieckim odpowiednikiem hrabiego jest Graf. Tytuł ten wywodzi się ze starołacińskiego "graffio", czyli bizantyjskiego "grapheus" lub "suggrapheus" (tj. osoba uprawniona do zwołania zjazdu). Hrabia niemiecki był pierwotnie urzędnikiem królewskim nad obwodem kraju, zwanym dlatego hrabstwem. Później nazwa ta przywiązała się do ziemi (tj. do tego obwodu) i ten, kto ją posiadał przez nadanie lub dziedzictwo, używał tytułu hrabiego i władzy udzielnej w hrabstwach. Na początku XIX wieku zniesiono w Niemczech udzielne hrabstwa, pozostały jednak tytuły hrabiów jako rodowe godności.
Gdy w Niemczech w 1919 r. zniesiono tytuły arystokratyczne, stały się one częścią nazwiska rodowego i tak zamiast „Freiherr Werner von Braun” stosuje się „Werner Freiherr von Braun” (Werner baron von Braun) czy też zamiast „Graf Anton von Magnis” pisze się „Anton Graf von Magnis” (Antoni hrabia Magnis). Prowadzi to niekiedy do nieporozumień. Przykładowo, Franz Graf von Thun und Hohenstein, mąż europosłanki Róży Thun, jest według zasad genealogii księciem z tytułu primogenitury, choć nazwisko sugeruje grafa.
W Austrii tytuły zniesiono zupełnie i nawet arcyksiążę Otto von Habsburg funkcjonował jako Otto Habsburg-Lothringen (nawet używanie „von” jako tytułu szlacheckiego jest zakazane przez austriacką konstytucję).
Tytuły pochodne.
Od niemieckiego grafa wywodzą się odrębne tytuły:
Anglia/Wielka Brytania.
W Wielkiej Brytanii nie występował początkowo tytuł hrabiowski. Jego ekwiwalentem stał się earl. Faktycznie jednak tytuł początkowo ten był bliższy tytułowi kontynentalnego księcia. W Anglii, zanim wprowadzono tytuł diuka, jedynym istniejącym tytułem książęcym był "Prince" przysługujący książętom krwi.
Polska.
W Polsce przedrozbiorowej tytuł hrabiowski, jak i pozostałe tytuły arystokratyczne były z reguły zakazane jako sprzeciwiające się naczelnej zasadzie równości szlacheckiej. Król Polski mógł jednak mianować "hrabiów" i z tego przywileju korzystał, ale czynił to wyłącznie w stosunku do Włochów i arystokratów państw obcych, także po unii polsko-litewskiej dla ruskich i litewskich kniaziów jako potomków panujących dynastii. Król Zygmunt August ustanawiał w ten sposób hrabstwa na Szkłowie, Myszy, Bychowie i Hłuńsku (Hłusko Dąbrowickie) będących dobrami Chodkiewiczów oraz na Skumiłowie (Łohojsku i Berdyczowie) Tyszkiewiczów.
Polscy magnaci przyjmowali jednak chętnie, wbrew prawu, tytuły od zagranicznych monarchów. Habsburgowie jako cesarze rzymscy za usługi polskich posłów i dyplomatów oraz niektórym rodom polskim (jak Górkowie, Tarnowscy), nadawali w dowód wdzięczności swoje tytuły "hrabiów i książąt Sacri Imperii Romani". Tym sposobem w roku 1473 nadano ten tytuł Leszczyńskim, następnie rodom Górków, Kmitom z Wiśnicza, Lubomirskim, Tęczyńskim w roku 1527, Tarnowskim, Chodkiewiczom i Szydłowieckim. Przedstawicieli tych rodów nazywano po tym „hrabiami cesarstwa rzymskiego”. Do rozbiorów Polski tytuły hrabiowskie otrzymali jeszcze Hyzopscy, Wielopolscy, Przerębscy, Miączyńscy, Koniecpolscy, Radziejowscy i wielu innych. Bez nominacji cesarskiej tytułami hrabiowskimi podpisywali się jeszcze Sapiehowie, Ostrogscy, Sieniawscy i inni, przyjmując tytuł od dóbr własnych. Wartość prawna takich nadań była raczej znikoma.
W związku z misjami dyplomatycznymi dla podniesienia prestiżu i rangi delegacji kanclerze królewscy pozwalali wysyłanym posłom na podpisywanie się tytułem hrabiowskim zamiast mało znanego polskiego tytułu komesa.
Tuż przed upadkiem Rzeczypospolitej Sejm zaczął również nadawać wbrew tradycji tytuły, m.in. Poniatowskim i Ponińskim.
W okresie rozbiorów monarchie obce również nadawały tytuły. We wszystkich zaborach prawo do uzyskania tytułu hrabiego miała rodzina mogąca wykazać się pochodzeniem od senatora Rzeczypospolitej lub osoby piastującej wysokie urzędy koronne. Rodziny pochodzące od urzędników ziemskich lub powiatowych otrzymywały tytuł barona.
W Polsce konstytucja marcowa w 1921 pozbawiła tytuły arystokratyczne znaczenia prawnego. W Polsce szyk „imię-tytuł-nazwisko” był zwyczajem jeszcze przedrozbiorowym, jednak ograniczonym do ceremonialnych uroczystości, podpisów itp. Wskutek snobizmu czy też mody konstrukcję tę zaczęto naśladować i stosować szerzej także w języku polskim; stąd czasem zamiast mówić „hrabia Wojciech Dzieduszycki” używa się dość pretensjonalnej w codziennych sytuacjach lub w zwykłym tekście formy „Wojciech hr. Dzieduszycki” czy też „Adam Karol książę Czartoryski”.
Wicehrabia.
Bezpośrednio niższym tytułem od hrabiego jest wicehrabia (niem. "Vizegraf", ang. "viscount", fran. "vicomte")

</doc>
<doc id="122632" url="https://pl.wikipedia.org/wiki?curid=122632" title="Baron">
Baron

Baron – tytuł szlachecki; kobieta nosząca tytuł barona to baronessa, żona barona to baronessa lub baronowa.
Tytuł barona jest najniższym tytułem arystokratycznym. Używany we wszystkich monarchiach europejskich, wprowadzony także w ramach europeizacji w okresie Meiji w cesarstwie japońskim. Przyjęty również do tytułów nadawanych w cesarstwie francuskim przez Napoleona I. W różnych krajach miał różną specyfikę:
Etymologia.
Słowo wywodzi się od hiszpańskiego słowa "barón", pochodzącego z kolei od frankońskiego "baro" oznaczającego „wojownik, wolny człowiek”.
Baron a inne tytuły.
Tytułu barona nie należy mylić z podobnie brzmiącym brytyjskim tytułem baroneta, który jest jedynym brytyjskim niearystokratycznym, ale dziedzicznym tytułem honorowym. 
Baron to tytuł uważany za niższy od tytułu hrabiego, a wyższy od tytułu szlachcica. Herby baronów różnią się od innych tym, że korona ich przyozdabiana jest zazwyczaj siedmioma pałkami (korona szlachecka jest o pięciu, hrabiowska o dziewięciu pałkach, a herby książęce przyozdabiane są mitrą). W Polsce tytuł ten zgoła nie był znany; baronami nazywano zaś pierwotnie wyższych urzędników. W przypisywanych Długoszowi „Clenodiach” baronami nazwano najstarsze polskie rody szlacheckie. Na Śląsku wolni panowie (freiherr, liber baro) to szlachta podlegająca bezpośrednio królowi Czech, z pominięciem zależności wobec miejscowych książąt piastowskich.
Atrybuty.
Korona rangowa przysługująca baronom jest najczęściej ozdobiona siedmioma perłami (pałkami), niekiedy ma inne formy, np. we Francji i Włoszech ma formę obręczy oplecionej sznurem pereł.
W Polsce.
Używany w Polsce Piastów, ale nie jako tytuł feudalny, lecz kurtuazyjne zbiorowe określenie rady królewskiej bądź kolektywnie o szlachcie trzymającej ziemię na prawie rycerskim bezpośrednio od monarchy (wojewodów, starostów, kasztelanów, podkomorzych i wyższych urzędników sądowych, którzy króla reprezentowali w sprawach sądowych).
Świętosław z Wojcieszyna, tłumacząc 1449 r. Statut Wiślicki, stale nazywa barona rycerzem, a Maciej z Różana, tłumacząc Statuty Mazowieckie 1450 r., nazywa baronów czestnikami. Pisarze polscy, piszący po łacinie w wieku XV, używają słów "barones" lub "dignitarii", a z początkiem wieku XVI pojawia się i upowszechnia z czasem wyraz dostojniki.
W okresie rozbiorów nadawany powszechnie we wszystkich zaborach. Do otrzymania tytułu barona miała prawo szlachta mogąca udowodnić pochodzenie od osób piastujących urzędy ziemskie czy powiatowe.

</doc>
<doc id="122633" url="https://pl.wikipedia.org/wiki?curid=122633" title="Baronet">
Baronet

Baronet – jedyny dziedziczny, szlachecki ale niearystokratyczny (nieparowski) brytyjski tytuł honorowy. Sporadycznie nadawany już w XIV w., ale w obecnej, dziedzicznej formie został ustanowiony przez Jakuba I w 1611 r. jako zachęta dla kolonizacji Ulsteru. Baronet otrzymywał dziedziczny tytuł rycerski, zaszczytny dodatek do herbu (małą tarczę z herbem Ulsteru – tzw. „Krwawa dłoń Ulsteru”, umieszczany w kantonie lub w tarczy sercowej), order i nadanie ziemi. W zamian zobowiązany był do wystawienia oddziału wojska dla kolonizacji Irlandii. W 1625 r. ustanowiono tytuł baroneta Szkocji dla wsparcia kolonizacji Nowej Szkocji. Baronet nowej Szkocji otrzymywał podobnie dziedziczny tytuł rycerski, dodatek do herbu w postaci kantonu z krzyżem św. Andrzeja i nadanie 18 mil kwadratowych ziemi na wybrzeżach Nowej Szkocji.
Po zjednoczeniu Anglii i Szkocji w 1707 r. zaprzestano nadawania obu tytułów wprowadzając jednolity tytuł baroneta Wielkiej Brytanii.
Od 1801 r. nadawany jest konsekwentnie tytuł baroneta Zjednoczonego Królestwa.
Tytuł baroneta dziedziczony jest według prawa primogenitury przez najstarszego syna, z wyłączeniem kobiet. W przypadku braku spadkobiercy przechodzi na kolejnego spadkobiercę z młodszej linii rodu.
Tytuł baroneta uprawnia do formuły „sir” przed imieniem lub imieniem i nazwiskiem. Po nazwisku podaje się nazwę tytułu (tzw. post-nominal letters) – „Baronet” lub skrótowo „Bart.” albo „Bt”, przy uroczystych okazjach dodając kolejny numer nosiciela tytułu. Żona baroneta tytułowana jest „Lady” przed imieniem lub nazwiskiem.
Znane są trzy wyjątkowe przypadki otrzymania lub odziedziczenia (za specjalną zgodą monarchy) tytułu baroneta przez kobiety – tytułowane „Dame” przed imieniem lub imieniem i nazwiskiem i tytułem „Baronetess” lub „Btss” po nazwisku.

</doc>
<doc id="122635" url="https://pl.wikipedia.org/wiki?curid=122635" title="Hipospermia">
Hipospermia

Hipospermia (także "hypospermia") – schorzenie polegające na wydzielaniu podczas jednej ejakulacji mniej niż 2 ml spermy. Przejściowa hipospermia może być skutkiem odbycia dużej liczby stosunków w krótkim czasie, zakończonych wytryskiem. Dochodzi do niej na skutek wyczerpania się zapasów i możliwości produkcyjnych jąder, najądrzy, prostaty, pęcherzyków nasiennych oraz gruczołów opuszkowo-cewkowych.

</doc>
<doc id="122636" url="https://pl.wikipedia.org/wiki?curid=122636" title="Standard">
Standard

Standard – wspólnie ustalone kryterium, które określa powszechne, zwykle najbardziej pożądane cechy czegoś, np. wytwarzanego przedmiotu (np. standardem jest, że każdy współcześnie wytwarzany telewizor wyświetla kolory) czy ludzkiego zachowania (norma kulturowa). Standard to czasem także podstawowa, najprostsza wersja produktu.
Dokumenty opisujące standardy w sposób sformalizowany i ustanawiane zgodnie ze stosownymi procedurami to normy.
Opracowywaniem norm zajmują się odpowiednie organizacje lub instytucje, np. ISO, IEEE, World Wide Web Consortium (W3C) czy JPEG. Niektóre normy narodowe stają się faktycznym standardem międzynarodowym w danej dziedzinie, np. amerykańskie normy ANSI czy niemieckie DIN. W Polsce istnieje zestaw regulacji o nazwie Polska Norma (PN).

</doc>
<doc id="122639" url="https://pl.wikipedia.org/wiki?curid=122639" title="Bossuta Stefan">
Bossuta Stefan

Bossuta Stefan (zm. 7 marca 1028) – arcybiskup gnieźnieński.
"Rocznik kapitulny krakowski (dawny)” podaje, że arcybiskup Hipolit zmarł w 1027, a jego następcą został Bossuta Stefan, zmarły w 1028. Według podejrzeń niektórych historyków arcybiskupstwo gnieźnieńskie po 1028 mogło być jeszcze przez jakiś czas obsadzone przez nieznanego z imienia metropolitę. Jest prawdopodobne, że Mieszko II nie zrezygnował jeszcze wtedy ze starań o utrzymanie prestiżowego urzędu w swoim królestwie. Tych domniemań nie można jednak oprzeć na żadnych wiarygodnych źródłach.
Bossuta jest prawdopodobnie zniekształconą formą słowiańskiego imienia Bożęta czy też Borzęta, utożsamianego z imieniem Bodzęta, Bodzanta (imię to nosili później również inni dostojnicy kościelni: biskup krakowski Bodzanta, arcybiskup gnieźnieński Bodzanta). Stefan według badaczy to imię chrześcijańskie ewentualnie zakonne używane równolegle, jak w przypadku Radzima Gaudentego. Idąc tym tokiem rozumowania przyjmuje się, że trzeci arcybiskup gnieźnieński mógł być Polakiem, a z pewnością Słowianinem. Jego panowanie trwało krótko, a następny metropolita gnieźnieński pojawił się dopiero ok. 1075. To wszystko, co dziś wiadomo o Bossucie Stefanie. Według Jana Długosza Bossuta i Stefan to dwaj różni metropolici następujący po sobie. Dziejopis przesuwa również śmierć Bossuty na 1038, a w przypadku Stefana podaje nawet dzienną datę śmierci – 7 marca 1058. W ten sposób ustalił ciągłość arcybiskupstwa, gdyż na 1058 datuje początek posługi Piotra (dziś przesuwa się tę datę do 1075; co więcej, arcybiskup ten miał na imię Bogumił a nie Piotr). O koncepcji Długosza warto wspomnieć, gdyż autorytet kronikarza powodował, że jego katalog arcybiskupów gnieźnieńskich był często powielany. Jeszcze współcześnie, mimo powszechnej raczej zgody na identyfikację Bossuty ze Stefanem, pojawia się nieraz 1038 jako data jego śmierci.

</doc>
<doc id="122640" url="https://pl.wikipedia.org/wiki?curid=122640" title="Markiz">
Markiz

Markiz – tytuł arystokratyczny stosowany w Europie, Chinach i Japonii.
Pierwotnie powstał z tytułu margrabiego (zarządcy marchii w czasach nowożytnego cesarstwa rzymskiego), dopiero w późniejszym okresie nabrał cech dziedzicznego tytułu arystokratycznego, choć nadawano też tytuły margrabiowskie osobiste (nie dziedziczne). Jako tytuł arystokratyczny znajduje się w hierarchii na drugim miejscu, zaraz po księciu, a przed hrabią.
Wyraz pochodzi z francuskiego "marquis", które wywodzi się najwyraźniej z germańskiego słowa oznaczającego granicę ("mark"). W języku niemieckim odpowiadający tytuł to "Markgraf", co można analizować jako "Mark + graf" = granica + hrabia, tj. hrabia opiekujący się granicami. Dawniej hrabia, który chronił granice, był bardziej uprzywilejowany od innych hrabiów, co tłumaczy stosunkowo wysoką pozycję w hierarchii, tym bardziej, że mógł zdobyte na sąsiadach (przeważnie barbarzyńcach) ziemie dodawać do swojej domeny.
Wśród polskich rodzin arystokratycznych wyróżnia się tylko dwa nazwiska z tym tytułem:

</doc>
<doc id="122641" url="https://pl.wikipedia.org/wiki?curid=122641" title="IA-32">
IA-32

IA-32 ("Intel Architecture 32 bit") – 32-bitowy model programowy mikroprocesora opracowany przez firmę Intel. Nazywany również x86-32, jako że opiera się na 32-bitowym rozwinięciu modelu programowego rodziny x86. Architektura IA-32 zaliczana jest z reguły do kategorii CISC, choć technologie wprowadzane stopniowo w nowszych wersjach procesorów IA-32 spełniają także wiele cech procesorów RISC.
Model IA-32 został wprowadzony w 1985 roku, wraz z procesorem Intel 80386 i jest najpopularniejszym modelem architektury stosowanym w komputerach ogólnego przeznaczenia (tzn. komputerach osobistych, serwerach). Stopniowo jest wypierany przez model 64-bitowy AMD64, Intel 64 (EM64T), czyli tzw. x86-64.
Tryby pracy.
Procesory IA-32 posiadają trzy podstawowe tryby pracy, określające m.in. sposób zarządzania pamięcią i uprawnienia użytkownika.
Rejestry.
Rejestry ogólnego przeznaczenia.
W procesorach opartych na modelu IA-32 dostępne jest osiem 32-bitowych rejestrów ogólnego przeznaczenia:
Z rejestrów ogólnego przeznaczenia można korzystać także jako rejestrów 16-bitowych (wykorzystywane jest wtedy młodsze 16 bitów rejestru 32-bitowego). Rejestry takie oznacza się z pominięciem litery E na początku symbolu. Dodatkowo, w przypadku rejestrów danych (EAX-EDX) można się odwoływać do ich 8-bitowych części – najmłodsze 8 bitów rejestru AX oznaczane jest przez AL, kolejne 8 przez AH. Odpowiednio najmłodsze bity rejestru BX oznacza się przez BL itd.
Rejestry koprocesora.
Koprocesor arytmetyczny w procesorach IA-32 zrealizowany jest w architekturze stosowej, tzn. dane tworzą stos. Położenie danych w koprocesorze określa się przez „odległość” od wierzchołka stosu, a nie konkretny symbol rejestru. Stos koprocesora tworzy 8 rejestrów 80-bitowych. Wierzchołek stosu oznacza się symbolem ST lub ST(0), kolejne rejestry w głąb stosu odpowiednio ST(1), ST(2), aż do ST(7). Rejestry stosu koprocesora mogą przechowywać liczby w formacie zmiennoprzecinkowym zgodnym z normą IEEE 754, o rozmiarze 32, 64 lub 80 bitów.
Ponadto w koprocesorze znajdują się 16-bitowe rejestry dodatkowe:
Rejestry segmentowe.
W procesorach IA-32 zdefiniowano sześć 16-bitowych rejestrów segmentowych, służących albo do bezpośredniego określania adresu fizycznego w trybach stosujących segmentację pamięci, bądź jako selektory w trybie chronionym procesora. Rejestry te to:
Rejestry specjalnego przeznaczenia.
W procesorach IA-32 występuje również szereg innych rejestrów. Są to m.in.:
Wykonywanie programów.
Zestaw instrukcji.
Procesory IA-32 posiadają rozbudowany zestaw instrukcji, liczący kilkaset instrukcji. Liczba instrukcji rosła wraz z wprowadzaniem kolejnych technologii rozwijających model IA-32, jak MMX, SSE, 3DNow! itd. Cechą zestawu instrukcji IA-32, charakterystyczną dla architektur CISC jest fakt, że wiele ze złożonych instrukcji można zastąpić instrukcjami prostszymi, np. pętlę zrealizować można dokonując porównań i skoków warunkowych lub za pomocą specjalizowanej instrukcji pętli LOOP.
Instrukcje podzielić można na grupy:
Instrukcje identyfikowane są przez procesor na podstawie binarnego kodu maszynowego. Dla wygody programistów opisano je jednak mnemonikami, ułatwiającymi programowanie na poziomie asemblera.
Kodowanie instrukcji.
Kodowaniem instrukcji zajmuje się kompilator lub asembler podczas kompilacji programu. Wynikowy kod maszynowy musi być zgodny z zasadami kodowania instrukcji IA-32. Rozkazy koduje się w postaci ciągów zero-jedynkowych. W architekturze IA-32 rozkazy są zmiennej długości, od 1 do nawet kilkunastu bajtów, w zależności od rodzaju rozkazu i typu argumentów.
Kod instrukcji zawiera identyfikator rozkazu oraz – jeśli posiada argumenty – położenie ich w pamięci lub ich wartości. W modelu IA-32, w celu ograniczenia długości rozkazu, w przypadku większości rozkazów przyjęto, że docelowe miejsce zapisu wyniku określone jest przez pierwszy z operandów oraz że tylko jeden z argumentów danej instrukcji może odwoływać się do pamięci.
Schemat kodu każdego rozkazu można podzielić na następujące części:
Kod prostych instrukcji bez argumentów zajmuje z reguły 1 bajt, a np. skomplikowane operacje przesyłania danych do pamięci mogą zajmować 9 bajtów.
Cykl rozkazowy.
Procesor wykonuje instrukcje programu po kolei, zgodnie z ustalonym schematem, zwanym cyklem rozkazowym. Na cykl rozkazowy składa się kolejno:
Współczesne procesory IA-32 stosują przetwarzanie potokowe, czyli technologię polegającą na jednoczesnym wykonywaniu kolejnych etapów cyklu dla sąsiednich rozkazów przez różne bloki funkcjonalne.
Producenci procesorów.
W ciągu ponad 25 lat istnienia i rozwoju architektury IA-32, powstało bardzo dużo procesorów opartych i implementujących ją. Wśród największych producentów takich procesorów warto wymienić: Intel, AMD, VIA, Cyrix, Centaur Technology, Transmeta, IBM, NexGen, NEC, UMC, SiS, ALi, nVidia. Część z tych firm produkowała lub projektowała procesory z architekturą IA-32 tylko przez pewien okres, część również przestała istnieć lub została wykupiona przez innych producentów.

</doc>
<doc id="122642" url="https://pl.wikipedia.org/wiki?curid=122642" title="Komunikacja perswazyjna">
Komunikacja perswazyjna

Komunikacja perswazyjna – szczególny rodzaj wysoko spersonalizowanej pośredniej komunikacji masowej prowadzonej za pośrednictwem mass-mediów, której zadaniem jest informacja o określonym aspekcie rzeczywistości w sposób zgodny z intencją nadawcy komunikatu. (jest zastrzeżenie co do poprawności tej definicji – zobacz )
Komunikacja perswazyjna wykorzystuje niektóre teoretyczne modele psychologiczne:
Przykłady komunikacji perswazyjnej.
W życiu często spotykamy się z różnego rodzaju manipulacjami – trafnie opisuje to Jean Rigaux mówiąc, że istnieją trzy rodzaje kłamstwa: przepowiadanie pogody, statystyka i komunikat dyplomatyczny.
Statystyka.
Odpowiednie podanie danych statystycznych jest częstym przykładem manipulacji.
Zdanie „W kraju X produkcja traktorów wzrosła o 100%” może oznaczać zarówno fakt wzrostu produkcji z 500 do 1000 traktorów, jak i z 5 do 10.
Każdy przypadek należy analizować oddzielnie, w razie potrzeby odwołując się do różnych dziedzin wiedzy. Aby sprawdzić czy nagłówek w gazecie: „Odsetek nastoletnich palaczy ciągle wzrasta z 15% do 17% w 2005 roku” jest prawdą, należy sprawdzić tendencje wzrostową ciągu danych, sięgnąć do lat poprzednich, następnie przeanalizować je np. używając wykresów kontroli Waltera A. Shewharta.
Bez odpowiedniej analizy danych nie rozróżnimy danych kluczowych od szumu – w danym przypadku wzrost palaczy z 15% do 17% może być jedynie nieznaczącym statystycznie szumem.
Manipulacje faktami.
Każde wydarzenie można opisać używając różnych słów, telewizja czy radio nie zawsze informują o wszystkich faktach, a odpowiedni komentarz potrafi umniejszyć lub rozdmuchać zdarzenie. W niektórych mediach dużo uwagi poświęca się tzw. „islamskim terrorystom”. Informacje te nie są zrównoważone zdobyczami kulturowymi czy pozytywnymi sprawami dziejącymi się w krajach islamskich. Na skutek takich działań powstał stereotyp kojarzący się głównie z niebezpieczeństwem.
Często rozpoznanie sytuacji jest utrudnione. W statystyce wystarczyłoby wykorzystać jeden z wykresów kontroli i sprawdzić dane. Natomiast w przypadku manipulacji faktami należy dotrzeć do różnych źródeł informacji i przeanalizować ją z różnych stron, ponieważ kluczowe informacje potrafią pojawić się na 3-4 stronie gazety w formie sprostowania. W przypadku różnego rodzaju afer sytuacja wyjaśnia się dopiero po miesiącach czy latach w formie wyroku sądowego.
Jako przykład możemy rozpatrzyć artykuł w gazecie:
Interpretacja faktów jest bardzo negatywna, większość uprawnionych głosowała przeciwko prezesowi, zastępcy uciekli na zwolnienie, prezes na urlop. Bez dobrych źródeł nie możemy jednak jednoznacznie ocenić sytuacji. Możliwe iż jest to manipulacja prasowa. Dziennikarze świadomie lub nieświadomie mogą wprowadzać nas w błąd. Możemy jednak zauważyć luki w informacjach, możliwe iż spowodowane były brakiem czasu lub miejsca.
Warto przeanalizować powyższe doniesienie prasowe fakt po fakcie:
Ten artykuł mógłby brzmieć zupełnie inaczej:
Te same fakty zyskują zupełnie inną interpretację: teraz zwykły czytelnik mógłby współczuć prezesowi, iż mimo wielu lat owocnej pracy władzę przejęły inne siły. Warto przeczytać historie tego typu reportaży, czy pojawiły się konkretne zarzuty, czy postawiono kogoś przed sądem, może to była tylko manipulacja.

</doc>
<doc id="122644" url="https://pl.wikipedia.org/wiki?curid=122644" title="Erno Vuorinen">
Erno Vuorinen

Erno „Emppu” Matti Juhani Vuorinen (ur. 24 czerwca 1978 w Kitee) – fiński gitarzysta, znany przede wszystkim jako członek i założyciel symfoniczno - metalowego zespołu "Nightwish".
Na gitarze zaczął grać w wieku 12 lat. W 1996 wraz z Tuomasem Holopainenem i Tarją Turunen założył zespół "Nightwish". Na pierwszej płycie – "Angels Fall First" występował też w roli basisty, gdyż w tym czasie zespół nie posiadał jeszcze nikogo na tym stanowisku. Na kolejnych albumach grał już tylko na gitarze elektrycznej.
Vuorinen, oprócz "Nightwisha", był też związany z dwoma fińskimi zespołami metalowymi: Altaria oraz Brother Firetribe.

</doc>
<doc id="122645" url="https://pl.wikipedia.org/wiki?curid=122645" title="Hiperspermia">
Hiperspermia

Hiperspermia – wydzielanie podczas jednej ejakulacji więcej niż 6 ml spermy. Wydzielanie dużej ilości spermy często wiąże się ze zmniejszeniem koncentracji plemników, ze względu na ich rozcieńczenie. Małe stężenie plemników, mimo zwiększonej ilości nasienia, może utrudniać zapłodnienie. Zwiększenie objętości ejakulatu obserwuje się po okresie abstynencji seksualnej, poprzedzonej regularnym współżyciem.

</doc>
<doc id="122646" url="https://pl.wikipedia.org/wiki?curid=122646" title="LANCIA Lybra">
LANCIA Lybra



</doc>
<doc id="122647" url="https://pl.wikipedia.org/wiki?curid=122647" title="Jukka Nevalainen">
Jukka Nevalainen

Jukka Antero "Jullius" Nevalainen (ur. 21 kwietnia 1978 w Kitee) – fiński perkusista. Znany jest jako perkusista w symphonic metalowym zespole Nightwish. 
Naukę gry na perkusji rozpoczął w wieku 11 lat, kiedy jego nauczyciel od muzyki opowiedział mu o nowo otwartym programie edukacyjnym pod względem muzyki i doradził, by Jukka spróbował swych sił jako perkusista. Jukka nie miał jednak gdzie ćwiczyć, więc początkowo uderzał pałkami we wszystko, w co się tylko dało. Wreszcie dołączył do swojego pierwszego zespołu The Highway, który jednak nie zaszedł daleko. Dołączył do "prawdziwego" zespołu kiedy miał 15-16 lat. Ten zespół posiadał miejsce do prób, jednak było ono dostępne tylko kilka dni w tygodniu. Kiedy skończył z tym zespołem, poznał Erno "Emppu" Vuorinena. Wtedy zdobyli miejsce do prób i mogli ćwiczyć, ile tylko pragnęli. Kiedy Jukka miał 17 lat, Emppu już nawiązywał kontakt z kompozytorem i keyboardzistą Tuomasem Holopainenem. Tuomas miał zamiar stworzyć projekt opierający się na akustycznych brzmieniach i potrzebował perkusisty. W ten sposób Jukka dołączył do zespołu o nazwie Nightwish. Wtedy również dołączyła pierwsza wokalistka zespołu - Tarja Turunen. Muzyka Nightwish przeistaczała się powoli z akustycznej na bardziej metalową.
W 2014 roku Nevalainen zawiesił swoją działalność w zespole ze względów zdrowotnych. Zastąpił go znany z występów w zespole Wintersun - Kai Hahto. Nevalainen pozostał oficjalnym członkiem grupy do lipca 2019 roku, kiedy to ogłosił, że skupi się wyłącznie na pracach obejmujących pozamuzyczne aspekty jej działalności. 
Jest wegetarianinem. Mieszka w Joensuu (Finlandia) z żoną Satu, córką Luną (2003) oraz synem Nikim (2005).

</doc>
<doc id="122648" url="https://pl.wikipedia.org/wiki?curid=122648" title="Welsh Corgi Pembroke">
Welsh Corgi Pembroke

Welsh corgi pembroke – rasa psów, należąca do grupy psów pasterskich i zaganiających, zaklasyfikowana do sekcji psów pasterskich (owczarskich). Typ jamnikowaty. Nie podlega próbom pracy.
Krótki rys historyczny.
Rasa wyhodowana w Walii. Jej pochodzenie jest kwestią sporną: najczęściej przyjmuje się, że przodkami psów tej rasy były vallhundy, sprowadzone do Walii w IX wieku przez wikingów. W myśl alternatywnej teorii welsh corgi pembroke miałby się wywodzić od psów flamandzkich tkaczy, przybyłych do Walii około X wieku. Pierwsze zapiski na temat psów, które można uznać za protoplastów rasy, znajdują się w Kodeksie Walijskim króla Howella Dha (920 r.). Słowo „corgi” w języku celtyckim oznacza krasnopsa. Bardzo podobną, nieco starszą rasą jest welsh corgi cardigan.
Użytkowość.
Psy te wykorzystywane są jako psy pasterskie i zaganiające bydło. Coraz częściej są to psy towarzyszące.
Temperament.
Welsh corgi pembroke jest przyjaźnie nastawiony wobec ludzi, kontaktowy, pogodny, pojętny, stanowczy i czujny. Choć osiąga niewielkie rozmiary i może mieszkać w małym mieszkaniu, jest aktywny i należy zapewnić mu odpowiednią dawkę ruchu na świeżym powietrzu. Pies rodzinny, bardzo wierny, skory do wspólnych zabaw oraz akceptujący dzieci w każdym wieku. Wobec niemowląt jest wyjątkowo delikatny, starsze dzieci i dorośli mogą jednak paść ofiarą typowego dla rasy nawyku podszczypywania łydek. Jest to dziedzictwo przeszłości: w ten sposób corgi pasące bydło dyscyplinowały stado. Choć podszczypywanie może być denerwujące i bolesne, nie należy go traktować jako sygnału alarmującego: corgi nie jest psem agresywnym. Może jednak nie tolerować innych psów.
Budowa.
Średniej wielkości pies o krótkich nogach. W odróżnieniu od Cardigana uszy ma mniejsze i ruchliwe, także zaokrąglone.
Szata i umaszczenie.
Rude, śniade, płowe lub czarne podpalane, jednolite lub z białymi znaczeniami na nogach, klatce piersiowej, szyi i głowie.
Zdrowie i pielęgnacja.
Najbardziej typowe dla rasy dolegliwości to wrodzony postępujący zanik siatkówki (PRA), problemy z dyskami międzykręgowymi i choroby spowodowane otyłością, na którą corgi jest podatny. Pielęgnacja szaty nie jest skomplikowana i najczęściej sprowadza się do regularnego szczotkowania.
Popularność.
W Polsce rasa coraz częściej spotykana.
Miłośniczką rasy była królowa brytyjska Elżbieta II, która pierwszego welsh corgi pembroke otrzymała w prezencie jeszcze jako dziecko. Z czasem zaczęła utrzymywać liczną sforę, co przyczyniło się do zwiększenia popularności rasy.

</doc>
<doc id="122652" url="https://pl.wikipedia.org/wiki?curid=122652" title="Leśna (ujednoznacznienie)">
Leśna (ujednoznacznienie)

Miejscowości i ich części w Polsce.
Inne:

</doc>
<doc id="122655" url="https://pl.wikipedia.org/wiki?curid=122655" title="PZL.45 Sokół">
PZL.45 Sokół

PZL.45 Sokół – projekt polskiego samolotu myśliwskiego opracowany w Państwowych Zakładach Lotniczych w latach 1936 – 1939.
Historia.
Prace nad nowym samolotem myśliwskim dla lotnictwa polskiego rozpoczęły się pod koniec lat 30. XX wieku. Jako podstawowy model wybrano PZL.50 Jastrząb, projektowany od 1936 roku. Oprócz tego, prowadzono także prace nad koncepcją lekkiego myśliwca o małej masie własnej, wyposażonego w słabszy silnik, wolniejszego i o niższym pułapie działania, lecz o dużej zwrotności i prędkości wznoszenia. Dzięki małej masie miał on operować z lotnisk polowych.
Jednym z projektów był przedstawiony w 1936 roku PZL.45 Sokół, konstrukcji inżyniera Kazimierza Korsaka, oparty na wcześniejszych studiach nad lekkim myśliwcem. Był on zaprojektowany w dominującym wówczas na świecie nowoczesnym układzie dolnopłata, lecz ze stałym podwoziem. Projektowano zastosowanie różnych silników, w tym rzędowych, lecz ostatecznie dla prototypu przewidziano francuski silnik gwiazdowy Gnome-Rhone 14M05 o mocy 600-730 KM i małym polu przekroju zewnętrznego (0,96m), z serii zakupionej dla samolotów LWS-3 Mewa. Na początku 1938 prace nad samolotem zostały przerwane, wkrótce jednak podjęto je z częściowo nowym zespołem, nadal pod kierunkiem Kazimierza Korsaka.
W końcu 1938 projekt został ukończony i zlecono PZL budowę prototypu PZL-45/I. Makieta samolotu została wykonana w lutym 1939. Dokumentację techniczną ukończono w czerwcu 1939. Oblot przewidywany był na początek 1940 roku, lecz na skutek wybuchu II wojny światowej do niego nie doszło, a nieukończony prototyp bez silnika został zniszczony w wytwórni PZL WP-1 na Okęciu w pierwszym tygodniu wojny. Projektowany drugi prototyp miał otrzymać chowane podwozie.
Ewentualna produkcja PZL.45 dla polskiego lotnictwa nie została przed wybuchem wojny zdecydowana, chociaż przewidywano, że produkcję licencyjną mogą podjąć zakłady Avia w Warszawie. W 1939 na zlecenie Dowództwa Lotnictwa powstały również projekty innych konkurencyjnych samolotów tej klasy: PWS-42 i RWD-25, które miały przejść próby porównawcze z PZL.45 w 1940 roku. Lekkie myśliwce były jednak "błędną ścieżką" w rozwoju samolotów myśliwskich i żaden z polskich samolotów tej klasy nie był konstrukcją perspektywiczną, wobec słabszych osiągów od nowych konstrukcji zagranicznych.
Opis techniczny.
Jednomiejscowy jednosilnikowy całkowicie metalowy wolnonośny dolnopłat. Kadłub półskorupowy. Płat eliptyczny, trójdzielny. Usterzenie klasyczne. Podwozie samolotu klasyczne stałe jednogoleniowe, z kółkiem ogonowym. Kabina pilota zamknięta. Radiostacja pokładowa Walter "Irka".
Uzbrojenie miały stanowić 4 karabiny maszynowe PWU wz. 36 kaliber 7,92 mm: dwa w skrzydłach i dwa zsynchronizowane w kadłubie (pierwszy prototyp nie był uzbrojony).
Napęd: silnik gwiazdowy Gnome-Rhone Mars 14M05, w układzie podwójnej gwiazdy, 14 cylindrowy, o mocy maksymalnej 760 KM na wysokości 3500 m oraz mocy startowej 640 KM, ze sprężarką i reduktorem, w osłonie NACA. Śmigło dwułopatowe, drewniane. Zbiorniki paliwa o pojemności 350 l., elastyczne, samozasklepiające się, w środkowej części płata.

</doc>
<doc id="122656" url="https://pl.wikipedia.org/wiki?curid=122656" title="RJ45">
RJ45



</doc>
<doc id="122657" url="https://pl.wikipedia.org/wiki?curid=122657" title="Gorące źródło">
Gorące źródło



</doc>
<doc id="122659" url="https://pl.wikipedia.org/wiki?curid=122659" title="Kryzys (zespół muzyczny)">
Kryzys (zespół muzyczny)

Kryzys – jeden z pierwszych polskich zespołów punkrockowych, działający w latach 1979–1981 i reaktywowany w 2006.
Historia.
Początki grupy sięgają 1978, kiedy w Warszawie powstał zespół The Boors założony przez wokalistę/gitarzystę Roberta Brylewskiego, gitarzystę Piotra „Mrówę” Mrowińskiego, basistę Marka Iwańczuka oraz perkusistę Kamila Stoora. Od wiosny 1979 muzycy zaczęli występować pod nazwą Kryzys. Od 13 stycznia 1980 r. na perkusji grał student Polonistyki UW, poeta i autor wszystkich tekstów Kryzysu, Maciej „Magura” Góralski. W 1980 muzycy wzięli udział w "I Ogólnopolskim Przeglądzie Nowej Fali" w Kołobrzegu, a później zagrali dwie trasy: po Śląsku (jedenaście koncertów) i po Pomorzu (dziewięć koncertów). W tym czasie Iwańczuka zastąpił Ireneusz Wereński z którym Kryzys dokonał siedmiu unikalnych nagrań studyjnych w Toruniu (włączonych po latach w skład płyty "78–81") – przy udziale wokalisty Mirka „Szymona” Szatkowskiego.
Wiosną 1981 we Francji ukazał się nakładem wytwórni Blitzkrieg Records (Barclay) album "Kryzys" w skład którego weszły nagrania dokonane rok wcześniej na koncercie w Domu Kultury w Ursusie oraz na próbie w warszawskim klubie Amplitron (jeszcze bez Wereńskiego – w nagraniach gościnnie wzięli udział basista Dariusz „Magik” Kotuszewski (Atak; później Deuter) oraz grająca na klawiszach „Pyza” z zespołu Tilt). Latem tego samego roku zespół wystąpił na festiwalu w Opolu, a także na sopockim Pop Session.
Kryzys wylansował kilka przebojów m.in. anty reżimowa "Telewizja", "Dolina Lalek", "Wojny Gwiezdne", "Małe Psy, Co chcesz" itd. Kryzys stał się pierwszym polskim zespołem nowej fali, który zdobył lokalną i europejska popularność i recepcję. Kryzys rozpadł się jesienią 1981 z powodu wypalenia psycho-fizycznego muzyków.
W 1994 nakładem wytwórni Gold Rock ukazał się album "78–81" – zawierający najbardziej znane utwory zespołu pochodzące z różnego okresu działalności zespołu.
W latach 2003–2006 ukazały się dwa tribute albumy ' oraz ' na których piosenki Kryzysu w swoich wersjach przedstawiły 44 polskie grupy ze wszystkich niemal styli muzycznych z wyjątkiem metalu, n.p.: Dezerter, Pidżama Porno, T.Love czy Farben Lehre. Wydanie obu tych albumów skłoniło muzyków Kryzysu do reaktywacji zespołu. Brylewski (wokal, gitara), Góralski (perkusja), Katuszewski (gitara), Iwańczuk (gitara basowa), Świtalski (saksofon) wystąpili jednorazowo na koncercie w warszawskim klubie CDQ 15 marca 2006. Latem 2008 grupa wystąpiła również na festiwalu w Jarocinie. W 2009 muzycy występowali w składzie: Brylewski (wokal, gitara), Góralski (perkusja), Aleksander Korecki (saksofon), Martyna Załoga (gitara basowa), Andrzej „LAL” Kasprzyk (gitara). Wiosną 2010 nagrali album "Kryzys komunizmu", który ukazał się w maju.
3 czerwca 2018 w warszawskim szpitalu zmarł Robert Brylewski.

</doc>
<doc id="122660" url="https://pl.wikipedia.org/wiki?curid=122660" title="Innowacja (socjologia)">
Innowacja (socjologia)

Innowacja (łac. "innovatio", odnowienie) – w mikrosocjologii oznacza akceptację celów dyktowanych przez istniejące w grupie społecznej lub społeczeństwie wartości, przy jednoczesnym odrzuceniu tradycyjnych sposobów ich osiągania w danym systemie aksjonormatywnym. Jest to jedna z dewiacji społecznych, czyli odchyleń od norm społecznych w ujęciu Roberta K. Mertona. 
Zachowaniem innowacyjnym jest działanie przestępcze. Początkowo działania będące innowacyjnymi mogą spotykać się w społeczeństwie czy grupie społecznej z lekceważeniem lub ostrą krytyką, często jednak upowszechniają się i stają się w końcu zachowaniami konformistycznymi.
Na początku XXI wieku w związku z wspieraniem rozwoju gospodarki społecznej i społecznej odpowiedzialności biznesu w krajach Unii Europejskiej popularyzacji uległ termin innowacje społeczne. Zwrot ten odnosi się do innowacji, które posiadają zarówno społeczne cele, jak i środki oraz obejmują nowe idee (produkty, usługi i modele), które zaspokajają potrzeby społeczne (skuteczniej niż ich alternatywy) oraz tworzą nowe relacje społeczne i związki oparte na współpracy.

</doc>
<doc id="122661" url="https://pl.wikipedia.org/wiki?curid=122661" title="Abandonware">
Abandonware

Abandonware − oprogramowanie, którego twórca już nie sprzedaje i nie zapewnia dla niego obsługi. Spotyka się również użycie tego określenia w stosunku do oprogramowania, którego twórca świadomie zaprzestał rozwoju i wsparcia produktu. Określenie „abandonware” nie jest używane w odniesieniu do starszych wersji danego oprogramowania, które już nie są sprzedawane i wspierane, o ile producent nadal wspiera i sprzedaje oprogramowanie, które stanowi kontynuację tych wersji.
Ponieważ wiele z tych programów, a szczególnie gier, nadal jest chętnie używanych, powstały w Internecie miejsca pozwalające je uzyskać. W stosunku do prawa większości państw jest to nielegalne, ponieważ jeszcze żaden program komputerowy nie jest tak stary, żeby wygasły jego majątkowe prawa autorskie. Jednak ponieważ część firm już nie istnieje, a innym nie zależy na ochronie praw do tych konkretnych programów, to administratorzy takich serwerów mogą się spodziewać, że nie będą ścigani.
Podstawowym argumentem przeciwko określaniu programu jako abandonware jest jego potencjalna wartość dla producenta przy adaptacji na nowe platformy. Zdarzają się przypadki, że nawet bardzo stare gry są aktywnie chronione przez firmy, które tworzą na przykład wersje dla telefonów komórkowych (takimi firmami są m.in. BioWare i LucasArts).
W prawie żadnego kraju nie ma mowy o abandonware. Spotyka się za to określenie dzieła osierocone (orphan works). Jeśli studio produkujące gry zbankrutowało bez odsprzedaży majątkowych praw autorskich do gier to oprogramowanie to jest dziełem osieroconym. Według planowanej polskiej implementacji dyrektyw unijnych dzieła osierocone będą mogły tylko niekomercyjnie rozpowszechniać biblioteki, muzea i placówki oświatowe.
Programy abandonware.
Jako abandonware są udostępniane głównie gry z lat osiemdziesiątych i początku dziewięćdziesiątych. Innym przykładem jest edytor płytek drukowanych Autotrax firmy Altium (Protel), wyparty wśród profesjonalnych użytkowników przez pakiety jak np. Protel 99 SE.

</doc>
<doc id="122662" url="https://pl.wikipedia.org/wiki?curid=122662" title="Rytualizm">
Rytualizm

Rytualizm – kurczowe trzymanie się pewnych tradycyjnych sposobów postępowania w obrębie grupy społecznej lub społeczeństwa, gorliwe przestrzeganie norm, przy zupełnym abstrahowaniu od celów, do realizacji których dąży dana grupa czy społeczeństwo. Ignorowanie wartości uznanych w społeczeństwie lub grupie społecznej. Rytualizm jest jedną z wyróżnionych przez Roberta K. Mertona dewiacji społecznych.

</doc>
<doc id="122663" url="https://pl.wikipedia.org/wiki?curid=122663" title="Dynastia askańska">
Dynastia askańska

Dynastia askańska – ród niemiecki panujący w Brandenburgii, Saksonii oraz kilku mniejszych księstwach: Saksonii-Lauenburgu, Anhalt. Od nazwy tego ostatniego nazywana także jako dynastia Anhalt. Jej przedstawicielka z linii Anhalt-Zerbst – Zofia Augusta Fryderyka – rządziła także pod imieniem Katarzyna II Wielka, jako imperatorowa Rosji. Dynastia wzięła nazwę od łacińskiej nazwy miasta Aschersleben – "Askania" (lub też "Ascharia").
Dzieje.
Założycielem dynastii był Albrecht Niedźwiedź (zm. 1170), syn Ottona hr. Ballenstaedt i Eiliki z rodu Billungów. W 1134 roku został margrabią Marchii Północnej, a od 1157 roku Brandenburgii. W XIII wieku ród podzielił się na kilka linii.
Najstarsza linia wywodzi się od Ottona I (zm. 1184), syna Albrechta Niedźwiedzia. Jego potomkowie rządzili w Brandenburgii. Po 1220 roku podzieliła się na dwie gałęzie: z Salzweld i ze Stendal. Ostatecznie linia ta wygasła w 1320 roku na Henryku II. Brandenburgię przejęli Wittelsbachowie.
Linia hrabiów z Orlamünde wywodzi się od Hermana I, drugiego syna Albrechta Niedźwiedzia. Wygasła po 1486 roku na Fryderyku VI.
Od Bernarda III (zm. 1212) wywodzi się linia saska. W 1180 roku został on mianowany przez cesarza Fryderyka I Barbarossę księciem Saksonii. Linia ta podzieliła się na gałęzie. Od Albrechta II (zm. 1298, wnuk Bernarda III) pochodzili książęta ze Saksonii-Wittenbergi. W 1356 stali się jednymi z siedmiu elektorów Rzeszy. Linia ta wygasła w 1422 roku na Albrechcie III. Jego władztwo przejęli Wettynowie. Od Jana (zm. 1286, starszy brat Albrechta II), wywodzi się linia książąt ze Saksonii-Lauenburga. Jego potomkowie panowali tam do śmierci księcia Juliusza Franciszka w 1689 roku.
Linia książąt z Anhaltu wywodzi się od Henryka I (zm. 1252), najstarszego syna Bernarda III. Linia ta, silnie rozgałęziona, straciła na znaczeniu w kolejnych stuleciach. Do pierwszego podziału doszło już w XIII wieku. Powstały wówczas samodzielne księstwa: Anhalt-Bernburg (linia wygasła w 1468), Anhalt-Zerbst i Anhalt-Köthen (linia wygasła w 1475).
W XVI wieku książę Joachim Ernest z Anhaltu-Zerbst (zm. 1586) zjednoczył całe księstwo. Już jego synowie w 1603 roku dokonali podziału spadku. Linia książąt z Anhaltu-Zerbst wygasła w 1793 roku na Fryderyku Auguście. Jego starszą siostrą była Zofia Augusta Fryderyka (zm. 1796), znana bardziej jako imperatorowa Rosji Katarzyna II Wielka (panowała w latach 1762–1796). Linia książąt z Anhaltu-Bernburg wygasła w 1863 roku na księciu Aleksandrze Karolu. Linia książąt z Anhaltu-Köthen wygasła w 1847 roku na Henryku. W latach 1765–1847 należały do nich dobra pszczyńskie. Spadkobiercami tych dóbr była rodzina Hochberg z Książa. Książę Leopold I z Anhaltu-Dessau (zm. 1871) w 1863 roku został jedynym spadkobiercą pozostałych, wygasłych linii. Przyjął tytuł księcia Anhaltu. Ostatnim panującym był książę Joachim Ernest (1901–1947), który w 1918 roku został pozbawiony tronu. Jego syn, książę Edward (ur. 1941), ma tylko trzy córki, zatem dynastia jest bliska wygaśnięcia. Do tego rodu należy ponadto Anastazja z Anhaltu – żona pretendenta do tronu Saksonii i Polski, Marii Emanuela Wettyna.
Rodzina będzie istniała tylko w liniach morganatycznych i naturalnych, nie noszących już nazwiska Anhalt.

</doc>
<doc id="122668" url="https://pl.wikipedia.org/wiki?curid=122668" title="USS Massachusetts (BB-59)">
USS Massachusetts (BB-59)

USS Massachusetts (BB-59) – amerykański pancernik typu "South Dakota". Zwodowany 23 września 1941, służył w marynarce amerykańskiej podczas II wojny światowej. W listopadzie 1942 roku u wybrzeży Casablanki stoczył walkę z nieukończonym francuskim pancernikiem „Jean Bart”, uszkadzając go poważnie. Zatopił 2 niszczyciele, 4 statki i dok pływający, wziął udział także w zatopieniu trzeciego niszczyciela. Po wojnie przeniesiony do rezerwy w 1947 roku, od 1965 roku jest okrętem muzeum w Fall River w stanie Massachusetts.

</doc>
<doc id="122670" url="https://pl.wikipedia.org/wiki?curid=122670" title="Cudzołóstwo">
Cudzołóstwo

Cudzołóstwo lub zdrada małżeńska () – termin występujący w różnych kulturach, religiach i systemach prawnych, oznaczający akt współżycia płciowego osób, z których przynajmniej jedna jest związana małżeństwem z inną osobą. Niektórzy autorzy mylą niekiedy cudzołóstwo z nierządem, rozumianym jako akt współżycia płciowego osób, z których żadna nie jest związana małżeństwem.
Częstotliwość występowania.
Według badań w USA 20% mężczyzn i 13% kobiet przyznało, że uprawiało seks z kimś innym niż małżonek/małżonka. W grupie wiekowej 18-29 kobiety zdradzają nieznacznie częściej (11 vs 10%), w starszych grupach wiekowych zdradza więcej mężczyzn niż kobiet. W Polsce wg badania CBOS 33% mężczyzn i 18% kobiet prawdopodobnie nawiązywało kontakty intymne z kimś innym niż partner/partnerka, najczęściej zdradzały osoby z wyższym wykształceniem, dobrze zarabiające, nie biorące udziału w praktykach religijnych. Najczęściej podawanymi powodami zdrady jest znudzenie związkiem i kryzys w związku. 
Ludy pierwotne.
Badania antropologów wykazały, że pojęcie cudzołóstwa funkcjonowało wśród wszystkich ludów pierwotnych. Znane były przypadki, gdy zasady gościnności lub przyjaźni dopuszczały, aby mąż zezwolił żonie na odbycie aktu płciowego z inną osobą. Prawo zwyczajowe legalizowało takie praktyki w pewnych przypadkach, między innymi u niektórych ludów Australii i Eskimosów.
U większości ludów pierwotnych cudzołóstwo było traktowane jako naruszenie porządku społecznego i tabu, sprowadzające różne niebezpieczeństwa na daną społeczność. Dlatego kary za cudzołóstwo były surowe – najczęściej śmierć, okaleczenie, wygnanie lub wysoki okup. W niektórych społecznościach kara spotykała jedynie kobietę zdradzającą męża, przeważnie jednak kara dotyczyła tak żony, jak i męża. U Hotentotów, Indian Ameryki Południowej, mieszkańców Australii i Nowej Zelandii a także w południowych regionach Afryki karano śmiercią cudzołożącą osobę bez względu na płeć. U Omahów oraz wśród niektórych ludów Australii kobieta miało prawo własnoręcznie zabić zdradzającego ją męża.
Aztekowie karali kobietę winną zdrady ukamienowaniem, zaś mężczyznę tylko wtedy, gdy dopuścił się cudzołóstwa z inną zamężną kobietą. Majowie wypędzali winną kobietę i zakazywali jej ponownego małżeństwa. Inkowie karali śmiercią tak cudzołożącą kobietę, jak i cudzołożącego mężczyznę.
Starożytność.
Starożytny Wschód.
W starożytnym Egipcie mężczyznę, który dopuścił się cudzołóstwa karano chłostą i utratą posagu żony, zaś kobietę okaleczano lub pozwalano na ukaranie jej przez męża. Mezopotamski "Kodeks Hammurabiego" nakazywał utopienie winnego cudzołóstwa bez względu na to, jakiej był płci – mąż miał jednak prawo łaski wobec żony, jeżeli ta oczyściła się przez przysięgę.
W Asyrii zezwalano mężowi na zabicie cudzołożącej żony oraz jej wspólnika – gdyby jednak przebaczył on żonie, ułaskawienia dotyczyło także jej wspólnika. U Hetytów mąż miał prawo zabić bezkarnie cudzołożącą żonę i jej wspólnika. W prawie perskim mężczyzna, któremu udowodniono cudzołóstwo, był zobowiązany do utrzymywania uwiedzionej kobiety i jej potomstwa oraz był za nich odpowiedzialny. Zasądzano mu dodatkową karę stałej pomocy finansowej dla czterech ubogich rodzin.
W systemie kastowym starożytnych Indii cudzołóstwie było traktowane w zależności od przynależności osób do poszczególnych kast. Mężczyznę cudzołożącego z kobietą niższej kasty karano wygnaniem. W przypadku, gdy mężczyzna cudzołożył z kobietą wyższej kasty, karano go śmiercią. Szczególnie traktowano kobietę kasty wyższej, która cudzołożyła z mężczyzną kasty niższej – okaleczano ją a potem uśmiercano.
Starożytny Izrael.
U Żydów cudzołóstwo było przestępstwem przeciwko własności, którego karanie należało do całej społeczności. W Starym Testamencie zakaz cudzołóstwa zawarty został w dekalogu, w kodeksie deuteronomicznym i w kodeksie kapłańskim. Cudzołóstwo było również potępiane przez proroków oraz w księgach mądrościowych. Mężczyzna żonaty nie popełniał cudzołóstwa, jeżeli odbywał akt płciowy z niezamężną lub niezaręczoną kobietą. Natomiast żona – niezależnie od tego, kto był jej wspólnikiem – była winna cudzołóstwa. Osoba, której udowodniono cudzołóstwo karana była śmiercią, początkowo przez spalenie, w okresie późniejszym przez ukamienowanie.
Teksty Starego Testamentu używały także pojęcia "cudzołóstwo" w sensie przenośnym. Ponieważ niektórzy autorzy porównywali przymierze między Jahwe a Izraelem do małżeństwa, to każde nieposłuszeństwo wobec Boga, zwłaszcza oddawanie czci obcym bogom, było traktowane jako cudzołóstwo całego narodu.
Starożytna Grecja.
W starożytnych Atenach mężczyzna, który pochwycił żonę na cudzołóstwie, miał prawo zabić jej wspólnika. Mąż miał obowiązek porzucić cudzołożącą żonę, uważano ją bowiem za wykluczoną ze wspólnoty kultu, a każdy obywatel mógł ją wypędzić z miasta. Nie karano męża oskarżonego o cudzołóstwo, jeżeli nie udowodniono, iż jego czyn naruszył prawa innych rodzin – w takim przypadku zasądzano okup.
Starożytny Rzym.
W republice rzymskiej sprawy o cudzołóstwo rozstrzygały sądy rodzinne, które po udowodnieniu winy rozwiązywały małżeństwo i zasądzały rekompensaty finansowe dla strony poszkodowanej. Kobieta dopuszczała się zdrady ("adulterium") odbywając stosunek seksualny z mężczyzną innym, niż jej mąż. Jej wspólnik stawał się również cudzołożnikiem ("adulter"), rozbijał bowiem cudze małżeństwo. Mężczyzna nie zdradzał żony, gdy odbywał stosunek seksualny z niewolnicą lub wyzwolenicą. Zabroniony był stosunek seksualny żonatego mężczyzny z niezamężną, wolno urodzoną kobietą. W myśl prawa rzymskiego nie było to jednak cudzołóstwo, czyn taki określano mianem "stuprum".
Oktawian August wprowadził w Cesarstwie Rzymskim nowe prawa małżeńskie, które w założeniu miały przywrócić tradycyjną "rzymską cnotliwość". Między rokiem 18 a 16 p.n.e. ogłosił "", w którym cudzołóstwo zostało określone jako przestępstwo podlegające karze grzywny lub – w skrajnych przypadkach – relegacji na wyspę. Tym samym cesarz przekazał jurysdykcję nad cudzołóstwem sądom karnym, które zostały zobowiązanie do uznawania również "stuprum" za cudzołóstwo.
W myśl "Lex Iiulia" sądy karne mogły zakazać skazanej, niezamężnej kobiecie zawierania małżeństwa a skazanej, zamężnej kobiecie ponownego małżeństwa. Rozporządzenie cesarza nakazywało jednak sądom, przy rozpatrywaniu sprawy kobiety, wziąć pod uwagę wcześniejsze czyny jej męża. Prawo Augusta zobowiązywało również zdradzonego męża do wniesienia oskarżenia przeciwko żonie, niezwłocznie po tym, gdy dowiedział się o cudzołóstwie. Niedopełnienie tego obowiązku skutkowało oskarżeniem zdradzonego męża o stręczycielstwo w małżeństwie ("lenocinium mariti").
Innowacyjne ustawodawstwo Augusta spotkało się z dużym sprzeciwem społecznym. Nagminnie je obchodzono, wykorzystując luki prawne, co znalazło swój wyraz na przykład w poezji Owidiusza. Wyłączeni spod tego prawa byli każdy wyzwoleniec ("libertinus") i wyzwolenica ("libertina"). W okresie cesarstwa powszechne były stałe związki bogatych, żonatych Rzymian z libertynkami a zamężnych Rzymianek z libertynami. Doprowadziło do pojawienia się terminu "libertynizm". Oznaczał on akt współżycia płciowego osób, z których przynajmniej jedna jest związana małżeństwem z inną osobą, nie karany na mocy prawa o cudzołóstwie.
W okresie późnego cesarstwa prawo Augusta zaostrzano. Konstantyn Wielki wprowadził karę śmierci za cudzołóstwo. W roku 339 synowie Konstantyna wydali ustawę, na mocy której cudzołożników można było uśmiercać za pomocą kary "poena cullei" (sakowania). Egzekucja polegała ona na wstępnym biczowaniu, zaszyciu cudzołożników w worku razem ze żmiją, psem, kogutem i małpą a następnie utopieniu w rzece lub morzu. W roku 556 Justynian Wielki zachował karę śmierci dla mężczyzny, natomiast winną kobietę polecił zamykać w klasztorze. Jeżeli mąż jej wybaczył w ciągu dwóch lat, mogła wyjść z klasztoru, w przeciwnym wypadku kara była dożywotnia.
Chrześcijaństwo.
W tekstach "Ewangelii" zakaz cudzołóstwa został rozszerzony, dotyczył nie tylko stosunku płciowego, ale także pożądania seksualnego. Do jednakowej wierności zostali zobowiązani tak mąż, jak i żona. Paweł z Tarsu zaliczył cudzołóstwo do najcięższych wykroczeń, niedopuszczających do dziedziczenia Królestwa Bożego. Jednocześnie autorzy Nowego Testamentu używali terminu "cudzołóstwo" w sensie przenośnym, stosując go do niewierzących w Jezusa Żydów czy osób dopuszczających się ciężkich grzechów.
Natomiast u starożytnych pisarzy kościelnych pojawiły się wątpliwości, jak interpretować zapisane w "Ewangelii Mateusza" słowa Jezusa, zezwalające mężowi na oddalenie cudzołożącej żony. We wschodnich prowincjach Cesarstwa Rzymskiego przeważał pogląd dopuszczający w przypadku cudzołóstwa żony nie tylko rozwód, ale prawo męża do ponownego małżeństwa. Na Zachodzie przeważnie zezwalano na rozwód, ale odrzucano powtórne małżeństwo – potępił takie rozwiązanie m.in. święty Hieronim. Poglądy świętego Augustyna w tej kwestii ewoluowały – początkowo dopuszczał on możliwość powtórnego małżeństwa, później ją zdecydowanie odrzucił.
W średniowiecznym prawie kanonicznym cudzołóstwo traktowane było jako dopuszczalna przyczyna separacji faktycznej lub prawnej. Strona poszkodowana miała prawo do wniesienia wniosku o separację lub unieważnienie małżeństwa, a także do otrzymania rekompensaty finansowej. Jeżeli skutkiem cudzołóstwa było potomstwo, zasądzano na rzecz dzieci alimenty. Ponowne małżeństwo nie było dopuszczalne dla osoby, która przy popełnianiu cudzołóstwa wyrażała obietnicę poślubienia wspólnika po śmierci małżonka. Uznawano również za nieważne małżeństwo zawarte po małżonkobójstwie związanym z cudzołóstwem. Karanie cudzołóstwa pozostawiano prawu państwowemu, jednakże papież Aleksander VII potępił pogląd, że małżonek zabijający żonę pochwyconą na cudzołóstwie nie popełnia grzechu.
W prawie kanonicznym wprowadzono też dodatkową kategorię – "cudzołóstwo publiczne", czyli cudzołóstwo, które nie było ukrywane przed innymi osobami lub zostało popełnione na oczach świadków. Cudzołóstwo publiczne uważano za przyczynę zgorszenia, dlatego powodowało ono niezdolność osób winnych do aktów prawnych i pozbawiało je praw publicznych.
Islam.
W islamie, według tekstu "Koranu", cudzołóstwo (زناء, "zina") karane było chłostą składającą się ze stu uderzeń, po której następowało ukamienowanie. Mężczyzna nie dopuszczał się cudzołóstwa, gdy współżył płciowo z niewolnicą. Mąż mógł własnoręcznie zabić lub wygnać żonę, gdy pochwycił ją na gorącym uczynku cudzołóstwa. W przeciwnym przypadku przestępstwo udowadniano przez przysięgę pięciu świadków. Mąż mógł zezwolić, aby żona oczyściła się wypowiadając własną przysięgę – kobieta nie była wówczas karana, lecz unieważniano małżeństwo. Natomiast cudzołożący niewolnik lub niewolnica karani byli chłostą składającą się pięćdziesięciu uderzeń.

</doc>
<doc id="122671" url="https://pl.wikipedia.org/wiki?curid=122671" title="Pop punk">
Pop punk

Pop punk – styl muzyczny, wywodzący się z punk rocka. Charakteryzuje się tym, że jest pozbawiony punkowej agresji, o wiele bardziej melodyjny, ułagodzony, pozbawiony tekstów godzących w politykę i subkultury.
Mianem "pop punk" przyjęło się określać połączenie punk rocka, reprezentowane przez punkowe grupy z późnych lat 70. oraz 80. XX wieku, które zaczęły stopniowo mieszać muzykę punk z popularnym wówczas stylem bubblegum pop oraz rockiem z lat 50. i 60. Te właśnie gatunki oraz wpływy muzyczne od nich płynące, stały się główną inspiracją i prekursorem dla gatunku pop punk. Jednym z pierwszych zespołów poppunkowych był zespół The Offspring z albumem "Smash" wydanym w roku 1994 (który uznaje się za moment wejścia tej muzyki do mainstreamu). W latach 1992–1997 za sprawą tych i innych powstających wówczas zespołów stał się powszechnie znaczącym stylem muzycznym na amerykańskiej scenie modern rock. Druga fala pop punku to lata 1997–2000 z takimi zespołami jak Good Charlotte czy Simple Plan oraz wieloma innymi, która wyznaczyła kolejne kierunki w rozwoju popularności "pop punku" na całym świecie. W Polsce czołowymi przedstawicielami tego gatunku są zespoły takie jak: CF98, Hartal, Maypole, Upside Down. Obecnie "pop punk" w Polsce nie jest tak popularny jak w Stanach Zjednoczonych, gdzie poppunkowe zespoły, takie jak Blink-182, Fall Out Boy, A Day To Remember, Good Charlotte, Simple Plan, Green Day (od albumu "Warning"), Yellowcard, New Found Glory, Topsy Turvy's, Panic! at the Disco czy Bowling for Soup (z utworem "Girl All the Bad Guys Want" otrzymali nominację do Nagrody Grammy za najlepszy performance), zyskały sobie dużą popularność. W Stanach Zjednoczonych "Pop punk", zaliczany jest do dominujących rockowych trendów muzycznych (ang. mainstream music).
Powiązane gatunki muzyczne.
Często zespoły poppunkowe czerpią i mieszają wpływy z podobnymi, powiązanymi bardziej lub mniej z "pop punkiem" stylami i podstylami muzycznymi, takimi jak: cały modern rock, a także: skate punk, melodic, emo, post punk, indie rock, screamo, garage punk, punk revival, christian punk, power pop, college rock, dance-punk, frat rock, melodic hardcore, indie pop, mod revival, surf rock, queercore, cuddlecore, nowa fala i inne, przy czym niektóre z nich, stały się dosyć popularną subkulturą oraz filozofią życiową wielu ludzi. Obecnie "pop punk" ewoluuje, a obserwując nurt tej muzyki można dostrzec, iż wykonawcy muzycznie idą w stronę bardziej emocjonalnego przekazu, zachowując jednak dalej charakterystyczną dla tego gatunku melodyjność oraz manierę. Powstają nowe, bardziej zmodyfikowane gatunki muzyczne powiązane z "pop punkiem", często ze sobą pomieszane.

</doc>
<doc id="122676" url="https://pl.wikipedia.org/wiki?curid=122676" title="Tadeusz Wawrzynowicz">
Tadeusz Wawrzynowicz

Tadeusz Wawrzynowicz (ur. 15 lipca 1905 w Częstochowie, zm. 19 stycznia 1985 tamże), syn kompozytora Ludwika Wawrzynowicza, skrzypek, pedagog, działacz muzyczny.
Ukończył Szkołę Handlową oraz Prywatną Szkołę Muzyczną Ludwika Wawrzynowicza w Częstochowie. Studia muzyczne w zakresie gry skrzypcowej odbywał w Warszawie, następnie w Wiedniu u Carla Flescha i w Poznaniu u Zdzisława Jahnkego. 
Od 1928 pracował w Częstochowie. W latach 1928 - 1945 prowadził klasę skrzypiec w szkole muzycznej Ludwika Wawrzynowicza. W tym okresie pracował także w Seminarium Nauczycielskim i Gimnazjum, w charakterze nauczyciela śpiewu i muzyki. Był także dyrygentem chóru jasnogórskiego. W okresie drugiej wojny światowej (1939 - 1945) prowadził w Częstochowie konspiracyjną naukę muzyki. 
W 1945 roku, wraz z Edwardem Mąkoszą, Romanem Kuklewiczem i Stanisławem Jarzębskim, zorganizował w Częstochowie Instytut Muzyczny Kolegium Nauczycieli Muzyki, który następnie przekształcił się w Państwową Niższą Szkołę Muzyczną i Państwową Średnią Szkołę Muzyczną (później Państwowa Szkoła Muzyczna I i II stopnia). 
W latach 1945 - 1971 Tadeusz Wawrzynowicz był dyrektorem tej placówki. Zabiegał o stałe podnoszenie poziomu nauczania, zwiększanie liczebności uczniów, zatrudnianie wykwalifikowanej kadry nauczycielskiej oraz o poprawę warunków lokalowych szkoły. W wyniku jego starań szkoła muzyczna uzyskała lokal przy ul. Jasnogórskiej 33/35, a w późniejszym okresie przy ul. Jasnogórskiej 30. W 1946 roku doprowadził do przyłączenia do szkoły Prywatnej Szkoły Muzycznej swojego ojca, Ludwika Wawrzynowicza, dzięki czemu szkoła wzbogaciła się o nowe instrumentarium. W 1952 roku szkoła stała się placówką państwową. 
W Państwowej Szkole Muzycznej I i II st. Tadeusz Wawrzynowicz prowadził klasę skrzypiec. Do jego absolwentów należą m.in.: Tadeusz Bryła, Krzysztof Furmańczyk, Ewa Hiller, Alfred Norberciak, Adam Stępniewski, Jadwiga Stolarczyk, Czesław Suszczyk, Szymon Szołtys. Prowadził także szkolne zespoły kameralne. W klasie skrzypiec uczył jeszcze po przejściu na emeryturę w 1971 roku, pracując w PSM w niepełnym wymiarze czasu pracy do 1982 roku.
Obok działalności pedagogicznej i koncertowej zajmował się działalnością organizacyjną i społeczną. Był współorganizatorem orkiestry symfonicznej w Częstochowie; założycielem ogniska muzycznego w Gnaszynie oraz Ogniska Muzycznego i Przedszkola Muzycznego w Częstochowie oraz pierwszym prezesem częstochowskiego koła Stowarzyszenia Polskich Artystów Muzyków. Z jego inicjatywy zorganizowano w Częstochowie cykl koncertów chopinowskich, których celem było wsparcie finansowe Funduszu Stypendialnego im. F. Chopina.
Za działalność pedagogiczną i organizacyjną otrzymał szereg nagród i odznaczeń, m.in.:

</doc>
<doc id="122677" url="https://pl.wikipedia.org/wiki?curid=122677" title="Mastif neapolitański">
Mastif neapolitański

Mastif neapolitański (oryginalna nazwa "mastino napoletano") – rasa psa zaliczana do grupy molosów w typie mastifa (typ dogowaty), wyhodowana we Włoszech do walk z psami i jako pies stróżujący. Współcześnie jest użytkowany jako pies stróżujący, obronny i pies-towarzysz.
Rys historyczny.
Niemiecki Klub Molosów prezentuje mastifa neapolitańskiego jako „prastarą rasę psów hodowaną w rejonach Wezuwiusza, przez tamtejszych chłopów”. Klub przyjmuje, że psy tej rasy są potomkami dawnych bojowych psów rzymskich. Prócz pełnienia funkcji psa bojowego, służyły także jako psy służbowe i pociągowe. Z określeniem „prastara rasa” polemizuje Hans Räber, wskazując na brak jakichkolwiek wcześniejszych wzmianek o tym psie u dawnych kynologów tj: Strebel, Beckmann, Shaw, czy Zimmermann, autor „"Lexikon der Hundefreunde"”. Po raz pierwszy mastif neapolitański zaistniał na wystawie psów w Mediolanie w 1914 roku. Zaprezentowano tam jednego psa o imieniu Drago, którego właściciel, Mario Monti, określał jako "mastino italiano". W tym okresie nie istniał wzorzec psa określanego w ten sposób, chociaż sam Monti jak i Hauck (autor pozycji o rzadkich rasach psów) zaliczali psy z południowej części Włoch nazywane psami korsykańskimi jak i mastino napoletano do tzw. „psów rzeźnickich opisywanych już w 1550 roku”. Zastrzegali także, że psy te nie prezentują ujednoliconego typu.
Planowa hodowla rozpoczęła się w 1947 roku.
Etymologia nazwy rasy.
Nie ma zgodności co do pochodzenia nazwy rasy i istnieją różne jej wersje. Jedna z nich tłumaczy, że nazwa ta powstała od słowa pochodzenia celtyckiego "mast-tuin", oznaczającego pilnowanie domu. Według Diany Hornik (Sprawozdanie o molosach 1/88) nazwa "mastino napoletano" powstała od włoskiego tematu "mast" (pierwotna forma "mast" dostała się do Francji, Hiszpanii i Anglii wraz z Rzymianami) oznaczającego "obwarowane miejsce". Doktor Albrecht, na którego powołuje się Strebel, wychodził z założenia, że formą podstawową jest łacińskie "mixitivus" oznaczającego mieszańca, lub według Reula (w „Les races des chiens” 1891–1994) "massatinus" oznaczającego domowy.
Klasyfikacja FCI.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.1 – Molosy w typie mastifa. Nie podlega próbom pracy.
Wygląd.
Budowa.
Wrażenie ogólne : Duży pies o masywnej i krępej budowie, długości tułowia o 10% większej od wysokości w kłębie. Proporcje długości czaszki do długości kufy wynoszą 2:1.
Szata i umaszczenie.
Skóra gruba, obfita i luźna na całym ciele, szczególnie na głowie, gdzie tworzy liczne fałdy i zmarszczki i na spodniej części szyi, gdzie tworzy podwójne podgardle.
Włos krótki i twardy, gęsty, wszędzie tej samej długości, jednolicie gładki, cienki – długości nie większej niż 1,5 cm. Nie może wykazywać tendencji do tworzenia się frędzli.
Umaszczenie: Kolory preferowane: szary, ołowiano-szary i czarny, ale także brązowy, płowy i intensywnie płowy (czerwień jelenia), czasami występują małe, białe znaczenia na piersi i końcach palców. Wszystkie te kolory mogą być pręgowane; dopuszczalne jest umaszczenie orzechowe, gołębie (jasnoszare) i izabelowate.
Zachowanie i charakter.
Psy tej rasy są łagodne i zrównoważone, ale sprowokowane walczą bezkompromisowo.
Nawet jeżeli są wychowywane konsekwentnie i z intuicją, nigdy nie będą wybitnie posłuszne. Czujne, zwinne, szybkie. U niektórych osobników może powstać problem z odpowiednim wychowaniem.
Użytkowość.
Psy pasterskie, ale przede wszystkim stróżujące, o wrodzonym instynkcie obronnym.
Zdrowie i pielęgnacja.
Pies ten wymaga czasochłonnej hodowli, uciążliwe może również być obfite ślinienie. Według Orthopedic Foundation for Animals, około 44% osobników tej rasy zapada na dysplazję stawu biodrowego, co czyni je czwartą ze 173 ras, która najczęściej zmaga się z tym schorzeniem..
Popularność.
W Polsce rasa jest rzadko spotykana.

</doc>
<doc id="122679" url="https://pl.wikipedia.org/wiki?curid=122679" title="Mąż">
Mąż



</doc>
<doc id="122681" url="https://pl.wikipedia.org/wiki?curid=122681" title="RMS Carpathia">
RMS Carpathia

RMS Carpathia – parowy pasażerski statek transatlantycki linii Cunard Line, zbudowany w stoczni Swan, Hunter &amp; Wigham Richardson w Newcastle (Wielka Brytania). Zwodowany został 6 sierpnia 1902, a w pierwszy, dziewiczy rejs wypłynął w maju 1903. Jednokominowy liniowiec Cunarda jest znany z uratowania 703 pasażerów z dryfujących szalup po katastrofie innego statku pasażerskiego – „Titanica”, który zatonął 15 kwietnia 1912 po uderzeniu w górę lodową.
"Carpathia" płynęła z Nowego Jorku, kiedy kapitan Arthur Henry Rostron (1869 -1940) otrzymał wezwanie o pomoc od tonącego w pobliżu „Titanica”. Od razu wydał rozkaz skierowania statku w odległą o 60 mil okolicę ostatniej znanej pozycji tonącego statku, płynąc z prędkością, której „Carpathia” nigdy przedtem, ani nigdy potem nie osiągnęła. Pomimo tego statek przypłynął na miejsce katastrofy dopiero o godzinie czwartej nad ranem („Titanic” zatonął o 02:25).
Kapitan Rostron okazał się bardzo przewidującym i doświadczonym dowódcą statku. Natychmiast po otrzymaniu sygnału z „Titanica” zorganizował prowizoryczne pomieszczenia dla rannych i wyziębionych, przygotował oliwę (która mogłaby ułatwić utrzymanie się na wodzie ewentualnym rozbitkom), zorganizował pomoc lekarską, przygotował dźwigi i szalupy na wypadek konieczności użycia. Mechanicy „Carpathii” zamknęli dopływ pary i ciepła do kabin, by ta była zużyta przez silniki do osiągnięcia jak największej prędkości. Rostron wystawił dodatkowo wielu obserwatorów, by płynący przez pole lodowe statek nie podzielił losu liniowca White Star Line. „Carpathia” zabrała na pokład wszystkich 705 rozbitków z szalup. Kapitan został odznaczony Złotym Medalem Kongresu za szczególną odwagę i roztropność.
Statek zatonął 17 lipca 1918 w okolicach wybrzeży Irlandii, po storpedowaniu przez niemieckiego U-Boota SM U-55. 157 pasażerów zostało uratowanych przez HMS „Snowdrop” następnego dnia. Wrak „Carpathii” został odnaleziony w 1999 przez pisarza Clive’a Cusslera.

</doc>
<doc id="122684" url="https://pl.wikipedia.org/wiki?curid=122684" title="Funkcja Gibbsa">
Funkcja Gibbsa



</doc>
<doc id="122687" url="https://pl.wikipedia.org/wiki?curid=122687" title="Żona">
Żona



</doc>
<doc id="122691" url="https://pl.wikipedia.org/wiki?curid=122691" title="Piotr Biazik">
Piotr Biazik

Piotr Biazik (ur. 1971 w Częstochowie) − akordeonista, kameralista, pedagog, animator życia muzycznego.
Gry na akordeonie zaczął się uczyć w 7 roku życia. Jest absolwentem Państwowej Szkoły Muzycznej II st. przy Zespole Szkół Muzycznych im. M. J. Żebrowskiego w Częstochowie, gdzie kształcił się w klasie akordeonu Mariana Brzóski (dyplom 1993). Wyższe studia muzyczne odbył w latach 1994-99 w Akademii Muzycznej im. K. Szymanowskiego w Katowicach w klasie akordeonu Joachima Pichury, gdzie w 2001 roku ukończył również studia podyplomowe. Studia uzupełniał na stażu w Litewskiej Akademii Muzycznej u Ricardasa Sfiackiewiciusa. Ukończył również Studium Managerów Kultury.
Od 1993 roku prowadzi działalność pedagogiczną w Zespole Szkół Muzycznych im. M. J. Żebrowskiego w Częstochowie, gdzie prowadzi klasę akordeonu. Ponadto pracuje również w Młodzieżowym Domu Kultury w Częstochowie, gdzie prowadzi zespół akordeonowy.
Koncertował w kraju i za granicą, w tym z założonym przez siebie trio Ars Harmonica i Śląskim Kwintetem Akordeonowym, a także z różnymi zespołami (m.in. Kwartet Smyczkowy Quatro Staggioni) oraz z zespołami z gatunku muzyki pop (m.in. Teddy Bears, Button Hackers, Arek Skolik Checkmate Quintet).
Jest laureatem szeregu nagród na międzynarodowych konkursach akordeonowych oraz nagród o charakterze państwowym, m.in.:
Jako akordeonista jest propagatorem nowego podejścia do muzyki akordeonowej i akordeonistyki, obejmującego wszechstronne spojrzenie na ten instrument, przejawiające się w łączeniu różnych gatunków muzyki, zarówno z zakresu muzyki poważnej, jak i rozrywkowej.
Jest inicjatorem szeregu imprez muzycznych, których celem jest promocja akordeonu i muzyki akordeonowej. Należą do nich m.in.:
Piotr Biazik jest jednym z inicjatorów powstania i członkiem założonego w 1997 roku trio akordeonowego Ars Harmonica w składzie: Piotr Biazik, Piotr Chołołowicz, Daniel Lis (w 2001 r.zastąpił go Jakub Mietła). Z zespołem tym Biazik zdobył szereg nagród na konkursach akordeonowych, m.in.:
Trio Ars Harmonica brało udział w szeregu krajowych i zagranicznych festiwali muzycznych, m.in. takich jak: Ogólnopolski Festiwal „Gwiazdy Promują” w Jeleniej Górze (1998, 2001), Międzynarodowy Festiwal Muzyki Kameralnej i Organowej w Trzebnicy (2001), XXXV Festiwal im. Jana Kiepury w Krynicy (2001), Międzynarodowy Festiwal Akordeonowy w Wiedniu (Austria, 2002, 2004), Letni Festiwal Muzyczny w Płocku (2002), Festiwal Solistów i Zespołów Akordeonowych w Kotlinie (2002), XII Międzynarodowy Festiwal Akordeonowy w Przemyślu (2003). Zespół koncertował także m.in. z Płocką Orkiestrą Symfoniczną, Śląską Orkiestrą Kameralną, Orkiestrą Filharmonii Śląskiej w Katowicach, Orkiestrą KWK „Staszic”, Toruńską Orkiestrą Kameralną i Orkiestrą Filharmonii Częstochowskiej, a także odbył szereg zagranicznych tournée koncertowych (m.in. Austria, Bułgaria, Litwa, Łotwa, Portugalia, Szwajcaria, Włochy).
Piotr Biazik zasiada również w jury konkursów akordeonowych, m.in. w jury XII Międzynarodowego Festiwalu Akordeonowego w Przemyślu (2003). Obecnie po pęknięciu tętniaka w mózgu i operacji wycofał się z aktywnego życia muzycznego skupiając się na rehabilitacji.

</doc>
<doc id="122697" url="https://pl.wikipedia.org/wiki?curid=122697" title="Św. Ludwik IX">
Św. Ludwik IX



</doc>
<doc id="122698" url="https://pl.wikipedia.org/wiki?curid=122698" title="Władimir Sawczenko">
Władimir Sawczenko

Władimir Iwanowicz Sawczenko, , (ur. 15 lutego 1933 w Połtawie, zm. 24 stycznia 2005 w Kijowie) – ukraiński pisarz science fiction i autor powieści kryminalnych. 
Życiorys.
Z zawodu był inżynierem elektronikiem, ukończył Moskiewski Instytut Energetyczny. Pierwsze opowiadania zaczął publikować pod koniec lat 50., zaś pierwszą powieść ("Czarne gwiazdy") wydał w roku 1960. Pisał zarówno w języku rosyjskim, jak i ukraińskim.

</doc>
<doc id="122699" url="https://pl.wikipedia.org/wiki?curid=122699" title="Trzeci Testament (Księga prawdziwego życia)">
Trzeci Testament (Księga prawdziwego życia)

Trzeci Testament - kompendium dwunastu utworów zatytułowanych "Księga Prawdziwego Życia", będących zapisem objawień wśród katolików na terenie Meksyku w latach 1866-1950. Owe objawienia miały występować równocześnie w wielu miejscach na terenie kraju. W każdą niedzielę zwolennicy tego spirytualistycznego ruchu zbierali się w grupy, aby poprzez wpadających w rodzaj ekstazy „przekazicieli" słuchać pouczeń mającego mówić przez nich "ducha". Zdarzenie to było według jego wyznawców powtórnym przyjściem Chrystusa na ziemię, a spisane pouczenia - korektą, rozszerzeniem i objaśnieniem chrześcijańskich pism. Mający przemawiać ustami „przekazicieli” Boski Duch nazywał się obiecanym apostołem, Duchem Prawdy, Pocieszycielem, który przyszedł do ludzi, aby pozostawić dla przyszłych generacji naukę, która dla tych, którzy zechcą ją studiować, w czasach ostatecznych będzie "Nową arką". 
Początek ruchowi dał Roque Rojas. W 1864 roku miał on doznać objawienia, w którym zostało mu zapowiedziane, że został wybrany, aby przez niego przemówił duch Eliasza, jako tego, który "przygotowuje ścieżki Pańskie". Roque Rojas założył „Wspólnotę Siedmiu Pieczęci”, która miała oczekiwać na przybycie "Boskiego Mistrza". Pierwszym „przekazicielem” była w roku 1884 jedna z wiernych - Damiana Owiedo. Od tamtej pory objawienia te trwały - według wizjonerów - nieprzerwanie do 1950 roku. 
Trzeci Testament, według słów rzekomo objawiającego się Chrystusa, po czasie sporów pomiędzy chrześcijanami, członkami różnych sekt, Żydami a spirytualistami, ma zostać uznany przez ludzkość jako trzecia część Biblii, tworząc w ten sposób z pozostałymi dwiema (Starym i Nowym Testamentem) jedną całość i fundament, na którym ma oprzeć się wszelki porządek w nowym, powstającym po zapowiedzianym oczyszczeniu ludzkości, świecie.
Ostatecznie, objawienia te zostały odrzucone przez Kościół katolicki jako nieautentyczne.
Linki zewnętrzne.
Pełny tekst "Trzeciego Testamentu" w języku polskim

</doc>
<doc id="122700" url="https://pl.wikipedia.org/wiki?curid=122700" title="Kuśnierstwo">
Kuśnierstwo

Kuśnierstwo – dział rzemiosła zajmujący się wytwarzaniem wyrobów skórzanych (futra, czapki, kołnierze, ciepłe obuwie).
Tradycyjnie kuśnierz sam wyprawiał skóry, a wyroby szył i zdobił wyłącznie ręcznie. Część pracowni zachowało ten sposób pracy, pozostałe wykorzystują szycie maszynowe. Kuśnierze posiadali własne cechy, regulujące zwyczaje, zasady zdobywania zawodu, rozsądzające spory.
Historia.
Początki kuśnierstwa trudno określić, jego pierwotne formy istniały już w zamierzchłych czasach, gdy ludzie zaczęli ubierać się w skóry zwierząt. Garbowanie, wyprawianie skór i szycie było działem wspólnoty, nieprzypisanym do konkretnego zawodu. W Europie futra zyskały wyjątkową popularność w XIV i XV wieku, wtedy także pojawił się odrębny zawód – kuśnierstwo. Z futer wytwarzano ubrania, koce, obijano nimi meble. Używano w tym celu futer przeróżnych zwierząt, w tym królików, zajęcy, a nawet wiewiórek.
Kuśnierstwo ma w Polsce długą historię, szczególnie w regionach górskich. Na Podhalu największe skupisko zakładów kuśnierskich znajdowało się w okolicach Białki Tatrzańskiej oraz na Wyżynie Lubelskiej w Kurowie. Warsztaty pracowały tam sezonowo, w okresie jesienno-zimowym. Przez pozostałą część roku zajmowano się rolnictwem i hodowlą owiec. Do produkcji kożuchów służyły skóry baranie, szczególnie ceniono skóry młodych (półrocznych) baranków. Liczne, działające zakłady kuśnierskie można znaleźć np. w Nowym Targu.
Wzornictwo.
Rzemieślnicy każdego regionu stosowali charakterystyczne wzornictwo, chociaż posługiwali się zazwyczaj podobnymi kolorami: białym i kilkoma odcieniami brązu (pomarańczowy, miodowy, brunatny, koniakowy, oliwkowy). Współczesna kolorystyka jest bardzo bogata, ze względu na zmieniającą się modę i potrzeby klientów.
Różnorodność zdobień sprawia, że tradycyjne kożuchy, a w szczególności serdaki są bardzo ciekawe i barwne. Do dekoracji wykorzystywane są hafty, skórzane wykończenia lub wzory, ozdobne szwy.
Hafty:
Zapięcia:
Wyróżniające się regionalne wzory: „Beskid Śląski” (bez futrzanego kołnierza, zapięcia „na pętelkę”, hafty różne), góralski, żywiecki, z regionu Szczawnicy, białczański (przeważnie biały, ze stójką, rejon Białki Tatrzańskiej na Podhalu), spiski, węgierski, ukraiński.

</doc>
<doc id="122701" url="https://pl.wikipedia.org/wiki?curid=122701" title="Dwuchromian potasu">
Dwuchromian potasu



</doc>
<doc id="122702" url="https://pl.wikipedia.org/wiki?curid=122702" title="Marcepan">
Marcepan

Marcepan – słodka masa cukiernicza utworzona głównie z prażonych i zmielonych migdałów i cukru z dodatkiem olejku migdałowego. 
Pod wpływem ciepła (wystarczy ogrzanie w dłoni) masa staje się plastyczna, dlatego bywa używana do wyrobu ozdobnych, skomplikowanych kształtów.
Nazwa.
Marcepan, pierwotnie „marcypan” (od łac. "marci-panis", "panis martius", dosł. „chleb Marka”; niem. "Marzipan") – placek, składający się głównie z migdałów i cukru.
„Encyklopedia staropolska” z początku XX wieku podaje, że aptekarze przybywający do Polski z zachodniej Europy zaczęli "wypiekać marcypany na uroczystości domowe Polaków".
Historia.
Znana już w średniowieczu, przywędrowała do Europy prawdopodobnie razem z najazdami tureckimi, lecz spór o autorstwo przepisu toczą także między sobą Włosi i Węgrzy. Za europejską stolicę marcepanu uważa się położone w Niemczech miasto Lubeka. W przeszłości marcepan był bardzo popularny w całej Europie, albowiem nie jest zbyt trudny w produkcji. Wyparła go dopiero czekolada. Występował w wielu odmianach, twardy i miękki, różnokolorowy, z dodatkiem bakalii, w towarzystwie owoców. Wyrabiano z niego również wyrafinowane produkty cukiernicze, jak np. szachy (zbitą figurę zjadał zbijający) lub znane z filmu "Amadeusz" Miloša Formana „Sutki Wenus”.
Substytuty.
W dzisiejszych czasach marcepan jest czasami zastępowany przez inne, tańsze masy, często aromatyzowane esencją migdałową w celu zwiększenia podobieństwa do marcepanu. Percepan jest masą zawierającą, zamiast migdałów, zmielone jądra pestek brzoskwini lub moreli. Arachipan wytwarza się z orzechów arachidowych, zaś keszupan z orzechów nerkowca. Aby ułatwić rozpoznawanie prób nieuczciwej sprzedaży wyrobów z takich mas jako zawierających oryginalny marcepan, znakuje się je dodatkiem skrobi (zob. percepan).

</doc>
<doc id="122703" url="https://pl.wikipedia.org/wiki?curid=122703" title="Kakaduowate">
Kakaduowate

Kakaduowate (Cacatuidae) – rodzina ptaków z rzędu papugowych (Psittaciformes). Obejmuje gatunki występujące w różnego typu zadrzewionych okolicach, zamieszkujące Australię, Nową Gwineę i okoliczne wyspy, oraz wschodnią Indonezję i Filipiny. 
Charakterystyka.
Ptaki te charakteryzują się następującymi cechami:
Systematyka.
Do rodziny należą następujące podrodziny:
Filogeneza.
Według badań przeprowadzonych przez Nicole White i współpracowników w 2011 roku, wykorzystujących sekwencje mitochondrialnego DNA, linia ewolucyjna prowadząca do Cacatuidae oddzieliła się od jej grupy siostrzanej, Psittacidae, w eocenie, około 40,9 mln lat temu, natomiast ostatni wspólny przodek współczesnych kakadu żył w oligocenie, około 27,9 mln lat temu. Różnicowanie kakadu w oligocenie i miocenie mogło być częściowo spowodowane adaptacjami i specjalizacjami dzioba, które umożliwiły im zajęcie wolnych wcześniej nisz ekologicznych.

</doc>
<doc id="122704" url="https://pl.wikipedia.org/wiki?curid=122704" title="Louis Alphonse de Bourbon">
Louis Alphonse de Bourbon

Louis Alphonse de Bourbon (hiszp. "Luis Alfonso Gonzalo Víctor Manuel Marco de Borbón y Martínez-Bordiú"; fr. "Louis Alphonse Gonzalve Victor Emmanuel Marc de Bourbon," ur. 25 kwietnia 1974 w Madrycie) – drugi syn Alfonso Jaimego de Borbón i Marii del Carmen Martínez-Bordiú y Franco. Louis jest więc prawnukiem dyktatora Hiszpanii Francisco Franco i króla Hiszpanii Alfonsa XIII. W 1989 r. przyjął tytuł księcia Andegawenii, kiedy ogłosił się głową Domu Burbonów, a także legitymistycznym pretendentem do tronu Francji jako Ludwik XX.
Życiorys.
19 września 1981 roku od swojego ojca, otrzymał tytuł księcia Turenii. W roku 1982 roku jego rodzice rozwiedli się. Matka Louis Alphonse'a jeszcze dwa razy wychodziła za mąż – książę ma przyrodnią siostrę (Maríę Cynthię Rossi) zrodzoną z drugiego małżeństwa Marii. 7 lutego 1984 roku został ranny w wypadku samochodowym pod Pampeluną w którym to zginął jego starszy brat Francisco de Asís. Od tego momentu Ludwik został dziedzicem pretensji swojego ojca do tronu Francji. 27 września 1984 roku otrzymał tytuł księcia de Bourbon. W 1987 roku dwór hiszpański orzekł, że tytuł księcia Kadyksu nie jest dziedziczny więc nie odziedziczył go po tragicznej śmierci ojca, która nastąpiła 30 stycznia 1989 roku. Wówczas ogłosił się Głową Domu Burbonów ("chef de la Maison de Bourbon") oraz królem Francji i Nawarry jako Ludwik XX. Przysługuje mu prawo do predykatu „Jego Królewskiej Wysokości”, które jest uznane zarówno we Francji, jak i Hiszpanii.
Studiował ekonomię i przez wiele lat pracował dla BNP, francuskiego banku w Madrycie. Mieszkał w Hiszpanii, ale często podróżował do Francji, gdzie mieszka jego matka.
W listopadzie 2003 roku ogłoszono jego zaręczyny z Wenezuelką Maríą Margaritą de Vargas y Santaella (ur. 21 października 1983), córką Victora Josego de Vargas e Irausiquin. Ślub odbył się 6 listopada 2004 roku w La Romana na Dominikanie. Na ślubie nie był obecny żaden przedstawiciel hiszpańskiej rodziny królewskiej. Chociaż nie podano żadnego oficjalnego powodu, nie było tajemnicą, że król Juan Carlos I nie popierał pretensji kuzyna do francuskiego tronu. Para od 2005 roku mieszka w Wenezueli, a Ludwik podjął pracę w Banco Occidental de Descuento. Z tego związku para ma czwórkę dzieci:
W czerwcu 2006 roku Louis Alphonse odmówił udziału w trzecim ślubie swojej matki (z José Camposem), uzasadniając tę decyzję brakiem akceptacji dla stylu życia matki.

</doc>
<doc id="122707" url="https://pl.wikipedia.org/wiki?curid=122707" title="Toasting">
Toasting

Toasting – rytmiczna, często improwizowana, melorecytacja na tle utworu z gatunku ska, rocksteady, ragga, jungle lub reggae. Zastosowany po raz pierwszy w latach sześćdziesiątych XX wieku przez DJów jamajskich sound systemów. Uważa się, że jamajscy emigranci uprawiający toasting dali początek gatunkowi hip-hop.

</doc>
<doc id="122708" url="https://pl.wikipedia.org/wiki?curid=122708" title="Dichromian potasu">
Dichromian potasu

Dichromian potasu, K2Cr2O7 – nieorganiczny związek chemiczny, sól kwasu chromowego i potasu. Jest trujący i rakotwórczy.
Otrzymywanie.
Związek ten można otrzymać w reakcji silnego kwasu mineralnego (np. kwasu siarkowego) z chromianem potasu:
lub dichromianu sodu z chlorkiem potasu:
Właściwości.
W 500 °C ulega rozkładowi na chromian potasu, tlen i tlenek chromu(III):
Wykrywanie dichromianów w roztworach wodnych.
Dichromiany w roztworach wodnych można wykryć za pomocą próby Lehnera. Do ok. 3 ml badanego dodaje się kilka kropli wody utlenionej i roztworu kwasu siarkowego oraz 1 ml alkoholu amylowego, po czym całość należy wytrząsnąć. W obecności dichromianów zachodzi reakcja, w wyniku której do warstwy organicznej (alkohol) ekstrahuje się nietrwały nadtlenek chromu(VI), zabarwiając ją na niebiesko, natomiast w roztworze wodnym obserwujemy intensywne wydzielanie gazu (tlen) i stopniową zmianę barwy na zieloną (spowodowaną obecnością jonów chromowych(III)).
Równowaga dichromiany − chromiany.
W roztworach wodnych dichromiany są trwałe tylko w środowisku kwasowym, po dodaniu zasady ich barwa zmienia się z pomarańczowej na żółtą w wyniku rozpadu jonów dichromianowych do chromianowych:
Natomiast gdy do żółtych chromianów doda się kwasu, roztwór zabarwia się na pomarańczowo w wyniku reakcji odwrotnej:
Zarówno w chromianach, jak i w dichromianach chrom występuje na stopniu utlenienia +6, wyżej wymienione reakcje nie są więc procesami redoks.
Zastosowanie.
Dwuchromian potasu jest wykorzystywany jako utleniacz w przemyśle chemicznym i preparatyce laboratoryjnej, poza tym do produkcji barwników, w elektrolizie, pirotechnice, wyrobie szkła, klejów, farbiarstwie, w fotografii, w litografii i w przemyśle ceramicznym.
Zakwaszony roztwór dichromianu potasu może służyć jako wskaźnik obecności substancji o własnościach redukujących (np. aldehydów) w badanym roztworze. Próba jest pozytywna, jeśli roztwór zmieni barwę w wyniku redukcji jonów (pomarańczowe) do Cr3+ (zielone).
Roztwór dichromianu potasu w kwasie siarkowym znany jest pod nazwą "chromianka". Mieszanina ta ma bardzo silne własności utleniające i była niegdyś masowo stosowana w laboratoriach do mycia szkła w celu usunięcia pozostałości substancji organicznych. Obecnie chromianka jest stosowana rzadko ze względu na kłopotliwą utylizację odpadów zawierających związki chromu, a związki organiczne usuwa się ze szkła za pomocą kąpieli w ługach (takich jak stężone roztwory NaOH lub KOH; roztwór propan-2-olanu potasu w propan-2-olu), lub w roztworze Pirania (mieszanina perhydrolu i kwasu siarkowego).
Zagrożenia.
Dichromian potasu, podobnie jak inne związki chromu(VI), jest toksyczny i ma działanie mutagenne, teratogenne oraz rakotwórcze dla ludzi. Jest też niebezpieczny dla środowiska. W przypadku spożycia 2–3 gramów dichromianu potasu dochodzi do ostrej niewydolności nerek i wątroby oraz uszkodzenia układu pokarmowego, co często powoduje śmierć.

</doc>
<doc id="122717" url="https://pl.wikipedia.org/wiki?curid=122717" title="Kakadu (rodzina)">
Kakadu (rodzina)



</doc>
<doc id="122721" url="https://pl.wikipedia.org/wiki?curid=122721" title="Unifikacja prawa w Polsce">
Unifikacja prawa w Polsce

Unifikacja prawa w Polsce – całokształt działań legislacyjnych przeprowadzonych w Polsce w latach 1918–1946, polegających na zastąpieniu prawa państw zaborczych jednolitym dla całego kraju prawem polskim.
Porządki prawne II Rzeczypospolitej.
Po odzyskaniu niepodległości w 1918 funkcjonowało na terenie Polski pięć porządków prawnych, pozostałych po państwach zaborczych:
Porządki prawne państw zaborczych były odmienne co do zasad i szczegółów w każdej ze swych gałęzi, zarówno w prawie publicznym, jak i w prawie prywatnym, co, rodziło liczne problemy (np. przez jakiś czas możliwa była bigamia, zaś na Spiszu i Orawie istniała jeszcze pańszczyzna). Przyjęto fikcję, że prawa państw zaborczych stanowią polskie prawa dzielnicowe i wprowadzono normy kolizyjne, pozwalające na ustalenie właściwego prawa, jednak było jasne, że na dłuższą metę sytuacja taka jest nie do przyjęcia. Jej rozwiązaniem była właśnie unifikacja prawa, czyli jego ujednolicenie.
Komisja Kodyfikacyjna.
O wadze problemu świadczy fakt, że 3 czerwca 1919 Sejm uchwalił ustawę o Komisji Kodyfikacyjnej – kolegialnym organie, którego zadaniem była unifikacja, a w dalszej kolejności – kodyfikacja polskiego prawa. Komisja była niezależna od jakichkolwiek innych władz, w szczególności od rządu i ministra sprawiedliwości. Działała do 1939, a jej dokonania stanowią ważną kartę w dziejach polskiej legislacji. Poszczególni członkowie Komisji opracowywali projekty aktów prawnych, które poddawano dyskusji na forum Komisji, a po zaaprobowaniu przedstawiano – w postaci gotowej do wprowadzenia – Prezydentowi. Akty prawne Komisji wchodziły w życie jako rozporządzenia Prezydenta Rzeczypospolitej, a nie ustawy. Pozwalało to uniknąć politycznych ingerencji Sejmu w treść unormowań.
Swoją pracę Komisja rozpoczęła od ustalenia sposobu unifikacji. Wyłoniły się bowiem trzy koncepcje:
Zwyciężyła trzecia koncepcja, najambitniejsza i najtrudniejsza do zrealizowania, ale pozwalająca na rozwiązanie problemu w sposób kompleksowy. Po zakończeniu unifikacji zamierzano odczekać jakiś czas dla oceny funkcjonowania nowych aktów prawnych, a następnie przystąpić do kodyfikacji.
Unifikacja prawa publicznego i prawa karnego.
W prawie publicznym unifikacja dokonywała się niejako siłą rzeczy, w następstwie wydawania aktów prawnych powołujących organy władzy publicznej II Rzeczypospolitej i nadających im kompetencje.
Od 1 stycznia 1929, na podstawie rozporządzenia Prezydenta Rzeczypospolitej – Prawo o ustroju sądów powszechnych z 6 lutego 1928 (), ujednoliceniu uległo sądownictwo powszechne.
W prawie karnym unifikacja zbiegła się z kodyfikacją. 1 lipca 1929 wszedł w życie Kodeks postępowania karnego – rozporządzenie Prezydenta Rzeczypospolitej z 19 marca 1928 (). Kodeks ten obejmował również prawo karne wykonawcze. 1 września 1932 wszedł w życie Kodeks karny – rozporządzenie Prezydenta Rzeczypospolitej z 11 lipca 1932 (). Autorem projektu pierwszego z tych kodeksów był Edmund Krzymuski, drugiego – Juliusz Makarewicz. Oba kodeksy były aktami nowoczesnymi, spójnymi wewnętrznie, obejmującymi całą regulowaną przez siebie gałąź prawa, dobrze napisanymi, stojącymi na najwyższym światowym poziomie. Niektóre przepisy Kodeksu postępowania karnego z 1928 obowiązywały aż do 1982. Od 1 września 1932 obowiązywało również Prawo o wykroczeniach – rozporządzenie Prezydenta Rzeczypospolitej z 11 lipca 1932 (). Aktem prawnym regulującym postępowanie w sprawach o wykroczenia było rozporządzenie Prezydenta Rzeczypospolitej z 22 marca 1928 o postępowaniu karno-administracyjnym (), obowiązujące od 29 maja 1928 aż do 1 stycznia 1971.
Unifikacja prawa cywilnego.
Dwudziestolecie międzywojenne.
Najtrudniejszą do zunifikowania gałęzią prawa okazało się prawo cywilne. 20 lat prac Komisji Kodyfikacyjnej okazało się zbyt krótkim okresem dla zakończenia jego unifikacji. W okresie międzywojennym w zakresie szeroko rozumianego (łącznie z prawem pracy i prawem handlowym) prawa cywilnego wydano:
Akty te, podobnie jak wcześniej wymienione, były wzorem legislacji. Mimo wstrząsu wojennego, a następnie zmiany ustroju, niektóre z nich funkcjonowały do końca lat 90. XX wieku. Do dziś zresztą obowiązują dwa spośród wyżej wymienionych – z minimalnymi zmianami, co jest w polskim prawie absolutnym ewenementem.
Komisja pozostawiła gotowe projekty aktów prawnych – prawa małżeńskiego osobowego (z 1929) i majątkowego (z 1937), prawa o stosunkach rodziców i dzieci (z 1938, autorstwa Stanisława Gołąba) oraz prawa rzeczowego (z 1937). Projektów z końca lat trzydziestych nie zdążono wprowadzić w życie, natomiast projekt prawa małżeńskiego osobowego okazał się zbyt kontrowersyjny ze względu na wprowadzaną w nim świeckość małżeństwa i dopuszczalność rozwodów.
Nie zdążono opracować projektów prawa spadkowego, przepisów ogólnych prawa cywilnego i postępowania nieprocesowego. W chwili wybuchu II wojny światowej prace nad prawem spadkowym były w stadium dyskusji nad jego założeniami. Przepisami ogólnymi prawa cywilnego zamierzano zająć się na samym końcu, po zunifikowaniu wszystkich innych gałęzi prawa cywilnego.
Po II wojnie światowej.
II wojna światowa przerwała proces unifikacji. Zadanie to podjęły ponownie w 1945 władze komunistyczne, działając jednak we właściwy sobie sposób. Nie reaktywowano Komisji Kodyfikacyjnej, mimo że większość jej członków przeżyła wojnę – było nie do pomyślenia, by akty prawne opracowywał niezależny organ. Unifikacją zajęło się bezpośrednio Ministerstwo Sprawiedliwości pod rządem Henryka Świątkowskiego i szarej eminencji – Leona Chajna. Powołano w nim Departament Ustawodawczy kierowany przez Stefana Bancerza (jego zastępcą został Seweryn Szer), a w jego ramach – Komisję Prawniczą jako ciało doradcze, mogące tylko zgłaszać poprawki do przedkładanych mu gotowych projektów. Projekty aktów prawnych opierano na materiałach przedwojennej Komisji Kodyfikacyjnej. Gotowe projekty przedstawiano Krajowej Radzie Narodowej, która uchwalała je jako dekrety z mocą ustawy.
Równocześnie należy pamiętać, iż wobec znacznego przesunięcia granic Polski w jej obrębie znalazły się ziemie byłej III Rzeszy, na których obowiązywał jeszcze inny porządek prawny. Dodatkowo liczne przemieszczenia polskiej ludności spowodowały, iż terytorium kraju zamieszkiwali obywatele przyzwyczajeni do różnych prawodawstw, często odmiennych od porządków prawnych nowego miejsca zamieszkania. Wszystko to sprawiło, iż utrzymywanie dalej podziału polskiego prawa cywilnego na dzielnice stało się niemal niemożliwe.
W tych warunkach unifikacja została przeprowadzona błyskawicznie. W okresie od lipca 1945 do listopada 1946 w ramach unifikacji prawa cywilnego wydano kilkanaście dekretów, regulujących prawo cywilne w zakresie, w jakim nie zdążono zrobić tego przed wojną. Do najważniejszych z nich należały:
Akty te weszły w życie w okresie od 1 stycznia 1946 do 1 stycznia 1947 i – z zaznaczonymi wyżej wyjątkami – obowiązywały do czasu kodyfikacji prawa cywilnego w 1965. Zmian w tym stanie prawnym dokonano dopiero 1 października 1950, kiedy to:
Lata 1946–1965 nazywa się w nauce prawa cywilnego okresem prawa zunifikowanego.

</doc>
<doc id="122723" url="https://pl.wikipedia.org/wiki?curid=122723" title="Marko Hietala">
Marko Hietala

Marko „Marco” Tapani Hietala (ur. 14 stycznia 1966 w Kuopio) – fiński gitarzysta basowy. Założyciel, wokalista i basista popularnego w Finlandii zespołu Tarot. Pisze teksty oraz komponuje muzykę. W latach 2001–2021 występował także w zespole Nightwish, gdzie poza grą udzielał się w niektórych utworach jako wokalista..
Na początku lat 80. wraz ze swoim bratem, Zacharym założył zespół Purgatory, który wkrótce zmienił nazwę na Tarot. Pierwsza płyta "The Spell of Iron" została wydana w roku 1986. Jego zespół szybko zyskał dużą popularność.
Do grupy Nightwish dołączył w październiku 2001, zastępując Samiego Vänskä. Był już wówczas znanym w Finlandii muzykiem, miał za sobą występy w grupach takich jak Sinergy, Metal Gods czy Conquest.
W lecie 2007 razem z trzema innymi fińskimi wokalistami metalowymi założył grupę Northern Kings wykonującą metalowe covery znanych przebojów. Od marca 2009 jest wokalistą w zespole Sapattivuosi, wykonującym piosenki Black Sabbath po fińsku.
12 stycznia 2021 Marko Hietala ogłosił, że odchodzi z zespołu oraz wycofuje się z życia publicznego. Jako główny powód podał konieczność poszukania nowych inspiracji oraz problemy zdrowotne. W swoim oświadczeniu odniósł się także do problemów, jakie dotykają branżę muzyczną i które również miały wpływ na jego decyzję.
Marko Hietala jest żonaty, ma dwóch synów - bliźniaków.

</doc>
<doc id="122727" url="https://pl.wikipedia.org/wiki?curid=122727" title="Sagrada Família">
Sagrada Família

Sagrada Família (właśc. hiszp. "Templo Expiatorio de la Sagrada Familia", katal. "Temple Expiatori de la Sagrada Família", Świątynia Pokutna Świętej Rodziny) – secesyjny kościół w Barcelonie w dzielnicy Eixample w Katalonii o statusie bazyliki mniejszej, uważany za główne osiągnięcie projektanta Antoniego Gaudíego.
Historia.
W założeniu architekta sama konstrukcja budowli miała przypominać jeden wielki organizm. Budowę świątyni rozpoczęto w 1882 roku. Początkowo jej projekt zlecono innemu architektowi, ale ten wszedł w konflikt ze stowarzyszeniem finansującym budowę świątyni. Wówczas zlecenie na budowę otrzymał Gaudí, który całkowicie zmienił projekt, nadając mu własny styl. Przez następne cztery dekady pracował intensywnie nad konstrukcją, poświęcając jej całkowicie ostatnie 15 lat życia. Podczas prac nieustannie dostosowywał i zmieniał pierwotne założenia. 
Z wszystkich 18 wież 4 ukończono w 1920 roku jeszcze za życia Gaudiego. Sześć lat później architekt zginął, wpadając pod przejeżdżający tramwaj, pozostawiając tylko jedną z trzech zaprojektowanych fasad. Pochowano go w krypcie wewnątrz kościoła. Fasada Narodzenia oraz krypta to jedyne ukończone elementy świątyni za życia architekta, który był świadomy tego, iż nie dożyje zakończenia budowy. Budowa jest w całości realizowana z dobrowolnych datków wiernych oraz biletów wstępu.
Z powodu organicznej formy budowli oraz niepowtarzalności detali architektonicznych (tak jak w naturze żaden z nich nie jest identyczny i musi być osobno rzeźbiony) do dziś nie zdołano jej ukończyć. Projekty świątyni pozostawione przez architekta zostały zniszczone w czasie hiszpańskiej wojny domowej przez katalońskich anarchistów.
W 2005 roku Fasada Narodzenia oraz krypta bazyliki zostały wpisane na Listę światowego dziedzictwa UNESCO.
7 listopada 2010 w niedzielę podczas uroczystej mszy świętej, w której uczestniczyło 62 tys. osób, papież Benedykt XVI konsekrował Świątynię Świętej Rodziny (Sagrada Familia) podnosząc ją do godności bazyliki mniejszej.
W październiku 2018 poinformowano, iż świątynia od 136 lat budowana jest bez pozwolenia. Nie jest to ścisła prawda, ponieważ Gaudi uzyskał w 1885 stosowne zezwolenie, od władz miejskich Sant Marti de Provenals, właściwych ze względu na usytuowanie miejsca budowy, a obecnie stanowiącym część Barcelony. Strony sporu doszły jednak do porozumienia i kuria diecezjalna musi zapłacić 41 milionów dolarów amerykańskich. 
22 lutego 2019 urząd miejski w Barcelonie zatwierdził decyzję o wydaniu pozwolenia na budowę w tym mieście bazyliki Sagrada Familia. Według umowy władze bazyliki w ciągu 10 lat przekażą na rzecz miasta kwotę 36 mln euro. Datą ukończenia bazyliki miał być 2026 rok, w którym przypada stulecie śmierci głównego architekta świątyni Antoniego Gaudiego, jednak termin nie zostanie dotrzymany ze względu na pandemię COVID.
Projekt.
Projekt świątyni na planie krzyża łacińskiego zawiera 18 wież oraz 3 fasady – Narodzenia, Pasji oraz Chwały. Bogato dekorowana Fasada Narodzenia została wybudowana w latach 1886-1930 zgodnie z projektem Antoniego Gaudiego. Rozpoczęcie budowy Fasady Pasji nastąpiło w 1954 roku, w 1986 Josep Maria Subirachs rozpoczął pracę nad dekoracją rzeźbiarską fasady. Budowa Fasady Chwały trwa. Do 2022 r. wybudowanych zostało 9 wież (tj. wieże 8 apostołów oraz wieża św. Marii ukończona w 8 grudnia 2021 roku). W trakcie budowy pozostają 4 wieże Ewangelistów oraz wieża Jezusa Chrystusa. 
Chronologia.
W 2005 roku fasada Narodzenia Pańskiego i krypta świątyni Sagrada Familia znalazły się na liście dziedzictwa UNESCO w Europie.
Inne informacje.
Niezwykła architektura sanktuarium stała się inspiracją dla Tomasza Bagińskiego do realizacji nominowanego do Oscara filmu animowanego "Katedra" z 2002 roku. Animacja jest adaptacją opowiadania Jacka Dukaja pod tym samym tytułem. W tym filmie katedra jest przedstawiona jako ogromny żywy organizm wabiący i pochłaniający nieostrożnych ludzi.

</doc>
<doc id="122729" url="https://pl.wikipedia.org/wiki?curid=122729" title="Sami Vänskä">
Sami Vänskä

Sami Vänskä (ur. 26 września 1976) – fiński gitarzysta basowy.
Sami Vänskä zaczął pobierać prywatne lekcje gry na gitarze basowej w wieku siedmiu lat. Od tamtego czasu grał w kilku zespołach, grających różne odmiany metalu. Ze swoim przyjacielem Tuomasem Holopainenem grał w latach 1994–1997 grupie Nattvindens Gråt. W 1999 wraz z zespołem bluesowym Root Remedy nagrał ich debiutancki album. Wcześniej jednak, w 1998 został przyjęty do zespołu metalowego Nightwish, założonego dwa lata wcześniej przez Tuomasa. Nagrał z nimi trzy albumy studyjne oraz jeden koncertowy. W 2001 musiał jednak opuścić zespół w wyniku nieporozumień z jego członkami (głównie z Tuomasem).
Vänskä ma muzyczne wykształcenie. W czasie gry w Nightwish nie używał kostki ani nie korzystał z efektów typu overdrive czy distorion. Grał na czterostrunowych gitarach basowych: Warwick Corvette oraz Spector. Wcześniej korzystał też z basu Warwick Fortress Masterman.

</doc>
<doc id="122730" url="https://pl.wikipedia.org/wiki?curid=122730" title="Antependium">
Antependium



</doc>
<doc id="122733" url="https://pl.wikipedia.org/wiki?curid=122733" title="Zorza">
Zorza

Czasopisma:

</doc>
<doc id="122737" url="https://pl.wikipedia.org/wiki?curid=122737" title="Amithlon">
Amithlon

Amithlon – emulator komputera Amiga z procesorem Motorola 68k dla komputerów PC, którego producentem jest firma Haage&amp;Partner.
Rozprowadzany był w postaci samouruchamiającej się płyty CD wraz z systemem AmigaOS w wersji 3.9. Do uruchomienia emulator wykorzystuje ograniczoną do minimum dystrybucję Linuksa. Proces uruchamiania emulatora jest ukryty dając użytkownikowi wrażenie, że jedynym działającym systemem jest AmigaOS.
Z wyjątkiem karty graficznej, której obsługę zawarto w jądrze Linuksa, całość sprzętu obsługują sterowniki AmigaOS. Wpływa to na szybsze działanie systemu, ogranicza jednak ilość obsługiwanego sprzętu w porównaniu do emulatorów korzystających ze sterowników zawartych w systemie hosta (UAE, WinUAE, Fellow).
W przeciwieństwie do UAE, Amithlon nie emuluje układów specjalizowanych Amigi i nie jest możliwe uruchomienie na nim oprogramowania odwołującego się do tych układów.

</doc>
<doc id="122738" url="https://pl.wikipedia.org/wiki?curid=122738" title="Żałobnice">
Żałobnice

Żałobnice (Calyptorhynchinae) – podrodzina ptaków z rodziny kakaduowatych (Cacatuidae).
Zasięg występowania.
Podrodzina obejmuje gatunki występujące w Australii (w tym na Tasmanii i kilku okolicznych wyspach).
Systematyka.
Do podrodziny należą następujące rodzaje:

</doc>
<doc id="122740" url="https://pl.wikipedia.org/wiki?curid=122740" title="Heinrich von Stephan">
Heinrich von Stephan

Heinrich von Stephan (ur. 7 stycznia 1831 w Słupsku, zm. 8 kwietnia 1897 w Berlinie) – pruski urzędnik państwowy, zajmujący się głównie pocztą.
W ciągu wieloletniej służby państwowej pełnił m.in. funkcje dyrektora służby pocztowej Konfederacji Północnoniemieckiej (1870), generalnego poczmistrza Cesarstwa Niemieckiego (ministra poczt, 1876), podsekretarza stanu (1880), ministra stanu (1895). W 1874 był jednym z założycieli Światowej Unii Pocztowej.
30 listopada 1865 roku na Niemieckiej Konferencji Poczt w Karlsruhe zgłosił jako pierwszy pomysł wprowadzenia możliwości wysyłania kart pocztowych bez kopert, ale pomysł odrzucono, uważając go za niemający przyszłości. Jako pierwsza karty wprowadziła Austria w 1869 roku, a pocztówki zyskały tak dużą popularność, że wprowadzono je wkrótce w całej Europie. Zreformował system pocztowy w Niemczech (pocztą zarządzała do I połowy XIX wieku rodzina arystokratyczna Thurn und Taxis), zaprowadzając unifikację 17 odrębnych oddziałów. W 1877 jako pierwszy wprowadził w Niemczech telefon.
Jako Generalny Poczmistrz – von Stephan zlecił m.in. budowę 2000 nowych budynków pocztowych na terenie całej ówczesnej Rzeszy. Jeden z tych budynków został uroczyście przekazany do eksploatacji w dniu 20 listopada 1879 roku w rodzinnym mieście von Stephana – Stolp-in-Pommern (dzisiejszym Słupsku). Budynek ten istnieje i służy do dziś, stanowiąc piękny i użyteczny „pomnik” najsławniejszego obywatela miasta.
Osobę Generalnego Poczmistrza uhonorowało też DGzRS (Niemieckie Towarzystwo dla Ratowania Rozbitków z Morza, jedna z pierwszych organizacji ogólnoniemieckich, która powstała jeszcze przed powstaniem drugiej Rzeszy). W 1887 roku personel Poczty i Telegrafu Rzeszy ufundował stacji ratowniczej DGzRS w Stolpmuende (dzisiejszej Ustce) nad Bałtykiem nową łódź, nazwaną „General-Postmeister” na pamiątkę H. von Stephana – osoby w tym czasie żyjącej. Łódź ta trafiła do swego miejsca bazowania dopiero w 1890 roku, po ukończeniu nowego hangaru.
Jako entuzjasta radia i innych nowinek technicznych, von Stephan był także zwolennikiem wyposażania wielkich niemieckich jednostek morskich w radiostacje pokładowe, doceniał też rolę wielkich i szybkich statków pasażerskich jako środka transportu dla przesyłek pocztowych. Umierając w kwietniu 1897 roku von Stephan nie doczekał już wejścia do służby pierwszego wielkiego niemieckiego liniowca transatlantyckiego, wyposażonego w pokładową radiostację – sławnego czterokominowca „Kaiser Wilhelm der Grosse” (zbud. w Szczecinie w 1897 roku; NDL; 14.349 BRT).
W 1874 nadano mu tytuł Honorowego Obywatela Słupska. Ku jego czci nazwę "Stephansort" nadano osadzie na Nowej Gwinei.

</doc>
<doc id="122742" url="https://pl.wikipedia.org/wiki?curid=122742" title="Marcin Józef Żebrowski">
Marcin Józef Żebrowski

Marcin Józef Żebrowski (ur. ok. 1710, zm. prawdop. 8 czerwca 1792) – polski kompozytor, skrzypek i śpiewak (bas) przełomu baroku i klasycyzmu.
Alternatywny zapis nazwiska: Ziebrowski, Żebro, Zebro i imienia: Martino Giuseppe, Josepho, Melchiore, Ignatio, Carolo.
Życiorys.
Prawdopodobnie kształcił się za granicą, o czym może świadczyć odnalezienie w Londynie autografu "Concerto grosso", datowanego na 1748 oraz wydana w Amsterdamie jego symfonia i sonata. Nieliczne udokumentowane dane biograficzne pochodzą z archiwum klasztoru oo. paulinów na Jasnej Górze w Częstochowie. 
Wiadomo, że 1748–1765 był zatrudniony w kapeli jasnogórskiej jako świecki muzyk i nauczyciel. Wg ksiąg rachunkowych z lat 1759–1762 jego pensja należała do najwyższych wśród muzyków kapeli, co świadczy o dużym uznaniu, którym się cieszył, a także o wszechstronnym wykorzystaniu jego umiejętności. Jest też adnotacja dotycząca wysokiej pozycji Żebrowskiego jako pedagoga. Od 1763 jego pobory zaczęły gwałtownie maleć, co mogło stanowić przyczynę zaniechania przez niego współpracy z kapelą 1765; podjął ją ponownie na kilka miesięcy w 1780.
W księgach metrykalnych Żebrowski figuruje jako Concert Majster, Noster in Claro Monte Częstochoviensi Concertus Maestro, Virtuosus Dominus Martinus Zebrowski. Karty tytułowe zachowanych utworów sygnowane są różnymi imionami, niekiedy aż pięcioma (najczęściej Martino Giuseppe), oraz różnymi wersjami nazwiska lub tylko nazwiskiem. Wersje skrócone Żebro i Zebro stanowią podstawę do identyfikowania Żebrowskiego ze skrzypkiem nazwiskiem Żebro, który wystąpił razem z żoną, śpiewaczką Marią Elżbietą, na koncercie z okazji imienin króla Stanisława Augusta Poniatowskiego 8 maja 1768 w Warszawie. W owym czasie ów Żebro był wymieniany wśród wybitnych skrzypków odwiedzających stolicę. Zachował się list Marii Elżbiety Żebro, zawierający dokładną datę zgonu jej męża (8 czerwca 1792), uznaną w świetle badań m.in. przez Remigiusza Pośpiecha za prawdopodobną datę śmierci Żebrowskiego. Nazwisko Zebro natomiast pojawia się w "Sumariuszu..." J. Elsnera, wymienione pośród nazwisk kompozytorów, których utwory złożone na poddaszu Zamku Królewskirgo w Warszawie zaginęły na przełomie XVIII i XIX wieku, po utracie przez Polskę niepodległości.
Twórczość.
Żebrowski to czołowy kompozytor polski okresu przedklasycystycznego, przedstawiciel stylu galant w muzyce sakralnej, co jest najbardziej widoczne w ornamentyce jego linii melodycznych. Jednak w części jego utworów łatwo zauważyć cechy typowe dla późnego baroku, takie jak użycie polifonii (w tym podwójnego kontrapunktu), techniki koncertującej oraz struktur wielosekcyjnych, skontrastowanych fakturalnie, metrycznie i agogicznie. W późniejszym okresie jego twórczości dużą rolę odgrywały rytmy taneczne, w szczególności poloneza, mazura i krakowiaka.
Skomponował utwory instrumentalne, w tym tzw. procesyjne, grane podczas uroczystego wejści do kościoła i wyjścia procesji ("Sonatae pro processione", "Adagio" lub "Andante pro processione"), "Symfonię Es", "Concerto grosso" i sonaty oraz utwory wokalno-instrumentalne (6 mszy, "Ecce vidimus eum", "Rorate coeli", "Mittit ad Virginem", "Magnificat", nieszpory, 5 arii i duetów, w tym "Salve Regina"). 
Jego utwory zachowały się w Częstochowie, w Staniątkach i w krakowskiej bibliotece dominikanów.

</doc>
<doc id="122743" url="https://pl.wikipedia.org/wiki?curid=122743" title="Sławomir Stanisław Czarnecki">
Sławomir Stanisław Czarnecki

Sławomir Stanisław Czarnecki (ur. 23 lipca 1949 w Jeleniej Górze) — polski kompozytor i pedagog.
Przebieg działalności zawodowej.
Stanisław Sławomir Czarnecki jest absolwentem Państwowej Szkoły Muzycznej II stopnia w Częstochowie, w klasie fortepianu Aliny Jędrzczak. W latach 1969-1974 odbył studia kompozytorskie w Państwowej Wyższej Szkole Muzycznej (obecnie Akademia Muzyczna im. F. Chopina) w Warszawie, pod kierunkiem Piotra Perkowskiego i Romualda Twardowskiego. Studia uzupełniał w latach 1980-1981 u Oliviera Messiaena w Paryżu.
Pracuje w Zespole Państwowych Szkół Muzycznych im. Józefa Elsnera w Warszawie, gdzie prowadzi przedmioty teoretyczne oraz klasę kompozycji. S. Czarnecki jest jednym z inicjatorów Uczniowskiego Forum Muzycznego, festiwalu organizowanego na terenie ZPSM im. J. Elsnera, podczas którego prezentowane są utwory młodych kompozytorów, zazwyczaj uczniów lub absolwentów szkoły.
Jest laureatem szeregu konkursów kompozytorskich. Do uzyskanych przez niego nagród należą m.in.
Jego dorobek kompozytorski obejmuje kompozycje solowe, kameralne, orkiestrowe, wokalne i wokalno-instrumentalne, muzykę teatralną, radiową i filmową. W swojej muzyce odwołuje się często do folkloru podhalańskiego, a także do tematyki religijnej.
26 października 2009 z rąk sekretarza stanu w MKiDN Piotra Żuchowskiego otrzymał Srebrny Medal „Zasłużony Kulturze Gloria Artis”.

</doc>
<doc id="122744" url="https://pl.wikipedia.org/wiki?curid=122744" title="Nestor (rodzaj)">
Nestor (rodzaj)



</doc>
<doc id="122746" url="https://pl.wikipedia.org/wiki?curid=122746" title="Hymn Kazachstanu">
Hymn Kazachstanu

Menyng Kazakstanym (Менің Қазақстаным; "Meniň Qazaqstanım"; "Mój Kazachstan") – hymn państwowy Kazachstanu. Został przyjęty 6 stycznia 2006 dekretem prezydenta Nursułtana Nazarbajewa. Muzykę skomponował Szämszy Kałdajakow, a słowa napisał Żumeken Näżymedenow, zaś poprawki do niego wniósł Nursułtan Nazarbajew.

</doc>
<doc id="122749" url="https://pl.wikipedia.org/wiki?curid=122749" title="Potop (powieść)">
Potop (powieść)

Potop – druga z powieści tworzących "Trylogię" Henryka Sienkiewicza wydana w 1886 roku (pozostałe części to "Ogniem i mieczem" i "Pan Wołodyjowski"), opowiadająca o potopie szwedzkim z lat 1655–1660.
Głównym bohaterem powieści jest młody chorąży orszański Andrzej Kmicic, który przybywa na Laudę, aby zgodnie z testamentem Herakliusza Billewicza poślubić jego wnuczkę Aleksandrę Billewiczównę. W tym też momencie rozpoczyna się powieść. Akcja przedstawia okres z lat 1655–1657.
Powieść była pierwotnie wydana w odcinkach w latach 1884–1886 w dzienniku krakowskim Czas i, z minimalnym opóźnieniem w stosunku do "Czasu", także w warszawskim Słowie i Kurierze Poznańskim. Pierwsze wydanie książkowe w 1886 w Warszawie. Część rękopisu powieści przechowywana jest w Ossolineum we Wrocławiu.
Bohaterowie drugoplanowi.
fikcyjni:
historyczni:
Treść.
Zaręczony z Oleńką Billewiczówną chorąży Andrzej Kmicic opowiada się początkowo po stronie Radziwiłłów – potężnego rodu magnackiego wspierającego Szwedów w ich najeździe na Rzeczpospolitą. Uznany przez szlachtę i narzeczoną za zdrajcę, postanawia się zrehabilitować. Pod przybranym nazwiskiem – Babinicz – bierze udział w obronie Jasnej Góry, własną piersią osłania króla Jana Kazimierza przed wrogami i bohatersko walczy z nieprzyjacielem do zakończenia wojny.
Pierwotnie "potop" miał oznaczać powszechne, zbrojne powstanie ludności polskiej, zalewające ze wszystkich stron wrogie wojska szwedzkie i wyzwalające w ten sposób ojczyznę.
Wizja sienkiewiczowska a rzeczywistość.
Opierając się na opisie oblężenia Jasnej Góry pióra ojca Augustyna Kordeckiego ("Nowa Gigantomachia" 1658), Sienkiewicz celowo pominął niektóre fakty sprzeczne z jego wizją pisania dla pokrzepienia serc, inne natomiast uwypuklił, nadając im znaczenie, które nie miało nic wspólnego z prawdziwym biegiem wydarzeń. Należy jednak pamiętać, że pisał powieść, a nie monografię historiograficzną.
Bezsprzecznym faktem historycznym jest, że twierdza jasnogórska była jednym z najsilniej ufortyfikowanych obiektów warownych I Rzeczypospolitej. Strategiczne było także jej położenie – flankowała Polskę od strony cesarskiego Śląska, skąd miała nadejść odsiecz sił Jana Kazimierza. Szwedzi rzeczywiście bezskutecznie ponawiali szturmy twierdzy. Gdy wojska szwedzkie zaprzestały oblężenia, nastąpił zwrot w dziejach potopu szwedzkiego – wierne Janowi Kazimierzowi oddziały na wieść o udanej obronie Jasnej Góry zawiązały konfederację tyszowiecką, a od strony Śląska uderzyły wojska polskie. Fakty historyczne podporządkowane są nadrzędnej idei ukazanej w "Potopie", którą jest „pokrzepienie serc”. Wyjście z kryzysu i zwycięstwo dokonują się przede wszystkim na polu walki. Dostosowanie faktów do celu powieści wymagało wyostrzenia niektórych i zmniejszenia znaczenia innych. Przejaskrawiony zostaje na przykład obraz klęski i rozbicia kraju w przededniu ataku Szwedów na kraj. Chodziło o efekt artystyczny – uwydatnienie beznadziei, w której znalazła się Polska. Podobnie wyostrzony został obraz zdrady Polaków i powszechnego poddania się Szwedom. W przypadku poddania się Litwy brakowało dokładnych źródeł historycznych, dlatego też w dużej części opis ten jest zmyśleniem i kreacją Sienkiewicza. W powieści Gosiewski nie podpisał ugody kiejdańskiej, w rzeczywistości na akcie widnieje jego podpis. Przyjęcie aktu kiejdańskiego było negocjowane, nie mogło więc stanowić tak wielkiego zaskoczenia jak opisywane w powieści.
Wiadomo też, że wojsko nie zbuntowało się przeciwko Radziwiłłowi w trakcie uczty, ale znacznie później – w połowie września. Dla uwydatnienia wymowy dzieła zniekształcone zostały także motywy, które kierowały podpisaniem ugody przez Janusza Radziwiłła. W powieści kieruje nim przede wszystkim pycha i dążenie do zostania królem. W rzeczywistości na tę decyzję wpływały także okoliczności zewnętrzne, które zmuszały go do poszukiwania drogi wyjścia z trudnej sytuacji, czyli jednoczesnego zagrożenia ze strony Rosji (8 sierpnia 1655 roku zajęła Wilno) i Szwecji (10 sierpnia 1655 roku opanowała Dyneburg). W chwili podpisania ugody w Kiejdanach (20 X 1655), Warszawa (8 IX 1655) i Kraków (17 X 1655) były już w rękach Szwedów.

</doc>
<doc id="122750" url="https://pl.wikipedia.org/wiki?curid=122750" title="Kokos właściwy">
Kokos właściwy

Kokos właściwy, palma kokosowa, kokosowiec, kokosowiec właściwy ("Cocos nucifera" L.) – gatunek z monotypowego rodzaju kokos ("Cocos" L.), należącego do rodziny arekowatych. Pochodzenie palmy kokosowej nie jest pewne. Najbliżej spokrewnione z nią rodzaje występują w tropikach Ameryki Południowej i Środkowej. Za ojczyznę palmy kokosowej zwykle uznaje się jednak albo południowo-wschodnią Azję, albo rejon Wielkiej Rafy Koralowej. Współcześnie jest gatunkiem rozpowszechnionym w całej strefie międzyzwrotnikowej. Jest uprawiana i dziczeje zwykle wzdłuż wybrzeży, rzadko pojawia się w wyższych położeniach do ok. 1000 m n.p.m.
Nazwa palmy kokosowej w sanskrycie to "kalpa wryksza", co tłumaczy się jako „drzewo, które zaspokaja wszystkie potrzeby życia”. W języku malajskim nazywa się "pokok seribu guna", „drzewo o tysiącu zastosowań”. Gatunek w istocie jest bardzo ważną rośliną użytkową o różnorakich zastosowaniach.
Systematyka.
Należy do rodziny arekowatych ("Arecaceae"), rzędu arekowce ("Arecales"), kladu jednoliścienne ("monocots") w obrębie kladu okrytonasiennych.
W obrębie arekowatych należy do podrodziny "Arecoideae", plemienia "Cocoeae" i podplemienia "Butiinae".
Gromada okrytonasienne ("Magnoliophyta" Cronquist), podgromada "Magnoliophytina", klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), podklasa arekowe ("Arecidae" Takht.), nadrząd "Arecanae" Takht., rząd arekowce ("Arecales" Bromhead), rodzina arekowate ("Arecaceae" Schultz Sch.), podrodzina "Cocosoideae" Beilschm., plemię "Cocoseae" Mart. ex Dumort., podplemię "Cocosinae" Benth. &amp; Hook.f., rodzaj kokos ("Cocos" L.).
Zastosowanie.
Wszystkie części palmy kokosowej są użyteczne. Z jednego drzewa można uzyskać do 75 „orzechów” rocznie.
Owoc zawiera dużo nasyconych kwasów tłuszczowych i cukrów oraz stanowi bogate źródło żelaza i witaminy C, jak i potasu.
Kopra zawiera do 70% tłuszczu, 14% cukrów i 7% białka. W 100 g orzecha kokosu właściwego znajduje się duża ilość kwasu laurynowego (15,3 g), jak również występuje 5,06 g kwasu mirystynowego. Orzechy bogate są w naturalne aminokwasy (dane na 100 g): izoleucyna – 121 mg, leucyna – 233 mg, lizyna – 140 mg, fenyloalanina – 158 mg, walina – 186 mg, arginina – 513 mg, alanina – 158 mg, kwas asparaginowy – 308 mg, kwas glutaminowy – 708 mg, glicyna – 149 mg, prolina – 130 mg, seryna 158 mg.
Miąższ orzecha jest biały i mięsisty, jadalny na surowo lub wysuszony po ugotowaniu. Starty na wiórki używany jest w cukiernictwie. W Azji używany jest do produkcji dżemu kokosowego. Używa się go również przy produkcji kosmetyków – wygładza i rozjaśnia skórę. Wnętrze młodego orzecha kokosowego wypełnia przezroczysty płyn, tzw. „woda kokosowa”, która używana jest jako napój chłodzący i izotoniczny ze względu na dużą zawartość elektrolitów oraz po fermentacji do wyrobu galaretowatego deseru nata de coco. Dobrze gasi pragnienie. Podaje się ją także w przypadkach biegunki, wymiotów i problemów żołądkowych. Dojrzałe owoce mają znacznie mniej płynu niż młode okazy. Woda orzecha kokosowego jest zbliżona do osocza krwi i może być używana w awaryjnych przypadkach jako dożylne uwodnienie płynne, kiedy brak innego płynu. Jest bogata w potas, wapń i chlorki. Woda jest sterylna aż do chwili kiedy orzech kokosowy zostanie otwarty (chyba że jest popsuty). Kopra jest wysuszonym miąższem, stosowanym jako składnik ciast. Można z niego wytłoczyć gorszej jakości olej kokosowy. Skorupy orzechów mogą być używane jako paliwo i są dobrym źródłem węgla drzewnego. Połówki skorupy orzecha kokosowego są używane w teatrach i przy udźwiękowieniach filmów. Uderzanie ich o siebie imituje tętent końskich kopyt. Wysuszone połówki skorupy orzecha kokosowego są używane do polerowania podłóg. Wydrążone skorupy orzecha kokosowego są używane w domowej hodowli zwierząt jako domki dla gryzoni i małych ptaków, albo elementy ozdobne w akwariach z rybkami.
Mleko orzecha kokosowego lub „mleko palmowe”, zawierające w przybliżeniu 17% tłuszczu, wytwarza się przecierając utarty miąższ orzechów kokosowych z gorącą wodą albo gorącym mlekiem, które wyciąga olej i aromatyczne związki z włókien. Używa się go do drinków, jest też składnikiem kuchni tajskiej i indyjskiej. Śmietanka orzecha kokosowego zbiera się na powierzchni ochłodzonego mleka orzecha kokosowego. Można z niej uzyskać wysokiej jakości olej kokosowy. Pozostałe po ekstrakcji oleju włókniste wytłoki zawierają około 20% białka i stanowią doskonałą paszę dla zwierząt hodowlanych.
Z soku z naciętych kwiatostanów orzecha kokosowego robi się wino palmowe, zwane na Filipinach "tuba", a południowych Indiach "kallu". Młode listki są jadane na surowo, gotowane lub marynowane jako jarzyna (tzw. kapusta palmowa). Pąk szczytowy kłodziny zwany "sercem palmy" – białawy pęd o długości 30–40 cm, jest rzadkim delikatnym przysmakiem, bez niego roślina obumiera. Serca palmy są zjadane w sałatce, zwanej czasami „sałatką milionera”. Z włókna kokosowego wytwarza się liny, pędzle, szczotki, maty zastępujące dywany, uszczelnia się nim łodzie. Jest też używane szeroko w ogrodnictwie do robienia kompostu jako substytut torfu.
Kłodzinę palmy kokosowej wykorzystuje się w budownictwie i rzeźbiarstwie. Liście służą do wyrobu koszy i przykrywania dachów, budowy płotów czy ścian budynków. Mieszkańcy Hawajów wydrążali pnie aby robić bębny, pojemniki, lub nawet małe kajaki. Drewna używa się do budowy mebli i, z uwagi na wytrzymałość, kładek. Z korzeni przyrządza się farbę, płyn do płukania ust i lek przeciw dyzenterii. Zgniecionych w miotełkę używa się do mycia zębów.
Przodujący producenci i importerzy orzechów palmy kokosowej.
W produkcji towarowej kokosów przodują wyspy Azji Południowo-Wschodniej. Największym producentem są Filipiny: 2,1 mln t- ponad 40% światowej rocznej produkcji, która wynosi 5,2 mln t kopry. Kolejnym producentem jest Indonezja- ponad 21% produkcji światowej, dalej Indie (0,7 mln t), Sri Lanka, Malezja i Nowa Gwinea. Oprócz tych krajów, poważniejszymi producentami wśród wysp Pacyfiku są: Wyspy Salomona, Nowe Hebrydy, Fidżi oraz Polinezja Francuska. W Ameryce najważniejszym producentem jest Meksyk, produkujący rocznie 0,2 mln t. Filipiny eksportują koprę głównie do Stanów Zjednoczonych; Indonezja, Malezja, Sri Lanka i wyspy Pacyfiku- do zachodniej Europy. Część produkcji Sri Lanki i Malezji jest eksportowana do Indii i Pakistanu. Palma kokosowa jest obecnie najważniejszym źródłem oleju roślinnego pod względem produkcji, a także eksportu.
Znaczenie w kulcie hinduistycznym.
Orzechy kokosowe (hindi नारियल) wykorzystywane są w rytuałach wedyjskich, jak również w nowożytnych postaciach kultu hinduistycznego. Stanowią również, pojedynczo, jak i z innym pożywieniem, dary przynoszone dla pobłogosławienia do świątyń. W kultach saptasindhawy stanowią ofiarę, którą Hindusi wrzucają w nurt rzeki. Ofiara orzecha kokosowego bywa postrzegana jako ofiara (będąca substytutem) ludzkiej głowy.

</doc>
<doc id="122751" url="https://pl.wikipedia.org/wiki?curid=122751" title="Zabłudów">
Zabłudów

Zabłudów ( – "Zabłudaŭ", – "Zabludowe") – miasto w woj. podlaskim, w powiecie białostockim, siedziba gminy miejsko-wiejskiej Zabłudów. Miasto zaliczane jest do aglomeracji białostockiej.
Według danych z 1 stycznia 2018 Zabłudów liczył 2476 mieszkańców.
Miejscowość jest siedzibą parafii:
Położenie.
Zabłudów znajduje się około 20 km na południowy wschód od Białegostoku. Wchodzi w skład aglomeracji białostockiej.
Według danych z 1 stycznia 2010 powierzchnia miasta wynosiła 14,30 km².
Przez miasto przebiega droga krajowa nr 19, Białystok-Lublin. Początek ma tutaj również droga wojewódzka nr 685 łącząca DK. 19 z Hajnówką.
Komunikację z Białymstokiem zapewniają przecinające się w mieście liczne kursy firm przewozowych, głównie PKS. Najwięcej połączeń zapewnia PKS Białystok.
Miasto magnackie hrabstwa zabłudowskiego położone było w końcu XVIII wieku w powiecie grodzieńskim województwa trockiego. W latach 1975–1998 miasto administracyjnie należało do woj. białostockiego.
Historia.
Puszczę Błudowską otrzymał przed 1525 r. z nadania króla Zygmunta Starego Aleksander Chodkiewicz (zm. w 1549 r.). W 1550 istniał już dwór zabłudowski. Miasto lokowane na surowym korzeniu w 1553 na prawie magdeburskim dzięki staraniom Grzegorza Chodkiewicza i zgodą Zygmunta Augusta z prawem do targu i dwóch jarmarków. Ówczesny dwór Chodkiewczów w Zabłudowie, położony na południowy wschód od rynku, stał się centrum rozległych dóbr zabłudowskich i siedziba ta, podobnie jak miasto, została w II połowie XVI w. znacznie rozbudowana. W 1563 lub 1567 r. Grzegorz Chodkiewicz ufundował w Zabłudowie kościół rzymskokatolicki i cerkiew prawosławną. Zabłudów stał się bardzo wcześnie ważnym ośrodkiem reformacji. W 1567 r. założono tu drukarnię, służącą też ewangelikom, a znany ziemianin Szymon Budny przełożył tu na dialekt zachodnioruski „Usprawiedliwienie grzesznego człowieka przed Bogiem” i „Katechizm”. Po Grzegorzu Chodkiewiczu, hetmanie wielkim litewskim dobra zabłudowskie przeszły na jego synów – najpierw na Andrzeja, podstolego litewskiego, a następnie na Aleksandra, starostę grodzieńskiego i mohylowskiego. Po bezpotomnej śmierci Aleksandra w 1578 r. połowę dóbr przejęła jego siostra Anna, żona wojewody Pawła Paca. Część majątku przejęli wtedy Sapiehowie, a w roku 1580, na mocy testamentu Pawła Sapiehy – przejęli tę część Sanguszkowie.
Około 1600 r. za 30 tys. groszy nabył Zabłudów hetman polny i wojewoda wileński Krzysztof Radziwiłł „Piorun”, po którym przejął te dobra jego syn Krzysztof II Radziwiłł. Ufundował on w Zabłudowie i uposażył zbór kalwiński, który wzniesiono między rynkiem a stawem dworskim (zbór ten istniał do około 1860 r.). Obok zboru wzniesiono plebanię, szpital i szkołę. Po 1622 miasto zostało otoczone wałami obronnymi, o czym wspomina ordynacja Janusza Radziwiłła z 1635. Wkrótce nastąpił rozkwit ruchu reformatorskiego. Zabudowania dworskie znajdowały się po przeciwnej niż miasto stronie rzeki Rudnie i prowadziła do niego grobla. W 1638 wydano Żydom zgodę na budowę w mieście bożnicy. Przed 1655 przy cerkwi Zaśnięcia Matki Bożej powstał monaster pod tym samym wezwaniem, fundacja Janusza i Marii Radziwiłłów.
W 1654 król Jan II Kazimierz zatwierdził prawo magdeburskie dla miasta i nadał mu herb z jednorożcem. 25 grudnia 1659 miasto zostało spalone przez wojska moskiewskie Iwana Chowańskiego, które wymordowały mieszkańców zgromadzonych na mszy w kościele. W latach 1663–1664 rezydencja Radziwiłłów została wyremontowana pod kierunkiem ówczesnego administratora dóbr – Swinarskiego. Stał tu w tym czasie pałac z gankiem i rzeźbionymi balustradami, usytuowany na wzniesieniu górującym nad doliną rzeki. Sąsiadował z nim nowo oparkaniony sad, ogród i zwierzyniec oraz dziedziniec otoczony stajniami, stodołami i innymi budynkami gospodarczymi, a na rzece, pomiędzy rezydencją a miastem znajdował się duży staw. W 1662 roku w Zabłudowie ukrywali się arianie: Zbigniew Morsztyn, Samuel Mierzyński, Maciej Przypkowski. Odbył się tu ich ostatni synod, a tutejszy ich zbór przetrwał do 1860.
W 1685 pożar zniszczył kościół katolicki i zbór ewangelicki.
Około 1748 r. Radziwiłłowie wznieśli w Zabłudowie obszerny, murowany pałac kryty dachówką, z krużgankami i oficyną oraz szereg innych budynków. Ogrody otrzymały ozdobny, barokowy wystrój. Przebudowano też staw przy rezydencji i wykopano obok niego drugi. Biegły przy nich po groblach z mostami dwie drogi z miasta. W sadzie wykopano też dwie sadzawki. Prowadzono także prace nad restauracją zboru i kościoła, który jednak ostatecznie rozebrano w 1800 r. i zastąpiono nowym. Układ miasta uległ w XVIII w. regulacji i barokowej rozbudowie.
Od 1795 w zaborze pruskim, od pokoju w Tylży w 1807 w zaborze rosyjskim. Kolejnym właścicielem Zabłudowa został Dominik Hieronim Radziwiłł, ożeniony w 1807 r. z Izabellą Mniszchówną, której posag zabezpieczono na dobrach zabłudowskich. Rozwód małżonków w 1808 r. stał się przyczyną wieloletniego procesu majątkowego, w rezultacie którego Izabella, z drugiego małżeństwa hr. Demblińska, zamiast sum i należnych procentów nabyła w 1819 Zabłudów wraz z należącymi do niego ziemiami. W 1824 monaster zabłudowski, nieczynny od trzech lat wskutek zniszczenia w pożarze, został formalnie zamknięty. Z powodu udziału Demblińskich w Powstaniu Listopadowym Zabłudów został im w 1831 roku skonfiskowany przez Rosjan. W 1856 r. zakupił dobra zabłudowskie Aleksander Kruzensztern. W XIX w. nastąpiło gwałtowne zwiększenie ilości ludności żydowskiej w mieście, która pod koniec wieku stanowiła 60% mieszkańców. W II połowie XIX w. miasto stało się ośrodkiem przemysłowym, a dawna barokowa rezydencja książąt Radziwiłłów została przekomponowana w duchu krajobrazowym. Barokowy pałac Radziwiłłów rozebrano pozostawiając jedynie oficynę (lub jej część), pełniącą początkowo funkcję dworu. Później wzniesiono bardziej na południe nowy dwór. Prace nad wzbogaceniem parku kontynuował na początku XX w. syn Aleksandra Kruzenszterna. Po jego bezpotomnej śmierci odziedziczyła dobra jego siostrzenica Zofia z Rudigerów Manteuffel-Szoege, która pozostawała ich właścicielką do 1944 r. W dniu 15 sierpnia 1915 dwór ten spalony został przez uciekające wojska rosyjskie.
Od 1918 Zabłudów znajdował się w niepodległej Polsce, w 1939–1941 pod okupacją sowiecką, a następnie niemiecką (1941–1944). 24 czerwca 1941 spalono m.in. najcenniejszy zabytek Zabłudowa – wielką drewnianą synagogę z XVII wieku. Charakterystyczne dla niej były baińce w formie pojedynczych domków, w narożach piętrowe, kryte gontem. W styczniu 1942 Niemcy utworzyli getto dla ludności żydowskiej zlokalizowane na terenie garbarni Braci Białostockich. Podczas likwidacji getta 2 listopada 1942 ok. 1400 Żydów zostało wywiezionych do obozu przejściowego w Białymstoku, a stamtąd do obozu zagłady w Treblince. Podczas wojny miasto zniszczono w 50%. W 1944 miasto zostało zajęte przez Armię Czerwoną.
W roku 1965 w mieście miał miejsce tak zwany cud zabłudowski.
Rynek.
Zabłudowski rynek miał dzisiejszy kształt od początku swego istnienia, który zawdzięcza Grzegorzowi Chodkiewiczowi. Jak na ówczesne czasy był duży, kształtem przypominał kwadrat; w jego krańcach wyznaczono pary ulic wychodzące z każdego rogu, które zbiegały się pod kątem prostym. W jego północno-wschodniej części usytuowano kościół parafialny pw. Wniebowzięcia NMP (w późniejszych czasach kościołowi nadano wezwanie Świętych Apostołów Piotra i Pawła). Po stronie południowo-wschodniej rynku mieści się cerkiew prawosławna pw. Zaśnięcia Bogurodzicy; parafia prawosławna przy klasztorze zabłudowskim powstała w tym samym czasie, co kościół łaciński.
W 1608 Krzysztof Radziwiłł ufundował zbór kalwiński, który był umiejscowiony między rynkiem miejskim a stawem dworskim.
W Zabłudowie istniały dwa cmentarze żydowskie. Pierwszy z nich, obecnie już nieistniejący, zlokalizowany był w centrum miasta, drugi – XIX-wieczny, był umiejscowiony w południowo-zachodniej części miasta.
Pomiędzy grudniem 1913 a marcem 1914 rynek oraz dwie ulice oświetlono lampami gazowymi. Przy rynku ustawiono dwie latarnie, a na ulicach Białostockiej i Surażskiej po jednej.
W 2009 przebudowano układ ulic Białostockiej, Rynek, Mickiewicza i Bielskiej, m.in. poprzez budowę ronda (część drogi krajowej nr 19 i początek drogi wojewódzkiej nr 685).
Demografia.
Według Powszechnego Spisu Ludności z 1921 roku miasto zamieszkiwało 2861 osób, wśród których 911 było wyznania rzymskokatolickiego, 132 prawosławnego, 1817 mojżeszowego, a jedna ewangelickiego. Jednocześnie 1182 mieszkańców zadeklarowało polską przynależność narodową, 43 białoruską, 1617 żydowską, 18 rosyjską a jeden niemiecką. Było tu 490 budynków mieszkalnych.
Według danych z 30 czerwca 2012 miasto miało 2500 mieszkańców.

</doc>
<doc id="122752" url="https://pl.wikipedia.org/wiki?curid=122752" title="Rejestr (elektronika)">
Rejestr (elektronika)

Rejestr – układ służący do przechowywania i odtwarzania informacji w postaci bitów. Rejestr zbudowany jest z przerzutników, na każdej pozycji rejestru przechowywany jest jeden bit informacji. Liczba bitów rejestru nazywana jest długością rejestru.
Rejestry powszechnie występują w procesorach, układach wejścia-wyjścia oraz mikrokontrolerach.
Najprostszy rejestr stanowi grupa przerzutników D o połączonych razem wejściach zegarowych. Dane z wejść Dn-1...D0 są zapisywane do rejestru synchronicznie z (przykładowo narastającym) zboczem każdego impulsu CK. Dane przepisywane są z wejść przerzutnika D na wyjścia Q każdym impulsem CK.
Rodzaje rejestrów.
Ze względu na sposób wprowadzania i wyprowadzania informacji rejestry dzielą się na:
Rejestry można podzielić także na asynchroniczne i synchroniczne. Jednakże najczęściej stosowane są rejestry synchroniczne.
Charakterystyka.
Parametrami charakteryzującymi rejestr są:

</doc>
<doc id="122753" url="https://pl.wikipedia.org/wiki?curid=122753" title="Nowy Teatr im. Witkacego w Słupsku">
Nowy Teatr im. Witkacego w Słupsku

Nowy Teatr im. Witkacego w Słupsku – słupski teatr dramatyczny reaktywowany w 2004 roku.
Historia.
Pierwszy zawodowy zespół w Słupsku działał od listopada 1946 do marca 1947 pod nazwami Teatr Miejski i Teatr Ziemi Słupskiej. W 1958 roku w Słupsku utworzono filię Bałtyckiego Teatru Dramatycznego im. Juliusza Słowackiego w Koszalinie, która funkcjonowała do maja 1976. W 1976 roku otwarto Teatr Muzyczny (w latach 1977–1978 jego dyrektorem był Maciej Prus), który w 1980 przekształcił się w Słupski Teatr Dramatyczny i Orkiestrę Kameralną. Instytucja w tym kształcie działała do kwietnia 1992 roku. Po kilku miesiącach utworzono nową, pod nazwą Orkiestra Kameralna i Teatr Impresaryjny, która w czerwcu 2005 roku została przekształcona w Polską Filharmonię Sinfonia Baltica. Słupski teatr dramatyczny reaktywowano pod nazwą Nowy Teatr w lipcu 2004 roku. Teatr posiada dwie sceny: Dużą (386 miejsc) oraz Małą (100 miejsc).
Spektaklem inaugurującym działalność słupskiej sceny dramatycznej była "„Szalona Lokomotywa”" według Stanisława Ignacego Witkiewicza, we wspólnej reżyserii Jana Peszka i Michała Zadary. Na deskach teatru reżyserowali m.in.: Jan Machulski, Waldemar Śmigasiewicz, Edward Żentara, Julia Wernio, Hanaa Abdel Fattah Metwaly, Grażyna Barszczewska, Stanisław Otto Miedziewski, Andrzej Maria Marczewski, Jacek Bunsch i Krzysztof Babicki.
Dyrektorami słupskich scen byli m.in.: Maciej Prus (1977–1978), Marek Weiss-Grzesiński (do 1981), Paweł Nowicki (od 1981), Roman Kordziński (1988–1992), Bogusław Semotiuk (2004–2007), Zbigniew Kułagowski (2007–2015). W 2016 na stanowisko Dyrektora Naczelnego i Artystycznego powołano Dominika Nowaka.

</doc>
<doc id="122754" url="https://pl.wikipedia.org/wiki?curid=122754" title="Kakapo (podrodzina)">
Kakapo (podrodzina)



</doc>
<doc id="122756" url="https://pl.wikipedia.org/wiki?curid=122756" title="Pełnia">
Pełnia

Pełnia – faza księżyca, podczas której Księżyc znajduje się w opozycji do Słońca, tzn. kiedy Księżyc znajduje się po przeciwnej stronie Ziemi niż Słońce. Dokładniej, pełnia występuje wtedy, gdy długości ekliptyczne Słońca i Księżyca różnią się o 180 stopni.
Podczas pełni półkula Księżyca skierowana w stronę Ziemi osiąga maksimum oświetlenia, które obejmuje ją prawie w całości, a tarcza Księżyca jest widoczna w przybliżeniu jako koło; jednocześnie przeciwna jego półkula, niewidoczna z Ziemi, jest nieoświetlona. Pomimo że Księżyc w pełni jest 300–500 tys. razy ciemniejszy od Słońca, jego blask utrudnia prowadzenie obserwacji astronomicznych.
Zazwyczaj w jednym miesiącu kalendarzowym występuje jedna pełnia. Istnieją dwa wyjątki od tej reguły: rzadszy – czasami w lutym nie występuje żadna pełnia (ostatnio taka sytuacja miała miejsce w 1999 i 2018 roku) oraz częstszy – w jednym miesiącu mogą wystąpić dwie pełnie. Druga pełnia nosi wtedy nazwę pełni niebieskiego księżyca. Zdarza się to raz na około 2,7 roku.
Jedynie w czasie pełni możliwe jest wystąpienie zaćmienia Księżyca.
Fazą Księżyca przeciwną do pełni jest nów, gdy znajduje się on w koniunkcji ze Słońcem.

</doc>
<doc id="122758" url="https://pl.wikipedia.org/wiki?curid=122758" title="Kakapo">
Kakapo

Kakapo (w jęz. maoryskim: kākāpō) ("Strigops habroptila") – gatunek dużego, nielotnego ptaka z rodziny kakapowatych (Strigopidae). Rodzima i endemiczna papuga Nowej Zelandii. Jedyny nielotny, a zarazem najcięższy gatunek papugi na świecie.
W przeszłości ptak ów zamieszkiwał Wyspę Południową, Wyspę Północną i wyspę Stewart (wszystkie należące do Nowej Zelandii), lecz obecnie wszystkie ocalałe osobniki przeniesione zostały na kilka niewielkich wysp u wybrzeży Nowej Zelandii.
Kakapo posiada plamiste żółto-zielone upierzenie, szlarę wokół oczu, podobne do wibryss pióra, duży szary dziób, krótkie nogi, długie palce u stóp oraz stosunkowo krótkie skrzydła i ogon. Ze względu na specyficzną kombinację różnych cech fenotypowych i zajmowaną niszę ekologiczną jest gatunkiem wyraźnie odmiennym od pozostałych papug. Prowadzi nocny tryb życia, jest roślinożerna, posiada niski wskaźnik podstawowej przemiany materii. Charakterystyczny jest brak opieki nad potomstwem ze strony samca. Ponadto kakapo jest jedyną papugą mającą poligyniczny system rozmnażania, zwany lek. Przypuszczalnie jest także jednym z najdłużej żyjących ptaków. Budowa kakapo stanowi dobry przykład tendencji cechujących ewolucję ptaków zasiedlających wyspy oceaniczne, na których presja drapieżników jest słaba i obfitujących w pożywienie: wzrost efektywności termodynamicznej kosztem zdolności do latania, zredukowanie mięśni skrzydeł, redukcja grzebienia na mostku oraz ogólnie solidna budowa ciała.
Kakapo to gatunek krytycznie zagrożony wyginięciem. W marcu 2014 znanych było jedynie 125 żyjących osobników, z których większość ma nadane imiona. W sezonie 2014 doszło do pierwszego od 2011 roku złożenia jaj przez kakapo. Brak zagrożenia ze strony drapieżnych ssaków spowodował u kakapo zanik zdolności do lotu. Kolonizacja Polinezyjczyków i Europejczyków oraz wprowadzenie lub przywleczenie takich drapieżników jak szczury, koty oraz gronostaje, doprowadziły do przetrzebienia bądź eksterminacji większości kakapo. Działania ochronne zaczęto prowadzić już w latach 90. XIX w., ale nie przynosiły one prawie żadnych rezultatów, aż do czasu wdrożenia planu "Kakapo Recovery Plan" (z ang. "Plan przywrócenia kakapo") w latach 80. XX w. Od kwietnia 2012 ocalałe osobniki kakapo trzymane są na wolnych od drapieżników wyspach: Codfish, Anchor Island i Little Barrier Island, gdzie są monitorowane. Celem "Kakapo Recovery Plan" jest odtworzenie populacji kakapo na poziomie 150 dojrzałych płciowo samic.
Papuga kakapo, podobnie jak inne gatunki nowozelandzkich ptaków, była historycznie ważna dla Maorysów, rdzennej ludności Nowej Zelandii, co przejawia się jej obecnością w wielu tradycyjnych legendach i folklorze.
Taksonomia i ewolucja.
Kakapo opisał naukowo w 1845 roku George Robert Gray w dziele "The Genera of Birds", umieszczając tę papugę w osobnym rodzaju Strigops. Papuga ta posiada wiele niezwykłych cech, na podstawie których początkowo umieszczano ją w osobnym, stworzonym tylko dla niej, plemieniu Strigopini. Współczesne badania filogenetyczne potwierdziły odrębną pozycję tego rodzaju, jak również bliskie pokrewieństwo z nowozelandzkim rodzajem "Nestor", do którego należą dwa gatunki papug: nestor kaka ("Nestor meridionalis") i nestor kea ("Nestor notabilis"). Rodzaj "Nestor" wraz z kakapo tworzą razem osobną rodzinę, Strigopidae. Wewnątrz rodziny Strigopidae kakapo umiejscowiona jest we własnej podrodzinie – Strigopinae. Wspólny przodek kakapo i rodzaju "Nestor" został odizolowany od pozostałych gatunków papug, kiedy Nowa Zelandia oderwała się od Gondwany, około 82 milionów lat temu, przed ich radiacją adaptacyjną. Około 70 milionów lat temu rozeszły się też drogi ewolucyjne kakapo i rodzaju "Nestor".
Dawniej ornitolodzy uważali, że papugi kakapo mogą być blisko spokrewnione z australijskimi papugami ziemnymi i papugami nocnymi (rodzaj "Pezoporus") ze względu na podobne ubarwienie, lecz współczesne badania obalają tę tezę; kamuflażowe ubarwienie wydaje się być raczej adaptacją do środowiska lądowego, która rozwinęła się w obu tych przypadkach niezależnie.
Etymologia nazwy.
Nazwa "kakapo" jest uproszczoną formą słowa "kākāpō", które wywodzi się z maoryskiego terminu "kākā" ("papuga") + "pō" ("noc"). Sam termin "kākā" pochodzi przypuszczalnie od maoryskiego "kā" – skrzeczeć. Polinezyjski termin "kākā" i jego warianty: "kaakaa" czy "aa" były ogólnymi, pacyficznymi określeniami papug. Na przykład rodzime nazwy kaka ("kākā"), wymarłej modrolotki czarnoczelnej ("aa") z Tahiti, czy przedstawicieli nowozelandzkiego rodzaju "Cyanoramphus", również pochodzą od niego.
Łacińska nazwa naukowa wywodzi się z greckiego: στριξ "strix", στριγος "strigos" – „sowa” oraz ωψ "ops", ωπος "ōpos" – „twarz, lico”; ἁβρος "habros" „miękki, delikatny” oraz πτιλον "ptilon" – „pióro”. Spotyka się również synonimy nazwy łacińskiej: "Strigops habroptilus" i rzadszy, wynikający z błędu literowego, "Stringops habroptilus". Kakapo mają wyraźny dysk utworzony z koncentrycznie ułożonych piór wokół oczu, podobny do szlary u sów (niekiedy i przez niektórych naukowców także nazywany szlarą), stąd pierwsi europejscy osadnicy nazwali kakapo "papugą sowią". W niektórych językach nazwy zwyczajowe oznaczają właśnie papugę sowią. Ze względu na poruszanie się głównie po ziemi, kakapo nazywana jest też "papugą ziemną".
Charakterystyka.
Morfologia.
Kakapo to duża, masywnie zbudowana papuga o zaokrąglonym kształcie ciała. Dorosłe samce mierzą do 60 cm długości i ważą od 2 do 4 kg. Skrzydło ma długość blisko 28 cm, ogon: 23 cm, dziób: 4,6 cm, skok: 4,5 cm. Papuga kakapo jest niezdolna do lotu, ma krótkie skrzydła w stosunku do długości ciała. Charakteryzuje ją brak wyraźnego grzebienia, niezbędnego do zapewnienia miejsca przyczepu dla mięśni odpowiadających za lot u ptaków latających. Używa skrzydeł do utrzymywania równowagi ciała, podparcia oraz do amortyzowania lądowania po skoku z drzewa. W przeciwieństwie do innych ptaków lądowych kakapo potrafią gromadzić duże zapasy tłuszczu dla zachowania energii, co czyni je najcięższymi ze wszystkich papug.
Górne partie ciała kakapo mają żółte, mszystozielono upierzone, kratkowane lub cętkowane na przemian z czarno- lub ciemnobrązowoszarym, dzięki czemu świetnie komponują się z kolorami naturalnej roślinności. Pojedyncze osobniki mogą różnić się znacznie rodzajem cętkowania oraz tonem i intensywnością koloru upierzenia. Niektóre z okazów kakapo zachowanych w muzeach mają zupełnie żółte ubarwienie. Pierś jest koloru żółtozielonego z żółtymi smugami. Brzuch, kark i policzki papugi są przeważnie żółtawe, z bladozielonymi smugami i delikatnymi brązowoszarymi cętkami. Ponieważ pióra kakapo nie muszą już przeciwstawiać się siłom aerodynamicznym podczas lotu, utraciły one swoją sztywność, są krótsze, bardziej zaokrąglone, mniej asymetryczne i mają mniej promyków dystalnych w chorągiewkach, które łączą pióra ze sobą. Od tych wyjątkowo delikatnych piór wywiedziono epitet nazwy gatunkowej kakapo: "habroptilus". Pióra wokół oczu układają się koncentrycznie (patrz: "Etymologia nazwy"). Dziób otoczony jest delikatnymi piórami czuciowymi, pełniącymi podobną funkcję jak wibryssy. Żuchwa przeważnie koloru kości słoniowej, z częścią górną w kolorze niebieskawoszarym. Oczy ciemnobrązowe. Palce chropowate, długie. Ich zygodaktyliczny rozkład przypomina palce wszystkich papug (dwa palce są z przodu i dwa z tyłu). Palce kończą się mocnymi pazurami, których papuga używa do wspinania się na drzewa. Zakończenia piór ogona często są wytarte wskutek nieustannego wleczenia ich po ziemi.
Samice są łatwe do odróżnienia od samców dzięki kilku istotnym różnicom: mają smuklejszą i okrąglejszą głowę, węższy i proporcjonalnie dłuższy dziób, woskówki i nozdrza są u nich mniejsze, a nogi i stopy bardziej smukłe, koloru różowoszarego oraz ogon stosunkowo dłuższy. Kolor upierzenia samicy nie różni się znacząco od upierzenia samca, jednak ton jest bardziej subtelny, z mniejszą ilością żółtej barwy i z mniej wyraźnym cętkowaniem. Gniazdujące samice są także łatwo rozpoznawalne dzięki plamie lęgowej. W trakcie opieki nad potomstwem samice wydają się być głośniejsze i bardziej agresywne od samców. Dymorfizm płciowy przejawia się także w rozmiarach – samce są wyraźnie większe od samic. Wedle pomiarów Mertona i współpracowników samiec waży przeciętnie 2,06 kg, a samica – 1,28 kg.
Kakapo posiada dobrze rozwinięty zmysł węchu, co związane jest z jej nocnym trybem życia. Papugi te potrafią rozpoznać wiele zapachów podczas żerowania. Podobną umiejętność rozpoznano tylko u jednego innego gatunku papugi. Jedną z najbardziej niezwykłych cech kakapo jest jej silny zapach, opisywany często jako stęchły. Biorąc pod uwagę dobrze rozwinięty zmysł węchu kakapo przypuszcza się, że zapach ten może być chemosygnałem, odgrywającym ważną rolę w ptasiej społeczności. Intensywny zapach często przyciąga drapieżniki, wystawiając w dużej mierze bezbronnego ptaka na niebezpieczeństwo.
Głos.
Tak jak większość papug, kakapo posługuje się wieloma odgłosami: oprócz niskiego, charakterystycznego, tubalnego "booms" oraz "czings", wydawanych w sezonie lęgowym, często oznajmia swe położenie innym ptakom odgłosem "skraark".
Więcej informacji na temat charakterystycznych odgłosów samców wydawanych w sezonie lęgowym znajduje się w sekcji "Rozmnażanie".
Anatomia.
Szkielet kakapo różni się od szkieletu innych papug kilkoma cechami, związanymi z jej brakiem zdolności do latania. Po pierwsze, kakapo mają, w stosunku do wielkości ciała, najmniejsze skrzydła spośród wszystkich papug. Mostek jest mały i ma nisko osadzony szczątkowy grzebień oraz skróconą "spina externa". Podobnie, jak u nielotów i niektórych latających papug, widełki ("furcula") nie są połączone, lecz składają się z dwóch kości obojczykowych, pozostających w kontakcie z kośćmi kruczymi. Tak jak u innych nielotnych ptaków, kąt pomiędzy kością kruczą a mostkiem jest powiększony. Kakapo ma większą miednicę niż inne papugi. Kości proksymalne kończyny dolnej i skrzydła są nieproporcjonalnie długie, natomiast elementy dystalne – nieproporcjonalnie krótkie.
Mięśnie piersiowe kakapo także uległy modyfikacji w związku z utratą zdolności do lotu. Mięsień piersiowy ("musculus pectoralis"), odpowiadający za opuszczanie skrzydła i położony ponad nim mięsień nadkruczy ("musculus supracoracoideus"), odpowiedzialny za unoszenie skrzydła, zostały znacznie zredukowane.
Genetyka.
Populacja kakapo wykazuje bardzo niskie zróżnicowanie genetyczne, będące skutkiem dryfu genetycznego w populacji o bardzo małej liczebności (efekt wąskiego gardła – przez pewien czas populacja liczyła tylko 51 osobników), np. spośród analizowanych 91 loci mikrosatelitarnych u kakapo tylko 3 okazały się być polimorficzne, niektóre subpopulacje wykazują brak polimorfizmu analizowanych loci (tylko osobnik Richard Henry, pochodzący z Fiordland, okazał się przejawiać polimorfizm mikrosatelitarny, w odróżnieniu od monomorficznej subpopulacji ze Stewart Island). Niskie zróżnicowanie genetyczne uważane jest m.in. za przyczynę niskiego sukcesu rozrodczego (pomimo ciągłego monitoringu i opieki ze strony człowieka aż 59% jaj kakapo nie wykluwa się, podczas gdy u większości gatunków ptaków w warunkach naturalnych odsetek ten nie przekracza 10%). Ponieważ osobniki, które przeżyły, mało różnią się od siebie pod względem genetycznym i są w większości spokrewnione, kojarzenia pomiędzy nimi prowadzą do ujawniania letalnych recesywnych mutacji.
Ekologia i zachowanie.
Kakapo jest rodzimą i endemiczną papugą Nowej Zelandii. Wydaje się, że kakapo – jak wiele gatunków ptaków Nowej Zelandii – ewoluowały, zajmując niszę ekologiczną normalnie zajmowaną przez różne gatunki ssaków (jedyne rodzime ssaki Nowej Zelandii to trzy gatunki małych nietoperzy). Przed przybyciem człowieka kakapo była szeroko rozprzestrzeniona na trzech głównych wyspach Nowej Zelandii – Wyspie Północnej, Wyspie Południowej i Wyspie Stewart. Żyła w różnych środowiskach: nad wybrzeżami, w formacjach trawiastych (tussock, scrub), w lasach, także tych zdominowanych przez zastrzalinowate (m.in.: zastrzalin totara), "Dacrydium cupressinum", "Prumnopitys taxifolia", "Dacrycarpus dacrydioides", bukany, "Beilschmiedia tawa" (Tawa) czy przez "Metrosideros umbellata", w górach, także ponad piętrem lasów (do 700–1200 m n.p.m.). W regionie Fiordland obszary z lawinami i rumowiskami skalnymi z regenerującą się i bogatą w owoce roślinnością, jak np.: "Pseudopanax arboreus", "Aristotelia serrata", "Rubus australis", tutu, "Hebe" i "Coprosma" stały się znane jako „ogrody kakapo”. Bardzo często występuje w ekotonach, dzięki czemu zapewnia sobie dostęp do różnego rodzaju pokarmu.
Papugi te są samotnikami, poza sezonem rozrodczym żyjącymi osobno. Wielkość terytoriów jest zmienna, zależna od wieku i wielkości osobnika, obfitości pokarmu, wynosi od 15 do 50 ha. Terytorializm wykazują obie płci.
Papugi te prowadzą głównie nocny tryb życia. W dzień odpoczywają w ukryciu na drzewach lub na ziemi, a poruszają się po swoim terytorium w nocy.
Chociaż kakapo nie potrafią latać, znakomicie się wspinają; potrafią wchodzić na korony najwyższych drzew. Wbrew popularnym mniemaniom kakapo nie potrafią szybować, choć wykorzystują skrzydła do spowalniania spadania podczas skoków z dużej wysokości i zmniejszenia kąta przyziemienia, dzięki czemu po skoku mogą przemieszczać się na odległość kilku metrów. Pomagają sobie też skrzydłami w utrzymywaniu równowagi podczas biegania i wspinania.
Utrata zdolności do latania wymusiła wykształcenie mocnych nóg. Ptak porusza się często rodzajem szybkiego truchtu, za pomocą którego może się przemieszczać na wiele kilometrów. Zaobserwowano samice odbywające każdej nocy podczas gniazdowania dwie wędrówki od swojego gniazda do źródła pożywienia, znajdującego się w promieniu do 1 km od gniazda. Samce podczas sezonu godowego (październik – styczeń) chodzą ze swojego terytorium na arenę godową, oddaloną nawet o 5 km.
Podobnie jak u nestorów, młode ptaki często uczestniczą w zespołowych zabawach, np. ucząc się walczyć często blokują szyję drugiego ptaka poniżej jego dzioba. Kakapo jest osobliwym gatunkiem znanym z interakcji z człowiekiem. Według pracowników sztabu zajmującego się ochroną gatunku i wolontariuszy zaangażowanych do pomocy niektórym osobnikom papug, kakapo posiadają wyraźne osobowości.
Papuga ta była pospolitym ptakiem w czasach, kiedy w Nowej Zelandii nie było jeszcze człowieka, dobrze przystosowanym do unikania ataków rodzimych ptaków drapieżnych, które były wówczas jej jedynymi wrogami. Jednak te umiejętności nie sprawdzały się w obliczu nowego zagrożenia, jakie stanowiły drapieżne ssaki przywiezione na wyspy przez człowieka, które polowały w zupełnie inny sposób. Jako łowcy ptaki zachowują się zupełnie inaczej niż ssaki, polegając na precyzji swojego wzroku w poszukiwaniu ofiary, dlatego zazwyczaj (z wyjątkiem sów) polują one w ciągu dnia. Pomijając dwa przetrwałe do czasów współczesnych nowozelandzkie ptaki drapieżne, sokoła nowozelandzkiego ("Falco novaeseelandiae") i błotniaka moczarowego ("Circus approximans"), w czasach przedkolonizacyjnych w Nowej Zelandii występowały jeszcze: orzeł Haasta ("Harpagornis moorei") oraz błotniak z gatunku "Circus eylesi". Wszystkie cztery gatunki szybowały w poszukiwaniu ofiary w ciągu dnia i, aby ich uniknąć, przodkowie kakapo wykształcili maskujące upierzenie i przystosowały się do nocnego trybu życia. W sytuacji zagrożenia przez drapieżnika kakapo zastygają w bezruchu, dzięki kamuflażowi ich sylwetka staje się mało widoczna na tle roślinności i podłoża. Nie była to jednak zapewne strategia zapewniająca wystarczające zabezpieczenie przed atakiem polujących w nocy nowozelandzkich sowic białolicych ("Sceloglaux albifacies", gatunek wymarły na początku XX w.), o czym świadczyć mogą liczne szczątki kakapo, upolowanych przez te sowice i zdeponowane w gnieździe na klifach wapiennych w regionie Canterbury.
Drapieżne ssaki, w przeciwieństwie do ptaków, podczas polowania polegają na swoim węchu i słuchu, i często polują w nocy. Ewolucyjne przystosowanie kakapo do unikania drapieżnych ptaków okazało się być mało skuteczne w obliczu ich nowego wroga – jest to jeden z powodów drastycznego zmniejszenia jej populacji, odkąd do Nowej Zelandii przybył człowiek i odkąd sprowadzono psy, koty i łasicowate ("patrz: Ochrona – wpływ człowieka"). Typową formą polowań na kakapo stosowaną przez człowieka było polowanie z wyszkolonymi psami myśliwskimi.
Pożywienie.
Kakapo są roślinożercami, ich pokarm stanowią rodzime rośliny: liście, korzenie i bulwy, nasiona, owoce i pyłki kwiatowe, grzyby a nawet drewno bielaste drzew. Badania z 1984 roku zidentyfikowały 25 gatunków roślin jako pokarm kakapo. Szczególnie preferują owoce drzewa "Dacrydium cupressinum" i żywią się wyłącznie nimi podczas sezonów, kiedy występują one obficie. W poszukiwaniu pokarmu mogą wspinać się nawet na 20–30 metrowe drzewa. W znajdowaniu pokarmu posługują się węchem i włoskami czuciowymi w okolicy dzioba. Wzrok jest słabo rozwinięty, oczy zapewniają tylko w niewielkim stopniu stereoskopowe widzenie. Dziób kakapo jest doskonale przystosowany do wyciskania, rozgniatania i rozdrabniania pokarmu, dlatego mają one bardzo mały żołądek mięśniowy w porównaniu z innymi ptakami ich wielkości. Kakapo mają charakterystyczny zwyczaj chwytania liści stopami i obierania pożywnych części rośliny przy pomocy dzioba, pozostawiając kulę niestrawnych włókien. Takie małe kępy włókien roślinnych są charakterystycznym znakiem obecności kakapo. Preferują także delikatne części roślin z rodzajów "Metrosideros", "Totara", "Podocarpus", czy manukę ("Leptospermum scoparium"). Dieta kakapo zmienia się sezonowo. Do roślin i grzybów najczęściej jedzonych podczas roku zalicza się takie gatunki jak: "Lycopodium ramulosum" i "Lycopodium fastigium" z rodziny widłakowatych, "Schizaea fistulosa" z szparnicowatych, "Blechnum minus" i "Blechnum procerum" z podrzeniowatych, "Dracophyllum longifolium" z wrzosowatych, "Olearia colensoi" z astrowatych i "Thelymitra venosa" ze storczykowatych oraz "Cyathodes juniperina" z rodziny pieczarkowatych. Kakapo w poszukiwaniu kłączy i korzeni grzebie dziobem w ziemi, zostawiając charakterystyczne dołki wielkości pięści, wyrywając przy okazji przeszkadzające rośliny runa – niektóre płaty siedlisk mogą być w ten sposób zdewastowane na obszarze od 10x10 m do 50x100 m. Uważa się, że kakapo mają w układzie pokarmowym bakterie prowadzące fermentację i wspomagające trawienie substancji roślinnych.
Rozmnażanie.
Zaloty.
Kakapo są jedynymi nielotnymi ptakami posiadającymi system rozmnażania typu lek. Polega on na tym, że samce zbierają się w niedużych grupach na arenie i rywalizują między sobą, by przyciągnąć samice. Samice nasłuchują rywalizacji samców. Wybierają partnera w oparciu o jakość jego pokazu. Nie są naciskane przez samców w żaden jawny sposób. Nie tworzy się żadna więź między partnerami – samce i samice spotykają się tylko na czas kopulacji.
W czasie okresu godowego (październik-kwiecień, tokowanie od stycznia do marca) samce opuszczają swoje terytorium i udają się na szczyty i zbocza pobliskich wzgórz, gdzie ustalają swoje własne areny godowe. Areny te mogą powstawać w odległości do 7 km od normalnego terytorium samca i mieć średnio 50 m w obrębie strefy, w której odbywają się gody. Samce pozostają w rejonie swojego placu przez cały okres godowy. Na początku sezonu lęgowego samce walczą o zabezpieczenie najlepszego placu. Konfrontują się ze sobą z nastroszonymi piórami, rozłożonymi skrzydłami, otwartymi dziobami i rozłożonymi pazurami, głośno skrzecząc i warcząc. Walka może zakończyć się obrażeniami lub nawet śmiercią ptaka.
Każdy plac składa się z jednego lub więcej lejowatych zagłębień (ang.: "bowls") wykopanych w ziemi przez samca, dochodzących do 10 cm głębokości i dostatecznie długich, by pomieścić półmetrowej długości ptaka. Kakapo jest jednym z nielicznych ptaków na świecie, które budują areny godowe. Zagłębienia często powstają w pobliżu skał, nasypów lub pni drzew by wzmocnić odbijanie dźwięków – zagłębienia te pełnią funkcję wzmacniaczy zwiększających siłę odgłosów godowych samców. Zagłębienia każdego samca są połączone siecią szlaków lub ścieżek, które mogą rozciągać się do 50 m wzdłuż grzbietu lub do 20 m średnicy wokół wierzchołka wzgórza. Samce skrupulatnie czyszczą swoje zagłębienia i ścieżki z nieczystości. Jednym ze sposobów sprawdzenia, czy zagłębienia są odwiedzane w nocy, jest umieszczenie kilku gałązek w zagłębieniu – jeśli samiec odwiedził je w nocy, podniósł je dziobem i wyrzucił poza zagłębienie.
By przyciągnąć samice, samce emitują ze swoich zagłębień głośne dźwięki o niskiej częstotliwości (poniżej 100 Hz), tzw. dudnienia (ang.: "booming"), poprzez nadymanie piersiowych worków powietrznych. Rozpoczynają niskimi chrząknięciami, które wzmagają wraz z nadęciem worka. Po sekwencji około 20 głośnych dudnięć samiec emituje metaliczny odgłos "ching" o wysokiej częstotliwości. Zatrzymuje się na krótką chwilę przed kolejnym opuszczeniem głowy, nadymając pierś i rozpoczynając kolejną serię dudnięć. Dudnięcia w nocy mogą być słyszane co najmniej z odległości jednego kilometra, a wiatr może ponieść ten dźwięk na przynajmniej 5 kilometrów. Samce dudnią tak w nocy średnio przez osiem godzin. W tym czasie każdy samiec może wydawać tysiące takich dudnięć. Może to trwać przez trzy–cztery miesiące każdej nocy, a samiec podczas tego okresu może stracić połowę masy swojego ciała. Każdy samiec porusza się dookoła zagłębień w swojej arenie godowej, dlatego dudnięcia są wysyłane w różnych kierunkach. Dudnięcia rywalizujących samców przyciągają samice (oraz polujące na kakapo drapieżniki). Samice także muszą przejść kilka kilometrów ze swojego terytorium na teren godów. Kiedy samica wchodzi na arenę jednego z samców, wykonuje on pokaz, podczas którego kołysze się z jednej strony na drugą i trzaska hałaśliwie swoim dziobem. Obraca się tyłem do samicy, rozkłada pokazowo skrzydła i idąc tyłem zbliża się do niej. Czas trwania próby kopulacji wynosi od 2 do 14 minut. Samica zazwyczaj kopuluje tylko raz w danym sezonie rozrodczym, aczkolwiek zdarza się, że uczestniczy w trzech kryciach, z udziałem tego samego bądź różnych samców. Płeć męska nie kończy toków po pierwszej kopulacji. Co typowe dla gatunku o tym typie rozrodu, udział samców w płodzeniu potomstwa jest bardzo nierównomierny. W badaniach Easona i współpracowników tylko 5 samców z 33 tokujących dokonało ponad połowy wszystkich kopulacji (55,7%). Rekordzista, nazwany Feliksem, odbył 29,5% wszystkich kopulacji. Został w ten sposób ojcem 28% potomstwa, które przyszło na świat w jego populacji w latach 1991–2002. Nie wykazano, by samce osiągające większy sukces rozrodczy były cięższe od reszty.
Jaja.
Składanie jaj odbywa się od początku stycznia do końca marca. Samice zajmują miejsce gniazdowania od 1 do 9 dni po swej ostatniej kopulacji. Samice kakapo składają 1-2 jaja (rzadko 3-4) wieczorem, z dużymi odstępami czasu pomiędzy poszczególnymi jajami. Jaja mają owalny kształt, gładką, lekko granulowaną powierzchnię i białawy kolor. Średnia masa jaj wynosi 40,5±0,3 g, długość: 50,7±0,2 mm, szerokość: 38,3±0,1 mm. W porównaniu do innych papug stosunek masy ich jaj do masy ciała samicy (3,2%) jest około 1,5 raza niższy.
Gniazda.
Gniazda kakapo budowane są w naturalnych zagłębieniach i jamach w ziemi, ukryte pośród roślin lub w wydrążeniach, takich jak wykrot, dziura lub dziupla w powalonym pniu drzewa, jaskinia. Zagłębienie to ma zwykle średnicę od 0,4 do 2 metrów i wysokość od 0,35 do 1 m. Gniazdo ma kształt miskowatego zagłębienia o średnicy 250–300 mm, wysokości ok. 100 mm i głębokości centralnego zagłębienia ok. 20–50 mm. Gniazdo buduje samica, wykorzystując patyki, kawałki drewna i próchna, ziemię, torf, fragmenty roślin. Twardsze elementy są przez samicę rozdrabniane i przeżuwane, tak by uformować miękką wyściółkę. Podczas wysiadywania wyściółka gniazda jest przegrzebywana i poprawiana, a jaja przetaczane i obracane. Gniazdo zwykle znajduje się niedaleko od miejsc żerowania samicy.
Wysiadywanie.
Podczas wysiadywania samice zmuszone są do opuszczania gniazda każdej nocy w poszukiwaniu pożywienia. Przed złożeniem wszystkich jaj opuszczają swe gniazdo na czas do 3 godzin, do czasu wylęgnięcia się pierwszego pisklęcia zostawiają jaja na czas do półtorej godziny. Jaja są wtedy narażone na drapieżniki żerujące w okolicy, a zarodki znajdujące się w środku mogą także zamarznąć podczas nieobecności matki. Jaja wysiadywane są przez 30 dni, pisklęta wykluwają się zwykle w lutym-kwietniu. Samica nie usuwa resztek skorupek jaj z gniazda.
Pisklęta.
Gniazdowniki – pisklęta po wykluciu się są ślepe, bezradne, pokrywają je puszyste, szare pióra okrywowe. Pisklęta przybywają w gnieździe śpiąc na brzuchach, z rozpostartymi skrzydłami i nogami. Po wykluciu z jaj samica karmi młode przez trzy miesiące, a pisklęta pozostają z matką około miesiąc po opierzeniu. Matka opuszcza gniazdo z młodymi każdej nocy by żerować, na około 260 minut, w miarę jak młode dorastają ten czas się wydłuża. Starsze pisklęta są karmione dwa razy w ciągu nocy, wizyty matki z pokarmem w gnieździe trwają 10–40 minut, w ciągu dnia matka zazwyczaj cały czas przebywa z pisklętami. Młode pisklęta są tak samo narażone na ataki drapieżników, jak jaja, a młode są zabijane także przez te drapieżniki, które atakują dorosłe osobniki. Pisklęta opuszczają gniazdo około 10–12 tygodnia życia. W miarę, jak stają się niezależne, matki mogą je karmić sporadycznie do osiągnięcia przez nich 6 miesiąca życia. Ze 166 jaj, które były monitorowane w latach 1981–2005, 66 (39,7%) było nieżywotne, wykluło się 68 (40,9%), 47 (28,3%) rozwinęło się w osobniki dojrzałe płciowo. Niski sukces lęgowy tego ptaka przypisywany jest bardzo małemu zróżnicowaniu genetycznemu w populacjach kakapo.
Historie życia.
Ponieważ kakapo są dość długowieczne, ze średnią długością życia 95 lat, a maksymalną do ok. 120 lat, przejawiają tendencję do późnego osiągania dojrzałości płciowej. Samce nie zaczynają dudnienia przed około 5 rokiem życia.
Sądzono, że samice osiągają dojrzałość płciową w wieku 9 lat, ale teza ta została obalona w sezonie lęgowym 2008, kiedy dwie 6-letnie samice nazwane Apirama i Rakiura złożyły jaja. Zasadniczo jednak samice nie szukają samców przed osiągnięciem 9–11 roku życia. Kakapo nie rozmnażają się każdego roku i mają jeden z najniższych wskaźników reprodukcji wśród ptaków. Lęgi występują tylko w tych latach, kiedy drzewa obficie owocują, zapewniając bogate zaopatrzenie w pożywienie. Obfite owocowanie podstawowego źródła pokarmu kakapo – drzewa z gatunku "Dacrydium cupressinum" – występuje tylko co 3–5 lat, tak więc w lasach z ich przewagą, takich jak te na Wyspie Codfish, kakapo rozmnażają się nieregularnie.
Innym ciekawym aspektem systemu rozrodczego kakapo jest fakt, że proporcje płci wśród potomstwa zależą od kondycji i masy ciała ich matki. Dobrze odżywiona, duża samica kakapo, która spożywa pokarmy bogate w białko, wydaje na świat więcej męskich potomków (proporcje płci wśród piskląt w dobrze odżywionej i dokarmianej populacji – 45 samców:38 samic, a nawet 70:30). W sezonach, w których pokarmu brakuje i kondycja samic jest gorsza, proporcja płci w potomstwie jest wyrównana (50:50). Samice przejawiają więc tendencję do produkcji potomstwa obu płci w równych proporcjach, kiedy rywalizacja o zasoby (takie jak pokarm) jest wysoka, oraz tendencję do zwiększania udziału samców w swoim potomstwie, kiedy pożywienia jest pod dostatkiem. Zjawisko to jest interpretowane w oparciu o hipotezę Triversa-Willarda i wynika ze specyficznego, poligynicznego systemu reprodukcji kakapo: dostosowanie samca kakapo zależy od jego wielkości – większe samce mają większą szansę na zajęcie najlepszych terytoriów godowych, a tym samym na zapłodnienie większej liczby samic (dlatego samce kakapo są o 30–40% cięższe niż samice), a samicy w sytuacji, gdy pożywienia jest mało i ona sama jest słabo odżywiona, nie opłaca się mieć zbyt dużo synów wśród swego potomstwa, gdyż będą oni również słabo ożywieni, słabsi, a w związku z tym ich szanse na zwycięstwo w rywalizacji podczas leku będą znikome (stąd równe proporcje płci). Natomiast podczas sezonu obfitego w pożywienie samicy bardziej opłaca się mieć synów niż córki, dlatego że dzięki dostatkowi pożywienia urosną oni więksi i silniejsi, w rezultacie będą w stanie pokonać konkurentów podczas godów i pokryć więcej samic.
Fakt ten ma duże znaczenie dla programu ochrony tych ptaków – obfite dokarmianie kakapo poprawiło kondycję i przeżywalność papug, ale spowodowało, że rodziło się coraz mniej samic, zgodnie z powyższym scenariuszem. Efektywna wielkość populacji malała i przed kakapo, mimo że były dobrze odżywiane, zarysowało się niebezpieczeństwo załamania populacji i wymarcia. Zrozumienie tego, że dążenie do maksymalizacji indywidualnego sukcesu reprodukcyjnego samic przez „manipulację” w proporcji płci u potomstwa może zagrozić przyszłości tego gatunku, spowodowało podjęcie odpowiednich korekt w systemie ochrony i dokarmiania ptaków: postanowiono zaprzestać dokarmiania "ad libitum" samic największych (powyżej 1,5 kg masy ciała) – wydzielano im odtąd tylko minimalne racje, dzięki temu udało się utrzymać wszystkie samice w umiarkowanie dobrej kondycji, umożliwiającej przystąpienie do rozrodu, ale zarazem zapobieżono przekraczaniu przez samice granicznej masy ciała (1,98 kg), po osiągnięciu której dochodzi do nadprodukcji synów. W konsekwencji większość samic przystępowała do rozrodu, a proporcje płci w potomstwie uległy zrównoważeniu.
Ochrona.
Zapisy kopalne wskazują, że w czasach przedpolinezyjskich kakapo był trzecim najbardziej pospolitym ptakiem Nowej Zelandii, szeroko rozprzestrzenionym na wszystkich trzech głównych wyspach. Jednakże liczebność populacji kakapo w Nowej Zelandii spadła wyraźnie, od kiedy człowiek zasiedlił te tereny. W celu ochrony gatunku przed wymarciem od 1894 roku podejmowane są działania ochronne. Najbardziej pomyślnym projektem okazał się "Kakapo Recovery Plan" (ang.: „Plan przywrócenia kakapo”), który został rozpoczęty w 1989 i trwa nadal.
Wpływ człowieka.
Pierwszym czynnikiem mającym wpływ na zmniejszenie liczebności kakapo było przybycie na Nową Zelandię człowieka. Zgodnie z folklorem Maorysów kakapo występowała w całym kraju, kiedy Polinezyjczycy po raz pierwszy pojawili się w Nowej Zelandii 700 lat temu. Zdeponowane szczątki subfosylne i odpady kuchenne świadczą o tym, że kakapo były obecne na Wyspie Północnej, Wyspie Południowej i Wyspie Stewart zarówno przed, jak i w czasach pierwszych Maorysów. Polinezyjscy przodkowie Maorysów polowali na kakapo dla mięsa, skór i piór, których używali do wyrobu luksusowych peleryn. Ususzone głowy kakapo nosili jako ozdoby uszu. Papugi te, w związku z brakiem zdolności do lotu, silnym zapachem i zwyczajem zastygania w bezruchu w obliczu zagrożenia, były łatwym łupem dla Maorysów i ich psów. Jaja i pisklęta kakapo były także zjadane przez szczury polinezyjskie, które Maorysi zawlekli do Nowej Zelandii. Ponadto celowy wyrąb roślinności przez Maorysów zmniejszył zasięg potencjalnego środowiska naturalnego kakapo. Chociaż kakapo zostały wytępione w wielu częściach wysp jeszcze przed przybyciem Europejczyków, wliczając pasma górskie: Tararua Range i Aorangi Range, były wciąż obecne w centralnej części Wyspy Północnej i zalesionych partiach Wyspy Południowej.
Od lat 40. XIX wieku osadnicy europejscy przekształcili rozległe obszary pod farmy i pastwiska, znacznie zmniejszając obszar dostępny jako siedliska dla tych papug. Przywieźli ze sobą więcej psów i innych drapieżników, wliczając koty domowe, szczury śniade i gronostaje. Europejczycy wiedzieli mało o kakapo, zanim George Gray z Muzeum Brytyjskiego opisał gatunek na podstawie skóry w 1845 roku. Wprawdzie Maorysi przestali polować na kakapo dla ich mięsa, to jednak nowy etap w polowaniach na kakapo otworzyli pierwsi europejscy kolonizatorzy Nowej Zelandii. Pod koniec XIX w. papuga ta stała się dobrze znana jako naukowa ciekawostka i tysiące tych ptaków zabito lub zamknięto w ogrodach zoologicznych, muzeach i w zbiorach kolekcjonerów; w XIX w. i na początku XX w. panowała moda na zbieranie i kolekcjonowanie różnych gatunków zwierząt, a sprzyjało temu ogólne przyzwolenie i brak regulacji prawnych zakazujących tego typu praktyk. Ofiarą tego niechlubnego zwyczaju padła także kakapo. Większość schwytanych osobników przeżywało kilka miesięcy. Co najmniej od lat 70. wiadomym był fakt, że zmniejszała się populacja kakapo, mimo tego polowano na nią nawet na Wyspie Północnej, gdzie była mniej pospolita.
W latach 80. XIX w. wielu przedstawicieli łasicowatych (gronostaje, fretki domowe, łasice) zostało introdukowanych do Nowej Zelandii w celu zmniejszenia liczebności populacji królików, okazało się jednak, że drapieżniki te rozpoczęły polowania nie tylko na króliki, ale także na szereg autochtonicznych gatunków, wliczając kakapo. Inne obce zwierzęta, takie jak introdukowane jelenie, rywalizowały z kakapo o pożywienie i spowodowały wymarcie niektórych preferowanych przez nią gatunków roślin. Kakapo była wciąż obecna w górnym biegu rzeki Whanganui w 1894 roku – jeden z ostatnich odnotowanych osobników na Wyspie Północnej złapany został w paśmie Kaimanawa Range w 1895 roku.
Pierwsze działania ochronne.
W 1891 roku rząd Nowej Zelandii utworzył na małej wyspie Resolution Island w regionie Fiordland rezerwat przyrody; w 1894 rząd wyznaczył Richarda Henry’ego, przyrodnika entuzjastę, na jego zarządcę. Henry był świadomy spadku liczebności populacji rodzimych gatunków, dlatego rozpoczął chwytanie i przenoszenie kakapo i kiwi z wysp głównych na pozbawioną drapieżników Resolution Island. W ciągu sześciu lat udało mu się przenieść ponad 200 kakapo. Jednakże przed rokiem 1900 gronostaje przepłynęły na Resolution Island, zasiedliły ją i w ciągu 6 lat wytrzebiły odradzającą się miejscową populację kakapo.
W 1903 trzy kakapo zostały przeniesione z Resolution Island do rezerwatu przyrody na wyspę Little Barrier Island, położoną na północny wschód od Auckland, jednak na wyspie były zdziczałe koty, w rezultacie kakapo nie utrzymały się na niej. W 1912 trzy osobniki zostały przeniesione do innego rezerwatu, na wyspę Kapiti, leżącą na północny zachód od Wellington. Jeden z nich przetrwał co najmniej do 1936, pomimo obecności kotów przez część tego okresu.
Do lat 20. XX w. kakapo wyginęła całkowicie na Wyspie Północnej, a jej zasięg występowania oraz liczebność na Wyspie Południowej zmniejszyły się. Jednymi z jej ostatnich schronień były niedostępne tereny regionu Fiordland. Tam w latach 30. XX w. były często widywane lub słyszane i sporadycznie zjadane przez myśliwych lub budowniczych dróg. Do lat 40. XX w. doniesienia o kakapo stały się rzadkie. Ostatnia potwierdzona informacja o naturalnym występowaniu kakapo na Wyspie Północnej (w paśmie Huiarau Range) pochodzi z 1927 roku, na Wyspie Południowej po raz ostatni obserwowano pojedyncze osobniki w 1987 roku, w rejonie Fiordland, na Wyspie Stewart ostatniego osobnika złapano w 1997 roku – od tego czasu nie stwierdzono występowania kakapo na obszarze naturalnie przez nią uprzednio zajmowanym.
Działania ochronne w latach 1950–1989.
W latach 1949–1969 New Zealand Wildlife Service zaczęło organizować regularne ekspedycje w poszukiwaniu papugi, głównie w regionie Fiordland oraz na terenach obecnego Parku Narodowego Kahurangi, w północno-zachodniej części Wyspy Południowej. Siedem ekspedycji w regionie Fiordland pomiędzy 1951 a 1956 natrafiło jedynie na kilka świeżych śladów bytności tych papug. Ostatecznie w 1958 udało się schwytać jednego osobnika, który został wypuszczony w rejonie Zatoki Milforda w regionie Fiordland. Sześć kolejnych ptaków zostało schwytanych w 1961 roku; jeden został wypuszczony, a pięć pozostałych przeniesiono do ptaszarni w rezerwacie Mount Bruce Native Bird Reserve, nieopodal Masterton na Wyspie Północnej. W ciągu kilku następnych miesięcy cztery z ptaków padły, piąty padł po około czterech latach. W ciągu kolejnych 12 lat regularne ekspedycje znalazły tylko kilka śladów kakapo, co wskazywało na dalsze zmniejszanie się ich populacji. Tylko jeden ptak został schwytany w 1967; padł rok później.
Do początku lat 70. XX w. nie było pewne, czy kakapo jest wciąż gatunkiem istniejącym. Pod koniec 1974 roku naukowcy zlokalizowali kilka kolejnych samców kakapo i po raz pierwszy zaobserwowali i opisali naukowo charakterystyczne, godowe dudnienie (tzw. "booming") samców. Te spostrzeżenia dały podstawę Donowi Mertonowi do sformułowania hipotezy, że kakapo posiadają system rozrodczy typu lek. W latach 1974–76 odkryto 14 kakapo, ale wszystkie okazały się samcami. Wywołało to dyskusję i obawy, że gatunek jest funkcjonalnie wymarły, ponieważ nie znaleziono żadnych samic. Jeden samiec został schwytany w Zatoce Milforda w 1975 i ochrzczony imieniem „Richard Henry” oraz przeniesiony na Wyspę Maud. Wszystkie ptaki odkryte przez Wildlife Service pomiędzy 1951 a 1976 zebrano w U-kształtnej dolinie lodowcowej z niemal pionowymi klifami, otoczoną wysokimi górami. Zasiedlanie tych terenów przez introdukowane ssaki było utrudnione ze względu na trudne warunki terenowe, dzięki czemu na wyspie została zachowana właściwie niezmieniona rodzima roślinność. Jednak nawet tu udało się dostać kilku osobnikom gronostajów i do 1976 kakapo zniknęły z doliny; tylko kilka samców przetrwało w wysokich, najbardziej niedostępnych częściach klifów.
Do roku 1977 nie odbyła się żadna ekspedycja na Wyspę Stewart. Po tym jak w 1977 pojawiły się doniesienia o obserwacjach kakapo na tej wyspie, skierowano tam wyprawę badawczą. Już pierwszego dnia członkowie wyprawy natrafili na tropy i system zagłębień (robionych przez samce w czasie sezonu godowego). Wkrótce potem zlokalizowano kilka tuzinów kakapo. Ptaki, których populację oszacowano na 100–200 osobników, zamieszkiwały południową część wyspy, na niewielkim obszarze 8000 ha zmienionych przez ogień zarośli typu scrub i lasów.
Choć Wyspę Stewart zamieszkiwały zdziczałe koty i oposy, to nigdy nie skolonizowały jej łasicowate. Najprawdopodobniej tylko dzięki temu populacja kakapo na niej przetrwała. Tym niemniej śmiertelność wśród kakapo na tej wyspie była wysoka. Podczas wyprawy oszacowano, że koty zabijały kakapo w tempie 56% na rok. Przy takim tempie wyniszczania ptaki mogły nie przetrwać na wyspie i dlatego w 1982 podjęto intensywną regulację liczebności populacji kotów, po której nie znaleziono już żadnej papugi zabitej przez kota. Jednakże by zapewnić przetrwanie ocalałych ptaków, naukowcy zdecydowali później, że ta populacja powinna zostać przeniesiona na pozbawione drapieżników wyspy. Operację przeprowadzono pomiędzy 1982 a 1997.
Kakapo Recovery Plan.
♂ = samce, ♀ = samice.
W 1989 opracowano Kakapo Recovery Plan ("Plan przywrócenia kakapo") i w tym samym roku powołano Kakapo Recovery Group ("Grupa przywrócenia kakapo") do jego wdrożenia. Department of Conservation zastąpił w tym zadaniu Wildlife Service. Pierwszą operacją planu było przeniesienie wszystkich przetrwałych osobników na odpowiednie dla nich wyspy w celu zwiększenia liczebności populacji. Żadna z wysp Nowej Zelandii nie była idealna do umieszczenia kakapo bez odpowiedniego przygotowania w postaci rozległego nasadzenia roślinności preferowanej przez kakapo i usunięcia introdukowanych ssaków, stanowiących zagrożenie jako drapieżniki oraz konkurenci w walce o pożywienie. Ostatecznie wybrano cztery wyspy: Maud Island, Little Barrier, Codfish i Mana Island. 65 kakapo (43 samce i 22 samice) zostały pomyślnie przeniesione w pięć miejsc na czterech wyspach. Z niektórych wysp kilkanaście razy usuwano dzikie koty, gronostaje i weki.
Little Barrier Island została ostatecznie oceniona jako nieodpowiednia ze względu na trudne warunki środowiskowe, gęsty las i ciągłą obecność szczurów, dlatego ptaki przeniesiono z niej w 1998. Wraz z Wyspą Mana zostały zastąpione w roli rezerwatów kakapo przez dwie inne wyspy: Wyspę Chalky i Anchor Island. Cała populacja kakapo z Wyspy Codfish została tymczasowo przeniesiona w 1999 roku na Pearl Island, podczas gdy na Wyspie Codfish eliminowano szczury. Wszystkie kakapo z Pearl Island i Wyspy Chalky przeniesiono na Wyspę Anchor w 2005. Od kwietnia 2012 ocalałe kakapo trzymane są na wolnych od drapieżników wyspach: Codfish, Anchor i Little Barrier Island, gdzie są monitorowane.
Kluczową częścią Planu jest dokarmianie samic. Kakapo wydają na świat młode tylko raz na dwa do pięciu lat, kiedy określone typy gatunków roślin, głównie "Dacrydium cupressinum", wytwarzają bogate w białko owoce i nasiona. Obserwacje zależności pomiędzy nieregularnym rozrodem a latami obfitości roślinności pomagają biologom dobrać odpowiednie uzupełnienie diety tak, by zwiększyć frekwencję rozrodu u kakapo. W 1989 sześć preferowanych rodzajów pokarmu (jabłka, słodkie ziemniaki, migdały, orzechy brazylijskie, nasiona słonecznika i orzechy włoskie) dostarczano "ad libitum" każdej nocy do 12 stacji pokarmowych. Samce i samice jadły dostarczone pożywienie, w rezultacie czego samice gniazdowały na wyspie Little Barrier Island każdego lata pomiędzy 1989 a 1991, po raz pierwszy od 1982 roku, pomimo że powodzenie gniazdowania było niskie.
Dokarmianie nie tylko zwiększyło frekwencję rozrodu u kakapo, ale także wpłynęło na stosunek płci potomków kakapo na korzyść samic (patrz: "Rozmnażanie"). To odkrycie zostało następnie wykorzystane do zwiększenia liczby samic w lęgu poprzez celową manipulację kondycji (masy ciała) samic w okresie lęgowym. Zimą 2001 tylko samice ważące poniżej 1,5 kg otrzymywały uzupełniający pokarm, gdyż z braku wystarczającej ilości pożywienia mogły one w ogóle nie wyprowadzić lęgów. Cięższych samic nie dokarmiano, w rezultacie czego stosunek płci piskląt wiosną 2002 był bliski równowagi, eliminując przewagę samców w lęgach wyprowadzonych przez samice z nieograniczonym dokarmianiem.
Chociaż lęg może być zwiększony poprzez dokarmianie, przetrwanie młodych osobników jest utrudnione przez obecność szczura polinezyjskiego. Z 21 piskląt, które przyszły na świat w przedziale 1981–1994, dziewięć zostało zabitych przez szczury lub padło, a następnie zostało przez nie zjedzonych. Ochrona gniazd została wzmożona od 1995 poprzez stosowanie pułapek i trucizn, które rozkładano niezwłocznie po zlokalizowaniu gniazda. Mała kamera wideo i źródło podczerwieni obserwują gniazda nieustannie i automatycznie odstraszają zbliżające się szczury małym trzaskiem i błyskiem światła. By zwiększyć powodzenie gniazdowania, obserwujący gniazdo umieszczają nad jajami lub pisklętami mały, termostatycznie sterowany koc elektryczny, która uruchamia się, kiedy samica opuszcza gniazdo w poszukiwaniu pożywienia. Wskaźnik przetrwania piskląt wzrósł z 29% w okresie, kiedy gniazdo nie było chronione, do 75%, kiedy zaczęto je chronić.
W celu nieustannego monitorowania populacji kakapo każdy ptak jest wyposażony w nadajnik radiowy. Każdej znanej kakapo (z wyjątkiem młodych piskląt) nadawane jest oficjalne imię w ramach Kakapo Recovery Programme (ang.: "Program przywrócenia kakapo"). Metoda ta ułatwia identyfikację osobników przez osoby kierujące projektem ochrony i zarządzanie nim, a jednocześnie podkreśla fakt, jak niewiele osobników kakapo pozostało. Często stosuje się sztuczną inkubację jaj oraz odchowywanie piskląt w celu poprawy kondycji jaj i piskląt. W listopadzie 2005 roku populacja składała się z 41 samic i 45 samców, wliczając cztery świeżo opierzone pisklęta (trzy samice i jeden samiec), które przyszły na świat w 2005. Najstarszym znanym osobnikiem jest "Richard Henry" (pod obserwacją od 1975). Przypuszcza się, że miał 80 lat w chwili śmierci w grudniu 2010.
W celu przeciwdziałania negatywnym efektom związanym z inbredem i dryfem genetycznym grożącym ekstynkcją populacji o bardzo małej liczebności (patrz: "Genetyka") wdrażane są dla kakapo specjalne programy rozrodu, podobne do stosowanych u zwierząt gospodarskich, wykorzystujące planowe kojarzenia między wybranymi osobnikami oraz sztuczną inseminację.
W 2009 roku zostało pomyślnie wykonane sztuczne zapłodnienie dwóch samic kakapo za pomocą rozmarzniętej spermy po krioprezerwacji. Testy na ojcostwo potwierdzają, że sztuczna inseminacja była sukcesywna u każdej z samic, urodziwszych piskląt po zapłodnieniu. Sądzono, że krioprezerwacja pomoże zmniejszyć dryf genetyczny, a tym samym zmniejszenie utraty różnorodności genetycznej.
W roku 2006 sztab "Kakapo Recovery Programme" zaprezentował nowy plan zarządzania, przewidziany na lata 2006–2016. Głównymi celami tego planu są zwiększenie genetycznej różnorodności, utrzymanie, przywrócenie lub utworzenie dostatecznie dużego siedliska do ulokowania osobników oczekiwanego wzrostu populacji kakapo oraz utrzymanie publicznej świadomości zagrożenia gatunku i wsparcia ze strony społeczeństwa.
"Kakapo Recovery Plan" okazał się udanym programem, co potwierdza stopniowy wzrost populacji kakapo. Wskaźnik przeżywalności dorosłych ptaków i ich produktywność znacząco się zwiększyły od początku trwania programu. Jednak głównym celem jest utworzenie co najmniej jednej stabilnej, samoutrzymującej się, nienadzorowanej populacji kakapo, jako funkcjonalnego składnika ekosystemu w chronionym środowisku. Do realizacji tego celu dwie duże przybrzeżne wyspy – Resolution Island (20,860 ha) i Secretary Island (8,140 ha) – zostały przygotowane w celu reintrodukcji kakapo. Podjęto na nich na szeroką skalę działania mające na celu przywrócenie pierwotnej równowagi ekologicznej.
Podczas sezonu lęgowego 2008–2009 całkowita populacja kakapo wzrosła do ponad 100 ptaków, po raz pierwszy od rozpoczęcia monitorowania. Dwadzieścia dwa z 34 piskląt zostało ręcznie odchowanych z powodu niedostatków pożywienia na Wyspie Codfish.
W 2012 siedem kakapo zostało przeniesionych na wyspę Little Barrier w celu rozpoczęcia tam udanego programu rozrodczego. Ostatni raz kakapo były na tej wyspie w 1999.
W marcu 2014 znanych było 125 żyjących osobników, z których większość ma nadane imiona. W sezonie 2014 doszło do pierwszego od 2011 roku złożenia jaj przez kakapo.
Ostateczną wizją "Kakapo Recovery Plan" jest odtworzenie populacji kakapo na poziomie 150 dojrzałych płciowo samic.
Kakapo w kulturze.
W kulturze Maorysów.
Kakapo są częścią bogatej tradycji folkloru i wierzeń Maorysów. Dzięki ich nieregularnemu cyklowi rozrodczemu, związanemu z obfitym występowaniem owoców niektórych gatunków roślin, takich jak "Dacrydium cupressinum" (maor.: "Rimu"), Maorysi sądzili, że papugi te posiadają zdolność przepowiadania przyszłości. Przesąd ten miały potwierdzać doniesienia o obserwacjach ptaków zrzucających jagody z drzew "Elaeocarpus dentatus" i "Beilschmiedia tawa" (w sezonach, kiedy owocowały) do ustronnych sadzawek, by je zabezpieczyć jako zapasy pożywienia na nadchodzące lato; według legendy zwyczaj ten miał zapoczątkować maoryską praktykę zanurzania pokarmów w wodzie w tym samym celu.
Wykorzystanie kakapo.
Mięso kakapo stosowane było do sporządzania potraw, a Maorysi uważali je za przysmak i polowali na papugę dla mięsa w czasach, kiedy gatunek był jeszcze szeroko rozpowszechniony. Ich mięso "przypomina owcze w smaku i konsystencji", chociaż europejscy osadnicy opisują ptaka jako posiadającego "silny i nieco łykowaty [sic!] smak".
W latach lęgowych głośne dudnienie samców w ich arenach godowych czyniło je łatwym łupem dla Maorysów, którzy polowali na nie także, kiedy ptaki zażywały kąpieli pyłowej w suche dni. Ptaki były łapane przeważnie nocą przy pomocy sideł, dziur w ziemi lub za pomocą grupy udomowionych polinezyjskich psów, które towarzyszyły im podczas polowań – czasami używali różnego rodzaju płonących pochodni, by oślepić ptaki w ciemności, zatrzymując je w miejscu i tym samym czyniąc łatwym łupem. Maorysi przygotowywali potrawy metodą Hāngi lub w kalabasach z wrzącym olejem. Mięso ptaków może być przechowywane w ich własnym tłuszczu w zamkniętych pojemnikach – myśliwi z plemienia Ngāi Tahu trzymali mięso w koszach zrobionych z wewnętrznej kory drzewa zwanego zastrzalinem totara lub w pojemnikach zrobionych z wodorostów zwanych listownicowcami. W celu zidentyfikowania ich zawartości oraz w celach dekoracyjnych przywiązywali oni do tych pojemników wiązki piór z ogona kakapo. Maorysi także zbierali jaja kakapo, które były opisywane jako białawe, "ale nie czysto białe" i mniej więcej tej samej wielkości, co jaja kererū.
Tak długo, jak Maorysi zabijali kakapo dla mięsa, wykorzystywali także całe skóry ptaków wraz z przyczepionymi piórami lub z samych piór i włókna lnianego tkali płaszcze i peleryny. Do wytworzenia takiego okrycia potrzeba do 11 000 piór. Nie tylko wyglądają one okazale, ale także znakomicie trzymają ciepło. Były wysoko cenione, a kilka z nich przetrwało do dzisiejszych czasów i są uważane za "taonga" (skarb) – istotnie, stare maoryskie powiedzenie mówi: "Masz pelerynę z kākāpō i wciąż narzekasz, że ci zimno" i jest używane na opisanie kogoś, kto nigdy nie jest zadowolony. Pióra kakapo były także używane do dekoracji broni taiaha, ale usuwano je przed walką.
Mimo wszystko kakapo była szanowana przez Maorysów, a nawet miała dla nich wartość sentymentalną. Potwierdzili to europejscy osadnicy w Nowej Zelandii w XIX w., wśród nich George Edward Grey, który napisał w liście do swojego współpracownika, że jego papuga kakapo zachowuje się w stosunku do niego i jego przyjaciół "bardziej jak pies niż jak ptak".
W mediach.
Akcja edukacyjna i wysiłki podjęte w celu ochrony kakapo spowodowały, że gatunek stał się dobrze znany. Wiele książek i filmów dokumentalnych z wyszczególnieniem opisuje trudną sytuację kakapo. Jednym z pierwszych był "Two in the Bush", autorstwa Geralda Durrella, zrealizowany dla BBC w 1962 roku. Pełnometrażowy film dokumentalny, pt.: "The Unnatural History of the Kakapo" zdobył dwie główne nagrody na festiwalu Reel Earth Environmental Film Festival. Dwa z najbardziej znaczących filmów dokumentalnych, wyprodukowane przez studio NHNZ, to: "Kakapo – Night Parrot" (1982) i "To Save the Kakapo" (1997). Dział Historii Naturalnej BBC także przedstawił kakapo, w tym epizod z Sir Davidem Attenborough w filmie "The Life of Birds". Papuga ta należy również do zagrożonych zwierząt, na których poszukiwania wyruszyli Douglas Adams i Mark Carwardine w serii audycji radiowych (z 1989) i książce (z 1990), pt.: "Last Chance to See". Zaktualizowana wersja serii została wyemitowana przez BBC, w której Stephen Fry i Carwardine ponownie odwiedzili zwierzęta na Wyspie Codfish, by sprawdzić, jak radzą one sobie prawie 20 lat później. Ujęcia kakapo o imieniu Sirocco usiłującego kopulować z głową Carwardine'a obejrzało miliony widzów na całym świecie, po których Sirocco został „ptasim rzecznikiem” ochrony przyrody w Nowej Zelandii w 2010 roku, w ramach Międzynarodowego Roku Różnorodności Biologicznej. Kakapo pojawiła się w serii filmów dokumentalnych "South Pacific", w odcinku "Strange Islands" pierwotnie wyemitowanym 13 czerwca 2009 roku oraz jest wspomniana w 10. odcinku filmu dokumentalnego zrealizowanego przez BBC pod koniec 1984 roku.

</doc>
<doc id="122759" url="https://pl.wikipedia.org/wiki?curid=122759" title="Zazdrość">
Zazdrość

Zazdrość – uczucie pojawiające się w sytuacji frustracji, gdy znany jest obiekt zaspokajający potrzebę i osoba posiadająca ten obiekt. Uważana zazwyczaj za uczucie negatywne, choć w łagodnej formie może być np. bodźcem do pozytywnej konkurencji i realizacji własnych aspiracji.
Chorobliwa zazdrość wiąże się z brakiem zaufania, chęcią kontroli i nadzorowania drugiej osoby oraz agresją.
W chrześcijaństwie jest jednym z siedmiu grzechów głównych.
Chorobliwa zazdrość o partnera.
Jedna z ważniejszych odmian zazdrości. Jej najbardziej skrajną formą jest "zazdrość urojona", w psychopatologii nazywana "zespołem Otella". Przejawia się ona np. podejrzewaniem partnera o notoryczne zdrady, sprawdzaniem partnera jak i również kontrolowaniem jego działań. Może powodować stany depresyjne. W skrajnych przypadkach może natomiast doprowadzić do destrukcyjnych zachowań, a nie leczona nawet do samobójstwa lub morderstwa w afekcie. Osoba dotknięta takimi zaburzeniami nie jest w stanie racjonalnie oceniać i tłumić własnych zachowań. Nie potrafi pracować nad sobą, często ma niską samoocenę (wygląd, wiek, wykształcenie), a winą za wszystko obarcza partnera. Przedstawia własne (dla siebie racjonalne) wytłumaczenia swego postępowania. W wielu przypadkach chory wie o swojej przypadłości, lecz nie jest w stanie z tym walczyć. W życiu towarzyskim czy zawodowym, często objawy te są niezauważalne dla otoczenia. Całość skupia się tylko na partnerze. Osoby cierpiące na chorobliwą zazdrość często nadużywają alkoholu lub innych używek, co potęguje strach przed zdradą partnera i doprowadza do skrajnych zachowań. Przyczyną choroby może być doznanie wielkiego wstrząsu emocjonalnego w przeszłości (rozstanie z osobą najbliższą sercu itp.). Osoby te starają się walczyć z chorobą, lecz w większości przypadków są bezsilne.
 

</doc>
<doc id="122760" url="https://pl.wikipedia.org/wiki?curid=122760" title="Elżbieta Cichla-Czarniawska">
Elżbieta Cichla-Czarniawska

Elżbieta Cichla-Czarniawska (ur. 1935 w Łodzi) – polska poetka i powieściopisarka, historyk literatury, krytyk literacki.
Życiorys.
Ukończyła podstawową i średnią szkołę SS. Nazaretanek w Częstochowie (matura 1953). Magisterium w zakresie filologii polskiej uzyskała na Katolickim Uniwersytecie Lubelskim (1957), a w 1977 otrzymała stopień naukowy doktora na Uniwersytecie Łódzkim. Po ukończeniu studiów pracowała w Bibliotece im. H. Łopacińskiego w Lublinie, a następnie w szkolnictwie częstochowskim (1958–1975). Działała w Towarzystwie Literackim im. A. Mickiewicza (skarbnik, sekretarz Oddziału Częstochowskiego, wykładowca w Studium Humanistycznym prowadzonym przy Oddziale). W latach 1958-59 należała do częstochowskiej grupy poetyckiej "Profile". Od 1983 mieszka w Lublinie. 
Debiutowała dwoma wierszami w „Tygodniku Powszechnym” (1955). W latach 1976–1999 członek Związku Literatów Polskich; od 2006 w Stowarzyszeniu Pisarzy Polskich. Jej twórczość ukazywała się m.in. w czasopismach: „Akcent”, „Kamena”, „Kierunki”, „Komunikaty Naukowe TLAM”, „Literatura”, „Nad Wartą”, „Poezja”, „Poglądy”, „Tygodnik Kulturalny”, „Tygodnik Powszechny”, „Więź”, „Życie Literackie” oraz w licznych antologiach. Poezje tłumaczono na języki: angielski, niemiecki, rosyjski, litewski i bułgarski.
Za poezję i prozę otrzymała wiele nagród literackich, m.in. wyróżnienie (1962) i II nagrodę (1963) w Łódzkiej Wiośnie Poetów, wyróżnienie za powieść "Całe życie powrotów" w Konkursie Zarządu Głównego ZLP i Wydawnictwa „Książka i Wiedza” (1975); dwukrotnie nagrodę im. Józefa Czechowicza (1987 i 2005), nagrodę im. Bolesława Prusa za powieść "Wiosna, Emilio!" (1986), nagrodę im. Anny Kamieńskiej (2009) i nagrodę Milczewskiego-Bruna (2009).
Twórczość.
Poezja (wydane zbiory)
Proza (powieści, opowiadania, wspomnienia):
Książki naukowe i krytycznoliterackie:
Prace redakcyjne i edytorskie:

</doc>
<doc id="122761" url="https://pl.wikipedia.org/wiki?curid=122761" title="Państwo federalne">
Państwo federalne



</doc>
<doc id="122763" url="https://pl.wikipedia.org/wiki?curid=122763" title="Slumsy">
Slumsy

Slumsy (czyt. [slamsy] od ) – region miasta zamieszkany przez biedną ludność (najczęściej imigrantów lub przybyszy z terenów wiejskich). Obszary takie są najbardziej powszechne w wielkich aglomeracjach państw globalnego południa (kiedyś zwanego Trzecim Światem) (np. w Afryce, Indiach czy Ameryce Południowej).
Nazwa „slums” wywodzi się od XIX-wiecznych przemysłowych miast brytyjskich, gdzie ponad 60% powierzchni miasta zajmowały zatłoczone dzielnice mieszkaniowe, nierzadko o bardzo niskich standardach życia.
Obecnie większość budynków w slumsach to prowizoryczne konstrukcje zbudowane z tego, co mieszkańcy zdołali znaleźć (np. desek, skrzynek, blachy falistej). Slumsy zazwyczaj są pozbawione utwardzonych dróg, elektryczności, kanalizacji oraz bieżącej wody. Często realną władzę w takich dzielnicach sprawują zorganizowane grupy przestępcze.
Dzielnicami slumsowymi czasem nazywa się również dzielnice w bogatszych i wysoko rozwiniętych krajach świata, gdzie mieszka ludność uboga. Najczęściej są to ogromne skupiska ludzi mieszkających w wysokościowcach, na terenach pozbawionych zieleni itp.
Zwiedzanie przez turystów dzielnic skrajnej biedy, zwłaszcza w krajach biednego Południa, definiowane jest jako turystyka slumsowa.

</doc>
<doc id="122764" url="https://pl.wikipedia.org/wiki?curid=122764" title="Andrzej Jasiński">
Andrzej Jasiński



</doc>
<doc id="122765" url="https://pl.wikipedia.org/wiki?curid=122765" title="After Forever">
After Forever

After Forever – holenderska grupa muzyczna wykonująca symfoniczny gotycki metal. Powstała 1995 roku w Holandii występując początkowo do 1999 roku pod nazwą "Apocalypse".
Zmiany w brzmieniu wykonywanej muzyki zapoczątkowała wokalistka Floor Jansen (w grupie od 1997 roku), za sprawą której zespół zyskał uznanie zwracając się w stronę atmospheric metalu o rdzeniu gothic. Po wydaniu ostatniej płyty, grupa zawiesiła swoją działalność na co najmniej rok z powodu kłopotów zdrowotnych Sandera. W 2009 roku zespół został jednak rozwiązany.
Historia zespołu.
After Forever zostało założone w 1995 roku, wtedy jeszcze pod nazwą "Apocalypse". Początkowo grali głównie muzykę ukierunkowaną na death metal. Po dołączeniu do grupy wokalistki Floor Jansen w 1997 roku, ich styl muzyczny wyewoluował w stronę symfonicznego metalu, aby dać Floor większe pole do popisu. W początkowy skład grupy wchodzili Floor Jansen, Mark Jansen, Sander Gommans, Luuk van Gerven, Jack Driessen i Joep Beckers.
W 1999 roku grupa zaczęła komponować własne utwory i nagrała 2 dema zatytułowane "Ephemeral" oraz "Wings of Illusion" które przyciągnęły uwagę wytwórni płytowej Transmission Records. Później też z tą wytwórnią grupa podpisała kontrakt.
Na debiutanckim albumie zespołu "Prison of Desire" wydanym w 2000 roku, gościnnie zaśpiewała Sharon den Adel, wokalistka Within Temptation. Album ten odniósł ogromny sukces w Europie. Pod koniec 2000 roku następują zmiany w składzie grupy. Perkusista Andre Borgman wraz z klawiszowcem Lando van Gilsem zastępują Joepa Beckersa i Jacka Driessena.
W roku 2001 ukazał się kolejny album studyjny grupy: "Decipher". Floor Jansen została zaproszona przez Arjena Lucassena do projektu Ayreon, z którym nagrała album . W 2002 roku zespół opuścił Mark Jansen, który potem założył zespół Epica. Marka zastąpił Bas Maas.
W 2004 roku zespół wydał album koncepcyjny "Invisible Circles". Na tym albumie po raz pierwszy zespół zawarł w swojej muzyce elementy metalu progresywnego. Album osiągnął 26 miejsce na listach sprzedaży w rodzimej Holandii. W tym samym roku Lando van Gilsa zastąpił klawiszowiec Joost van den Broek.
Na początku września 2005 roku wydany został czwarty album studyjny zespołu "Remagine" Do specjalnej edycji albumu została dodana płyta DVD zawierająca materiał filmowy ze studia nagraniowego.
3 marca 2006 roku grupa zrezygnowała z dalszej współpracy z wytwórnią Transmission Records, z powodu słabej promocji zapewnianej zespołowi ze strony wytwórni. W odpowiedzi na te skargi wytwórnia wydała album kompilacyjny "Mea Culpa". Pomimo tego zespół podpisał umowę z Nuclear Blast.
Pod koniec 2006 roku grupa nagrała pierwszy album pod szyldem nowej wytwórni Nuclear Blast, "After Forever". Na albumie gościnnie wystąpił gitarzysta Annihilator, Jeff Waters oraz Doro Pesch. Album pojawił się w sklepach 23 kwietnia 2007.
W styczniu 2008 członkowie zespołu na oficjalnej stronie internetowej ogłosili że zespół zawiesza działalność na co najmniej rok. W wywiadzie dla radia Ragnarök, Floor powiedziała, że na początku 2009 roku zespół spotka się aby omówić przyszłość After Forever.
5 lutego 2009 roku, After Forever ogłosili zakończenie działalności. Przerwa dowiodła muzykom, że nie czują już energii cechującej brzmienie After Forever.

</doc>
<doc id="122766" url="https://pl.wikipedia.org/wiki?curid=122766" title="Janusz Wojciechowski">
Janusz Wojciechowski

Janusz Czesław Wojciechowski (ur. 6 grudnia 1954 w Rawie Mazowieckiej) – polski prawnik i polityk, sędzia.
Poseł na Sejm II i IV kadencji (1993–1995, 2001–2004), poseł do Parlamentu Europejskiego V, VI, VII i VIII kadencji (2004–2016). Prezes Najwyższej Izby Kontroli (1995–2001), wicemarszałek Sejmu IV kadencji (2001–2004), prezes Polskiego Stronnictwa Ludowego (2004–2005), audytor w Europejskim Trybunale Obrachunkowym (2016–2019), komisarz UE ds. rolnictwa (od 2019).
Życiorys.
Syn Jana i Marii. Wychowywał się we wsi Regnów, gdzie w 1969 ukończył szkołę podstawową. Absolwent Liceum Ogólnokształcącego im. Marii Skłodowskiej-Curie w Rawie Mazowieckiej z 1973. W 1977 ukończył studia na Wydziale Prawa i Administracji Uniwersytetu Łódzkiego. Od 1977 do 1980 pracował jako asesor w Prokuraturze Wojewódzkiej w Skierniewicach. W latach 1980–1993 orzekał jako sędzia. Do 1985 pracował w Sądzie Rejonowym w Rawie Mazowieckiej oraz Sądzie Rejonowym w Skierniewicach, od 1985 do 1990 w Sądzie Wojewódzkim w Skierniewicach, a od 1990 do 1993 w Sądzie Apelacyjnym w Warszawie. Sprawował funkcję członka Krajowej Rady Sądownictwa w latach 1990–1993. Jest autorem lub współautorem komentarzy do kodeksu karnego i ustaw karnych, a także artykułów naukowych i publicystycznych w dziedzinie prawa oraz o charakterze społeczno-prawnym.
W 1984 wstąpił do Zjednoczonego Stronnictwa Ludowego. Od 1993 do 1995 pełnił mandat posła na Sejm II kadencji z listy Polskiego Stronnictwa Ludowego. Od 1994 do 1995 sprawował urząd podsekretarza stanu w Urzędzie Rady Ministrów. W 1995 został wybrany głosami SLD i PSL na funkcję prezesa Najwyższej Izby Kontroli, którą sprawował do 2001. W latach 1991–1993 pełnił funkcję sędziego Trybunału Stanu.
W 2001 ponownie został posłem IV kadencji z okręgu piotrkowskiego, wybrano go na wicemarszałka Sejmu. Od maja do lipca 2004 był europosłem V kadencji w ramach delegacji krajowej. W wyborach w tym samym roku wybrano go do Parlamentu Europejskiego VI kadencji z województwa łódzkiego.
Sprawował funkcję prezesa PSL od 16 marca 2004 do 29 stycznia 2005. Podał się do dymisji po tym, jak partia opowiedziała się przeciwko utworzeniu wraz z ZChN i Centrum komitetu wyborczego „Zgoda”. Pełnił następnie funkcję prezesa zarządu wojewódzkiego PSL w Łodzi. W lutym 2006 za złamanie statutu (przejście do frakcji UEN bez zgody władz partii) został wykluczony z PSL, przystąpił do nowego ugrupowania pod nazwą Polskie Stronnictwo Ludowe „Piast”. W wyborach do Parlamentu Europejskiego w 2009 uzyskał liczbą 56 292 głosów reelekcję, kandydując jako przedstawiciel Stronnictwa „Piast” z listy Prawa i Sprawiedliwości. Do 2009 stał na czele rady politycznej Stronnictwa „Piast”. W listopadzie 2010 przystąpił do Prawa i Sprawiedliwości. Miesiąc wcześniej, w łódzkim biurze poselskim tej partii, zabity został jego asystent Marek Rosiak. W wyborach do Parlamentu Europejskiego w 2014 z listy PiS po raz kolejny uzyskał mandat eurodeputowanego.
W grudniu 2015 został zgłoszony przez rząd Beaty Szydło jako przedstawiciel Polski w Europejskim Trybunale Obrachunkowym zamiast zgłoszonego przez poprzedni rząd Macieja Berka. W kwietniu 2016 Parlament Europejski w tajnym głosowaniu negatywnie zaopiniował jego kandydaturę. Pomimo negatywnej opinii PE w tym samym miesiącu otrzymał nominację na to stanowisko decyzją Rady Unii Europejskiej (z kadencją od maja 2016).
W sierpniu 2019, po uprzedniej rezygnacji z kandydowania złożonej przez Krzysztofa Szczerskiego, został polskim kandydatem na stanowisko komisarza UE ds. rolnictwa w nowej Komisji Europejskiej kierowanej przez Ursulę von der Leyen. Kadencję na tym stanowisku rozpoczął 1 grudnia 2019.
Życie prywatne.
Jest żonaty, ma dwóch synów. Brat Grzegorza Wojciechowskiego. Hobbystycznie uprawia biegi (startował w maratonach), podnoszenie ciężarów i narciarstwo.

</doc>
<doc id="122767" url="https://pl.wikipedia.org/wiki?curid=122767" title="Juliusz Łuciuk">
Juliusz Łuciuk

Juliusz Łuciuk (ur. 1 stycznia 1927 w Brzeźnicy, zm. 17 października 2020 w Krakowie) – polski kompozytor.
Życiorys.
Syn Andrzeja Łuciuka, częstochowskiego organisty i kompozytora. Juliusz Łuciuk był absolwentem częstochowskich szkół muzycznych. Studia muzyczne odbył w latach 1947–1956 w Państwowej Wyższej Szkole Muzycznej w Krakowie, gdzie studiował kompozycję u Stanisława Wiechowicza (dyplom 1956) i teorię muzyki (dyplom 1955). Ponadto, studiował także muzykologię pod kierunkiem Zdzisława Jachimeckiego na Uniwersytecie Jagiellońskim (dyplom 1952). W latach 1958-59 odbył uzupełniające studia kompozytorskie u Nadii Boulanger i Maxa Deutscha (ucznia i asystenta Schönberga) w Paryżu. Uczestniczył również w seminariach Oliviera Messiaena. W 1959 roku brał udział w Międzynarodowych Kursach Kompozytorskich w Darmstadt. 
Łuciuk zaliczany jest do czołówki polskich kompozytorów współczesnych. Jego twórczość ewoluowała od estetyki neoklasycznej, poprzez poszukiwania awangardowych rozwiązań obejmujących takie środki techniki kompozytorskiej, jak aleatoryzm, sonorystyczną regulację materiału dźwiękowego (m.in. eksploracja wnętrza fortepianu, gra bezpośrednio na strunach, wykorzystanie pałek perkusyjnych itp. – np. Passacaglia na fortepian, Lirica di timbri na fortepian) do uproszczenia faktury i stylistyki brzmienia. Od połowy lat 70. XX wieku Łuciuk zwraca się w kierunku tzw. stylistyki neotonalnej. W jego dorobku wybitne miejsce zajmują liczne dzieła o tematyce religijnej.
Pochowany na cmentarzu Batowickim w Krakowie (kw. CCXVIII-płd.-5).
Odznaczenia i nagrody.
Juliusz Łuciuk uzyskał szereg nagród i wyróżnień na krajowych i zagranicznych konkursach kompozytorskich. Należą do nich m.in. następujące:
Otrzymał także szereg nagród o charakterze państwowym, m.in.:

</doc>
<doc id="122771" url="https://pl.wikipedia.org/wiki?curid=122771" title="Louis Nicolas Vauquelin">
Louis Nicolas Vauquelin

Louis Nicolas Vauquelin (ur. 16 maja 1763 w Saint-André-d’Hébertot, zm. 14 listopada 1829 tamże) – profesor chemii w Paryżu od roku 1809. Zajmował się analizą chemiczną. Między innymi ulepszył metody analizy minerałów i ilościowego rozdzielania metali. Odkrył chrom w roku 1797 i beryl w 1798. Prowadził badania nad związkami pochodzenia roślinnego i zwierzęcego. Otrzymał eter dietylowy przez odwodnienie etanolu. W roku 1799 wydał pierwszy podręcznik chemii analitycznej.

</doc>
<doc id="122777" url="https://pl.wikipedia.org/wiki?curid=122777" title="Tomasz Bugaj">
Tomasz Bugaj

Tomasz Bugaj (ur. 11 grudnia 1950 w Kłomnicach k. Częstochowy) – polski dyrygent i pedagog.
Działalność muzyczna.
Jest absolwentem Państwowej Szkoły Muzycznej II stopnia w Częstochowie, w klasie fortepianu Wacławy Sakowicz (dyplom 1969). W latach 1969–1974 odbył studia muzyczne w Państwowej Wyższej Szkole Muzycznej (obecnie Uniwersytet Muzyczny Fryderyka Chopina) w Warszawie, w klasie dyrygentury symfoniczno-operowej Stanisława Wisłockiego. W tym samym czasie, w latach 1969–1972 studiował także muzykologię na Uniwersytecie Warszawskim.
Przebieg jego działalności zawodowej przedstawia się następująco:
Ponadto dyrygował w Polsce m.in. Orkiestrą Filharmonii Narodowej, Narodową Orkiestrą Symfoniczną Polskiego Radia (NOSPR), orkiestrą Sinfonia Varsovia, Orkiestrą Polskiego Radia w Krakowie oraz większością polskich orkiestr filharmonicznych. Odbył także szereg zagranicznych podróży artystycznych (m.in. Austria, Chile, Finlandia, Hiszpania, Irlandia, Niemcy, Norwegia, Rosja, Stany Zjednoczone, Wielka Brytania). Podczas tych podróży koncertował w takich salach koncertowych i teatrach operowych, jak m.in.: Alte Oper we Frankfurcie, Filharmonia Berlińska, Herkulessaal w Monachium, Liederhalle w Stuttgarcie, Barbican Hall w Londynie, Auditorio Nacional w Madrycie, Grieghallen w Bergen, Wielka Sala Konserwatorium Moskiewskiego. Brał udział m.in. w takich festiwalach muzycznych, jak: Festiwal de Asturias, Berliner Festwochen, Karintischer Sommer, a także w festiwalach w Bergen, Cheltenham, Mediolanie, Montreux i Newport. Prowadził również spektakle w teatrach operowych (Warszawa, Łódź, Poznań, Bilbao, Leeds).
Dokonał szeregu nagrań radiowych, telewizyjnych i płytowych w kraju i za granicą. Jego repertuar obejmuje utwory od średniowiecza do współczesności.
Nagrody.
Tomasz Bugaj jest laureatem szeregu nagród uzyskanych na międzynarodowych konkursach dyrygenckich:
Działalność pedagogiczna.
Oprócz działalności dyrygenckiej, Tomasz Bugaj zajmuje się pedagogiką muzyczną. Od 1997 roku prowadzi klasę dyrygentury symfoniczno-operowej w Akademii Muzycznej w Krakowie, gdzie w latach 2000–2005 pełnił funkcję kierownika Katedry Dyrygentury, oraz na Uniwersytecie Muzycznym Fryderyka Chopina w Warszawie, gdzie pełni funkcję kierownika Katedry Dyrygentury.

</doc>
<doc id="122780" url="https://pl.wikipedia.org/wiki?curid=122780" title="Bolesław Ocias">
Bolesław Ocias

Bolesław Ocias (ur. 30 maja 1929 w Częstochowie, zm. 16 czerwca 2019 tamże) – polski dyrygent, kompozytor i pedagog.
Życie i działalność.
Bolesław Ocias urodził się w Częstochowie, w niezamożnej, wielodzietnej rodzinie. Przebieg jego zawodowej kariery rozwijał się w nietypowy sposób. W 1945 roku wstąpił do nowicjatu zgromadzenia Ojców Salezjanów w Krakowie, gdzie – jako student seminarium duchownego – odbywał przez dwa lata studia filozoficzne. W 1948 roku podjął pracę pedagogiczną w Szkole Organistowskiej Towarzystwa Salezjańskiego w Przemyślu, której następnie został uczniem. Kształcił się w zakresie gry na fisharmonii, trąbce i wiolonczeli, a także w zakresie przedmiotów teoretycznych. Jego nauczycielami byli w tym czasie m.in. Feliks Rączkowski, Władysław Oćwieja oraz rodzony brat prymasa Augusta Hlonda - ks. Antoni Hlond.
W latach 1952–1956 studiował w Państwowej Wyższej Szkole Muzycznej (obecnie Uniwersytet Muzyczny Fryderyka Chopina) w Warszawie, dyrygenturę u Tadeusza Wilczaka i Stanisława Nawrota oraz kompozycję u Tadeusza Szeligowskiego. Dodatkowo doskonalił się w zakresie gry na organach w klasie Feliksa Rączkowskiego.
W okresie studiów pracował przez dwa lata w Państwowym Zespole Pieśni i Tańca „Mazowsze”, w charakterze nauczyciela solfeżu i emisji głosu. Po ukończeniu studiów pełnił przez trzy miesiące funkcję kierownika muzycznego w Polskim Radio. Następnie podjął pracę jako dyrygent w operetkach i teatrach muzycznych. Początkowo pracował w Operetce Lubelskiej, później w Teatrze Muzycznym w Warszawie, a następnie przez 18 lat w Państwowej Operetce Śląskiej w Gliwicach, jako dyrygent i kierownik muzyczny. Współpracował również z teatrami dramatycznymi jako kierownik muzyczny oraz jako autor muzyki lub opracowania strony muzycznej dramatów, komedii i wodewilów.
Od 1977 roku związany był zawodowo z Częstochową. Podjął pracę pedagogiczną w Zespole Szkół Muzycznych im. M. J. Żebrowskiego, gdzie prowadził szkolną orkiestrę oraz propedeutykę improwizacji fortepianowej i kompozycji. Równocześnie wykładał w Instytucie Muzyki Wyższej Szkoły Pedagogicznej (obecnie Uniwersytet Humanistyczno-Przyrodniczy im. Jana Długosza), gdzie w latach 1991–1994 pełnił funkcję kierownika Zakładu Dyrygowania. Z jego inicjatywy powołano cykl koncertów pedagogów Instytutu Muzyki WSP w Filharmonii Częstochowskiej z towarzyszeniem orkiestry Filharmoników Częstochowskich (od 1989 roku). Podczas tych koncertów wielokrotnie dyrygował sam B. Ocias.
W Częstochowie Bolesław Ocias prowadził także działalność dyrygencką. W latach 1970–1982 był dyrygentem Chóru Męskiego "Pochodnia" w Częstochowie. Był także kierownikiem muzycznym zespołów folklorystycznych: Zespołu Pieśni i Tańca "Częstochowa" oraz Zespołu Folklorystycznego "Polanie" przy WSP i Politechnice Częstochowskiej, którego był współzałożycielem. Na potrzeby tych zespołów skomponował lub opracował szereg utworów. Przez trzy lata był także kierownikiem muzycznym Teatru Dramatycznego im. A. Mickiewicza w Częstochowie. Jako dyrygent współpracował również gościnnie z Filharmonią Częstochowską.
Ponadto, wielokrotnie zasiadał w jury konkursów i festiwali, m.in. Festiwalu Muzyki Chóralnej w Częstochowie (2004).
Jest laureatem Nagrody Prezydenta Miasta Częstochowy w dziedzinie muzyki i baletu (1999).
Twórczość kompozytorska Bolesława Ociasa jest zróżnicowana pod względem stylistycznym oraz w zakresie wykorzystywanych gatunków i form. Obejmuje ona utwory instrumentalne (w tym na orkiestrę, na różne zespoły kameralne oraz kompozycje na instrument solo), wokalne (na różne rodzaje chórów a cappella) i wokalno-instrumentalne. Dominującym obszarem zainteresowań twórczych Ociasa jest muzyka baletowa oraz muzyka do spektakli teatralnych. Na osobnym biegunie sytuują się opracowania i transkrypcje utworów innych kompozytorów oraz stylizacje pieśni ludowych. Do jego najważniejszych dzieł należą m.in.: "Concertino" na fortepian i orkiestrę oraz "Missa solemnis" na chór i orkiestrę.

</doc>
<doc id="122781" url="https://pl.wikipedia.org/wiki?curid=122781" title="Paweł Łukaszewski">
Paweł Łukaszewski

Paweł Wojciech Łukaszewski (ur. 19 września 1968 w Częstochowie) – polski kompozytor, dyrygent, pedagog i organizator życia muzycznego. Od 2016 prorektor Uniwersytetu Muzycznego Fryderyka Chopina w Warszawie.
Przebieg działalności zawodowej.
Wykształcenie.
Absolwent Państwowego Liceum Muzycznego w Częstochowie, które ukończył z wyróżnieniem w klasie wiolonczeli Grzegorza Janusza. Konsultacji w zakresie kompozycji udzielał mu Bolesław Ocias. Wyższe studia muzyczne odbył w latach 1987–1995 w Akademii Muzycznej im. F. Chopina w Warszawie, w klasie wiolonczeli Andrzeja Wróbla (dyplom 1992) oraz w klasie kompozycji Mariana Borkowskiego (dyplom 1995). Odbył także studia podyplomowe w Studium Menedżerów Kultury przy Uniwersytecie Adama Mickiewicza w Poznaniu (1993–1994) oraz Podyplomowe Studium Dyrygentury Chóralnej przy Akademii Muzycznej im. F. Nowowiejskiego w Bydgoszczy (1994–1996). Wiedzę z zakresu kompozycji uzupełniał na licznych kursach mistrzowskich, m.in. w Kazimierzu Dolnym, Krakowie, Gdańsku. 
W 2000 roku uzyskał stopień doktora sztuk muzycznych w zakresie kompozycji, a w 2006 stopień doktora habilitowanego. Od grudnia 2010 pracuje na stanowisku profesora naukowo-dydaktycznego.
28 lipca 2014 odebrał nominację na profesora sztuk muzycznych z rąk Prezydenta Rzeczypospolitej Polskiej Bronisława Komorowskiego.
W 2019 został członkiem Rady Doskonałości Naukowej I kadencji.
9 lutego 2018 w Operze i Filharmonii Podlaskiej obchodził dwa jubileusze: 50-lecie urodzin i 25-lecie pracy artystycznej.
Działalność pedagogiczna.
Paweł Łukaszewski prowadzi działalność pedagogiczną od 1996 roku w Katedrze Kompozycji Uniwersytetu Muzycznego Fryderyka Chopina w Warszawie. Początkowo zatrudniony był na stanowisku asystenta, a od 2001 jest adiunktem. Od 2002 pełni funkcję kierownika Pracowni Kontrapunktu. Pełnił również funkcję sekretarza Katedry Kompozycji, której od 2015 roku jest kierownikiem. Prowadzi zajęcia z propedeutyki kompozycji i kontrapunktu na Wydziale Kompozycji, Dyrygentury i Teorii Muzyki oraz na Wydziale Edukacji Muzycznej. 
W 2003 roku prowadził wykłady w uniwersytetach chilijskich: Pontificia Universidad Católica de Valparaiso; Universidad de Playa Ancha (Valparaiso), Universidad de Chile (Santiago de Chile), Pontificia Universidad Católica de Chile (Santiago de Chile).
W 2016 roku został wybrany na stanowisko prorektora Uniwersytetu Muzycznego Fryderyka Chopina na kadencję 2016–2020.
Działalność kompozytorska.
Komponuje przede wszystkim muzykę sakralną. Jego utwory były wykonywane w kraju i za granicą, podczas licznych festiwali i koncertów (przede wszystkim muzyki sakralnej i chóralnej), z których najważniejsze to: Międzynarodowy Festiwal Muzyki Sakralnej „Gaude Mater” w Częstochowie, Muzyka w Starym Krakowie, Wratislavia Cantans. Zostały zarejestrowane na ponad siedemdziesięciu polskich i zagranicznych płytach CD, wydanych m.in. przez Hyperion (dwie płyty autorskie), Acte Préalable, Polskie Nagrania Edition, DUX, Musica Sacra Edition, Signum Records. Ok. pięćdziesiąt kompozycji ukazało się drukiem w ChesterNovello, PWM, Edition Ferrimontana, Edizioni Carrara, Lorenz Corporation i Choris Mundi.
Za granicą jego utwory prezentowano m.in. w Anglii, Belgii, Białorusi, Chile, Chinach, Czechach, Danii, Francji, Grecji, Hiszpanii, Islandii, Izraelu, Kanadzie, Korei Południowej, Litwie, Luksemburgu, Mołdawii, Monaco, Niemczech, Rosji, Szwajcarii, Szwecji, Ukrainie, USA, Watykanie, Włoszech.
Działalność dyrygencka.
Obok działalności kompozytorskiej i pedagogicznej, Paweł Łukaszewski zajmuje się także działalnością dyrygencką. W latach 1987–2002 związany był z Chórem Uniwersytetu Kardynała Stefana Wyszyńskiego w Warszawie, początkowo jako członek zespołu, a następnie jako jego drugi dyrygent. Odbył szereg tournèes zagranicznych i brał udział w nagraniach ponad 20 płyt kompaktowych. Od 1999 prowadzi własny zespół – Chór Kameralny Musica Sacra, a od stycznia 2005 jest dyrektorem artystycznym i dyrygentem Chóru Katedry Praskiej (Warszawa-Praga). 
Działalność organizatorska.
Prowadzi aktywną działalność organizacyjną, animatorską i popularyzatorską. Jest członkiem Związku Kompozytorów Polskich, Stowarzyszenia Autorów ZAiKS, prezesem Stowarzyszenia Musica Sacra oraz sekretarzem Stowarzyszenia Laboratorium Muzyki Współczesnej. Zasiada w Radzie Artystycznej Międzynarodowego Festiwalu Muzyki Sakralnej Gaude Mater w Częstochowie, Radzie Akademii Fonograficznej Nagrody „Fryderyk”, Komisji Kultury i Edukacji Polskiego Komitetu Olimpijskiego. Ponadto jest dyrektorem organizacyjnym Festiwalu Laboratorium Muzyki Współczesnej, a także pomysłodawcą i organizatorem Międzynarodowego Konkursu Młodych Kompozytorów Musica Sacra w Częstochowie. W latach 2001–2002 pełnił funkcję redaktora naczelnego miesięcznika „Muzyka 21”. Brał także udział w pracach jury konkursów kompozytorskich, m.in. Konkursu Kompozytorskiego Musica Sacra (od 1995), Konkursu Kompozytorskiego na utwór organowy w Warszawie (2001), Konkursu Kompozytorskiego dla Studentów Akademii Muzycznych (2001–2002), Konkursu Kompozytorskiego „Vere Passio” (2004) oraz Jury Nagrody Prezydenta Miasta Częstochowy (1998–2002).
Życie prywatne.
Syn Marii Łukaszewskiej i kompozytora Wojciecha Łukaszewskiego. Brat Marcina Łukaszewskiego.
Nagrody i wyróżnienia.
Jest laureatem szeregu nagród i wyróżnień uzyskanych na krajowych i zagranicznych konkursach kompozytorskich.

</doc>
<doc id="122782" url="https://pl.wikipedia.org/wiki?curid=122782" title="San Juan">
San Juan

San Juan – stolica Portoryko, wolnego państwa stowarzyszonego ze Stanami Zjednoczonymi. Miasto jest położone w północno-wschodniej części wyspy Portoryko, nad Oceanem Atlantyckim.
San Juan jest najważniejszym portem tego państwa, a także centrum gospodarczym, kulturalnym i turystycznym.
W mieście tym rozwinął się przemysł tytoniowy, cukrowniczy, spirytusowy, włókienniczy, odzieżowy, maszynowy oraz metalowy. Ważny ośrodek turystyki na Antylach.
Historia.
Historia miasta zaczęła się w roku 1508, kiedy Juan Ponce de León założył osadę, Caparra (dziś "Pueblo Viejo"), na zachód od obecnej aglomeracji. Rok później, osada ta została porzucona i utworzono nową pod nazwą "Puerto Rico", co znaczy „bogaty port”. W roku 1521, nazwę miejscowości zmieniono na „San Juan”. Była to nazwa, którą Krzysztof Kolumb nadał wyspie, dla uczczenia św. Jana Chrzciciela. W XVI wieku San Juan zostało przekształcone w bastion będący schronieniem dla galeonów przewożących złoto do Europy.
W roku 1595 miasto odpierało ataki angielskiej wyprawy Francisa Drake'a. Hiszpania kontrolowała miasto do roku 1898, kiedy w czasie wojny hiszpańsko-amerykańskiej, dostało się pod rządy USA. Dynamiczny rozwój miasta datuje się na przełom XIX i XX wieku.
Edukacja.
Miasto jako stolica Portoryko jest siedzibą dla wielu instytucji szkolnictwa. W mieście znajduje się 136 szkół publicznych prowadzonych przez Departament Edukacji Puerto Rico. Oprócz licznych szkół publicznych znajduje się tu Uniwersytet Portoryko z kampusem Uniwersytetu Medycznego, Uniwersytetu Najświętszego Serca, Politechnika Puerto Rico oraz liczne uniwersytety techniczno-muzyczne. Na terenie San Juan działa także seminarium ewangelickie.
Zabytki i atrakcje turystyczne.
Dzielnica z czasów kolonialnych nazywana Stare San Juan jest pełna zabytków. Na północno-zachodnim cyplu znajduje się El Morro – strategicznie położona hiszpańska forteca, pilnująca kiedyś wejścia do portu. Od El Morro po obu stronach ciągną się umocnienia, m.in. zbudowany w 1539 roku fort Castillo del Morro na samym przylądku, San Cristóbal z XVII wieku na północnym brzegu, chroniąca przed atakami z lądu i na południowym La Fortaleza ("El Palacio de Santa Catalina") z 1533 roku. Między tymi dwiema fortecami oddalonymi od siebie o jakieś półtora kilometra znajduje się Stare Miasto wpisane w roku 1983 na Listę Światowego Dziedzictwa Kulturowego i Przyrodniczego UNESCO. Można na nim zobaczyć liczne kościoły (m.in. katedrę św. Jana Chrzciciela z 1525 roku) oraz wiele budynków użyteczności publicznej.
Zdrowie.
W San Juan działa Centrum Medyczne Rio Piedras, oprócz którego w mieście działa osiem szpitali:

</doc>
<doc id="122783" url="https://pl.wikipedia.org/wiki?curid=122783" title="Romuald Twardowski">
Romuald Twardowski

Romuald Twardowski (ur. 17 czerwca 1930 w Wilnie) – polski kompozytor i pedagog.
Życiorys.
Uczył się gry na skrzypcach, fortepianie i organach. W latach 1946–1950 był organistą w kościołach wileńskich: bonifratrów, misjonarzy i Św. Jana. Następnie po ukończeniu średniej szkoły muzycznej studiował w latach 1952–1957 kompozycję u Povilasa Tamuliūnasa i Juliusa Juzeliūnasa w Państwowym Konserwatorium Litewskim w Wilnie. Należał do pierwszych członków powstałego w 1955 polskiego zespołu folklorystycznego „Wilia”. W grudniu 1957 repatriował się do Polski. 
Kontynuował studia kompozytorskie na PWSM w Warszawie pod kierunkiem Bolesława Woytowicza. W 1963, w ramach stypendium Związku Kompozytorów Polskich wyjechał do Paryża na studia uzupełniające u Nadii Boulanger. Od 1972 był wykładowcą kompozycji i instrumentacji w Akademii Muzycznej w Warszawie.
Jest prezesem Fundacji „Muzyka Cerkiewna” – organizatora Międzynarodowego Festiwalu Muzyki Cerkiewnej "Hajnówka" w Białymstoku, któremu jury przewodniczy od 1983.
Odznaczony został m.in. Krzyżem Kawalerskim (1974), Oficerskim (1985) i Komandorskim (2020) Orderu Odrodzenia Polski oraz Złotym Medalem „Zasłużony Kulturze Gloria Artis” (2010).
Płyty, na których nagrano jego kompozycje były kilkukrotnie nominowane do Nagrody Muzycznej Fryderyk w kategoriach: Album Roku Muzyka Orkiestrowa (2002), Album Roku Najwybitniejsze Nagranie Muzyki Polskiej (2004), Album Roku Muzyka Współczesna (2004, 2005, 2019), Album Roku Muzyka Chóralna (2020) i Album Roku Muzyka Solowa (2021).
Jego imię noszą: Państwowa Szkoła Muzyczna I Stopnia w Puławach oraz Miejska Szkoła Muzyczna I stopnia w Gostyninie.

</doc>
<doc id="122784" url="https://pl.wikipedia.org/wiki?curid=122784" title="Andrés Manuel del Río">
Andrés Manuel del Río

Andrés Manuel del Río (ur. 10 listopada 1764 w Madrycie, zm. 23 marca 1849 w Meksyku) – hiszpański mineralog, inżynier metalurgii i górnictwa, odkrywca w 1801 nowego pierwiastka o liczbie atomowej 23 dla którego zaproponował początkowo nazwę "panchromium" a następnie "erythronium" (ze względu na zbieżność pierwszej nazwy z nazwą odkrytego w 1797 roku chromu). Odkrycie nowego pierwiastka zostało zakwestionowane i w 1803 roku wycofał się on ze swojego odkrycia. Pierwiastek ten został w 1930 nazwany wanadem przez Nilsa Gabriela Sefströma, który również zaobserwował go, uznając, że jest to nowy, nieznany pierwiastek.
Odkrycie wanadu.
W 1801 r., badając próbki rud udostępnione przez kopalnię Purísima del Cardenal w Zimapán w stanie Hidalgo, del Río doszedł do wniosku, że zawierają one nieznany wówczas pierwiastek. Próba dostarczonej rudy zawierała dwa pierwiastki (chrom i pierwiastek o liczbie atomowej 23), które tworzyły ponad sto różnych związków o zróżnicowanych kolorach, stąd zaproponowana nazwa nowego pierwiastka panchromium (grecki: παγχρώμιο „wszystkie kolory”). Podczas ogrzewania sole nowo-odkrytego pierwiastka zmieniły kolor na czerwony w odróżnieniu od soli chromu, które przybierały kolor czarny lub zielony, stąd pierwotną nazwę del Rio zastąpił nazwą erythronium (greckie: ερυθρός „czerwień”).
Rok później del Rio przekazał Alexanderowi von Humboldtowi próbki skał zawierające nowo-odkryty pierwiastek. Humbolt nie zajął się otrzymanymi minerałami, tylko przesłał je Hippolitowi Victorowi Collet-Descotils. Collet-Descotils błędnie zinterpretował wyniki analizy próbek, stwierdzając, że próbki zawierały wyłącznie chrom, co skłoniło Humboldta do zanegowania twierdzenia del Río o odkryciu nowego metalu (choć osobiście nie badał otrzymanych próbek, a sugerował się wyłącznie opinią Collet-Descotilsa). Po krytyce ze strony Humboldta, del Río stwierdził, że jego odkrycie nie miało miejsca.
W 1830 roku, 27 lat po zakwestionowaniu odkrycia del Rio, szwedzki uczony Nils Gabriel Sefström odkrył w próbce ilmenitu z Taberg nieznany, jak wówczas sądził, pierwiastek w postaci soli chlorowanadanu. Fakt, że odkryty przez Sefoströma pierwiastek jest tym samym, który odkrył del Rio, został udowodniony przez Friedricha Wöhlera w 1930 roku. Następnie fakt ten został ponownie potwierdzony w 1931 roku przez brytyjskiego geologa George'a Featherstonhaugha, który zaproponował zmianę nazwy tego pierwiastka na "rionium" (od nazwiska Andresa Manuela del Rio). Zmiana została początkowo zaaprobowana, zwłaszcza w Stanach Zjednoczonych gdzie pracował Featherstonhaugha, ale J. Berzelius, będący promotorem zarówno Sefoströma jak i Wöhlera, wymusił powrót do nazwy "vanadium", wykorzystując swój autorytet i wpływy w ówczesnym europejskim środowisku naukowym.

</doc>
<doc id="122785" url="https://pl.wikipedia.org/wiki?curid=122785" title="Ludwik Wawrzynowicz">
Ludwik Wawrzynowicz

Ludwik Wawrzynowicz (ur. 18 sierpnia 1870 w Warszawie, zm. 12 lutego 1957 w Częstochowie) – polski kompozytor, pedagog, dyrygent, krytyk muzyczny.
Życie i działalność.
Studia muzyczne Ludwik Wawrzynowicz odbywał w latach 1894-1897 w Konserwatorium Warszawskim pod kierunkiem P. Maszyńskiego, G. Roguskiego, M. Zawirskiego i Z. Noskowskiego. Po ukończeniu studiów zorganizował w 1897 roku Chór Drukarzy Warszawskich. Zespół ten, pod batutą L. Wawrzynowicza, otrzymał w 1901 roku III nagrodę na konkursie amatorskich chórów męskich w Warszawie. W tym samym czasie Wawrzynowicz pracował w charakterze śpiewaka w Operze Warszawskiej, zyskując uznanie ówczesnego dyrektora tej placówki, Adama Munchheimera.
W 1902 roku L. Wawrzynowicz przyjechał do Częstochowy, gdzie objął funkcję dyrektora Towarzystwa Śpiewaczego „Lutnia” oraz dyrygenta zespołów wokalnych działających przy tym Towarzystwie. Dwa lata później otworzył prywatną szkołę muzyczną. Była to pierwsza tego typu placówka w Częstochowie. Wcześniej istniała w tym mieście szkoła muzyczna przy Kapeli Jasnogórskiej, ale kształciła ona wyłącznie młodzież na potrzeby wspomnianego zespołu. Założoną przez siebie szkołą Wawrzynowicz kierował nieprzerwanie, także podczas obu wojen światowych, do 1946 roku, kiedy to połączyła się ona z powołanym w 1945 roku Instytutem Muzycznym Kolegium Nauczycieli Muzyki (później Państwowa Szkoła Muzyczna I i II stopnia; obecnie szkoła nosi nazwę Zespołu Szkół Muzycznych im. M.J. Żebrowskiego). Dyrektorem tej z kolei placówki został syn Ludwika Wawrzynowicza – Tadeusz. Nowo utworzonej szkole Ludwik Wawrzynowicz przekazał nieodpłatnie instrumentarium. W Instytucie Muzycznym rozpoczęła także pracę część grona pedagogicznego z dawnej szkoły L. Wawrzynowicza. On sam pracował do 1950 roku jako nauczyciel gry na fortepianie, a w 1955 roku brał udział w powołaniu ogniska muzycznego i przez dwa lata był jego nauczycielem.
Ludwik Wawrzynowicz równolegle z działalnością pedagogiczną zajmował się krytyką muzyczną. Pisał na łamach: „Dziennika Częstochowskiego”, „Gońca Częstochowskiego”, „Gazety Częstochowskiej”, „Życia Częstochowy” i „Ziemi Częstochowskiej”. Ponadto dał się poznać jako organizator licznych imprez muzycznych, m.in. koncertów wybitnych polskich artystów, wśród których znajdują się nazwiska pianistów: Aleksandra Michałowskiego, Artura Rubinsteina, Józefa Turczyńskiego, Henryka Melcera, Józefa Smidowicza oraz skrzypków: Stanisława Barcewicza, Pawła Kochańskiego, Bronisława Hubermana. W 1911 roku L. Wawrzynowicz zainicjował cykl koncertów umuzykalniających dla szkół, połączonych z pogadankami o muzyce. Był także współzałożycielem wielu zespołów chóralnych. Wygłaszał liczne odczyty i prelekcje o muzyce. Założył również Częstochowski Oddział Związku Muzyków Rzeczypospolitej Polskiej.
Zasadniczą domeną jego działalności, obok wzmiankowanych wyżej, była twórczość kompozytorska. Ludwik Wawrzynowicz jest autorem szeregu dzieł instrumentalnych, wśród których szczególną uwagę zwracają utwory fortepianowe. Stylistyka brzmienia i faktura tych kompozycji pozostaje w kręgu inspiracji muzyką Chopina. Silne związki z tradycją polską objawiają się m.in. w cyklu mazurków. Ponadto, obok kilku dzieł organowych i kameralnych, znaczną grupę tworzą kompozycje wokalne i wokalno-instrumentalne, a wśród nich pieśni na głos i fortepian, pieśni chóralne a cappella oraz kompozycje przeznaczone na różne obsady wokalno-instrumentalne. Wśród wykorzystywanych przez Wawrzynowicza tekstów znajduje się zarówno poezja polska, teksty ludowe, jak również polskie i łacińskie teksty o tematyce religijnej.
Do najważniejszych dzieł Ludwika Wawrzynowicza należy 4-aktowa opera dziecięca Baba Jaga, z librettem według Janiny Porazińskiej. Operę wystawiono po raz pierwszy w 1931 roku siłami uczniów szkoły Wawrzynowicza. Po II wojnie światowej dzieło zostało ponownie zinstrumentowane przez Romualda Twardowskiego i wystawione w 1964 roku (tym razem przez uczniów i pedagogów PSM I i II st.) na deskach częstochowskiego Teatru im. Adama Mickiewicza i doczekało się ogółem 11 przedstawień.

</doc>
<doc id="122786" url="https://pl.wikipedia.org/wiki?curid=122786" title="Nów">
Nów

Nów – w astronomii, jedna z faz Księżyca, w której Księżyc znajduje się między Słońcem a Ziemią, czyli jest w koniunkcji ze Słońcem patrząc z Ziemi. W tej pozycji cała strona Księżyca widoczna z Ziemi jest w cieniu, wobec czego Księżyc nie jest widoczny gołym okiem.
W większości języków europejskich nazwa nowiu w dosłownym tłumaczeniu brzmi: "nowy księżyc", ponieważ w pierwotnym znaczeniu był to pierwszy widoczny fragment (sierp) Księżyca tuż po nowiu. Zjawisko to można zaobserwować nad zachodnim horyzontem w krótkim okresie między zachodem Słońca a zachodem Księżyca. Z tego powodu dokładny czas, a nawet data wystąpienia zjawiska z definicji zależy od położenia geograficznego obserwatora. Z astronomicznego punktu widzenia nów pojawia się wtedy, gdy jest w koniunkcji ze Słońcem w układzie ekliptycznym. Ten moment jest jednoznaczny i nie zależy od położenia, a w niektórych okolicznościach zbiega się z zaćmieniem Słońca.
Fazą przeciwną do nowiu jest pełnia, w której cały oświetlony obszar Księżyca jest zwrócony ku Ziemi.
W religiach.
W wielu kulturach, które stosowały kalendarz księżycowy, fakt obserwacji Księżyca tuż po nowiu był równoważny z początkiem nowego miesiąca.
Określanie daty nowiu.
Okres pomiędzy nowiami – lunacja – jest zmienny. Średni czas określany jako miesiąc synodyczny trwa około 29,53 dnia. Przybliżony wzór określający moment nowiu dla kolejnych miesięcy to:
gdzie "N" to liczba całkowita, przyjmująca wartość 0 dla pierwszego miesiąca w roku 2000, i zwiększana o 1, dla każdego kolejnego miesiąca synodycznego. Wynik "d" to liczba dni (wraz z ułamkiem) od 2000-01-01 00:00:00 na skali tzw. czasu ziemskiego używanego w efemerydach.

</doc>
<doc id="122790" url="https://pl.wikipedia.org/wiki?curid=122790" title="Nils Gabriel Sefström">
Nils Gabriel Sefström

Nils Gabriel Sefström (ur. 2 czerwca 1787 w Ilsbo, zm. 30 listopada 1845 w Sztokholmie) – szwedzki chemik. 
Studiował chemię w Karlsbergu. W 1830 r. opisał znaleziony w rudzie żelaza nieznzny sobie pierwiastek (wanad), który, jak się okazało, wcześniej (1801 r.) odkrył i opisał hiszpański mineralog Andrés Manuel del Río. Serström nazwał metal vanadium (wanad) od staronordyckiej nazwy mitycznej bogini Vanadis, obecnie znanej jako Freja. Odkrycia wanadu dokonał w czasie badania rudy żelaza poddawanej działaniu kwasu solnego. Zauważył, że pokruszona ruda żelaza daje czarny osad pod działaniem kwasu solnego, ale nie zawsze. Czasami osad pojawia się mimo braku rozdrobnienia rudy. Badanie osadu pozwoliło na odkrycie wanadu.

</doc>
<doc id="122794" url="https://pl.wikipedia.org/wiki?curid=122794" title="Martin Heinrich Klaproth">
Martin Heinrich Klaproth

Martin Heinrich Klaproth (ur. 1 grudnia 1743 w Wernigerode, zm. 1 stycznia 1817 w Berlinie), chemik niemiecki, profesor uniwersytetu w Berlinie od 1810.
Odkrył pierwiastki uran, cyrkon i cer (opisał je jako odrębne pierwiastki, choć nie uzyskał ich w stanie czystym, metalicznym); zweryfikował odkrycie tytanu i zbadał tellur; wydzielił związki strontu (1793), tytanu (1795) i chromu (1797); wykazał, że potas występuje nie tylko w roślinach, lecz i w minerałach.
Jako jeden z najbardziej znanych chemików w swoich czasach, wywarł duży wpływ na nauki chemiczne w Niemczech. Obalenie teorii flogistonu i zaakceptowanie teorii utleniania Lavoisiera poparł odpowiednimi doświadczeniami w roku 1792.
Klaproth był analitykiem, wprowadził wagę jako standardowy przyrząd analityczny. Precyzyjnie przeprowadzając doświadczenia i dokładnie podając ich wyniki stał się szczególnie zasłużonym dla metod analitycznych.
Po ukończeniu szkoły państwowej w Wernigerode pracował 6 lat w aptece ratuszowej w Quedlinburgu. W latach 1766-71 pracował w Hanowerze (apteka nadworna), Berlinie (apteka "Pod Murzynem") i w Gdańsku (apteka ratuszowa). Podczas pobytu w Berlinie rozwinął swoją wiedzę u chemików Johanna Heinricha Potta i Andreasa Sigismunda Marggrafa. W roku 1771 wrócił z Gdańska do Berlina i pracował w aptece "Pod Białym Łabędziem", należącej do Valentina Rose'a Starszego, z którym się zaprzyjaźnił. Gdy po krótkim czasie Rose zmarł, Klaproth przejął po nim aptekę i wychował jego czwórkę dzieci, w tym Valentina Rose'a Młodszego. Do przeprowadzania eksperymentów Klaproth wyposażył sobie laboratorium w Berlinie.
Poślubiwszy Christiane Sophie Lehmann, siostrzenicę/bratanicę Andreasa Sigismunda Marggrafa, nabył w roku 1780 "Aptekę Niedźwiedzią", która do odejścia Klaprotha w 1800 roku cieszyła się dobrą reputacją.
Potem Klaproth pracował jako zwyczajny chemik w Akademii Nauk w Berlinie, jako następca Franza Karla Acharda. Działał przy tym od 1787 jako profesor chemii w berlińskiej szkole artyleryjskiej, jako docent w kolegium medyczno-chirurgicznym i jako nauczyciel w wielu instytutach.
W roku 1810 otrzymał od Alexandra von Humboldta propozycję stanowiska profesora chemii w nowo założonym Uniwersytecie Berlińskim (dziś Uniwersytecie Humboldta).
Zmarł w roku 1817 na udar mózgu.

</doc>
<doc id="122802" url="https://pl.wikipedia.org/wiki?curid=122802" title="Kazimierz Szymonik">
Kazimierz Szymonik

Kazimierz Jan Szymonik (ur. 15 stycznia 1942 w Miedźnie koło Częstochowy) − polski dyrygent, muzykolog, pedagog, ksiądz katolicki.
Życiorys.
Ukończył Niższe Seminarium Duchowne w Częstochowie. Studia teologiczne odbył w latach 1960–1966 w Częstochowskim Wyższym Seminarium Duchownym z siedzibą w Krakowie. W latach 1971–1976 studiował muzykologię w Akademii Teologii Katolickiej w Warszawie, a w latach 1978–1981 dyrygenturę chóralną w Akademii Muzycznej im. I.J. Paderewskiego w Poznaniu, w klasie Stefana Stuligrosza. Studia dyrygenckie uzupełniał w Akademii Muzycznej im. K. Lipińskiego we Wrocławiu pod kierunkiem Stanisława Krukowskiego, a także w Institut Catholique w Paryżu, specjalizując się w wykonawstwie chorału gregoriańskiego. W roku 1988 uzyskał stopień naukowy doktora nauk humanistycznych na podstawie rozprawy doktorskiej „Oficjum rymowane o św. Stanisławie "Dies adest celebris" i hymn "Gaude Mater Polonia" w polskich antyfonarzach przedtrydenckich. Studium muzykologiczne” (1988, promotor: prof. dr hab. Jerzy Pikulik), a w roku 1990 w Akademii Muzycznej we Wrocławiu uzyskał kwalifikacje II stopnia w zakresie prowadzenia zespołów wokalnych i wokalno-instrumentalnych. Od stycznia 2000 r. posiada tytuł profesora sztuk muzycznych.
Od 1980 roku pracuje w specjalności muzykologii (obecnie Muzykologia Teoretyczna i Stosowana) na Uniwersytecie Kardynała Stefana Wyszyńskiego; od 1992 roku pełni funkcję kierownika Katedry Wykonawstwa Muzyki Religijnej, a od 1999 – kierownika specjalności Muzykologia Teoretyczna i Stosowana. W tej uczelni pełni również, od 1981 roku, funkcję dyrektora artystycznego i dyrygenta Chóru UKSW. Z zespołem tym odbył szereg podróży artystycznych (m.in. w Austrii, Belgii, Francji, Hiszpanii, Jugosławii, Niemczech, Monako, Szwajcarii, Watykanie, na Węgrzech i we Włoszech).
Od 1981 roku prowadzi także działalność pedagogiczną w Wyższym Seminarium Duchownym w Częstochowie. Równocześnie, od roku 1994 współpracuje z Uniwersytetem Muzycznym Fryderyka Chopina w Warszawie (od roku akademickiego 1997/1998 pracuje w pełnym wymiarze godzin na Wydziale Edukacji Muzycznej na kierunku Muzyka Kościelna, a w roku akademickim 1998/1999 został mianowany profesorem nadzwyczajnym UMFC). Pełni funkcję kierownika specjalności Muzyka Kościelna. W kadencji 2005–2008 pełnił funkcję prorektora do spraw nauki i dydaktyki AMFC. W roku 2008 został ponownie wybrany na stanowisko prorektora do spraw nauki i Wydziału Instrumentalno-Pedagogicznego w Białymstoku, na kadencję 2008–2012. Ponadto Kazimierz Szymonik prowadzi działalność pedagogiczną w Akademii Muzycznej w Krakowie i Akademii Muzycznej im. Feliksa Nowowiejskiego w Bydgoszczy. Uczestniczy także, jako wykładowca, w seminariach, studiach podyplomowych i innych formach kształcenia z zakresu dyrygentury chóralnej i chorału gregoriańskiego.
Zasiada w radach artystycznych i jury licznych konkursów i festiwali muzyki chóralnej (m.in.: Ogólnopolski Turniej Chórów Legnica Cantat, Festiwal Pieśni Chóralnej w Międzyzdrojach, Międzynarodowy Festiwal Muzyki Sakralnej Gaude Mater w Częstochowie, Konkurs Kompozytorski Musica Sacra, Jury Nagrody im. Włodzimierza Pietrzaka, Ogólnopolski Festiwal Kolęd i Pastorałek w Będzinie). Kawaler Zakonu Rycerskiego Grobu Bożego w Jerozolimie.
Równolegle prowadzi działalność naukową. Posiada w dorobku wiele artykułów z zakresu chorału gregoriańskiego i muzyki sakralnej, liczne odczyty i wykłady. Jest autorem książki Oficjum rymowane o św. Stanisławie (Niepokalanów 1996).
Nagrody.
Jest laureatem licznych nagród i wyróżnień, wśród nich wielu uzyskanych z Chórem UKSW. Należą do nich m.in.:
Dyskografia.
wybór nagrań CD z Chórem ATK-UKSW:

</doc>
<doc id="122803" url="https://pl.wikipedia.org/wiki?curid=122803" title="Zespół Marfana">
Zespół Marfana

Zespół Marfana () – choroba genetyczna tkanki łącznej z grupy fibrylinopatii, charakteryzująca się dużą zmiennością fenotypową. Przyczyną zespołu jest mutacja w genie fibryliny-1 (FBN1). Mutacja w około 25% występuje "de novo" (nieodziedziczona po rodzicach). Zmiany narządowe w przebiegu zespołu Marfana dotyczą całego organizmu, niemniej najbardziej charakterystyczne to te związane z narządem wzroku, układu ruchu, serca i naczyń krwionośnych. Częstość zespołu szacowana jest na 1–2:10 000.
Historia.
Pierwszego typowego opisu tej choroby dokonał w 1876 roku okulista z Cincinnati w USA E. Williams. W 1896 pediatra z Paryża, dr Antoine Bernhard-Jean Marfan opisał zespół nieprawidłowości szkieletowych u 5½-letniej dziewczynki Gabrielle P. i wprowadził na ich określenie pojęcie dolichostenomelii. Ta sama pacjentka została przebadana ponownie w wieku 11½ lat i opisano wtedy silną skoliozę i przykurcze palców bez nieprawidłowości ocznych i naczyniowych. W 1902 roku Francuz A. Achard wprowadził do literatury termin arachnodaktylii, oznaczający pająkowatość palców (ponad proporcję długie i cienkie palce dłoni). W 1914 Niemiec Friedrich Börger jako pierwszy opisał u pacjentów z arachnodaktylią podwichnięcie soczewek. Dziedziczenie autosomalne dominujące zespołu opisano w 1931 roku.
Eponimu „choroby Marfana” użył przypuszczalnie jako pierwszy Francuz A. Carrau w 1929 roku. Wcześniej zespół określano jako arachnodaktylię.
W 1943 pojawiły się doniesienia o tętniaku rozwarstwiającym aortę w jej części wstępującej u pacjentów z zespołem Marfana. W 1950 dokonano analizy rodowodów wielu pacjentów, głównie z powikłaniami sercowo-naczyniowymi, co pozwoliło określić różnorodność i zmienność obrazu chorobowego. W 1956 określono podobieństwo strukturalne między więzadełkami soczewek oczu a warstwą środkową aorty. Beals i Hecht w 1971 opisali chorobę dziedziczoną autosomalnie dominująco, którą nazwali CCA (ang. "congenital constractural arachnodactyly" – wrodzona arachnodaktylia, pająkowatość palców, z przykurczem), obecnie znana jako zespół Bealsa albo zespół Bealsa-Hechta. Zmiany szkieletowe w tej chorobie odpowiadają tym, jakie opisał dr Antoine Marfan, zaś oczy i aorta są zdrowe lub mają mniejsze wady, występuje znacznie mniejsza ruchomość więzadeł oraz przykurcze.
W 1986 roku odkryto fibrylinę; glikoproteinę, której wadliwa budowa leży u podłoża zespołu Marfana. Hollister i wsp. w 1991 odkryli geny odpowiedzialne za budowę fibryliny w locus (obszarze chromosomu) 15q 15-21. W tym samym roku Lee i wsp. zlokalizowali na chromosomie 5 (locus 5q 23–31) zespół genów także odpowiedzialny za syntezę fibryliny, a zmieniony chorobowo w postaci CCA.
Etiologia.
Przyczyną zespołu Marfana jest uwarunkowane genetycznie uszkodzenie włókien sprężystych i zaburzenie w tworzeniu elastyny oraz substancji podstawowej tkanki łącznej. Choroba ta dziedziczy się w sposób autosomalny dominujący, charakteryzuje się dużym stopniem penetracji genu oraz różnorodną ekspresją. Gen, którego mutacje są odpowiedzialne za występowanie typowych dla tego zespołu objawów został zlokalizowany na chromosomie 15. Koduje on białko fibrylinę 1. Fibrylina 1 decyduje o prawidłowym wiązaniu białka TGF-β w tkance łącznej. W prawidłowym stanie TGF-β jest przechwytywane przez fibrylinę do tkanki łącznej. W zespole Marfana białko TGF-β nie jest wiązane przez fibrylinę i pozostaje jako wolna cząstka we krwi, co prowadzi do nieprawidłowych zachowań komórek tkanki łącznej.
Mutacje fibryliny-1 stwierdzono w innych chorobach genetycznych, określanych niekiedy jako typu I. Są to:
Obraz kliniczny.
W piśmiennictwie notowane jest etniczne zróżnicowanie częstości występowania objawów zespołu pomiędzy Azjatami i pacjentami z Zachodu. Akutsu i wsp. wykazali, że japońscy pacjenci z zespołem Marfana w porównaniu do pacjentów z Zachodu rzadziej mają objawy związane z układem kostnym. Wśród koreańskich pacjentów z Zespołem Marfana notowano rzadsze w stosunku do pacjentów z Zachodu występowanie skoliozy oraz niższy wzrost i niższą masę ciała. W kilku badaniach wykazano także, że objawy dotyczące układu sercowo-naczyniowego mogą częściej występować u Azjatów niż osób z Zachodu.
W badaniu tajwańskim (2017) stwierdzono w grupie pacjentów z zespołem Marfana podwyższone ryzyko rozwoju różnego typu nowotworów.
Rozpoznanie.
Diagnostyka zespołu Marfana opiera się na obecności charakterystycznych odchyleń od stanu prawidłowego stwierdzanych w badaniu klinicznym w obrębie układu kostnego, naczyniowego oraz narządu wzroku. Dodatkowym czynnikiem ułatwiającym znacznie ustalenie rozpoznania jest dokładnie przeprowadzony wywiad rodzinny. Rozpoznanie oparte na badaniu klinicznym i wywiadzie rodzinnym, ustala się na podstawie obecności typowych objawów współistniejących w 3 układach przy negatywnym wywiadzie rodzinnym (jeśli rodzice chorego są zdrowi), oraz w 2 lub więcej układach przy stwierdzeniu obciążonego wywiadu rodzinnego. Objawy charakterystyczne dla tego zespołu mogą być stwierdzane już przy urodzeniu, chociaż nie jest to regułą.
U większości chorych zespół Marfana można rozpoznać już u noworodka, który jest smukły i nie ma właściwego napięcia mięśniowego. W późniejszym okresie można stwierdzić, że dziecko niedowidzi, gdyż nie śledzi wzrokiem poruszających się przedmiotów. Innym bardzo ważnym, często występującym i łatwym do wykrycia przez pediatrę objawem jest słyszalny, charakterystyczny szmer w sercu. Czasami jednak wada serca ujawnia się dopiero u starszego dziecka, np. dwuletniego czy pięcioletniego (czasami jeszcze później), co też jest dla tego zespołu typowe. Dziecko rośnie szybciej od zdrowych rówieśników, jest bardzo smukłe i ma trudności w siadaniu, a potem szybkim bieganiu. Przyczyną tych problemów małego dziecka (do 3 lat) jest jego wiotki układ mięśniowy.
Czasem dziecko ma niebieskawe twardówki, ślini się nawet do czwartego roku życia z powodu wiotkości mięśni mimicznych twarzy. Palce dziecka są smukłe i zdarza się, że połówki ciała dziecka są asymetryczne np. jedna ręka jest grubsza i dłuższa od drugiej, albo jedna noga jest grubsza i dłuższa od drugiej). Ta asymetria ciała może być przyczyną bocznego skrzywienia kręgosłupa, który z przyczyn typowych dla zespołu Marfana jest słaby i wiotki. Mimo często bardzo słabego wzroku poziom umysłowy dziecka nie odbiega zwykle od normy. Z powodu słabości mięśni klatki piersiowej, a także skrzywienia bocznego kręgosłupa – zwłaszcza jeżeli jest duże – upośledzone jest oddychanie dziecka. Dlatego też dzieci z zespołem Marfana często chorują na zapalenie oskrzeli, płuc, a wielu dorosłych cierpi na astmę.
Prowadzone są badania naukowe mające na celu określenie ilościowych cech zespołu Marfana w wyglądzie twarzy za pomocą pomiarów morfometrycznych na podstawie przestrzennych odwzorowań twarzy wykorzystujących obrazowanie trójwymiarowe. Badania te wykazały w pomiarach pewne cechy wspólne w kształtach twarzy chorych na zespół.
Różnicowanie.
W diagnostyce różnicowej zespołu Marfana należy uwzględnić:
Rokowanie.
U schyłku XIX i do lat 60. XX wieku chorzy z zespołem Marfana umierali w młodości (do 30. roku życia). Obecnie istnieją znacznie większe możliwości kontrolowania powikłań narządowych zespołu Marfana i średni czas przeżycia jest nieco dłuższy. Na początku XXI wieku śmiertelność wśród osób z Zespołem Marfana jest 20-40-krotnie większa niż u zdrowych osób w tym samym wieku. Najczęstszą przyczyną zgonów w Zespole Marfana jest rozwarstwienie pnia aorty. W celu ograniczenia powikłań związanych z aortą stosuje się atenolol lub losartan, które według metaanalizy z 2016 roku są równorzędnie skuteczne (nie stwierdzono, by jeden lek miał przewagi nad drugim).
Ze względu na zmiany w obrębie aorty zaleca się, aby pacjenci z zespołem Marfana powstrzymywali się od intensywnego wysiłku fizycznego, aby zapobiec zwiększaniu ciśnienia krwi podczas ćwiczeń (co stwarza ryzyko poszerzenia tętnicy aorty i pęknięcia). Mas-Stachurska i in. w badaniu na myszach (2017) doszła do wniosku, że umiarkowany, długotrwały wysiłek fizyczny jest jednak korzystny, ponieważ łagodzi rozwój fenotypu sercowo-naczyniowego w zespole (ogranicza rozwój tętniaka).
Znani chorzy.
Sugerowano lub potwierdzono, że zespół Marfana mieli lub mają:

</doc>
<doc id="122804" url="https://pl.wikipedia.org/wiki?curid=122804" title="Aleksander Miśta">
Aleksander Miśta

Aleksander Miśta (ur. 7 stycznia 1983 w Myszkowie) – polski szachista i trener szachowy ("FIDE Trainer" od 2012), arcymistrz od 2004 roku.
Kariera szachowa.
Zwycięzca prestiżowego turnieju w Hastings - 2016.
Aktualny drużynowy mistrz świata w solvingu (Ostróda 2015)
Historia
Jest wielokrotnym medalistą mistrzostw Polski juniorów:
W 2003 r. w ciągu kilku miesięcy wypełnił trzy normy arcymistrzowskie na turniejach we Francji i Czechach. W 2004 r. po raz pierwszy wystąpił w finale mistrzostw Polski seniorów w Warszawie, zwyciężył również w turnieju kołowym w Brnie oraz w otwartym w Ostródzie. W 2005 r. podzielił IV miejsce w Memoriale Akiby Rubinsteina (turniej "open") w Polanicy-Zdroju. W 2006 r. podzielił I m. w turnieju "Konik Morski Rewala" w Rewalu oraz po raz drugi zwyciężył w Brnie. W 2009 r. po raz pierwszy stanął na podium indywidualnych mistrzostw Polski, zajmując w Chotowej trzecie miejsce. Podzielił również I m. w Agios Kirykos (wspólnie z Robertem Kempińskim i Jewgienijem Worobiowem). W 2011 r. zwyciężył (wspólnie z Tamasem Fodorem) w kołowym turnieju w Krakowie. W 2013 r. zajął II m. (za Wojciechem Morandą) w memoriale Akiby Rubinsteina w Polanicy-Zdroju, natomiast w 2014 r. zwyciężył w turnieju "Banca Feroviara Open" w Aradzie. Również w 2014 r. zdobył w Bydgoszczy brązowy medal mistrzostw Polski w szachach błyskawicznych, natomiast na przełomie 2014 i 2015 r. podzielił II m. w Hastings (za Zhao Junem, wspólnie z Alexandrem Fierem i Guðmundurem Kjartanssonem).
Najwyższy ranking w dotychczasowej karierze osiągnął 1 września 2014 r., z wynikiem 2625 punktów zajmował wówczas 5. miejsce wśród polskich szachistów.
Odnosi sukcesy również w konkurencji rozwiązywania zadań szachowych, m.in. w 2013 r. w Batumi zdobył tytuł drużynowego mistrza świata, natomiast w 2014 r. – tytuł drużynowego mistrza Europy (w Igalo) oraz tytuł drużynowego mistrza świata (w Bernie).
Na liście rankingowej w dniu 1 kwietnia 2014 r. dotyczącej rozgrywek w rozwiązywaniu zadań zajmował 11. miejsce na świecie z wynikiem 2596 punktów.

</doc>
<doc id="122805" url="https://pl.wikipedia.org/wiki?curid=122805" title="Armed and Dangerous">
Armed and Dangerous

Armed and Dangerous – pierwszy minialbum thrashmetalowego zespołu Anthrax wydany w lutym 1985 roku przez wytwórnię Megaforce Records. Wydany został na płycie winylowej, winylowym "picture disku" oraz na kasecie magnetofonowej. Jest to ich pierwsze nagranie z Joeym Belladonną
Twórcy.
Pierwotne wydanie zawierało jedynie utwory 1-5, kolejna reedycja z 1992 roku została wzbogacona o utwory 6 i 7, wcześniej wydane na odrębnym 7 singlu.

</doc>
<doc id="122806" url="https://pl.wikipedia.org/wiki?curid=122806" title="MŚ w narciarstwie alpejskim Bormio 2005">
MŚ w narciarstwie alpejskim Bormio 2005



</doc>
<doc id="122807" url="https://pl.wikipedia.org/wiki?curid=122807" title="Maciej Potępa">
Maciej Potępa

Maciej Potępa (ur. 1945) – polski filozof, profesor.
Życiorys.
Studiował filozofię i fizykę na Uniwersytecie Warszawskim. W latach 1969-2001 pracował w Katedrze Filozofii Uniwersytetu Łódzkiego, a w latach 1997-2002 w Instytucie Filozofii Polskiej Akademii Nauk. W 2001 został wykładowcą na Uniwersytecie Warmińsko-Mazurskim w Instytucie Filozofii. Był stypendystą fundacji im. Alexandra von Humboldta w latach 1982-1984. Wykładał także w Austrii, Niemczech oraz Szwajcarii. W latach 1996-1998 wykładał na Wydziale Filozoficznym Uniwersytetu w Siegen. W 1994 współorganizował pierwszy światowy kongres hermeneutyczny w Halle. W 1998 był nominowany do nagrody im. Alexandra von Humboldta. Członek Towarzystwa Fichteańskiego w Niemczech oraz Towarzystwa mi. Karla Jaspersa w Austrii. Zajmuje się głównie idealizmem niemieckim oraz historią hermeneutyki, jest autorem wielu prac poświęconych tej dziedzinie. Jego ostatnia praca to: "Spór o podmiot w filozofii współczesnej. Husserl. Heidegger. Gadamer. Jaspers." (2003).

</doc>
<doc id="122809" url="https://pl.wikipedia.org/wiki?curid=122809" title="Jerzy Marchwiński">
Jerzy Marchwiński

Jerzy Marchwiński (ur. 6 stycznia 1935 w Truskolasach koło Częstochowy) – polski pianista, kameralista i pedagog.
Przebieg działalności zawodowej.
Wykształcenie.
Jerzy Marchwiński rozpoczął naukę muzyki u ojca – organisty. Jest absolwentem Państwowej Szkoły Muzycznej II stopnia w Częstochowie, w klasie fortepianu Stefanii Borkowskiej-Potemskiej (dyplom 1952). Wyższe studia muzyczne odbył w Państwowej Wyższej Szkole Muzycznej (obecnie Uniwersytet Muzyczny Fryderyka Chopina) w Warszawie, w klasie fortepianu Marii Wiłkomirskiej oraz w klasie kameralistyki fortepianowej Kiejstuta Bacewicza. Dyplom magistra sztuki uzyskał w 1958 roku. Doskonalił się pod kierunkiem Carla Zecchiego w Salzburgu i Taorminie.
Działalność artystyczna.
Jerzy Marchwiński zaliczany jest do grona najwybitniejszych polskich pianistów i kameralistów. Jako pianista realizuje się przede wszystkim na gruncie kameralistyki. W latach 1974–1981 był członkiem Kwartetu Polskiego Radia i Telewizji. Zespół ten nazywany był także Kwartetem Mistrzów (tworzyli go, obok J. Marchwińskiego: Konstanty Andrzej Kulka – skrzypce, Stefan Kamasa – altówka i Roman Jabłoński – wiolonczela). J. Marchwiński partnerował czołowym polskim artystom, m.in. śpiewakom: Stefanii Woytowicz, Andrzejowi Hiolskiemu, Edmundowi Kossowskiemu, Teresie Żylis-Garze, skrzypkom: Konstantemu Andrzejowi Kulce, Wandzie Wiłkomirskiej, Krzysztofowi Jakowiczowi. Najczęściej występował z żoną, śpiewaczką Ewą Podleś.
Dokonał licznych nagrań radiowych, telewizyjnych dla radiofonii i stacji telewizyjnych krajowych i zagranicznych, a także szeregu nagrań płytowych. Brał udział w nagraniach 25 płyt długogrających (wydanych przez Polskie Nagrania), z których większość posiada swoje reedycje na płytach kompaktowych. Należy do nich m.in. rejestracja kompletu dzieł na skrzypce i fortepian Karola Szymanowskiego, za które wraz z Andrzejem Kulką Marchwiński otrzymał Nagrodę Prezesa Polskiego Radia i Telewizji.
Działalność pedagogiczna i naukowa.
Obok działalności artystycznej prowadzi działalności pedagogiczną. Od 1954 roku pracuje w Akademii Muzycznej im. F. Chopina w Warszawie (od 1984 – profesor zwyczajny). W wyniku jego starań została powołana w 1978 roku Katedra Kameralistyki Fortepianowej, która stała się aktywnie działającą jednostką naukowo-dydaktyczną. W późniejszym okresie działalność Katedry uległa zawieszeniu, by w 1998 roku odrodzić się ponownie pod postacią Zakładu Kameralistyki Fortepianowej, powołanego na Wydziale Fortepianu, Klawesynu i Organów. W 2002 roku Zakład przekształcił się ponownie w samodzielną Katedrę Kameralistyki Fortepianowej.
J. Marchwiński, obok pracy w warszawskiej uczelni, wykładał także w Kanadzie i Stanach Zjednoczonych.
Jest także autorem szeregu publikacji poświęconych zagadnieniom kameralistyki fortepianowej i gry zespołowej, publikowanych na łamach m.in. „Ruchu Muzycznego” oraz w Zeszytach Naukowych Akademii Muzycznej im. F. Chopina w Warszawie. W publikacjach tych kładzie nacisk na postawę partnerstwa w muzyce jako podstawy gry zespołowej. Omawia podstawowe problemy profesjonalne i psychologiczne partnerstwa. Ponadto, kładzie nacisk na zmianę myślenia w świadomości społecznej, która udział pianisty w grze zespołowej sprowadza do roli wyłącznie akompaniatora. Pojęcie to obniża rangę pianisty, którego udział w grze zespołowej (w tym zwłaszcza w układach dwuosobowych) jest równoprawny i partnerski. Zdaniem Jerzego Marchwińskiego:„Wszędzie, nie tylko w Polsce, wydziały fortepianu kojarzone są wyłącznie z graniem indywidualnym, solowym. Podobnie jak pojęcie pianisty, w tradycyjnym odczuciu, kojarzone jest wyłącznie z graniem solowym. Pianista, który nie gra sam, jakby pianistą być przestawał. Granie zespołowe pianistów ustawiane jest w roli głównie usługowej. Jest to rola fałszywa, szkodliwa artystycznie i psychologicznie. Relacje pomiędzy grającymi w zespole opierają się przecież na relacjach partnerskich, a nie apriorycznym założeniu uprzywilejowania jednych i subordynacji drugich. Aktywność profesjonalna pianisty ma bowiem dwie różne, ale jednakowo ważne, formy: granie solowe i granie zespołowe. W obydwu – oczekiwania perfekcji są identyczne”.
Działalność organizacyjna.
Ponadto Jerzy Marchwiński zasiadał wielokrotnie w jury licznych krajowych i międzynarodowych konkursów muzycznych. W Polsce brał udział, jako juror, w znacznej większości konkursów muzyki kameralnej i konkursów wokalnych, m.in. w takich, jak: Międzynarodowy Konkurs Wokalny im. Stanisława Moniuszki oraz konkurs o Nagrodę im. Andrzeja Hiolskiego.
Udziela się także jako organizator i animator życia muzycznego. Pełnił funkcję wiceprezesa Zarządu Głównego Stowarzyszenia Polskich Artystów Muzyków. Z jego inicjatywy powołane zostało w 1991 roku w Paryżu Stowarzyszenie Polskich Artystów Muzyków we Francji (Association des Artistes Musiciens Polonais en France).

</doc>
<doc id="122810" url="https://pl.wikipedia.org/wiki?curid=122810" title="Łomnica (dopływ Bobru)">
Łomnica (dopływ Bobru)

Łomnica (niem. "Lomnitz") – rzeka, lewy dopływ Bobru o długości 20,59 km i powierzchni zlewni 117 km².
Rzeka płynie w Sudetach Zachodnich, w Karkonoszach i Kotlinie Jeleniogórskiej, w woj. dolnośląskim. Wypływa w okolicach Równi pod Śnieżką, przepływa przez Mały Staw, Karpacz, Miłków, Mysłakowice. Do Bobru wpada w okolicy pałacu w Łomnicy.
Jej prawymi dopływami są Bystrzyk, Łomniczka i Jedlica (prawy), a lewymi Biały Potok, Pląsawa, Budnicza Struga, Dziki Potok, Miłkówka, Głębocka Struga i Złoty Potok.
Wzdłuż biegu rzeki zbudowano szereg budowli, w tym Jezioro Mysłakowickie, Dziki Wodospad oraz zaporę w Karpaczu. 

</doc>
<doc id="122811" url="https://pl.wikipedia.org/wiki?curid=122811" title="40.M Turán I">
40.M Turán I

40.M Turán I – węgierski czołg średni z okresu II wojny światowej.
Historia.
W roku 1940 Węgrzy zakupili od Protektoratu Czech i Moraw prototyp czechosłowackiego czołgu średniego T-21, który powstał na bazie LT vz. 35. Ponadto zakupiono także licencję na jego produkcję na Węgrzech. W oparciu o czechosłowacki projekt oparto konstrukcję nowego węgierskiego czołu 40.M Turán.
Początkowo zamówiono 230 czołgów. Pierwsze seryjne czołgi dostarczono w roku 1942, a do maja 1944 wyprodukowano ogółem 285 czołgów.
Czołgi Turán I swój chrzest bojowy przeszły w kwietniu 1944 roku podczas walk węgierskiej 2. Dywizji Pancernej z jednostkami Armii Czerwonej na Ukrainie. W zaciekłych walkach utracono 30 maszyn.
Konstrukcja.
Kadłub czołgu Turán I wykonano z walcowanych płyt pancernych, łączonych nitami ze stalowym szkieletem. Pancerz w przedniej części i po bokach kadłuba miał grubość 25 mm, płyta tylna 8-25 mm, a część górna i dno - 8 mm. Podobnie została wykonana wieża. Grubość pancerza wieży wynosiła: w przedniej części 50 mm, a jarzma 60 mm. W wieży umieszczono główne uzbrojenie czołgu, czyli armatę czołgową "41.M" kal. 40 mm oraz 1 km kal. 8 mm.
Podwozie czołgu składało się z 16 małych kół jezdnych z gumowymi bandażami, pary kół napędowych z tyłu i pary kół napinających z przodu.
Wersje.
Oprócz czołgu podstawowego opracowano wariant dowódczy oznaczony jako 40.M Turán I P.K. Był on dodatkowo wyposażony w radiostację nadawczo-odbiorczą R-4T.

</doc>
<doc id="122814" url="https://pl.wikipedia.org/wiki?curid=122814" title="Impostor - Test na człowieczeństwo">
Impostor - Test na człowieczeństwo



</doc>
<doc id="122818" url="https://pl.wikipedia.org/wiki?curid=122818" title="Podział administracyjny Słowacji">
Podział administracyjny Słowacji

Podział administracyjny Słowacji jest obecnie trójstopniowy. Artykuł zawiera informacje o obecnym i historycznym podziale kraju, także w ramach innych państw takich jak Węgry i Czechosłowacja.
Aktualny podział administracyjny Słowacji.
Od 1 lipca 1996 Słowacja dzieli się na 8 krajów (), które dzielą się na 79 powiatów ("okres"), a te z kolei na 2927 gmin. Dzielnice Bratysławy i Koszyc istnieją na prawach miejskich, toteż terytorium Bratysławy podzielone jest na 5 powiatów miejskich, a terytorium Koszyc – na 4 powiaty miejskie. Kraje i gminy są jednostkami samorządu terytorialnego.
Oprócz oficjalnego podziału administracyjnego funkcjonuje nieoficjalny, tradycyjny podział na krainy geograficzno-etnograficzne, w przybliżeniu odpowiadające granicami dawnym komitatom (żupom), ale z uwzględnieniem czynników geograficznych.
Kraje.
Najwyższym szczeblem podziału administracyjnego Słowacji są kraje. Nazwy wszystkich 8 krajów odpowiadają nazwom miast, w których znajdują się siedziby ich władz. Organami krajów są przedstawicielstwo wyższej jednostki terytorialnej i przewodniczący wyższej jednostki terytorialnej. Deputowani przedstawicielstwa wybierani są na czteroletnią kadencję w wyborach powszechnych. Przewodniczący wybierany jest na czteroletnią kadencję na podstawie powszechnego, równego i bezpośredniego prawa wyborczego w tajnym głosowaniu. Przewodniczący jest organem wykonawczym, pełni funkcję administracyjną i reprezentuje kraj na zewnątrz.
Powiaty.
Na terytorium Słowacji jest 79 powiatów. Mają one obecnie wyłącznie charakter statystyczny.
Gminy.
Obecnie na Słowacji funkcjonuje 2927 gmin. Jest samodzielną jednostką samorządu terytorialnego i administracyjnego. Zrzesza osoby, które w danym miejscu są zameldowane na stały pobyt. Gmina jest osobą prawną, która zgodnie z warunkami przewidzianymi przez prawo samodzielnie posiada własność, uzyskuje dochody, gospodaruje własnym majątkiem i środkami pieniężnymi. Podstawowym zadaniem gminy jest wszechstronny rozwój jego terytorium i realizacja potrzeb jej mieszkańców. Gminy mają prawo współpracować w celu osiągnięcia wspólnej korzyści. Gmina mają prawo łączyć się ze sobą oraz ustanawiać jednostki pomocnicze.
Organami gminy są gminne przedstawicielstwa () oraz starosta. Deputowani przedstawicielstw wybierani są w wyborach bezpośrednich przez mieszkańców gminy na czteroletnią kadencję. Starosta jest przedstawicielem gminy, reprezentuje ją na zewnątrz i jest jej najwyższym organem wykonawczym. Wybierany jest przez mieszkańców gminy na podstawie powszechnego, równego i bezpośredniego prawa wyborczego w tajnym głosowaniu. Kadencja starosty trwa 4 lata.
Historyczny podział administracyjny Słowacji.
Słowacja pod panowaniem węgierskim.
Wchodząca w skład Królestwa Węgier Słowacja (Górne Węgry) dzieliła się na komitaty. W tej części Węgier pokrywały się w przybliżeniu z żupami, istniejącymi wcześniej za czasów Państwa wielkomorawskiego. Na czele komitatu stał żupan. Nazwy komitatów pochodziły od nazw zamków, stanowiących siedziby żupanów.
Obok komitatów właściwych na ziemiach pogranicznych istniały również małe tzw. komitaty graniczne, służące ochronie granic. Jednostki te stopniowo zanikły do XIV wieku.
Od X do XIV wieku komitaty były jednostkami centralnej administracji królewskiej. W XIV wieku, w związku z osłabieniem władzy królów Węgier, komitaty stały się szlacheckimi okręgami samorządowymi, podległymi "de facto" władzy poszczególnych rodów możnowładczych. W tym okresie w stolicach poszczególnych komitatów powstała sieć zamków, stanowiących ośrodki administracji magnackiej (stąd w historiografii słowackiej słowo "stolica" na określenie takiego okręgu administracyjnego). Ten stan trwał do końca XVIII wieku, kiedy to cesarz Józef II w 1785 zmienił charakter administracji ziem węgierskich na centralistyczny, sprowadzając komitaty do roli okręgów administracyjnych. Pod naciskiem węgierskiej szlachty musiał się jednak wycofać z tej reformy już w 1790, przywracając "status quo ante".
Po zdławieniu przez Habsburgów pierwszej rewolucji węgierskiej, w latach 1849–1850, komitaty całych Węgier zostały zgrupowane w 5 dystryktów z administracją wojskową: Bratysława, Koszyce, Sopron, Budapeszt i Oradea. Wprowadzono również język niemiecki jako urzędowy. W 1850 administracja została zmieniona na cywilną. Ta przejściowa administracja została zniesiona w 1860, kiedy to przywrócono system komitatów szlacheckich sprzed 1849, jednak nie przywracając uprawnień samorządowych.
Po powstaniu Austro-Węgier w 1867 system administracyjny nadal opierał się na sieci komitatów (żup) i powiatów. Nastąpił rozdział funkcji samorządowych i rządowych komitatu, przy czym jednak zakres władzy samorządów systematycznie uszczuplano na rzecz rządu centralnego.
Począwszy od XV wieku w poszczególnych częściach kraju kształtowała się sieć jednostek administracyjnych niższego rzędu. Komitaty zaczęły się dzielić na powiaty (t. obwody; słow. "slúžnovský okres" albo "slúžnovský obvod", łac. "processus" / "reambulatio", węg. "szolgabírói járás", niem. "Stuhlbezirk"), w liczbie od 2 do 5 w komitacie. Z kolei każdy powiat dzielił się na obwody (łac. "circulum"), od 2 do 6 w każdym powiecie.
Obok administracji komitackiej istniały wydzielone tzw. miasta municypalne, mające osobną administrację. Na obszarze dzisiejszej Słowacji były to Koszyce, Komárno, Bratysława i Bańska Szczawnica z Białą Bańską.
Granice komitatów (żup) i ich liczba ulegały z biegiem czasu zmianom, przy czym stałą tendencją był wzrost liczby komitatów. Na terenie dzisiejszej Słowacji w X wieku istniało 8 komitatów: Pozsony, Moson, Győr, Komárom, Esztergom, Nyitra, Nograd i Torna. W 1918, po licznych zmianach polegających na podziałach i łączeniu, ich liczba doszła do 20. Były to:
W nieoficjalnym podziale komitatów przedtrianońskich Węgier na „kręgi” komitaty Słowacji należały do kręgów lewego brzegu Dunaju, prawego brzegu Dunaju i prawego brzegu Cisy.
Słowacja w składzie Czechosłowacji.
Lata 1918–1923.
Po powstaniu Czechosłowacji podział administracyjny Słowacji początkowo pozostał niezmieniony, zarówno co do granic, jak i szczebli oraz kompetencji, z tym, że jednostki administracyjne nazywano żupami („okręgy”). Zmiany granic żup wynikały tylko z faktu rozdzielenia ich granicami:
Lata 1923–1928.
Władze Czechosłowacji zamierzały ujednolicić administrację kraju poprzez wprowadzenie tzw. wielkich żup („wielkie okręgy”), niezależnych od dotychczasowych jednostek administracyjnych. Reforma ta została doprowadzona do końca tylko na Słowacji; w Czechach zaniechano jej ze względu na przewagę elementu niemieckiego w poszczególnych projektowanych żupach, a na Rusi Zakarpackiej pozostawiono dawny podział administracyjny. W latach 1923–1928 na Słowacji istniało sześć żup:
Lata 1928–1939.
Wielkie żupy przetrwały tylko do 1 lipca 1928, kiedy to weszła w życie kolejna ogólnopaństwowa reforma administracyjna. Dotychczasowe jednostki administracyjne pierwszego rzędu zastąpiono krainami (słow. "krajina", cz. "země"), których w całej Czechosłowacji powstało 4: czeski, morawsko-śląski, słowacki i podkarpacki. Krainy dzieliły się na powiaty ("okresy"). Krainy miały szeroki samorząd, z własnymi organami wykonawczymi i prawodawczymi.
Pierwsza Republika Słowacka.
Powstała 14 marca 1939 Republika Słowacka już 1 stycznia 1940 przywróciła podział administracyjny na żupy, tworząc ich sześć. Żupy dzieliły się na 59 powiatów (Słowacja została wówczas okrojona o pograniczny pas na południu i na wschodzie, przyłączony do Węgier). Powiaty i żupy miały praktycznie te same granice, co odpowiednie jednostki z lat 1923–1928. Zgodnie z ówczesną totalitarną koncepcją władzy państwowej żupy miały bardzo ograniczone uprawnienia samorządowe.
Według stanu na 1 stycznia 1940 istniały:
Powojenna Czechosłowacja.
Lata 1945–1949.
W odrodzonej Czechosłowacji przywrócono podział na kraje i powiaty (obowiązujący w latach 1928–1939), z tą różnicą, że jednolitą władzę państwową sprawowały rady narodowe odpowiednich szczebli.
Lata 1949–1960.
Po reformie z 1948 całe państwo podzielono na kraje, dzielące się na powiaty. Na Słowacji powstało 6 krajów, skupiających 79 powiatów:
Lata 1960–1990.
Kolejna reforma administracyjna w Czechosłowacji miała miejsce 1 lipca 1960. Liczba krajów spadła do 10, liczba powiatów do 108. Na Słowacji powstały trzy kraje („województwa”), skupiające 33 powiaty:
Kraje i powiaty stanowiły obszary działania rad narodowych właściwych szczebli. Od 22 marca 1968 Bratysława jako stolica Słowacji została odrębną jednostką administracyjną o statusie równym statusowi kraju.
Opisany stan trwał do 1990, z tym, że od 1 lipca 1971 liczba powiatów wzrosła do 37.
Lata 1990–1993.
Kolejna reforma administracyjna w 1990 zniosła system rad narodowych i podział państwa na kraje.
Republika Słowacka.
Lata 1993–1996.
Przez pierwsze trzy lata istnienia niepodległa Słowacja utrzymywała dwustopniowy podział administracyjny na powiaty i gminy, odziedziczony po Czechosłowacji.

</doc>
<doc id="122819" url="https://pl.wikipedia.org/wiki?curid=122819" title="Mistrzostwa Świata w Narciarstwie Alpejskim 1985">
Mistrzostwa Świata w Narciarstwie Alpejskim 1985

28. Mistrzostwa świata w narciarstwie alpejskim odbywały się od 31 stycznia do 10 lutego 1985 r. we włoskim Bormio. Były to trzecie mistrzostwa świata w historii rozgrywane we Włoszech, ale pierwsze odbywające się w tej miejscowości (poprzednio Włochy organizowały MŚ w latach: 1956 i 1970). W klasyfikacji medalowej zwyciężyła reprezentacja Szwajcarii, która zdobyła też najwięcej medali - 8, w tym 4 złote, 3 srebrne i 1 brązowy. 

</doc>
<doc id="122820" url="https://pl.wikipedia.org/wiki?curid=122820" title="Impostor">
Impostor



</doc>
<doc id="122822" url="https://pl.wikipedia.org/wiki?curid=122822" title="Mosze Kacaw">
Mosze Kacaw

Mosze Kacaw (hebr. משה קצב; ur. 5 grudnia 1945 w Jazdzie) – izraelski polityk, w latach 2000–2007 prezydent Izraela, poseł do Knesetu w latach 1997–2000, wicepremier.
Życiorys.
Urodzony w Jazdzie w Iranie jako Musa Kassab (pers. موسی قصاب). Wyemigrował do Izraela w 1951. Studiował na Uniwersytecie Hebrajskim w Jerozolimie, na wydziale ekonomii i historii. Związał się tam z prawicową partią Likud.
W 1966 roku rozpoczął pracę jako dziennikarz dla "Jedi’ot Acharonot". W 1968 roku został przewodniczącym młodzieżowej organizacji B’nai B’rith Youth. W 1969 roku został wybrany przewodniczącym Partii Likud na Uniwersytecie Hebrajskim.
Karierę publiczną faktycznie rozpoczął w 1969 roku od urzędu burmistrza w mieście Kirjat Malachi.
W 1977 roku Mosze Kacaw został posłem do Knesetu. Między innymi pracował w Komitecie Edukacji na Terytoriach Administrowanych. W 1981 roku został ministrem budownictwa, a w 1984 roku – ministrem pracy i polityki społecznej. W 1988 roku mianowano go ministrem transportu i jednocześnie członkiem Ministerialnego Komitetu Obrony. W 1992 roku Kacaw został przewodniczącym klubu parlamentarnego partii Likud w Knesecie.
31 lipca 2000 roku Mosze Kacaw został wybrany ósmym prezydentem Izraela, urząd objął 1 sierpnia 2000 roku. W 2005 roku brał udział w obchodach 60. rocznicy wyzwolenia obozu koncentracyjnego w Auschwitz.
W 2006 roku został oskarżony o molestowanie seksualne i gwałty na kilku kobietach. 29 czerwca 2007 roku podał się do dymisji. W 2008 roku odrzucił porozumienie stron, umożliwiające uniknięcie procesu w zamian za przyznanie się do winy. 30 grudnia 2010 roku sąd w Tel Awiwie uznał Kacawa za winnego zarzucanych mu czynów. 22 marca 2011 roku sąd podał wymiar kary, zasądzając siedem lat więzienia. W grudniu 2016, po odbyciu 5 lat z orzeczonej kary więzienia, opuścił zakład karny.
Oprócz języka hebrajskiego zna również angielski, arabski i perski.

</doc>
<doc id="122823" url="https://pl.wikipedia.org/wiki?curid=122823" title="Vauquelin">
Vauquelin



</doc>
<doc id="122824" url="https://pl.wikipedia.org/wiki?curid=122824" title="Yoshihito">
Yoshihito

 – 123. cesarz Japonii, panował w latach 1912–1926 (od 1921 roku regentem był jego syn Hirohito, późniejszy następca). W młodości nosił tytuł . Wraz z jego wstąpieniem na tron przyjęto nową nazwę dla okresu jego panowania – Taishō. Nazwa ery staje się pośmiertnym imieniem cesarza. Wprowadził monogamię do nowożytnego systemu cesarskiego.
Syn cesarza Mutsuhito, od 1887 roku nosił oficjalnie tytuł następcy tronu. Przez całe życie nie cieszył się dobrym zdrowiem zarówno fizycznym, jak i psychicznym, prawdopodobnie pod wpływem przebytego w dzieciństwie zapalenia opon mózgowych. Do historii przeszło jedno z jego nielicznych wystąpień publicznych, uroczyste otwarcie parlamentu w 1913 roku, kiedy zamiast przemawiać rozglądał się po izbie przez zwiniętą w rulon kartę z przygotowaną mową.
Od 1919 roku nie pokazywał się publicznie, a wkrótce jego obowiązki przejął jako regent najstarszy syn, Hirohito.
Z małżeństwa z księżniczką Sadako (1884–1951) miał czterech synów.
Otrzymał zagraniczne odznaczenia, w tym m.in.: brytyjski Order Łaźni, polski Order Orła Białego (1923), duński Order Słonia, bawarski Order Świętego Huberta oraz japońskie: Order Chryzantemy i Order Wschodzącego Słońca, a także honorowy stopień brytyjskiego marszałka polnego.
Życiorys.
Wczesne dzieciństwo.
Cesarz Taishō urodził się w Tokio 31 sierpnia 1879 roku. Jego matką była konkubina cesarza Meiji – Naruko Yanagihara. Po urodzeniu nadano mu imię i tytuł: Yoshihito Haru no Miya. Dziecko było zdrowe. Nadworny lekarz Sōhaku Asada obecny przy porodzie odnotował jedynie egzemę, która z czasem zniknęła. W młodości wpajano mu, iż jego matką jest cesarzowa Shōken, co było powodem przeżytej traumy w momencie, gdy poznał prawdę.
Młodość.
Zgodnie z tradycją rodziny cesarskiej, po urodzeniu został oddany pod opiekę Tadayasu Nakayamie, wysokiej rangi dworzaninowi. Gdy w marcu 1885 r. Yoshihito powrócił na dwór cesarski większość młodszego rodzeństwa cesarza już nie żyła. Nie miał także styczności z dziećmi zbliżonymi do niego wiekiem.
31 sierpnia 1887 roku na swoje ósme urodziny został adoptowany przez cesarzową i uzyskał prawo dziedziczenia tronu. We wrześniu tego samego roku został uczniem elitarnej szkoły Gakushūin. Zarówno rygor, jak i wysokie wymagania, którym nie był w stanie sprostać, były powodem powtarzania przez niego roku nauki. Od 1889 roku coroczne wyjazdy rekreacyjne do Atami stały się zwyczajem późniejszego cesarza.
W 1889 roku odbyła się ceremonia mianowania Yoshihito następcą tronu. W szkole nie było większej poprawy. Z jednej strony zauważalny był postęp w jeździectwie, z drugiej natomiast uwidaczniały się problemy z przedmiotami wymagającymi abstrakcyjnego myślenia. W 1894 roku z powodu słabego stanu zdrowia nauka stała się dla niego uciążliwa, przez co opuścił szkołę. Ciąg dalszy jego edukacji odbywał się w pałacu Akasaka, gdzie był kształcony przez prywatnych nauczycieli. Najważniejszymi przedmiotami księcia były: język ojczysty, język francuski i kanbun. Szczególnym zainteresowaniem darzył "kanbun", wykładany przez Ōkō Kawadę. Od tego czasu stał się on jego hobby. Tok nauczania był niezwykle rygorystyczny i intensywny.
Małżeństwo i podróże.
10 maja 1900 roku Yoshihito poślubił Sadako Kujō. W tym czasie miała ona 15 lat. Ceremonia odbyła się w przyspieszonym terminie ze względu na słaby stan zdrowia Yoshihito. Po ślubie zdrowie księcia uległo poprawie, dzięki czemu mógł podróżować po Japonii. Zwiedził cały kraj z wyjątkiem prefektury Okinawa. Podczas podróży zajmował się tworzeniem poezji chińskiej ("kanshi"). Różniło go to od ojca, cesarza Meiji, który preferował poezję japońską (waka).
W 1907 r. Yoshihito złożył wizytę cesarzowi Sunjongowi i księciu Euiminowi (Yi Un) w Cesarstwie Koreańskim. Mimo że Cesarstwo Koreańskie było pod protektoratem Japonii, uznaje się, że Yoshihito był pierwszym księciem Japonii, który odbył podróż zagraniczną. Książę Euimin wywarł bardzo pozytywne wrażenie na przyszłym cesarzu Japonii, co stało się powodem rozpoczęcia przez niego nauki języka koreańskiego.
Intronizacja.
W dniu 30 lipca 1912 roku zmarł cesarz Meiji i jego następcą został Yoshihito. Nastąpiła era Taishō. Trzy lata później, w 1915 roku odbyła się ceremonia intronizacji w Pałacu Cesarskim w Kioto, podczas której stwierdzono pogorszenie stanu zdrowia psychicznego cesarza. Powodem była nagła zmiana otoczenia i nadmiar stresu związanego z pełnioną funkcją.
W tym czasie służba w domu rodziny cesarskiej została wysłana na urlop, a cesarz nabierał sił pływając jachtem, jeżdżąc konno i tworząc wiersze w stylu chińskim. Gdy Japonia przystąpiła do I wojny światowej, swoboda cesarza została ograniczona.
Śmierć cesarza.
Od około 1917 r. stan zdrowia cesarza ulegał stałemu pogorszeniu, przez co zaczął on wycofywać się z życia publicznego, a od 1919 roku zaprzestał wydawania uroczystych przyjęć i odczytywania rozporządzeń.
W dniu 21 listopada 1921 r. 20-letni książę Hirohito objął urząd regenta, a cesarz Taishō wycofał się z pełnienia funkcji oficjalnych. Do publicznej wiadomości przekazano "Księgę o stanie zdrowia Jego Cesarskiej Mości". Z tego powodu w następnych latach był on nazywany "chorowitym cesarzem".
W kolejnych latach próbowano ratować zdrowie cesarza poprzez zmianę klimatu. Jednakże w listopadzie 1926 roku nastąpiło gwałtowne pogorszenie i 25 grudnia tego samego roku o godzinie 1:25 w nocy, podczas pobytu w swojej rezydencji w mieście Hayama, cesarz Taishō zmarł. Przeżył 47 lat.
Otrzymał imię pośmiertne Taishō 8 lutego 1927 roku. Jako pierwszy cesarz został pochowany w Tokio.
Dzieci cesarza.
Ze związku z cesarzową Teimei cesarz Taishō miał 4 synów:

</doc>
<doc id="122825" url="https://pl.wikipedia.org/wiki?curid=122825" title="38.M Toldi I">
38.M Toldi I

38.M Toldi I – węgierski czołg lekki z okresu II wojny światowej. Licencyjna wersja szwedzkiego czołgu Stridsvagn L-60, produkowany w zakładach MÁVAG i Ganz na licencji firmy AB Landsverk.
Historia.
W roku 1938 roku Węgry zakupiły licencję na produkcję szwedzkiego czołgu Stridsvagn L-60, a w roku 1938 został przyjęty na wyposażenie wojska węgierskiego jako 38.M Toldi. W lutym 1939 roku dwie firmy: MÁVAG i Ganz otrzymały zamówienie na 80 czołgów (po 40 szt. w każdym z tych zakładów). Pierwsze czołgi opuściły hale produkcyjne w roku 1940, a ostatnie w roku 1941.
W roku 1941 rozpoczęto produkcję wersji zmodernizowanej oznaczonej jako 38.M Toldi II. Zaś w roku 1944 zmieniono oznaczenie czołgów Toldi I na k.hk. A20, a czołgów Toldi II na k.hk. B20.
W latach 1941–1945 czołgi Toldi I i Toldi II brały udział w walkach z wojskami radzieckimi.
Konstrukcja.
Kadłub czołgu wykonano z nitowanych, walcowanych płyt pancernych. Grubość pancerza wynosiła z przodu oraz z boków 13 mm, z tyłu 10 mm, a nad przedziałem silnika i dnie kadłuba 5 mm. Dwuosobową wieżę zaś wykonano ze spawanych płyt pancernych. Umieszczono w niej uzbrojenie, które stanowiła rusznica przeciwpancerna 36.M kal. 20 mm oraz km 34/37 A.M. kal. 8 mm (wariant czechosłowackiego km ZB vz. 35).
Zachowane egzemplarze.
Egzemplarz tego czołgu jest wystawiony w muzeum czołgów w Kubince w Rosji.

</doc>
<doc id="122827" url="https://pl.wikipedia.org/wiki?curid=122827" title="Klaproth">
Klaproth



</doc>
<doc id="122828" url="https://pl.wikipedia.org/wiki?curid=122828" title="Łomnica">
Łomnica



</doc>
<doc id="122829" url="https://pl.wikipedia.org/wiki?curid=122829" title="Chöömej">
Chöömej

Chöömej (; , "chöömij"; ) – rodzaj śpiewu alikwotowego (gardłowego) spotykanego w tuwińskiej i mongolskiej muzyce ludowej.
Słowa tego używa się zarówno na określenie jednego ze stylów tuwińskiego gardłowego śpiewu, jak i szerzej na wszystkie jego rodzaje. Muzyka ta zainspirowana jest życiem na stepach i słowa piosenek często opowiadają o koniach. Tuwiński śpiew zainspirował muzykę wielu innych kultur – w starożytności zaadaptowali go mnisi tybetańscy, zaś współcześnie robią to amerykańscy muzycy new age.
Śpiew gardłowy to zwykle alikwotowy akord w formie burdonu z melodią w rejestrze najwyższym, która ma ograniczony ambitus. Ta technika wokalna pozwala na jednoczesne wydobywanie z gardła kilku niezależnych od siebie dźwięków, od niskich, przypominających dźwięk didgeridoo (styl "kargyraa"), aż po wysokie poświsty (styl "sygyt"), przywodzące na myśl japoński, buddyjski flet shakuhachi. Najwybitniejsi śpiewacy potrafią wytworzyć nawet cztery różne dźwięki równocześnie. 
Współcześni tuwińscy wykonawcy posługujący się techniką chöömej:
W 2009 roku sztuka śpiewu techniką chöömej została wpisana na listę niematerialnego dziedzictwa UNESCO.

</doc>
<doc id="122830" url="https://pl.wikipedia.org/wiki?curid=122830" title="Jim Jarmush">
Jim Jarmush



</doc>
<doc id="122832" url="https://pl.wikipedia.org/wiki?curid=122832" title="Fistful of Metal">
Fistful of Metal

Fistful of Metal – debiutancki album studyjny thrashmetalowego zespołu Anthrax wydany w styczniu 1984 roku.
W Stanach Zjednoczonych płyta wydana i dystrybuowana była przez Megaforce Records. Poza Stanami przez Music for Nations. Płyta zawiera cover zespołu Alice Cooper "I'm Eighteen".
Płyta była wyprodukowana przez Anthrax i Carla Canedyego.

</doc>
