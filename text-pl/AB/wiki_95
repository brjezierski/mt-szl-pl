<doc id="126205" url="https://pl.wikipedia.org/wiki?curid=126205" title="Twierdzenie naukowe">
Twierdzenie naukowe

Twierdzenie naukowe – zdanie oznajmiające spełniające następujące warunki:
Podział twierdzeń naukowych.
Zdanie analityczne – jego wartość logiczną (prawdę lub fałsz) można wykazać na podstawie analizy użytych w nim wyrażeń i któremu nie można zaprzeczyć bez naruszania reguł obowiązujących w danym języku. Według Ajdukiewicza zdaniu analitycznemu można zaprzeczyć, pod warunkiem, że zwiąże się je z innym znaczeniem aniżeli to, które na gruncie danego języka posiada, np. "Szwagier to mąż mojej siostry", "2+2=4", "Nieprawda, że Poznań jest i nie jest portem morskim".
Zdanie syntetyczne – jego wartość logiczna (prawda lub fałsz) nie może być ustalona bez odwoływania się do rzeczywistości.

</doc>
<doc id="126206" url="https://pl.wikipedia.org/wiki?curid=126206" title="Agnieszka Rzymianka">
Agnieszka Rzymianka

Agnieszka Rzymianka lub Agnia (w tradycji prawosławnej ) – niespełna 12-letnia dziewica i męczennica chrześcijańska, święta Kościoła katolickiego i prawosławnego z przełomu III i IV wieku, prawdopodobnie z okresu prześladowań Dioklecjana (pan. 284–305) lub Decjusza (pan. 249–251). Patronka dzieci, panien i ogrodników.
Źródła historyczne.
O szczegółach życia Agnieszki niewiele można znaleźć w starożytnych źródłach pisanych. Dwaj główni autorzy najstarszych opisów funkcjonowali około pół wieku po okresie jej życia. W 378 Ambroży z Mediolanu napisał retoryczny tekst "De virginitate" ("O dziewictwie"), a w 384 papież Damazy I utworzył epigramat ku jej czci. Wspomniani autorzy nie znali więc bezpośrednio losów Agnieszki. Ani późniejsze "passio", ani greckie i syryjskie opowiadania nie zawierały wielu informacji historycznych. Legenda rozwijała się i ubogacała historię w różne elementy. Także powstające na bazie rozwijającego się kultu liczne hymny (m.in. Ambroży z Mediolanu, Aurelius Prudentius Clemens) oraz kazania (m.in. Augustyn z Hippony, Maksym z Turynu) niewiele mówiły o samej męczennicy.
Przekazy mówiące o Agnieszce podają odmienne informacje: "Martyrologium rzymskie" z V wieku wymienia ją pod datą 28 stycznia, a "Deposilio martyrum" 21 stycznia. Jedna z pasji podaje informację, jakoby miała być spalona na stosie, a inna opisuje, że była ścięta mieczem przy Via Nomentana, a inna, że miejscem śmierci był stadion Domicjana.
Dane historyczne.
Agnieszka mieszkała w Rzymie na przełomie III i IV wieku. Jej rodzice byli chrześcijanami i wychowali ją zgodnie z zasadami wiary. Agnieszka zginęła śmiercią męczeńską podczas prześladowań za panowania cesarza rzymskiego Dioklecjana (lub Decjusza (III w.)), wyznając wiarę i broniąc dziewictwa. Ambroży podkreśla, że Agnieszka zmarła w dwunastym roku życia, bowiem ukończenie 12 lat było wówczas wiekiem pełnoletności dziewcząt, a tym samym wiekiem, w którym można wymierzać karę. Osiągnięcie 12 lat było także minimalnym wiekiem, w którym młoda chrześcijanka mogła złożyć profesję dziewictwa. Agnieszka należała do najpopularniejszych męczennic chrześcijańskich w Cesarstwie Rzymskim. Była wzmiankowana już w "Depositio Martyrum" oraz w "Martyrologium Hieronimianum" pod datą 21 stycznia. Opisywana także była w dziełach wielkich "Scriptores Ecclesiastici": św. Ambrożego, św. Hieronima oraz św. Augustyna.
Akta męczeństwa św. Agnieszki pochodzą z późniejszego okresu i występują w trzech wersjach: jednej łacińskiej i dwóch greckich. Najstarszym jest jeden z tekstów greckich. Na nim oparto tekst łaciński, a drugi tekst grecki jest oparty na tłumaczeniu z łaciny. Pierwotny, starszy tekst grecki oraz tekst łaciński pochodzą z V wieku, z czasu św. Maksyma, biskupa Turynu. W aktach rozwinięty jest wątek wysłania Agnieszki do domu publicznego, by tam złamać jej opór, a ścięta została dopiero po tym, jak wyszła nietknięta z płomieni stosu.
Agnieszka miała zginąć w podziemiach stadionu Domicjana, który znajdował się miejscu obecnego Piazza Navona. Miejsce upamiętnia (znany już od VII w.) kościół Sant'Agnese in Agone. Grób Agnieszki znajdował się w katakumbach przy rzymskiej Via Nomentana. W miejscu tym Konstantyna, córka Konstantyna I Wielkiego, wybudowała bazylikę (bazylika św. Agnieszki za Murami). Bazylika ta została przebudowana przez papieża Honoriusza I (625–638). W absydzie bazyliki została umieszczona mozaika przedstawiająca Agnieszkę wśród płomieni z mieczem u stóp. Na marmurowej płycie, stanowiącej część ołtarza z wcześniejszego kościoła, umieszczona jest płaskorzeźba świętej.
Świadectwa żywego kultu pochodzą już z IV w. Potwierdzają go wykopaliska archeologiczne, w tym płyta zamykająca niegdyś jej grób z inskrypcją "Hague sanctissima" (płyta jest przechowywana w zbiorach Muzeum w Neapolu), oraz napisy umieszczone w katakumbach w okolicy miejsca jej spoczynku. Martyrologium Rzymskie wspomina o Agnieszce 21 stycznia.
Tradycja i kult.
Według tradycji Agnieszka złożyła Bogu śluby czystości i w związku z tym odrzucała zaloty mężczyzn. Opór dziewczyny chciano skruszyć, stawiając jej zarzuty. Męczarnie miały ją skłonić do tego, by uległa i wyrzekła się wiary w Chrystusa. Ostatecznie Agnieszka została ścięta mieczem, a Ambroży opisywał, że szła na miejsce egzekucji „szczęśliwsza niż inne, które szły na swój ślub”. Poszczególne wersje legendy różnie opisują ucisk, jakiemu była przed śmiercią poddawana. 
„Encyklopedia kościelna” Nowodworskiego z 1873 określa rok śmierci Agnieszki na 304.
Obowiązkowe wspomnienie liturgiczne w Kościele katolickim obchodzone jest 21 stycznia. 21 stycznia w rzymskiej bazylice pod jej wezwaniem poświęca się dwa baranki, z których wełny tka się potem paliusze dla arcybiskupów.
Ikonografia.
Od średniowiecza św. Agnieszka była przedstawiana w postaci baranka, symbolu jej dziewiczej niewinności. W tradycji zachodniej obrazowana jest również z dwiema koronami: dziewictwa i męczeństwa. Czasem obok postaci Agnieszki ukazywany jest płonący stos. W ikonografii wschodniej Agnieszka jest przedstawiana jako dziewczyna w żółtych szatach i z krzyżem męczeńskim.
Patronat.
Agnieszka Rzymianka patronuje dzieciom, pannom i ogrodnikom.
Przysłowia.
Dzień wspomnienia św. Agnieszki jest spotykany w licznych polskich przysłowiach: 

</doc>
<doc id="126210" url="https://pl.wikipedia.org/wiki?curid=126210" title="Marek Zubik">
Marek Zubik

Marek Tadeusz Zubik (ur. 7 maja 1974 w Przemyślu) – polski prawnik, konstytucjonalista, nauczyciel akademicki, profesor nauk prawnych, zastępca rzecznika praw obywatelskich (2007–2010), przewodniczący Rady Legislacyjnej XI kadencji, sędzia Trybunału Konstytucyjnego w stanie spoczynku, przewodniczący Komitetu Nauk Prawnych Polskiej Akademii Nauk w kadencji 2015–2018.
Życiorys.
Wykształcenie i kariera naukowa.
W 1997 ukończył studia na Wydziale Prawa i Administracji Uniwersytetu Warszawskiego. W 2000 uzyskał stopień doktora nauk prawnych na podstawie pracy pt. "Budżet państwa w polskim prawie konstytucyjnym". Cztery lata później uzyskał stopień doktora habilitowanego nauk prawnych na podstawie dorobku naukowego i rozprawy habilitacyjnej pt. "Organizacja wewnętrzna Sejmu Rzeczypospolitej Polskiej". W 1999 był stypendystą Fundacji na rzecz Nauki Polskiej.
Po ukończeniu studiów podjął pracę w Instytucie Nauk o Państwie i Prawie WPiA UW, w 2006 objął stanowisko kierownika Katedry Prawa Konstytucyjnego. W tym samym roku został profesorem nadzwyczajnym Uniwersytetu Warszawskiego. W 2013 otrzymał tytuł profesora nauk prawnych. W 2014 został profesorem zwyczajnym UW.
Brał udział w programach badawczych realizowanych przez Helsińską Fundację Praw Człowieka, Instytut Spraw Publicznych i Komitet Badań Naukowych. Współpracował jako ekspert z Organizacją Bezpieczeństwa i Współpracy w Europie. W pracy naukowej zajmuje się problematyką prawa parlamentarnego, ustrojowych aspektów finansów publicznych, funkcjonowaniem władzy sądowniczej i ochroną praw człowieka.
Pod jego kierunkiem stopień naukowy doktora uzyskali Adam Krzywoń (2010) i Maciej Berek (2016).
Działalność publiczna.
W latach 1998–2002 był ekspertem Biura Studiów i Ekspertyz Kancelarii Sejmu. Od 2000 do 2004 pełnił funkcję sekretarza sekcji polskiej Międzynarodowego Stowarzyszenia Nauk Prawnych w Paryżu. W latach 2004–2007 był sekretarzem Komitetu Nauk Prawnych Polskiej Akademii Nauk, a w 2007 zasiadł w jego prezydium. Został wybrany na członka tegoż komitetu na kadencję 2020–2023.
Powołany także w skład zarządu Polskiego Towarzystwa Prawa Konstytucyjnego, został wiceprezesem tej organizacji. Do marca 2016 był członkiem kolegium redakcyjnego „Przeglądu Sejmowego” (został odwołany wraz ze wszystkimi członkami redakcji).
W latach 2002–2007 pełnił funkcję zastępcy dyrektora Zespołu Wstępnej Kontroli Skarg Konstytucyjnych i Wniosków w Biurze Trybunału Konstytucyjnego. Od listopada 2007 do lipca 2010 był zastępcą rzecznika praw obywatelskich. Od 29 czerwca 2010 zajmował stanowisko przewodniczącego Rady Legislacyjnej XI kadencji.
26 listopada 2010 Sejm wybrał go na sędziego Trybunału Konstytucyjnego. 3 grudnia 2010 złożył ślubowanie, rozpoczynając dziewięcioletnią kadencję. W styczniu 2017 prokurator generalny Zbigniew Ziobro skierował do TK wniosek kwestionujący zgodność z Konstytucją RP uchwały o wyborze Marka Zubika oraz Stanisława Rymara i Piotra Tulei. Marek Zubik nie był w późniejszym czasie wyznaczany do składów orzekających. Trybunał Konstytucyjny nie rozpoznał wniosku do końca jego kadencji, która zakończyła się 3 grudnia 2019.
Publikacje.
Jest autorem, współautorem lub redaktorem około 150 publikacji naukowych. Publikował na łamach m.in. „Państwa i Prawa”, „Przeglądu Sądowego”, „Przeglądu Sejmowego” oraz „Przeglądu Powszechnego”.
Wybrane publikacje książkowe:

</doc>
<doc id="126213" url="https://pl.wikipedia.org/wiki?curid=126213" title="Santa Fe, Nowy Meksyk">
Santa Fe, Nowy Meksyk



</doc>
<doc id="126214" url="https://pl.wikipedia.org/wiki?curid=126214" title="Grep">
Grep

grep – program (komenda wiersza poleceń), który służy do wyszukiwania w tekście i wyodrębniania linii zawierających ciąg znaków pasujący do podanego wyrażenia regularnego.
Pierwotnie grep był jednym z podstawowych programów wchodzących w skład systemu Unix, lecz współcześnie jest obecny praktycznie w każdym systemie uniksopodobnym. Został napisany przez Kena Thompsona, który wyodrębnił go jako samodzielny program z kodu źródłowego edytora o nazwie ed (również przez niego stworzonego). grep po raz pierwszy pojawił się w Unix Wersja 4 w roku 1973.
Wersja o nazwie GNU grep została stworzona przez Free Software Foundation i charakteryzuje się m.in. zastosowaniem rozszerzonych wyrażeń regularnych oraz zgodnością z POSIX.
Nazwa.
Nazwa „grep” jest akronimem od .
Geneza nazwy grep może pochodzić z czasów stosowania edytora ex. Komendą do wyszukiwania w całym edytowanym tekście ciągu znaków pasującego do wyrażenia regularnego jest
 :g/wyrażenie regularne/p
ponieważ po angielsku wyrażenie regularne to (w skrócie) "re" (od "regular expression") to otrzymujemy g/re/p.
Użycie.
codice_1
Przykłady.
codice_2
codice_3
codice_4
codice_5
codice_6
codice_7
codice_8
codice_9
codice_10
Warianty.
W niektórych systemach uniksowych istnieją także pochodne modyfikacje komendy grep o nazwach: egrep, fgrep, agrep czy rgrep. W poleceniu "egrep" (od ) można używać rozszerzonej, w stosunku do „klasycznego” grepa, składni wyrażeń regularnych, a w poleceniu "fgrep" (od lub ) znaki specjalne używane w wyrażeniach regularnych używane są literalnie, np. znaki "$" i "^", nie mają specjalnego, symbolicznego znaczenia, lecz odpowiadają same sobie. Kod źródłowy polecenia fgrep wykorzystuje algorytm Aho-Corasick.
Współczesne implementacje programu grep np. GNU grep, funkcje osobnych wariantów, mają dostępne w postaci opcji podawanych przy wywołaniu programu (np. -E dla egrep i -F dla fgrep, co jest zapisane w normie POSIX).
Implementacje.
Pierwszym programem do składu i łamania publikacji (DTP), w którym zastosowano zaawansowane wyszukiwanie tekstu oparte na grepie, jest Adobe InDesign w wersji CS3 z 2007 r. Znajduje się ono w oknie Znajdź/Zamień, w którym obok zakładki Text umieszczono zakładkę Grep. Silnik grepa w tym programie jest oparty na bibliotekach BOOST używanych w implementacjach języka Perl.

</doc>
<doc id="126215" url="https://pl.wikipedia.org/wiki?curid=126215" title="Benita von Falkenhayn">
Benita von Falkenhayn

Benita Ursula Wilhelmine Kathi Florin von Falkenhayn, później baronowa von Berg, z domu von Zollikofer-Altenklingen (ur. 14 sierpnia 1900 w Berlinie, zm. 18 lutego 1935 tamże) – niemiecka arystokratka i agentka polskiego wywiadu, zwerbowana przez majora Jerzego Sosnowskiego.
Życiorys.
Ród Benity von Falkenhayn wywodzi się ze Szwajcarii. Protoplastą rodu był Konrad Zollikofer (1365–1443) mistrz cechu rzeźników w Konstancji. Jego synowie osiedlili się w szwajcarskim kantonie Sankt Gallen. W XVI w. rodzina była już notowana w rejestrach szlachty. W 1585 r. Leonard Zollikofer (1529–1587), skarbnik i rajca miasta St. Gallen, kupił za sumę 25.500 guldenów zamek Altenklingen w Turgowii, od którego pochodzi nazwisko tej gałęzi rodziny: von Zollikofer-Altenklingen i który pozostaje w jej rękach do dzisiaj.
Po krótkim (1920–1922) i nieudanym małżeństwie z porucznikiem A. D. Müllerem-Eckhardtem Benita wyszła za mąż za Richarda von Falkenhayn, oficera kawalerii. Udanemu i dostatniemu życiu małżonków kres kładzie wypadek Richarda na torze wyścigowym podczas zawodów jeździeckich. Richard przechodzi na rentę inwalidzką. Rodzina popada w ubóstwo. W tym okresie Benita poznała rotmistrza Jerzego Sosnowskiego von Nałęcz, oficera polskiego wywiadu, który budował właśnie sieć agentów w Berlinie. W tym celu odnawiał kontakty z dawnymi znajomymi z zawodów jeździeckich. Wyścigi cieszyły się dużą popularnością wśród śmietanki towarzyskiej Berlina, a Sosnowskiemu zależało na wejściu do towarzystwa. Zafascynowana Sosnowskim Benita została jego kochanką i agentką. Z dużym powodzeniem wykorzystywała swoje znajomości dla celów werbunkowych. Rozwiedziona w 1930 r. z von Falkenhaynem, Benita wyszła ponownie za mąż w 1932 r. za Josefa von Berga, konstruktora silników lotniczych. Nadal blisko współpracowała z Sosnowskim.
28 lutego 1934 r. została aresztowana w swoim berlińskim mieszkaniu przez funkcjonariuszy Gestapo. Przesłuchania doprowadziły do oskarżenia Benity o szpiegostwo. W tym czasie został orzeczony rozwód z von Bergiem. Inżynier von Berg był zaufanym i bardzo cenionym przez Göringa konstruktorem. Pracował nad nowymi rozwiązaniami technicznymi w lotnictwie. Jego małżeństwo z osobą oskarżoną o szpiegostwo należało jak najszybciej przerwać. 16 lutego 1935 r. Benita i jej przyjaciółka (również współpracownica majora i urzędnik Ministerstwa Wojny Rzeszy Renate von Natzmer) zostały uznane za winne zdrady i skazane na karę śmierci przez ścięcie toporem. Hitler odrzucił ich prośbę o ułaskawienie oraz prośbę Sosnowskiego o zgodę na zawarcie z Benitą związku małżeńskiego. Mogło to spowodować zamianę kary śmierci na dożywocie. Obie skazane zostały stracone 18 lutego 1935 r. w więzieniu Berlin-Plötzensee przez kata Carla Gröplera. Sosnowski wraz z grupą polskich szpiegów przetrzymywanych w Niemczech został po ponad roku wymieniony na szpiegów niemieckich ujętych w Polsce.

</doc>
<doc id="126216" url="https://pl.wikipedia.org/wiki?curid=126216" title="Elizabeth Montfort">
Elizabeth Montfort

Elizabeth Montfort (ur. 29 czerwca 1954 w Nantes) – francuska prawnik i polityk, posłanka do Parlamentu Europejskiego V kadencji.
Życiorys.
Studiowała historię i filozofię, uzyskała magisterium z prawa. Była radną miejską i wiceprzewodniczącą rady regionalnej w Owernii.
W wyborach w 1999 z ramienia listy wyborczej organizowanej przez Ruch dla Francji i RPF (jako działaczka pierwszego z tych ugrupowań) uzyskała mandat posłanki do Parlamentu Europejskiego V kadencji. Początkowo była członkinią frakcji Unii na rzecz Europy Narodów, w 2003 przeszła do grupy chadeckiej. Pracowała głównie w Komisji Przemysłu, Handlu Zewnętrznego, Badań Naukowych i Energii. W PE zasiadała do 2004.
Przed końcem kadencji Europarlamentu przystąpiła do Unii na rzecz Ruchu Ludowego. Również w 2004 została wiceprezesem Konwentu Chrześcijan dla Europy i prezesem tej organizacji we Francji. W tym samym roku ponownie wybrana do rady regionalnej (na okres do 2010). Uzyskiwała również reelekcję na kolejne kadencje do rady miejskiej w Riom. Działa w różnych organizacjach społecznych w tym kobiecych.

</doc>
<doc id="126218" url="https://pl.wikipedia.org/wiki?curid=126218" title="Los Alamos (ujednoznacznienie)">
Los Alamos (ujednoznacznienie)

Miejscowości w USA:
Hrabstwa w USA:
Inne:

</doc>
<doc id="126220" url="https://pl.wikipedia.org/wiki?curid=126220" title="Josep Miro i Ardevol">
Josep Miro i Ardevol

Josep Miró i Ardèvol (ur. 28 kwietnia 1944 w Barcelonie) – kataloński polityk i działacz społeczny. W roku 2002 założył Konwent Chrześcijan dla Europy.
Ardèvol rozpoczął swoją działalność polityczną od odtworzenia Krajowej Federacji Studentów Katalonii (FNEC) w 1963 roku. Został uwięziony w 1969 roku, później uniewinniony. Członek założyciel Unii Centrum Katalonii (UCC) i jej integracji w CDC (1978-1980). W wyborach parlamentarnych w Katalonii w 1988 roku został wybrany zastępcą Ministra Rolnictwa.

</doc>
<doc id="126222" url="https://pl.wikipedia.org/wiki?curid=126222" title="Liczba Grashofa">
Liczba Grashofa

Liczba Grashofa – jedna z liczb podobieństwa stosowana w wymianie ciepła i w mechanice płynów, wyrażająca stosunek siły wyporu do sił lepkości danego płynu. Swoją nazwę wzięła od nazwiska niemieckiego inżyniera – Franza Grashofa:
gdzie:
Krytyczna liczba Grashofa określa granicę między przepływem laminarnym a turbulentnym podczas konwekcji swobodnej.

</doc>
<doc id="126223" url="https://pl.wikipedia.org/wiki?curid=126223" title="Liczby podobieństwa">
Liczby podobieństwa

Liczby podobieństwa, zwane też liczbami kryterialnymi – bezwymiarowe współczynniki stosowane w równaniach zachowania, opisujące układy fizyczne i sprowadzone do postaci bezwymiarowej, definiowane zwykle jako stosunek łatwo mierzalnych wielkości wymiarowych lub jako stosunek wyrazów opisujących dany proces w równaniach (np. liczba Reynoldsa jest stosunkiem członu adwekcyjnego do członu dyfuzyjnego w równaniu Naviera-Stokesa). Służą one zwykle do upraszczania rachunków fizycznych i inżynieryjnych, a ich wartość pozwala często na łatwe charakteryzowanie natury opisywanych przez nie zjawisk (jeżeli dwa układy mają taką samą wartość liczby bezwymiarowej, opisującej konkretny układ to znaczy, że układy te są dynamicznie podobne).
Rozwiązania równań mogą być stosowane w innych układach, na przykład podczas badań układu modelowego i następnie przenoszone do układu rzeczywistego. Pozwala to na wykonywanie badań w mniejszej skali, przy niższych temperaturach i ciśnieniach.
Wykorzystywane są podczas badań modeli, np. w tunelach aerodynamicznych.
Stosowane są także przy modelowaniu, zastępując jedne zjawiska fizyczne całkiem innymi. Układy rur, w których chcemy poznać przepływy gazów lub cieczy, mogą być zastępowane przez działające podobnie układy elektryczne. Istnieją też podobieństwa układów mechanicznych i elektrycznych. Stosowanie liczb podobieństwa umożliwia uproszczenie i obniżenie kosztów badań.
Wprowadzenie.
Wykonywanie doświadczeń w skali naturalnej jest zazwyczaj kosztowne lub czasochłonne. Dlatego najczęściej wykonuje się modele urządzeń. Wyniki z modeli mogą być przeniesione na układ rzeczywisty tylko w oparciu o teorię podobieństwa zjawisk fizycznych. Teorię tą można stosować tylko do zjawisk tego samego rodzaju opisanych tymi samymi równaniami. Koniecznym warunkiem jest podobieństwo geometryczne.
W analizie zjawisk podobnych można porównywać ze sobą tylko wielkości jednorodne w odpowiadających sobie punktach i chwilach.
W układach geometrycznie podobnych mamy następujące proporcje (znak formula_1 (prim) to oznaczenie dla wielkości zmierzonej na modelu, brak znaku to wielkość zmierzona dla układu rzeczywistego):
gdzie:
Możemy (przykładowo) podobnie napisać trzy grupy (od lewej) kinematyczną, dynamiczną i cieplną:
gdzie:
Dla zjawisk złożonych stałe podobieństwa α nie mogą być wybierane w dowolny sposób, a są ze sobą powiązane, np.:
zatem tylko dwie wielkości (z trzech: formula_19) są niezależne (tzn. wartość jednej zawsze zdeterminowana jest przez wartości dwóch pozostałych). Z powyższego wynika również, że dla układu rzeczywistego i modelowego zachodzi:
gdzie: idem oznacza wartość identyczną w układzie rzeczywistym i modelu.
To oznacza, że w układach podobnych (jak powyżej w rzeczywistym i modelowym) istnieją pewne wielkości które zachowują tę samą wartość (np. powyżej: tv/l). Wielkości te są bezwymiarowe (przykładowo dla formula_21 jednostka „skraca się”, tj. formula_22) i noszą nazwę liczb Podobieństwa. Zazwyczaj są one nazywane od dwóch pierwszych liter nazwisk zasłużonych naukowców pracujących w danej dziedzinie nauki.
Przykład na wyprowadzenie liczb S, Fr, Eu, Re oraz Ga, Ar, Gr.
Zakładamy, że mamy dwa podobne do siebie układy (rzeczywisty i jego model), w których ruch nieściśliwego płynu lepkiego jest zapisany za pomocą równań Naviera-Stokesa i ciągłości:
gdzie:
Stałe podobieństwa formula_8 zdefiniowane zostały tak (wymnożono je od razu przez wartości z układu rzeczywistego, co przyda się przy dalszym podstawianiu):
Podstawmy zależności z powyższej tabeli. Do równań układu modelowego – przykładowo – podstawienie dla członu z pochodną po czasie daje
Robiąc to dla pozostałych członów równań Naviera-Stokesa, otrzymamy:
i dla równania ciągłości:
Z podobieństwa obydwu zjawisk wynika, że równanie rzeczywiste i modelowe po podstawieniu zmiennych rzeczywistych, powinny być identyczne. Jest to możliwe w sytuacji, gdy jedno z nich zostało pomnożone przez skalar. Zatem współczynniki zawierające stałe podobieństwa, przy poszczególnych wyrazach równań Naviera-Stokesa, muszą dawać wartość właśnie tego skalaru, muszą być sobie równe, tj.
Porównując je wybranymi parami, stosując celowe przekształcenia, otrzymamy:
Liczbę Eulera można zapisać inaczej, zastępując formula_29 przez formula_36
Warunek podobieństwa nieustalonych przepływów płynu lepkiego nieściśliwego w obu układach wymaga aby liczby podobieństwa Sh, Fr, Eu i Re miały jedne i te same wartości w odpowiadających sobie punktach układu.
Czasami wygodnie jest zmienić postać liczb podobieństwa – np. przy analizie ruchu wywołanego przez różnice gęstości poszczególnych elementów lepiej użyć liczby Galileusza:
gdzie formula_38 to współczynnik lepkości kinematycznej.
Liczbę Archimedesa można otrzymać przez:
gdzie formula_12 i formula_41 to gęstości w dwóch punktach.
Jeżeli różnicę gęstości wyrazimy jako iloczyn współczynnika ekspansji termicznej i różnicy temperatur, tj. formula_42 otrzymamy liczbę Grashofa:
Przykład wyprowadzenia liczb S, Fo, Pe, Nu, Pr, Ra.
Weźmy równanie energii (Fouriera-Kirhoffa) oraz równanie stanowiące jego warunek brzegowy (czyli zestawienie równań przenikania i przewodzenia ciepła) dla układu rzeczywistego i modelu:
gdzie:
Stałe podobieństwa formula_8 zdefiniowane zostały tak (wymnożono je od razu przez wartości z układu rzeczywistego, co przyda się przy dalszym podstawianiu):
Podstawiając zależności z powyższej tabeli do równań układu modelowego, otrzymujemy:
oraz
Porównując je wybranymi parami, stosując celowe przekształcenia, otrzymamy:
Liczba Prandtla dana jest jako:
Liczba Rayleigha jest dana jako:

</doc>
<doc id="126229" url="https://pl.wikipedia.org/wiki?curid=126229" title="Liczba Biota">
Liczba Biota

Liczba Biota – jedna z liczb podobieństwa. Wyraża stosunek oporu przewodzenia ciepła przez ciało do oporu przejmowania ciepła z jego powierzchni. Wykorzystywana głównie do obliczeń w przypadku nieustalonej wymiany ciepła (np. w bezwymiarowej postaci równania przewodzenia ciepła).
Wyraża się ona wzorem:
gdzie:
Liczba ta wzięła swą nazwę od imienia i nazwiska Jeana Baptiste Biota – francuskiego fizyka.

</doc>
<doc id="126230" url="https://pl.wikipedia.org/wiki?curid=126230" title="Gheorghe Gheorghiu-Dej">
Gheorghe Gheorghiu-Dej

Gheorghe Gheorghiu-Dej (wym. ; ur. 8 listopada 1901 w Bârlad, zm. 19 marca 1965 w Bukareszcie) – rumuński polityk komunistyczny, sekretarz generalny Rumuńskiej Partii Komunistycznej w latach 1944–1954 i 1955–1965, premier Rumuńskiej Republiki Ludowej w latach 1952–1955 i Przewodniczący Rady Państwa (głowa państwa rumuńskiego) w latach 1961–1965.
Życiorys.
Pochodził z rodziny robotniczej. W 1930 wstąpił do Komunistycznej Partii Rumunii. W 1933 zorganizował słynny strajk rumuńskiej kolei, za który został skazany na ciężkie więzienie, z którego zbiegł w 1944. Po wyjściu na wolność stanął na czele tzw. "frakcji więziennej" ruchu komunistycznego, czyli działaczy wywodzących się ze środowiska więźniów politycznych. 23 sierpnia 1944 przejął kierownictwo Komunistycznej Partii Rumunii, w październiku 1945 mianowano go sekretarzem generalnym partii. Mimo formalnego urzędu nie posiadał rzeczywistej władzy ze względu na konflikt frakcyjny. W pierwszym rządzie Petru Grozy objął funkcję ministra komunikacji. Głównym rywalem Gheorghiu-Deja w ruchu komunistycznym było "skrzydło moskiewskie" składające się z komunistów (w dużej mierze żydowskiego pochodzenia), którzy powrócili do Rumunii z emigracji w ZSRR. W 1952 roku zawiązał z nimi chwilowy sojusz taktyczny w celu eliminacji "skrzydła sekretariatu" Lucrețiu Pătrășcanu. Po eliminacji tej frakcji Gheorghiu-Dej ponownie rozpoczął rywalizację z "Moskalami", których z partii odsunął jeszcze w 1952 roku, usuwając od władzy wicepremier i minister spraw zagranicznych Anę Pauker.
Jako premier (od czerwca 1952 do października 1955) odpowiedzialny był za modernizację w Rumunii, a także m.in. za kolektywizację wsi (która wprowadzana była stopniowo od lat 40. do początku 60.), nacjonalizację przemysłu oraz budowę Kanału Dunaj-Morze Czarne. Ze względu na osłabienie swojej pozycji, w 1954 na krótko ustąpił z kierowania partią, powracając do niego w 1955. Po 1956 roku poparł Nikitę Chruszczowa w procesie destalinizacji (według samego Gheorghiu-Deja destalinizacja w Rumunii ruszyła już po 1952 roku). Gheorgiu-Dej oskarżył w tym czasie dawną rywalkę polityczną Pauker i jej frakcję za stalinowskie ekscesy partii w latach 40. i na początku 50. (w szczególności w odniesieniu do kolektywizacji) i określił ich jako partyjnych stalinowców, choć niejednokrotnie byli oni nie mniej radykalni niż Gheorgiu-Dej. Rozpoczynając destalinizację, Gheorghiu-Dej otoczył się działaczami lojalnymi wobec siebie i swoich poglądów. Wśród nich znaleźli się Nicolae Ceauşescu, Gheorghe Stoica, Ghizela Vass, Grigore Preoteasa, Alexandru Bârlădeanu, Ion Gheorghe Maurer, Gheorghe Gaston Marin, Paul Niculescu-Mizil i Gheorghe Rădulescu. Lider rumuńskich komunistów potępił dziedzictwo Józefa Stalina, potępił jego kult jednostki i zachęcał stalinistów do samokrytyki.
Został poddany krytyce wewnątrzpartyjnej w trakcie spotkania partii z marca 1956 roku, na której dwaj członkowie Biura Politycznego – Miron Constantinescu i Iosif Chişinevschi skrytykowali Gheorghiu-Deja, przypisując mu odpowiedzialność za rumuński stalinizm. W 1957 roku oni sami zostali oskarżeni o stalinizm i pod tym zarzutem wydaleni z szeregów partii. W czerwcu 1958 roku Gheorghiu-Dej zmarginalizował kolejną grupę starych członków partii, tym razem tych związanych z Constantinem Donceą.
W pierwszej fazie rządów prowadził proradziecką politykę zagraniczną. Rumunia dołączyła do Układu Warszawskiego i poparła interwencję ZSRR przeciwko rewolucji węgierskiej 1956 roku oraz potępiła jej przywódców, w tym Imre Nagya. Stanowisko to wynikało z tego, że węgierski bunt wywołał protesty rumuńskich studentów w największych metropoliach Rumunii. Na przełomie lat 50. i 60. zaostrzył jednak kurs wobec ZSRR. Po destalinizacji komunizm i rumuński nacjonalizm przeniknęły się, tworząc tzw. narodowy komunizm. Kurs był podyktowany w dużej mierze osobistami poglądami Gheorghiu-Deja który był zwolennikiem gospodarczej niezależności i dystansowania się od RWPG. Rumuński premier w ramach tej polityki w 1954 roku porzucił politykę zakładającą skupienie się na wymianie handlowej z ZSRR. Premier zlikwidował następnie rumuńsko-radzieckie przedsięwzięcia kulturalne. Chcąc zapewnić Rumunii niezależność gospodarczą, sekretarz generalny rozpoczął uprzemysłowienie i stworzył kompleks przemysłowy w Galati mający uniezależnić Rumunię od importu żelaza z zagranicy. W 1957 roku Gheorghiu-Dej i Emil Bodnăraș przekonali Sowietów do wycofania swoich wojsk z terenów Rumunii. Rok wcześniej rząd Rumunii pogodził się z jugosłowiańską administracją Josipa Broza Tity, co umożliwiło wdrożenie serii wspólnych jugosłowiańsko-rumuńskich projektów gospodarczych, rozwijanych szczególnie w Żelaznej Bramie.
W marcu 1961 objął funkcję przewodniczącego Prezydium Wielkiego Zgromadzenia Narodowego, stając się formalną głową państwa. W tym samym roku rozpoczęła się drastyczna rozbieżność ideologiczna między ZSRR a Rumunią. Choć Rumunia w trakcie rozłamu chińsko-radzieckiego pod koniec lat 50. i albańsko-radzieckiego w 1961 roku poparła początkowo stanowisko Chruszczowa, utrzymała wyjątkowe dobre stosunki zarówno z Chinami i Albanią. Rumuńskie media jako jedyne spośród Układu Warszawskiego nie skrytykowały Chin, w zamian za co urzędnicy maoistowscy poparli rumuński nacjonalizm, twierdząc że Besarabia (zajęta przez ZSRR w pierwszej fazie II wojny światowej) jest ofiarą tradycyjnego rosyjskiego imperializmu. W 1964 roku odrzucił radziecki plan utworzenia ponadnarodowych jednostek gospodarczych Europy Środkowo-Wschodniej (w ramach którego Rumunia miała dostarczać produkty rolne) i zgłosiła kilka kontrpropozycji. W tym samym roku doszło do kilku radykalnych zmian w doktrynie państwowej – Gheorghiu Dej zatwierdził opublikowanie przez Andrieja Oţeteę rusofobicznych prac Karola Marksa (odkrytych przez polskiego historyka Stanisława Schwanna). Sama partia była coraz bardziej krytyczna wobec Chruszczowa, a pod koniec kwietnia 1964 roku w gazecie "Scînteia" ogłoszono zaangażowanie partii na rzecz „narodowej ścieżki” komunizmu (stwierdzono, że w komunizmie nie istnieje podział rodzaju "rodzic" i "syn", czy partia "lepsza" i "podległa"). Pod koniec 1964 roku kierownictwo Partii Robotniczej starło się z nowo wybranym przywódcą ZSRR Leonidem Breżniewem w kwestii nadal obecnych w rumuńskich służbach Securitate doradców KGB. Ostatecznie Rumunii, jako pierwszemu państwu w europejskim bloku wschodnim, udało się usunąć ze służb doradców KGB.
Polityka Gheorhiu-Deja zaowocowała tym, że Rumunia zdobyła większą swobodę w realizacji własnego programu rozwojowego. Uniezależnienie się dotyczyło głównie stosunków gospodarczych i współpracy wojskowej. Partia Robotnicza stała się coraz bardziej popularna wśród rumuńskich nacjonalistów, a ostatni etap rządów Gheorghiu-Deja była powszechnie utożsamiany z liberalizacją systemu.
Zmarł w 1965 na raka. Jego następcą w partii został Nicolae Ceauşescu. Ceaușescu w 1968 roku na kongresie partii potępił Gheorghiu-Deja i zrehabilitował ofiary stalinowskiego terroru, w tym Lucrețiu Pătrășcanu.
Odznaczenia.
W 1949 otrzymał Order Odrodzenia Polski I klasy.
Upamiętnienie.
W latach 1965–1993 jego imię nosiło miasto Onești w okręgu Bacău.

</doc>
<doc id="126232" url="https://pl.wikipedia.org/wiki?curid=126232" title="Liczba Fouriera">
Liczba Fouriera

Liczba Fouriera – jedna z liczb podobieństwa. Wyraża ją stosunek strumienia ciepła przewodzonego do energii wewnętrznej o charakterze termicznym gromadzonej w ciele. Liczbę tę opisuje równanie:
gdzie:

</doc>
<doc id="126233" url="https://pl.wikipedia.org/wiki?curid=126233" title="Cmentarz Łyczakowski we Lwowie">
Cmentarz Łyczakowski we Lwowie

Cmentarz Łyczakowski () – najstarsza zabytkowa nekropolia Lwowa, położona we wschodniej części miasta na malowniczych wzgórzach wśród specjalnie zaprojektowanego, starego drzewostanu tworzącego szereg alei. Jest miejscem pochówku wielu zasłużonych dla Polski ludzi kultury, nauki i polityki. Na cmentarzu znajduje się wiele zabytkowych nagrobków o wysokiej wartości artystycznej, przedstawiających alegoryczne postacie i wizerunki zmarłych, a także liczne kaplice, edykuły, kolumny i obeliski, w różnych stylach.
Historia.
Cmentarz Łyczakowski został założony w 1786. Jest jedną z najstarszych nekropolii istniejących do dziś w Europie (dla porównania: Powązkowski w Warszawie został założony w 1790, Cmentarz na Rossie w Wilnie został oficjalnie otwarty 6 maja 1801 r., Rakowicki w Krakowie i Père-Lachaise w Paryżu w 1803).
W miejscu obecnego cmentarza istniał już w XVI wieku cmentarz dla zmarłych na dżumę, podczas gdy innych zmarłych, aż do czasów cesarza Józefa II, grzebano na cmentarzach przykościelnych. Po I rozbiorze Polski Lwów znalazł się w zaborze austriackim. W 1783 wydano dekret cesarski nakazujący likwidację dotychczasowych cmentarzy i wytyczenie nowych, poza obrębem miast. Każda z dzielnic Lwowa miała swój cmentarz – w ten sposób powstały cmentarze: Łyczakowski, Gródecki, Stryjski i Żółkiewski (po 100 latach trzy ostatnie zlikwidowano, otwierając w ich miejsce największy terytorialnie lwowski Cmentarz Janowski, zajmujący 45 ha). Powiększany wielokrotnie zajmuje ponad 40 ha i podzielony jest na 86 pól grobowych poprzecinanych siecią alejek. Obecny wygląd cmentarz otrzymał w 1855 (proj. Karol Bauer i Tytus Tchórzewski), a od 1885 zaczęto prowadzić dokładne księgi cmentarne, pozwalające ustalić miejsce pochówku. Znajduje się tu ok. 300 tys. mogił, w tym ok. 2 tys. ma formę kamiennych grobowców, natomiast 23 to kaplice grobowe. Na grobach wzniesiono ok. 500 posągów i płaskorzeźb.
Rzeźbiarze.
Groby wybitnych osób znajdują się przy alei głównej, obiegającej eliptycznie cały cmentarz. Najstarsze nagrobki pochodzą z XVIII wieku. Na niektórych zachowały się empirowe i klasycystyczne rzeźby Antona, Jana i Leopolda Schimserów oraz Hartmana Witwera. Nowsze nagrobki są autorstwa Tomasza Dykasa, Abla Marie Periera, Leonarda Marconiego, Juliana Zachariewicza, Parysa Filippiego, Cypriana Godebskiego, Tadeusza Barącza, B. Wiktora, St.R. Lewandowskiego, St.K. Ostrowskiego, Juliana Markowskiego i innych.
Pochowani na cmentarzu.
Groby Polaków i Ukraińców.
Naprzeciw głównego wejścia stoi kilka okazałych grobowców znanych lwowskich rodzin, wśród nich neoromantyczna kaplica przemysłowców Barczewskich i Morawskich.
Na lewo od głównego wejścia stoi pomnik poety Seweryna Goszczyńskiego z wyrzeźbioną siedzącą postacią wieszcza, dalej grupa pomników zasłużonych obywateli, wśród nich pomnik prof. Piotra Chmielowskiego dłuta Stanisława Ostrowskiego, obelisk z lwem (dłuta Juliana Markowskiego i Tadeusza Barącza) poświęcony pułkownikowi Julianowi Konstantemu Ordonowi, prezydenta miasta Michała Michalskiego, działacza narodowego Stanisława Szczepanowskiego, jednego z twórców „Sokoła” Antoniego Durskiego, autora „Katechizmu Polskiego Dziecka”, wieloletniego zasłużonego pracownika Ossolineum – Władysława Bełzy, artystki dramatycznej Anny Gostyńskiej.
Na prawo od głównego wejścia pozostawiono miejsce dla grobów uczonych, literatów i działaczy ruskich. Znajduje się tu grobowiec jednego z pierwszych poetów ukraińskich Markiana Szaszkiewicza (1811−1843), pisarza Włodzimierza Barwińskiego (1850–1883), uczonych: Izydora Szaraniewicza, Iwana Lewińskiego, Edgarda Ogonowskiego, Jewhena Petruszewycza (prezydenta ZURL), studenta Adama Kocki – ofiary walk na Uniwersytecie Lwowskim w 1910. Na Cmentarzu Łyczakowskim spoczęli też w specjalnym grobowcu metropolici greckokatoliccy.
Za grobami działaczy ruskich znajduje się duży grobowiec (autorstwa Parysa Filippiego i Abla Marie Periera) pisarza i historyka Karola Szajnochy, a po przeciwnej stronie ukraińskiego poety Iwana Franki, zaś nieco dalej dwa groby arcybiskupów ormiańskich: Izaaka Isakowicza i Samuela Cyryla Stefanowicza.
W polu 14 jest zlokalizowany grób Wincentego Leona Szeptyckiego, generała z roku 1831 i oficera wojsk napoleońskich, gen. Benedykta Kołyszki (zm. 1834), w polu 4 zaś groby dwóch weteranów, którzy żyli powyżej 100 lat – Franciszka Zaremby (zm. 1863) i Antoniego Pióreckiego (zm. 1870).
Wiele wartościowych pomników znajduje się w południowo-zachodniej części cmentarza, między główną aleją a ulicą św. Piotra. W polu 69 zwraca uwagę rzeźba młodej kobiety na łożu śmierci dłuta Juliana Markowskiego.
W polu 70 znajduje się pomnik z oryginalnym krzyżem kamiennym na miejscu śmierci 14-letniego Jurka Bitschana, jednego z Orląt Lwowskich, poległego 21 listopada 1918 w obronie Lwowa. Nieco dalej znajdziemy okazałe, pseudoromańskie mauzoleum rodziny Baczewskich, projektowane przez Władysława Halickiego.
W kwaterze 71 znajdują się groby powstańców z 1831 ze skromnymi żelaznymi krzyżami oraz zbiorowym sarkofagiem z napisem „Weteranom wojska polskiego 1830–1831”.
W tylnej części cmentarza aleja główna okrąża „Górkę” powstańców 1863, gdzie w oddzielnej kwaterze, znaczonej oryginalnymi stalowymi krzyżami, pochowani są uczestnicy powstania styczniowego, między innymi Bronisław Szwarce, członek Rządu Narodowego, chorąży Szymon Wizunas Szydłowski, zoolog Benedykt Dybowski.
Na cmentarzu znajduje się także kilka grobów weteranów insurekcji kościuszkowskiej. Chodzi w szczególności o grób Wincentego Szeptyckiego – generała z 1831 roku i oficera wojsk napoleońskich, oznaczonego żelaznym sarkofagiem empirowym. Za nim znajduje się krzyż kamienny wskazujący grobowiec gen. Benedykta Kołyszki (zm. 1834). Niedaleko znajdują się także groby dwóch weteranów insurekcji kościuszkowskiej: Franciszka Zaręby (zm. 1863) i Antoniego Pióreckiego (zm. 1870), którego pogrzeb stał się ogromną manifestacją patriotyczną. Groby te były otoczone szczególną czcią w okresie międzywojennym.
Od wiosny 1919 w części cmentarza od strony Pohulanki utworzono Cmentarz Obrońców Lwowa (potocznie zwany „Cmentarzem Orląt Lwowskich”) dla poległych w wojnach z Ukraińcami i bolszewikami w latach 1918–1920.
Okres powojenny.
W okresie powojennym, po ekspatriacji polskiej ludności Lwowa stanowiącej przed 1939 ok. 70% mieszkańców miasta, na Cmentarzu Łyczakowskim odbywały się nowe pochówki, często na miejscu poprzednich grobów lub też do istniejących starych grobowców.
Z tego okresu pochodzi szereg wartościowych nagrobków Ukraińców: śpiewaczki operowej Salomei Kruszelnickiej (ukr. Соломія Крушельницька, "Sołomija Kruszelnycka"), kompozytora Stanisława Ludkewycza, malarza Iwana Trusza, mistrza olimpijskiego – gimnastyka Wiktora Czukarina.
Groby pozbawione opieki rodzin były celowo dewastowane i stopniowo ulegały zniszczeniu. W ostatnich latach staraniem polskich władz i rodzin odnowiono wiele zniszczonych zabytkowych nagrobków.
Obecnie Cmentarz Łyczakowski ma status muzeum. Nowe pochówki mogą odbywać się tylko za specjalnym zezwoleniem dyrekcji cmentarza.

</doc>
<doc id="126236" url="https://pl.wikipedia.org/wiki?curid=126236" title="Konwekcja swobodna">
Konwekcja swobodna

Konwekcja swobodna – wymiana ciepła spowodowana samoistnym ruchem płynu.
Za ruch samoistny uważa się ruch wywołany różnicą temperatur w tym płynie.
Aby zaszła konwekcja swobodna w objętości płynu, muszą być spełnione następujące warunki:
Wzory będące kryterium dla konwekcji swobodnej mają ogólną postać:
gdzie:

</doc>
<doc id="126239" url="https://pl.wikipedia.org/wiki?curid=126239" title="Liczba Rayleigha">
Liczba Rayleigha

Liczba Rayleigha – jedna z liczb podobieństwa stosowanych w mechanice płynów, związana z przenoszeniem ciepła w płynach. Nazwana na cześć lorda Rayleigha.
Jeżeli liczba Rayleigha znajduje się poniżej krytycznej wartości dla danego płynu, przypływ ciepła odbywa się przez przewodzenie, gdy wartość ta znajduje się powyżej krytycznej wartości, przepływ ciepła odbywa się głównie w wyniku konwekcji. Liczba Rayleigha jest iloczynem liczby Grashofa, opisującej zależność pomiędzy siłą wyporu a siłami bezwładności w płynach, oraz liczby Prandtla, opisującej relacje pomiędzy lepkością płynów a ich temperaturą.
Dla konwekcji naturalnej w pobliżu ściany pionowej wartość tej liczby wynosi:
gdzie:

</doc>
<doc id="126241" url="https://pl.wikipedia.org/wiki?curid=126241" title="Trupia Czaszka">
Trupia Czaszka



</doc>
<doc id="126245" url="https://pl.wikipedia.org/wiki?curid=126245" title="Emil Constantinescu">
Emil Constantinescu

Emil Constantinescu (wym. []; ur. 19 listopada 1939 w Benderach) – rumuński polityk i geolog, nauczyciel akademicki, od 1992 do 1996 rektor Uniwersytetu Bukareszteńskiego, w latach 1996–2000 prezydent Rumunii.
Życiorys.
Ukończył szkołę średnią w Pitești, następnie w latach 1956–1960 studiował prawo na Uniwersytecie Bukareszteńskim, po czym podjął pracę w lokalnym sądownictwie. W 1966 został absolwentem studiów z zakresu geografii i geologii na tej samej uczelni, uzyskując następnie doktorat z geologii. Zawodowo związany z macierzystym uniwersytetem, na którym doszedł do stanowiska profesora. W latach 1990–1992 był prorektorem Uniwersytetu Bukareszteńskiego, następnie do 1996 zajmował stanowisko jego rektora. Od 1992 do 1996 przewodniczył krajowej radzie rektorów w Rumunii. Wykładał również na uczelniach w Stanach Zjednoczonych, Wielkiej Brytanii, Australii i Polsce.
W okresie przemian politycznych był wśród założycieli dwóch pozarządowych organizacji – Solidaritatea Universitară i Alianţa Civică. W 1991 stanął na czele Rumuńskiej Konwencji Demokratycznej, sojuszu około 20 ugrupowań partyjnych i organizacji społecznych stojących w opozycji wobec rządzącego postkomunistycznego Frontu Ocalenia Narodowego. W 1992 wystartował w wyborach prezydenckich. W pierwszej turze otrzymał 31,24% głosów, zaś w drugiej dostał 38,57% głosów, przegrywając z Ionem Iliescu.
Cztery lata później ponownie ubiegał się o urząd prezydenta. W pierwszej turze wyborów w 1996 otrzymał poparcie na poziomie 28,22%. W drugiej poparło go 54,41% głosujących, pokonując tym samym ubiegającego się o reelekcję Iona Iliescu. Kadencję prezydencką Emil Constantinescu rozpoczął 29 listopada 1996, a zakończył ją 20 grudnia 2000. Nie ubiegał się o ponowny wybór.
Po zakończeniu prezydentury powrócił do pracy naukowej. Obejmował stanowiska przewodniczącego różnych krajowych fundacji i stowarzyszeń obywatelskich, wszedł też w skład rady dyrektorów World Justice Project. W 2003 stanął na czele ugrupowania politycznego Acţiunea Populară, które w 2008 zakończyło działalność.

</doc>
<doc id="126247" url="https://pl.wikipedia.org/wiki?curid=126247" title="Herb Argentyny">
Herb Argentyny

Herb Argentyny, ustanowiony został w 1944 roku.
Opis herbu.
W owalnej dwupolowej tarczy, pole górne barwy niebieskiej, dolne białe. Na tarczy, dwie ręce w uścisku. Ręce trzymają równocześnie trzon piki wzniesionej pionowo, na której zawieszona jest czerwona czapka frygijska.
Tarczę okala zielony laur przewiązany u dołu niebieską wstążką. Ponad całością ukazuje się Słońce Majowe - (pradawny symbol nawiązujący do wizerunku inkaskiego bóstwa solarnego Inti).
Symbolika herbu.
Splatające się dwie ręce w uścisku, oznaczają jedność wielu prowincji Argentyny. Trzymają one trzon piki. Owa broń symbolizuje gotowość do walki o wolność, której z kolei symbolem jest czapka frygijska. Wieniec laurowy, otaczający tarczę, odnosi się zaś do przeszłości kolonialnej państwa i oznacza wyzwolenie się spod kolonializmu oraz zwycięstwo. Wschodzące słońce symbolizuje wschodzącą potęgę państwa.

</doc>
<doc id="126264" url="https://pl.wikipedia.org/wiki?curid=126264" title="Albatros D.III">
Albatros D.III

Albatros D.III – niemiecki dwupłatowy samolot myśliwski zaprojektowany w 1916 roku i zbudowany w niemieckiej wytwórni Albatros-Werke GmbH w Berlinie. Jeden z podstawowych niemieckich myśliwców I wojny światowej.
Historia.
W pierwszej połowie 1916 roku inż. Robert Thelen z niemieckiej wytwórni Albatros Flugzeugwerke GmbH, korzystając z doświadczeń lotników używających samolotów myśliwskich Albatros D.I i D.II rozpoczął opracowywanie nowego samolotu myśliwskiego dla lotnictwa niemieckiego. Zgodnie z wymaganiami miał to być samolot o dobrej zwrotności, zdolności do szybkiego manewru w pionie, dużej prędkości wznoszenia oraz wytrzymałości na przeciążenia.
Do napędu samolotu użyto używanego w poprzednich samolotach silnika rzędowego, także kadłub był taki sam, jak w Albatrosie D.II, natomiast zastosowano płat dolny o mniejszej cięciwie, niż płat górny (było to inspirowane układem półtorapłata, stosowanym na francuskich myśliwcach Nieuport). Płaty połączono słupkami w kształcie litery V. Oba płaty – górny dwudźwigarowy i dolny jednodźwigarowy, były kryte płótnem. Kadłub miał konstrukcję półskorupową o pracującym pokryciu wykonanym ze sklejki. Usterzenie pionowe i poziome miało kształt półokrągły oraz dość dużą powierzchnię.
Prototyp samolotu Albatros D.III oblatano we wrześniu 1916 roku. Okazał się samolotem łatwym w pilotażu, zwrotnym, wytrzymałym i o dobrych osiągach.
Wadą samolotu okazała się mała sztywność komory płatów (wynikająca z połączenia słupkami w kształcie litery V i nie najlepszej wytrzymałości dolnych płatów). Podczas dużych przeciążeń (np. wyprowadzanie z lotu nurkowego) dochodziło do odkształceń okuć dolnego płata, czasem nawet z jego ukręceniem podczas lotu.
Po wprowadzeniu drobnych poprawek uruchomiono w 1917 roku produkcję seryjną samolotu. Wyprodukowano łącznie 1340 samolotów Albatros D.III, głównie w zakładach Ostdeutsche Albatros-Werke w Pile. Produkcję licencyjną ulepszonej wersji Albatros D.III (Oef) podjęto w austriackich zakładach Oeffag.
Samoloty od grudnia 1916 roku kierowane były do niemieckich jednostek lotniczych na front, głównie zachodni. Miały one większą prędkość wznoszenia od samolotów alianckich, lecz ustępowały im zwrotnością. W pierwszej połowie roku 1917 Albatrosy dominowały na polu bitwy nad starszymi myśliwcami Ententy, przyczyniając się do ciężkich strat brytyjskich w „krwawym kwietniu” 1917 roku. Na samolocie walczyła większość niemieckich asów lotniczych tego okresu, m.in. Manfred von Richthofen i Ernst Udet. Od połowy tego roku, z wejściem do służby nowych myśliwców Ententy, przewaga Albatrosów została zredukowana, lecz służyły do końca wojny. Następcą Albatrosa stał się Fokker D.VII.
Użycie samolotu w lotnictwie polskim.
Po zakończeniu I wojny światowej 10 samolotów Albatros D.III zostało zdobytych przez Polaków. Ponadto dwa samoloty tego typu w 1920 roku zostały zmontowane ze zdobytych części w warsztatach Stacji Lotniczej w Poznaniu na lotnisku Ławica. W latach 1919–1921 znajdowały się one w eskadrach myśliwskich: 7. (1 egzemplarz) i 13. (2 egz.), w eskadrach wywiadowczych: 4. (1 egz.), 5. (2 egz.), 12. (1 egz.), w Wojskowej Szkole Lotniczej w Warszawie (2 egz.) i w Wyższej Szkole Pilotów na lotnisku Ławica (3 egz.). Na Ławicy instruktor akrobacji Adam Haber-Włyński wyszkolił późniejszego pilota-instruktora i literata Janusza Meissnera.
Na samolotach tych polscy lotnicy walczyli w latach 1919–1920 i w wojnie polsko-bolszewickiej, gdzie zdobyły opinię niezawodnych samolotów. Należy dodać, że używano w Polsce również 38 austriackich Albatros D.III (Oef).
Po zakończeniu działań wojennych w latach 1921–1926 samoloty Albatros D.III używano w 15 eskadrze myśliwskiej 3 pułku lotniczego w Poznaniu, a później do 1932 roku w eskadrze treningowej tego pułku.
Opis techniczny.
Samolot myśliwski Albatros D.III był jednomiejscowym samolotem, dwupłatem o konstrukcji mieszanej, przeważnie drewnianej. Kabina odkryta. Podwozie klasyczne – stałe.

</doc>
<doc id="126267" url="https://pl.wikipedia.org/wiki?curid=126267" title="Umowa z Saarbrucken">
Umowa z Saarbrucken



</doc>
<doc id="126268" url="https://pl.wikipedia.org/wiki?curid=126268" title="Bayard">
Bayard

Miejscowości w USA:

</doc>
<doc id="126269" url="https://pl.wikipedia.org/wiki?curid=126269" title="Blastochoria">
Blastochoria

Blastochoria – sposób przenoszenia diaspor polegający na wzroście pędów na długość i pozostawianiu diaspor w pewnej odległości od rośliny macierzystej.
Pędy leżące na ziemi lub podziemne (kłącza i rozłogi) wydłużając się, przenoszą kwiaty, owoce i nasiona (czyli diaspory generatywne) na mniejszą (np. 2 m w przypadku rdestu ptasiego) lub większą odległość (np. do 10 m w przypadku kłączy trzciny pospolitej). Formą blastochorii jest także wydłużanie się szypułek kwiatowych u roślin geokarpicznych.

</doc>
<doc id="126270" url="https://pl.wikipedia.org/wiki?curid=126270" title="Ballochoria">
Ballochoria

Ballochoria – to sposób rozsiewania nasion (diaspor) za pomocą mechanizmów eksplozyjnych (balistycznych), na drodze zwolnienia naprężeń w owocni, co powoduje wyrzucenie nasion. Ruchy te spowodowane są wzrostem turgoru w trakcie dojrzewania owocu, oraz różnicami w ułożeniu elementów tkanek. Nasiona mają zwykle kształt kulisty lub owalny.
Torebki roślin z rodzaju niecierpek "Impatiens" mają dwuwarstwowe ściany – rozciągliwą zewnętrzną i włóknistą wewnętrzną. Lekko potrącona dojrzała torebka pęka wyrzucając nasiona na odległość 3-6 m.
Nasiona szczawika zajęczego pęcznieją rozsadzając torebkę, z której pod ciśnieniem 1,8 MPa są wyrzucane na odległość do 2,3 m.
Tryskawiec wykształca owoce, których miękisz jest silnie uwodniony i cechuje się dużym turgorem. Po opadnięciu na ziemię, z owocu w miejscu gdzie był przyrośnięty do szypułki, wytryska pod ciśnieniem wodnista tkanka wraz z nasionami przenoszonymi na odległość do 13 m.
Ballochoria może zachodzić także pod wpływem sił kohezyjnych, wyzwalanych na skutek utraty wody w komórkach. Ściany komórkowe zapadają się do środka. W ten sposób otwierają się zarodnie niektórych paprotników. Na zewnątrz mają one pierścień komórek, których ściany promieniste i wewnętrzne są grube, a tylko ściany zewnętrzne są cienkie i elastyczne. Wysychanie resztek wody w martwych już protoplastach tych komórek powoduje kurczenie się cienkich ścian, wyginanie pierścienia na zewnątrz, a tym samym otwieranie zarodni i wysypywanie zarodników.
Innym czynnikiem powodującym eksplozyjne rozsiewanie nasion są siły higroskopowe (wywołujące ruchy higroskopowe), powstające w martwych komórkach na skutek naprzemiennego wysychania i pęcznienia tkanek organów. Wywołują one ruchy odwracalne i mogące się powtarzać. Przykładem są ruchy hapter na zarodnikach np. skrzypów.
Ballochoria występuje również u grzybów. Tak rozsiewające się zarodniki to balistospory. Na przykład posiadające 4–5 promienistych ramion zarodniki mikroskopijnego, pasożytniczego gatunku "Valdensinia heterodoxa" pod wpływem wilgoci tak gwałtownie wyginają swoje ramiona w dół, że odpychając się nimi od liścia rośliny zostają wyrzucone na odległość 25-30 cm. Grzyby z rzędu owadomorkowców wyrzucają lepkie zarodniki, które trafiając w owada przyklejają się do niego i dokonują infekcji. Grzyb zrywka ("Pilobolus") wytwarza w sporangioforze wysokie ciśnienie, co prowadzi do odrzucenia zarodni na odległość 2 m. 

</doc>
<doc id="126274" url="https://pl.wikipedia.org/wiki?curid=126274" title="Blade (postać)">
Blade (postać)

Blade (Eric Brooks) – fikcyjna postać pojawiająca się w amerykańskich komiksach wydawanych przez Marvel Comics. Bohater komiksowy stworzony przez pisarza Marva Wolfmana oraz grafika Gene’a Conlana. Po raz pierwszy pojawił się w komiksie "The Tomb of Dracula #10" wydanym w 1973.
Blade w komiksach.
W komiksach matka Blade'a została ukąszona i zabita przez wampira Deacona Frosta, gdy była w ostatnim miesiącu ciąży. Dzięki temu Blade posiada naturalną odporność na ugryzienia wampirów, a za swój życiowy cel postawił sobie polowanie na grasujące po świecie wampiry. Na co dzień znany jest jako Eric Brooks i z zawodu jest trębaczem jazzowym.
Blade w filmach.
W trylogii filmów produkcji New Line Cinema Blade jest w połowie wampirem i w połowie człowiekiem (tzw. dhampir), posiadającym wiele nadludzkich zdolności (nadludzka siła, szybkość, wytrzymałość), odpornym na promieniowanie UV, lecz cierpiącym na wciąż nawracający głód krwi. Pochodzenie jego mocy nie zmienia się w stosunku do komiksów; Blade rodzi się dhampirem przez wampira, który ukąsił jego matkę w trakcie jej ciąży. Zmienia się natomiast fakt śmierci matki Blade'a - w trylogii New Line Cinema pozostaje ona przy życiu jako wampir, chociaż Blade pozostaje tego nieświadomy aż do wydarzeń przedstawionych w pierwszym filmie trylogii.
Blade ze względu na swoją pół-ludzką naturę nie umiera po wystawieniu się na działalność promieniowania UV, może więc poruszać się za dnia w przeciwieństwie do wampirów. Z tego powodu jest nazywany przez wampiry "chodzącym za dnia" (ang. "daywalker").

</doc>
<doc id="126277" url="https://pl.wikipedia.org/wiki?curid=126277" title="AutoCAD">
AutoCAD

AutoCAD – program tworzony i rozpowszechniany przez przedsiębiorstwo Autodesk, wykorzystywany do dwuwymiarowego (2D) i trójwymiarowego (3D) komputerowego wspomagania projektowania (CAD). Specjalizowane wersje AutoCAD-a (np. AutoCAD Mechanical) umożliwiają również wykonywanie grafiki inżynierskiej 2,5D, metodą FBM.
Program powszechnie wykorzystywany w dziedzinach technicznych i inżynierskich m.in. przez konstruktorów, architektów, elektroników, mechaników i innych projektantów dzięki temu, że przedsiębiorstwo Autodesk rozszerzyło program o wiele specjalistycznych „nakładek” np. AutoCAD Electrical, AutoCAD Mechanical, Mechanical Desktop, Architectural Desktop, Civil Design itp. AutoCAD jest w tym wypadku podstawą, do której dołączone są biblioteki, funkcje, interfejsy specyficzne dla danej branży.
Ponieważ AutoCAD ma otwartą architekturę, wiele zewnętrznych przedsiębiorstw stworzyło własne nakładki.
Istnieje wiele wersji językowych AutoCAD-a, m.in. wersja polska (polecenia w języku polskim).
Historia.
Pierwsza wersja AutoCAD-a została pokazana w listopadzie 1982 na targach COMDEX w Las Vegas, a miesiąc później rozpoczęła się sprzedaż programu.
Aktualną wersją jest AutoCAD 2023.
Formaty plików.
Pliki rysunków programu AutoCAD posiadają rozszerzenie DWG oraz jego odpowiednik w ASCII – DXF. Pliki DWG stały się de facto standardem dla aplikacji CAD. Pliki DWG nie są w pełni kompatybilne między poszczególnymi wersjami oprogramowania AutoCAD. DWG jest formatem binarnym i własnościowym przedsiębiorstwa Autodesk. Dokumentacja dotycząca formatu nie jest udostępniana innym producentom oprogramowania w celu ograniczenia konkurencji na rynku i utrzymania pozycji monopolistycznej. Programy innych producentów mogą używać plików w tym formacie dzięki inżynierii wstecznej.
Obsługiwane platformy.
Istniały wersje dla innych systemów operacyjnych takich jak CP/M, PC-DOS, Macintosh (ostatnie wydanie w 1992) i Unix (ostatnie wydanie w roku 1994), ale począwszy od "Release 14" wydanego w 1997 Autodesk zrezygnował z ich tworzenia.
Jednak w 2009 roku zmienił zdanie i AutoCAD od 15 października 2010 jest ponownie w wersji na Mac OS X 10.6.
Możliwe jest uruchomienie programu na emulatorach takich jak Microsoft Virtual PC, VirtualBox, DOSEMU, czy Wine.
Wymagania sprzętowe AutoCAD 2019:
Na poprawne działanie programu oprócz systemu operacyjnego wpływają również podzespoły w komputerze i aktualizacje programowe.

</doc>
<doc id="126278" url="https://pl.wikipedia.org/wiki?curid=126278" title="Dvorak">
Dvorak



</doc>
<doc id="126285" url="https://pl.wikipedia.org/wiki?curid=126285" title="Klawiatura Dvoraka">
Klawiatura Dvoraka

Klawiatura Dvoraka – układ klawiatury opatentowany w 1936 roku przez Augusta Dvoraka i Williama Dealeya, jako alternatywa dla bardziej popularnego układu QWERTY. Od tego czasu zostało opracowanych kilka jego wersji przez zespół kierowany przez Dvoraka oraz ANSI. Nazywano je, łącznie, także klawiaturą uproszczoną ("simplified keyboard") lub amerykańską klawiaturą uproszczoną ("American simplified keyboard"), ale ich popularna nazwa to klawiatura Dvoraka albo układ Dvoraka.
Opis.
Układ Dvoraka zaprojektowano jako alternatywę dla klawiatury QWERTY, która cechowała się małą wydajnością.
Dvorak i Dealey przeanalizowali częstotliwość występowania liter i anatomię ręki, tworząc układ, który miał spełniać następujące zadania:
Układ był gotowy w 1932 i został opatentowany w 1936 jako patent nr 2 040 248. W 1982 ANSI ustanowiło klawiaturę Dvoraka standardem; w 1984 używało jej około 100 000 osób.
Oryginalny układ Dvoraka.
Układ, który stał się standardem ANSI różnił się od oryginalnego układu opracowanego przez Dvoraka. Dzisiejsze klawiatury mają więcej klawiszy niż dawne maszyny do pisania. Najbardziej znaczące zmiany to:
Nowoczesne klawiatury prawie zawsze umieszczają na wspólnych klawiszach dwukropek ze średnikiem oraz ukośnik ze znakiem zapytania.
Układ Dvoraka w systemach operacyjnych.
Apple wprowadził układ klawiatury Dvoraka do Apple IIc, który posiadał mechaniczne przełączanie pomiędzy układami QWERTY i ANSI Dvoraka. Od roku 1998 Apple wprowadziło układ Dvoraka do Mac OS 8.6. W nowszym Mac OS X zmiany układu klawiatury możemy dokonać w codice_1.
Microsoft wprowadził obsługę układu Dvoraka przed rokiem 1998. W Windows XP można go ustawić, wchodząc w codice_2. Układ Dvoraka w systemach Windows dostępny jest tylko w wersji amerykańskiej (brak w nim obsługi polskich znaków diakrytycznych, przez co dla osób piszących w języku polskim jest on praktycznie bezużyteczny), można jednak stworzyć własny układ klawiatury na podstawie Dvoraka przy pomocy narzędzia Microsoft Keyboard Layout Creator.
W GNOME (GNU/Linux/Unix) układ Dvoraka można włączyć w codice_3.
W KDE (GNU/Linux) możemy go ustawić w codice_4.
W większości systemów z Linuksem lub BSD z uruchomionym X Window System w przypadku niekorzystania z żadnego z powyższych środowisk graficznych można zmienić układ klawiatury na układ Dvoraka, wpisując:
Wpisując natomiast:
przełączamy się do oryginalnej wersji klawiatury Dvoraka. Aby przywrócić normalną mapę klawiatury, wpisujemy
Jeśli X Window nie są uruchomione, korzystamy z poleceń:
Obecnie w środowisku X Window zaimplementowane są tylko mapy klawiatur ANSI.
W Debian GNU/Linux można przekonfigurować konsolowy układ klawiatury, wpisując
W Debianie jest dostępny zarówno klasyczny układ Dvoraka, jak i układ ANSI.
W OpenBSD należy wpisać
aby przełączyć się na klawiaturę Dvoraka. Do przełączania z powrotem służy polecenie
Aby zapisać ustawienia klawiatury Dvoraka, należy przełączyć się na konto roota i wpisać:
Aby usunąć te ustawienia, należy po prostu usunąć ten plik.
Krytyka.
Mimo że wiele argumentów przemawia za zmianą układu QWERTY na klawiaturę Dvoraka, tego typu próby napotykają na opór. Osoby, które opanowały QWERTY, nie chcą uczyć się nowego układu. Przeprowadzone w 1956 badania (General Services Administration, Earle Strong) z udziałem 10 osób biegłych w maszynopisaniu zakończyły się wnioskiem, że korzyści, jakie może przynieść szkolenie w używaniu klawiatury Dvoraka, nie zrównoważą poniesionych kosztów. Co prawda badanie krytykowano za to, że nie obejmowało osób rozpoczynających naukę maszynopisania, ale z drugiej strony zauważano, że warunki eksperymentu odtwarzają sytuację, w jakiej podejmowano by decyzję w prawdziwej firmie czy urzędzie: czy warto przeszkalać już wyszkolone osoby? Dylematy związane z wprowadzeniem klawiatury Dvoraka są czasami przedstawiane przez doradców od zarządzania jako przykład trudności, jakie napotykają próby wprowadzenia zmian.
Opór przed zmianą układu QWERTY na Dvoraka oprócz względów praktycznych ma także inne podłoże: zwiększenie szybkości pisania (po odpowiednim przeszkoleniu) następuje zwykle tylko w jednym języku. Standardowa klawiatura Dvoraka jest zoptymalizowana pod kątem języka angielskiego, a pisanie w innych językach może być na niej wolniejsze niż na standardowych QWERTY/QWERTZ/AZERTY.
Wersje jednoręczne.
Istnieją także wersje układu Dvoraka przeznaczone do pisania jedną ręką, które są użyteczne dla osób niepełnosprawnych lub chcących jednocześnie korzystać z myszki. Jeden układ przeznaczony jest dla pisania prawą ręką, a drugi dla pisania lewą ręką.
UWAGA: Układy jednoręczne zaimplementowane w systemie Microsoft Windows różnią się od tych przedstawionych na rysunkach. W wersji Microsoftu klawisze numeryczne umieszczone są w 2 kolumnach i w wersji leworęcznej znajdują się po przeciwnej stronie klawiatury.
Inne języki.
Układy klawiatur wzorowane na układzie Dvoraka powstały także dla języków innych niż angielski.
W implementacji dla języka szwedzkiego, znanej jako Svorak, w górnym rzędzie klawiszy pojawiają się trzy dodatkowe samogłoski, które odpowiadają symbolom interpunkcyjnym w angielskiej wersji układu Dvoraka. Aby uzyskać dostęp do części z tych symboli interpunkcyjnych, konieczne jest użycie klawisza , gdyż są umieszczone wspólnie z innymi znakami. Inną szwedzką wersją układu Dvoraka jest Svdvorak, w którym symbole interpunkcyjne znajdują się tam gdzie w wersji angielskiej. Pierwsza dodatkowa samogłoska „ä” umieszczona jest na skrajnej lewej pozycji górnego rzędu klawisza, a następne dwie są na skrajnej lewej pozycji dolnego rzędu.
Implementacja norweska (znana jako „Norsk Dvorak”) jest podobna do Svdvorak, z tym że zamiast i jest i .
Wersja fińska klawiatury Dvoraka kieruje się tylko zasadami, które zostały wykorzystane przy projektowaniu układu Dvoraka. Oparta jest na najczęściej występujących literach języka norweskiego. Matti Airas opracował także układ oparty na oryginalnym układzie Dvoraka z dodanymi literami „ä” i „ö”.
W opracowaniu jest także brazylijska wersja klawiatury Dvoraka. Prostszy układ (zwany BRDK) jest standardowym układem Dvoraka z dodanymi literami z brazylijskiego układu ABNT2. Inny układ przeznaczony do pisania w brazylijskiej odmianie portugalskiego oparty jest na częstotliwości występowania liter w tym języku.
Najpopularniejszą niemiecką wersją układu Dvoraka jest German Type II, dostępny w systemach Windows, Linux i Mac OS X.
Rekord świata.
Według "Księgi rekordów Guinnessa" najszybszą maszynistką na świecie jest Barbara Blackburn. Używając klawiatury Dvoraka, pisała z szybkością 150 słów na minutę przez 50 minut oraz 170 słów na minutę w krótszych okresach. Maksymalna szybkość, jaką osiągnęła, to 212 słów na minutę.

</doc>
<doc id="126290" url="https://pl.wikipedia.org/wiki?curid=126290" title="Robert Makłowicz">
Robert Makłowicz

Robert Witold Makłowicz (ur. 12 sierpnia 1963 w Krakowie) – polski dziennikarz, krytyk kulinarny, pisarz, publicysta i podróżnik.
Życiorys.
Jest synem marynarza Włodzimierza Makłowicza i Beaty z domu Preiss. Ma młodszą siostrę Dominikę. Pochodzi z rodziny o korzeniach polskich, ukraińskich, ormiańskich, węgierskich i austriackich.
Ukończył V Liceum Ogólnokształcącego im. Augusta Witkowskiego w Krakowie. W latach 1982–1989 studiował prawo, a następnie historię na Uniwersytecie Jagiellońskim.
Na przełomie 1989 i 1990 mieszkał w Wielkiej Brytanii, gdzie przez kilka miesięcy pracował jako robotnik w Kingston upon Thames. Podczas pobytu na emigracji poznawał różne kuchnie świata, co po powrocie do Polski w 1990 skłoniło go do tego, by zostać krytykiem kulinarnym.
W 1993 został publicystą „Gazety Wyborczej”, dla której przez kolejne lata pisał felietony. W 1998 został gospodarzem niedzielnego cyklu reportaży "Podróże kulinarne Roberta Makłowicza" emitowanych na antenach Telewizji Polskiej. W programie docierał do miejsc egzotycznych z całego świata. W latach 2002–2005 współpracował z tygodnikiem „Wprost”, po czym nawiązał współpracę z czasopismem „Newsweek Polska”, ponadto pisał dla „Przekroju”. Swoje felietony i książki wielokrotnie pisał wspólnie z Piotrem Bikontem. W styczniu 2008 zakończył realizację "Podróży kulinarnych..." dla TVP. W miejsce tego cyklu nagrywał program "Makłowicz w podróży", który w marcu 2008 pojawił się na antenie TVP2. Ponadto był przewodnikiem po świecie kulinarnym w pierwszych dwóch edycjach programu "Bake Off – Ale ciacho!". 16 marca 2017 TVP zerwała współpracę z Makłowiczem.
Pod koniec lipca 2017 potwierdził, że będzie prowadzić program "Makłowicz w drodze" emitowany na kanale Food Network, którego premiera odbyła się 11 listopada 2017, wówczas wyemitowane zostały trzy odcinki programu (jeden po drugim).
Jego wspomnienie o Marku Eminowiczu znalazło się w wydanej w 2009 książce, "Lubię swoje wady. Marek Eminowicz w opowieściach na siedemdziesięciopięciolecie". 20 października 2010 wydał książkę pt. "Cafe Museum", za którą otrzymał Nagrodę Literacką Srebrny Kałamarz im. Hermenegildy Kociubińskiej.
W marcu 2020 uruchomił autorski kanał w serwisie YouTube, na którym publikowane są filmy o tematyce kulinarnej i historycznej. W latach 2020-2021 prowadził w internetowej rozgłośni newonce.radio swoją autorską audycję muzyczną "Od Punk Rocka do Bartóka".
W 2022 został ambasadorem Wrocławskiego Roku Dobrych Relacji, akcji mającej na celu zwrócenie uwagi na narastający problem samotności.
Życie prywatne.
Należy do Kościoła katolickiego obrządku ormiańskiego. W 1991 poślubił producentkę filmową, Agnieszkę Pogodę. Mają dwóch synów: Mikołaja (ur. 1992) i Ferdynanda (ur. 1996).
Interesuje się historią, zwłaszcza dziejami Europy Środkowej, za czasów panowania dynastii Habsburgów. Jego ulubionymi autorami są Joseph Roth i Andrzej Bobkowski.
Mieszka w Krakowie, posiada dom na półwyspie Pelješac w chorwackiej Dalmacji, gdzie spędza kilka miesięcy w roku.
Odniesienia w kulturze.
Wypowiedzi Roberta Makłowicza stanowią źródło dla wielu dzieł kultury, głównie remiksów. Utwór twórcy I_W_O „Być jak Robert Makłowicz” ukazał się w 2004 na płycie Piotra Kaczkowskiego "Minimax.pl 2" oraz był notowany na Liście Przebojów Programu III, gdzie doszedł do miejsca 15., utrzymując się w zestawieniu przez 15 tygodni.
Styl wypowiedzi Roberta Makłowicza, cytaty i zamieszczane przez niego filmiki stały się obiektem wielu popularnych memów internetowych i parodii. Sam Makłowicz pozytywnie odnosi się do poświęconej mu twórczości internautów.
Upamiętnienie.
Na cześć podróżnika jeden z gatunków niesporczaków nosi nazwę "Mesobiotus maklowiczi".
Filmografia.
aktor
dubbing
Nagrody i odznaczenia.
Odznaczenia
Nagrody

</doc>
<doc id="126291" url="https://pl.wikipedia.org/wiki?curid=126291" title="Stobrawa (województwo opolskie)">
Stobrawa (województwo opolskie)

Stobrawa (niem. "Stoberau") – wieś w Polsce położona w województwie opolskim, w powiecie opolskim, w gminie Popielów, nad rzeką Stobrawą, tuż przed jej ujściem do Odry. Biegnie tędy lokalna droga nr "457" (Opole-Brzeg) wzdłuż prawego brzegu Odry; wieś znajduje się ok. 35 km na północny zachód od Opola i 15 km na południowy wschód od Brzegu.
W latach 1975–1998 miejscowość położona była w województwie opolskim.
Pierwsze wzmianki.
Pierwsze wzmianki o miejscowości Stobrawa pochodzą z lat 1245, 1337 i 1357, podając nazwę wsi "Stobrow" lub "Stobrau". Nazwa pochodzi od wyrazu "stobor" lub "steber", oznaczającego "słup". Rzeka Stobrawa, przed wybudowaniem kolei Wrocław-Opole w połowie XIX wieku służyła do spławiania drewna. Pomiędzy Stobrawą a sąsiednią wsią Nowe Kolnie nad Odrą w 1708 powstała karczma Schwinz, która podupadła w II połowie XIX wieku. Do dziś pozostała nazwa Odłogi, przysiółka Stobrawy (z niemiecka Ablage, od składu drewna spławianego Odrą przez flisaków, tzw. matackarzy), założonego w 1778. Stobrawa była kiedyś wsią rycerską. Jak podają źródła historyczne, należała ona kolejno do wielu rodzin: Baruth, Bees, Tschammer, Wanning, Bahil, Hollh, Dhorn. Badania archeologiczne wykazały ślady osadnictwa z okresu kultury łużyckiej i wczesnego średniowiecza (między innymi ceramika i wyroby z brązu znalezione w 1979 na terenie Rolniczej Spółdzielni Produkcyjnej Stobrawa, będącym przed wiekami dużym cmentarzyskiem z urnami). Eksponaty były wystawiane w Muzeum Piastów Śląskich w Brzegu.
Mieszkańcy, szkoła.
Według niemieckiego spisu ludności z 1890, wieś liczyła 127 domów i 1258 mieszkańców (w tym 59 katolików) oraz 904 ha ziemi. Dobra folwarczne tej wsi (po niemiecku Stoberau, Stobrow) obejmowały 24 domy, 227 mieszkańców i 4970 ha ziemi (w tym 4505 ha lasów). We wsi były dwie leśniczówki (tak jak dziś), tartak, cegielnia, fabryka pudełek do papierosów, kilka sklepów, barów, hotel, wielu rzemieślników (młynarz, fryzjer, kowal, masarz, piekarz). Po II wojnie światowej, w latach 1950-1970, liczba mieszkańców Stobrawy oscylowała między 500 a 600, a w 1989 było tu 526 osób (obecnie 489).
Jeszcze w 1939 mieszkało tutaj 1002 osób, w tym 188 dzieci szkolnych, których uczyło 4 nauczycieli w 5-klasowej szkole, w 3 pomieszczeniach. Według stanu z 30 VI 1946 w roku szkolnym 1945/46 w pełnej szkole siedmioklasowej w Stobrawie 3 nauczycieli uczyło 80 uczniów w 4 oddziałach (do szkoły dochodzili też uczniowie ze Starych Kolni). W roku szkolnym 1958/59 4 nauczycieli uczyło 99 uczniów w pełnej 7-klasowej szkole zbiorczej. 30 IX 1969 7 nauczycieli uczyło w 8-klasowej pełnej szkole zbiorczej 124 uczniów. Dla porównania w roku 1867 w Stobrawie uczyło się 198 uczniów. Budynek tutejszej szkoły podstawowej pochodzi z 1885 r., choć szkoła w Stobrawie istniała już w 1733 i mieściła się w drewnianym budynku, który kilkakrotnie trawiły pożary (największe w 1799 i 1897). Informacje te pochodzą od kronikarza Stobrawy, nauczyciela z XVIII w., Christiana Kleinerta.
Kościół.
W Stobrawie był drewniany kościół z początku wieku XV (1408). Kościół znajdował się w środku wsi, wśród drzew. Był często, podobnie jak cała wieś o zabudowie drewnianej, ofiarą pożarów (1683, 1799, 1813, 1878), ostatecznie spłonął w 1945. W Stobrawie zdarzały się też groźne powodzie (1736, 1769, 1826, 1854, 1903). Ostatni powodziowy kataklizm w lipcu 1997 też dotknął bardzo Stobrawę.
Pierwszym pastorem ewangelickim w Stobrawie był Karol Baier z Lipska w latach 1536-1568, a ostatnim od 1931 Kurt Martini. W rok po pożarze w 1683 odbudowano drewniany kościół. Miał on gontowy dach, a w 1692 otrzymał dwa dzwony, trzeci wielki dzwon założono w 1856 W latach 1702-1708 kościół przejęli katolicy. W 1710 otrzymał on drewnianą wieżę, a w 1756 zakupiono organy wykonane w Brzegu. Do 1834 pastor luterański z Kurzni co dwa tygodnie dojeżdżał do Stobrawy, by odprawiać msze po polsku i po niemiecku. Pierwszym samodzielnym pastorem w Stobrawie został Ernst Sigismund Wolf z Wrocławia (1834-1871). Na wieży kościoła zainstalowano zegar; w 1852 powstał nowy cmentarz o powierzchni 1 morgi, ponieważ dotychczasowy, przykościelny, był za mały. Wcześniej w 1845 wybrukowano otoczenie kościoła oraz poszerzono chór i prezbiterium. Mały przedsionek i kościół wyłożone były czerwonym kamieniem, zamykały go dwuskrzydłowe drzwi. Wewnątrz świątyni była ambona z końca XVII wieku i bogato zdobiony, złocony ołtarz wraz z wiszącą chrzcielnicą. W podziemiu kościoła były groby rycerskie i groby duchownych. Przed kościołem stał niegdyś pomnik ofiar wojny 1870-1871, w czasie której zginęło 60 mężczyzn ze Stobrawy. W 1924 kościół wraz z wieżą został odremontowany.
Po wojnie w latach 1966-1968 oraz 1990-1991 trwały remonty i przeróbki obecnego kościoła (budynku dawnej gospody obok nieistniejącego dziś kościoła), przy których dużo ofiarności i zaangażowania wykazała ludność wsi, a także pracujący wtedy proboszczowie, ksiądz Stanisław Łuczko i ksiądz Władysław Lasota. W dawnym przedwojennym budynku plebanii mieści się przedszkole, a do 2000 była jeszcze poczta, przy czym pierwszy urząd pocztowy w Stobrawie, przewożący przesyłki do Brzegu powstał już w 1839, a pierwszy telefon wieś otrzymała w 1887.
Po II wojnie światowej.
Po 1945 Stobrawa została zasiedlona przez ludność pochodzącą głównie z kresów wschodnich, po wysiedleniu stąd w 1946 ponad 500 autochtonów, głównie pochodzenia niemieckiego. W latach '50 wieś była siedzibą gromadzkiej rady narodowej, która połączyła się z radą narodową w Karłowicach (istniejącą do 1975, gdy utworzono gminę Popielów). Niemały wpływ na zmniejszenie się populacji Stobrawy w porównaniu z wiekiem XIX i I połową XX wieku miała decyzja podjęta jeszcze przed II wojną o budowie głównej drogi łączącej Wrocław i Opole wzdłuż lewego brzegu Odry (dziś jej odcinek z Brzegu do Opola nosi ona oznaczenie nr "4"), w związku z czym prawobrzeżna trasa komunikacyjna nr "457" praktycznie straciła znaczenie.
Od utworzenia w 2000 roku Stobrawskiego Parku Krajobrazowego pojawiła się perspektywa dla wsi inwestowania nie tylko w rolnictwo, ale też w agroturystykę. Społeczność wsi bowiem starzeje się, młodzi jej mieszkańcy wyjeżdżają do miast szukając pracy w kraju i za granicą. Wiele domów w wyniku błędnej polityki powojennej rozebrano, zniszczono, ale obecnie wybudowano kilka nowych domów mieszkalnych. We wsi działają dwa prywatne sklepy (po 1997). W większości domów są telefony oraz wodociągi (zbudowane po powodzi w 1997). Wieś ma Ochotniczą Straż Pożarną, która istniała już z przerwami od 1845 roku.

</doc>
<doc id="126293" url="https://pl.wikipedia.org/wiki?curid=126293" title="Powieszenie">
Powieszenie

Powieszenie (łac. "suspensio") – jedna z najstarszych metod wykonywania kary śmierci.
Procedura.
Kara śmierci przez powieszenie polega na założeniu skazanemu na szyję pętli zaciskającej się pod ciężarem ciała. Drugi koniec pętli przywiązany jest do poziomej belki lub gałęzi. W momencie egzekucji kat usuwa spod nóg skazańca podparcie, co powoduje, iż ten zawisa na sznurze (stąd nazwa metody egzekucji). W początkowych egzekucjach tego typu skazaniec był wciągany na gałąź drzewa lub belki szubienicy za szyję. Stosowano też metodę, gdzie skazańca spychano z oparcia do przodu, ale zarzucono ją ze względu na fakt, że taki sposób wykonywania kary nie powodował przerwania rdzenia, gdyż siła była kierowana do przodu, a nie w dół.
Poza przypadkami egzekucji wykonywanych doraźnie, do wykonywania wyroków przez powieszenie wznoszone były konstrukcje zwane szubienicami.
Przyczyna zgonu.
Współcześnie w czasie egzekucji przez powieszenie (inaczej niż w przypadku powieszenia samobójczego) skazany niemal nigdy nie umiera wskutek uduszenia, a zgon następuje w wyniku przerwania rdzenia kręgowego na odcinku szyjnym. Dzieje się tak, gdyż na kręgosłup szyjny działa siła powstająca w momencie, gdy swobodny spadek ciała skazańca zostanie powstrzymany przez sznur. W wyniku tego tułów i kończyny (część ciała znajdująca się poniżej pętli, czyli około 93% masy) siłą bezwładności (tym większą, im dłuższy był sznur użyty do egzekucji) oddziałują na kręgi szyjne. Powoduje to przerwanie ciągłości rdzenia kręgowego (tzw. skręcenie karku) i zgon.
Przy zbyt małej długości sznura w połączeniu z niską wagą skazańca lub jego masywną budową (mocne struktury kostne lub silna muskulatura odcinka szyjnego) przerwanie rdzenia nie następuje. W takich wypadkach śmierć następuje przez uduszenie, nie jest to jednak uduszenie w sensie potocznym, polegające na zaciśnięciu krtani i odcięciu dopływu powietrza do płuc, co dawałoby skazańcowi nawet kilka minut powolnego, świadomego duszenia się. W przypadku duszenia spowodowanego przez pętlę następuje odcięcie dopływu natlenowanej krwi z płuc do mózgu, co jest wynikiem zaciśnięcia tętnic szyjnych przez sznur. Wskutek tego w ciągu kilku sekund skazany traci przytomność, a wkrótce (po ok. 4 minutach) następuje zgon. Jednak w przypadku wybrania nieodpowiedniego sznura lub nieprawidłowego założenia takowego możliwe jest, że do takiego zjawiska nie dojdzie, wówczas osoba wieszająca się umiera boleśnie.
Aby zapobiegać podobnym sytuacjom, w USA i Wielkiej Brytanii skazany był ważony dzień przed egzekucją. Miało to na celu dobranie odpowiedniej długości stryczka, tak by śmierć nastąpiła w wyniku przerwania rdzenia kręgowego. Stryczek był gotowany, aby zminimalizować rozciąganie, oraz namydlany, aby łatwo i szybko się zaciskał. Skazanemu, który umieszczany był na zapadni, zakładano na szyję pętlę (stryczek) w taki sposób, by węzeł znajdował się nad jego lewym uchem, następnie otwierano klapę zapadni.
Zastosowanie.
Egzekucja przez powieszenie jest jedną z najstarszych form wykonywania kary śmierci; wzmiankowane jest już u Homera i w Starym Testamencie. Szeroko rozpowszechniona od okresu średniowiecza; był to najczęstszy rodzaj egzekucji wykonywanej w sposób zwykły, tj. nieprzysparzający skazańcowi dodatkowego bólu (zob. kwalifikowana kara śmierci), jednak jako kara „niehonorowa” powieszenie nie było stosowane wobec arystokracji czy szlachty.
W Polsce, po odzyskaniu niepodległości, prawo karne przewidywało powieszenie jako jedyny sposób wykonywania kary śmierci; jedynie w stosunku do żołnierzy miało być stosowane rozstrzelanie.
Do 1890 roku powieszenie było główną metodą wykonywania kary śmierci w USA, która jest wciąż oferowana jako alternatywa dla zastrzyku z trucizny w stanach Delaware i Waszyngton. Powieszenie jest wciąż stosowane w Japonii, Indiach i niektórych państwach muzułmańskich.
W krajach muzułmańskich wyrok śmierci przez powieszenie wykonuje się w sposób nieco odmienny. Na szyję skazanego zakłada się pętlę, a następnie skazaniec jest podnoszony przez żuraw (niekiedy dźwig budowlany). Egzekucje tego typu wykonywane są publicznie.
„Długi” i „krótki sznur”.
Fachowo określa się dwie metody powieszenia z zastosowaniem zapadni. Zależy ona od długości sznura.
Kiedy sznur jest na tyle krótki, że skazaniec opada bardzo nisko lub nie opada, tylko zawisa od razu. Metoda ta jest krytykowana, ponieważ wtedy nie następuje natychmiastowe (lub w ogóle) przerwanie rdzenia kręgowego, a skazaniec umiera od uduszenia dłużej niż w metodzie "długiego sznura".
Skazaniec opada wraz z pętlą na szyi na pewną odległość; siła ciążenia powoduje, że po takim rozpędzie przy naprężeniu się sznura rdzeń kręgowy zostaje w momencie przeciążenia przerwany, powodując niemożność zaczerpnięcia powietrza, dużo szybszą utratę przytomności i śmierć. Metoda ta została opracowana w Wielkiej Brytanii i rozpowszechniona w wielu krajach.
Może jednak się zdarzyć, że jeżeli sznur będzie za długi wobec wagi skazańca, siła opadnięcia może oderwać skazańcowi głowę. Aby temu zapobiec stosuje się tabelę wykazującą optymalną długość sznura dla wagi.
Powieszenia w Polsce.
 Cele śmierci były w wielu polskich więzieniach, m.in. w więzieniu na warszawskiej Białołęce.
Ostatnie publiczne powieszenie w Polsce wykonano w Poznaniu, 21 lipca 1946, na stokach tamtejszej Cytadeli, na Arturze Greiserze, namiestniku „Kraju Warty”. Nieco ponad dwa tygodnie wcześniej – 4 lipca, w Gdańsku, na tzw. Biskupiej Górce (Stolzenberg) – miała miejsce przedostatnia publiczna egzekucja, również przez powieszenie, jedenastu członków załogi obozu koncentracyjnego Stutthof. Obie w sumie, a szczególnie gdańska, stały się impulsem do podjęcia przez władze decyzji o zaniechaniu publicznych egzekucji, ze względu na drastyczność sytuacji i nieodpowiedniego zachowania się „publiczności”, jak to miało miejsce w Gdańsku.
Ostatni wyrok przez powieszenie w Polsce wykonano 21 kwietnia 1988 r. o godz. 17.30 w krakowskim areszcie śledczym przy ulicy Montelupich na Andrzeju Czabańskim skazanym za gwałt i morderstwo.

</doc>
<doc id="126294" url="https://pl.wikipedia.org/wiki?curid=126294" title="Stobrawa (rzeka)">
Stobrawa (rzeka)

Stobrawa ("Młynówka"; niem. Stober) – rzeka, prawy dopływ Odry o długości 80,29 km i powierzchni dorzecza 1,6 tys. km². 
Przepływa przez Bory Stobrawskie na Nizinie Śląskiej. Źródła rzeki znajdują się na Wyżynie Woźnicko-Wieluńskiej w miejscowości Wachowice. Płynie przez miejscowości Olesno, Kluczbork, Stobrawę, Fałkowice, Karłowice. Wpada do Odry za wsią Stobrawa. Jej dopływami są Bogacica, Budkowiczanka, Wołczyński Strumień.
Bieg Stobrawy wyznacza historyczną granicę między Dolnym a Górnym Śląskiem.

</doc>
<doc id="126295" url="https://pl.wikipedia.org/wiki?curid=126295" title="Organizacja non-profit">
Organizacja non-profit

Organizacja non-profit – organizacja pozarządowa, której działania skierowane są na zaspokajanie interesów o charakterze nieekonomicznym czyli "not-for-profit" lub "non-profit", w przeciwieństwie do działań przedsiębiorców działających w celu przyniesienie zysku. Jest finansowana z budżetów publicznych: państwowych, regionalnych, lokalnych, a także przez darczyńców indywidualnych oraz firmy.
W Polsce najczęściej przybiera postać stowarzyszenia lub fundacji. Jest to dobrowolne, trwałe i samorządne zrzeszenie, które samodzielnie określa swoje cele, programy działania i struktury organizacyjne oraz uchwala akty wewnętrzne dotyczące działalności. Jej podstawą jest praca społeczna członków. Wszystkie wpływy przeznaczone są na realizowanie celów określonych w statucie oraz rozwój. Podmioty zarządzające organizacją nie otrzymują wynagrodzenia za swoją pracę.
Prawo polskie.
Według Art. 3. ust. 2 ustawy z dnia 24 kwietnia 2003 roku o działalności pożytku publicznego i o wolontariacie w Polsce „organizacjami pozarządowymi są, niebędące jednostkami sektora finansów publicznych, w rozumieniu przepisów o finansach publicznych, i niedziałające w celu osiągnięcia zysku, osoby prawne lub jednostki nieposiadające osobowości prawnej utworzone na podstawie przepisów ustaw, w tym fundacje i stowarzyszenia...”.
Zgodnie z Ustawą działalność pożytku publicznego mogą prowadzić także:
Organizacjami prowadzącymi działalność pożytku publicznego nie mogą być:
Spółki non profit mogą funkcjonować jako:
Dokładne statystyki dotyczące liczby spółek w kraju nie są prowadzone. Firm społecznych w formie spółki z o.o. jest 562 (na podstawie listy przedsiębiorstw społecznych prowadzonej przez Departament Ekonomii Społecznej i Solidarnej Ministerstwa Rodziny, Pracy i Polityki Społecznej).
Dochody i koszty organizacji non-profit.
Wszystkie dochody, jakie uzyskuje organizacja non-profit z prowadzonej działalności gospodarczej, dotacji, zbiórek publicznych, darowizn czy sponsoringu, są przeznaczane na jej rozwój i strukturę. Misją takich podmiotów jest niesienie pomocy społeczeństwu. 
Organizacje mogą finansować koszty funkcjonowania swojej działalności np. koszty administracyjne czy konieczność zdobycia donatorów lub sponsorów oraz elementy niezbędne do prawidłowego funkcjonowania organizacji (wynajem i wyposażenie biura, korespondencję, utrzymanie strony internetowej, etc.). 
Zadania organizacji non-profit.
Organizacje non-profit zajmują się działalnością społecznie użyteczną. Działają w obszarach niezarządzanych przez sektor publiczny i prywatny dla dobra społeczeństwa: zapewniają zatrudnienie lub edukację tym, którym państwo nie jest w stanie się zaopiekować.
Do sfery zadań publicznych, wskazanych w ustawie, zalicza się: 

</doc>
<doc id="126299" url="https://pl.wikipedia.org/wiki?curid=126299" title="Rupia seszelska">
Rupia seszelska

Rupia seszelska – waluta Seszeli, dzieląca się na 100 centów.
W lokalnym języku seselwa jest nazywana "roupi". Międzynarodowy kod walutowy to SCR. Została wprowadzona w 1917 roku, zastępując rupię Mauritiusa, która była w obiegu na Seszelach od 1877 roku.
Występują następujące nominały:
Oprócz tego istnieją jeszcze złote i srebrne monety o nominałach do 1500 rupii, ale nie znajdują się w oficjalnym obiegu.
1 euro jest warte 6,95 rupii (12 czerwca 2006)
1 dolar amerykański jest wart 5,50 rupii (12 czerwca 2006)
Wcześniejsze kursy względem dolara amerykańskiego:
5,18 (2004),
5,57 (2003),
5,48 (2002),
5,86 (2001),
5,71 (2000),
5,34 (1999),
5,26 (1998),
Na wydawanych w latach 1968-1973 banknotach o nominale 50 rupii znajdowało się słowo "SEX" ułożone z liści palmowych.

</doc>
<doc id="126300" url="https://pl.wikipedia.org/wiki?curid=126300" title="Infrastruktura turystyczna">
Infrastruktura turystyczna

Infrastruktura turystyczna – wszelkiego rodzaju obiekty oraz urządzenia turystyczne, które mają na celu służenie przyjeżdżającym na dany obszar turystom – zaspokajaniu ich potrzeb związanych z bierną oraz aktywną turystyką.
Na infrastrukturę turystyczną składają się:

</doc>
<doc id="126302" url="https://pl.wikipedia.org/wiki?curid=126302" title="Gollum">
Gollum

Gollum, Sméagol – postać literacka, jeden z głównych bohaterów powieści J.R.R. Tolkiena "Hobbit" oraz "Władca Pierścieni" oraz ich ekranizacji.
Przed "Hobbitem".
Sméagol urodził się w połowie trzeciego tysiąclecia Trzeciej Ery na terenach leżących w środkowym biegu Anduiny. Pochodził z zamożnej rodziny i był bardzo ciekawski. Jego przyjaciel, Déagol, odnalazł na dnie rzeki Jedyny Pierścień, zagubiony od czasu śmierci Isildura na wojnie Ostatniego Sojuszu. Pierścień za pośrednictwem woli odzyskującego siły po zwycięstwie Sojuszu Saurona obudził w Sméagolu zazdrość i hobbit zgodnie z obyczajem swojego plemienia (obecnym także pod koniec Trzeciej Ery) zażądał od przyjaciela klejnotu jako urodzinowego podarunku. Gdy Déagol, uprzednio ofiarowawszy towarzyszowi prezent, odmówił, Sméagol udusił go i starannie ukrył zwłoki, zawładnął Pierścieniem i po niedługim czasie został wykluczony z rodzinnej społeczności, prawdopodobnie za liczne kradzieże, do których używał Jedynego Pierścienia. Szukając schronienia zniknął w Górach Mglistych. Ukrywanie się w jaskiniach w stałej obecności Pierścienia zmieniło go w stwora – Golluma, nienawidzącego światła i żywiącego się rybami i mięsem goblinów.
Pierścień ofiarował Gollumowi życie o długości znacznie wykraczającej poza naturalny wiek hobbitów. Wedle słów Gandalfa cierpienie spowodowane nienaturalną egzystencją wywoływało u Golluma sprzeczne uczucia miłości oraz nienawiści do Pierścienia oraz siebie samego. Niszczycielskie zmiany w osobowości Golluma przejawiały się u niego także w prowadzeniu monologów z użyciem drugiej lub trzeciej osoby.
"Hobbit".
W 2941 r. Trzeciej Ery drużyna krasnoludów w towarzystwie Bilba Bagginsa, hobbita z Shire’u, przeprawiała się przez Góry Mgliste. Podczas ucieczki przed zasiedlającymi górskie podziemia goblinami Bilbo rozdzielił się z towarzyszami i natrafił na jaskinię Golluma, gdzie odnalazł na posadzce tunelu zgubiony przez niego Jedyny Pierścień.
Gandalf tłumaczył później, że znalezisko hobbita było jedynie pozornie przypadkowe. Podczas gdy zamierzeniem Saurona było, aby Pierścień opuścił wyniszczonego Golluma, życzeniem innych istot (na przykład Valarów) było, aby Pierścień trafił właśnie do Bilba. Dzięki przytomności umysłu oraz szczęściu Bilbo uszedł z gór z życiem, podczas spotkania z Gollumem hobbit podczas gry w zagadki zdradził jednak swoje nazwisko oraz nazwę rodzinnego kraju, co spowodowało, że w wiele lat później stworowi skutecznie udało się odnaleźć właściciela Pierścienia.
"Władca Pierścieni".
"Drużyna Pierścienia".
Pozbawiony przypadającej w udziale nosicielowi Pierścienia niewidzialności i rozjątrzony stratą Gollum opuścił Góry Mgliste, szukając Pierścienia trafił do Mordoru i podczas tortur zdradził Sauronowi dwa słowa, którymi kierował się podczas poszukiwań: "Shire" i "Baggins". Wykorzystując tę informację Sauron wyprawił do Shire’u Czarnych Jeźdźców w celu odzyskania zguby. Ucieczka Froda Bagginsa, przybranego syna Bilba oraz kolejnego Powiernika Pierścienia przed Czarnymi Jeźdźcami jest głównym wątkiem pierwszej księgi "Władcy Pierścieni".
Podczas Wielkiej Narady w Rivendell jest także mowa o Gollumie. Został on złapany przez Aragorna na Martwych Bagnach po tym, jak Sauron wypuścił go z Mordoru. Zawlekł go do Mrocznej Puszczy i oddał pod opiekę króla Thranduila. Zbiegł on jednak dzięki pomocy orków i powrócił do Morii. W Morii to właśnie rozpoczął śledzenie Drużyny Pierścienia. Gollum pojawia się jednak w opowieści osobiście dopiero w księdze drugiej, gdy Frodo w towarzystwie Sama Gamgee dotarł do granic Mordoru.
"Dwie wieże".
Frodo za pomocą władzy Pierścienia zmusił Golluma do złożenia przysięgi wierności jego posiadaczowi. Jej treść okazała się jednak wieloznaczna, co sprawiło, że stwór zaczął pojmować ją opacznie i układać plany zdradzenia towarzyszy, mając nadzieję samemu zagarnąć pierścień.
Podczas wędrówki Sam jawnie okazywał nieufność Gollumowi. Między Gollumem a Frodem wywiązała się nić zrozumienia dzięki ponoszonemu przez nich obu ciężarowi Pierścienia, lecz podczas wybuchu złości Sama dawna dobra część natury Golluma została zagłuszona: Gollum zdradziecko sprowadził hobbitów do jaskini Szeloby. Dwaj hobbici uniknęli niebezpieczeństwa i przedostali się ostatecznie do nieprzyjacielskiego kraju. Od tej pory jednak Gollum jawnie przejawiał wrogość wobec wędrowców.
"Powrót króla".
Ostatecznie hobbici nieustannie tropieni przez Golluma dotarli do Orodruiny, lecz Frodo uległ pokusie Pierścienia i przejął go na własność. Gollum stoczył walkę z Frodem i odgryzł palec z Pierścieniem (niejako powtarzając wcześniejszy czyn Isildura, odcinającego Pierścień z ręki Saurona), po czym przejęty radością z odzyskania skarbu spadł w ogień Góry Przeznaczenia.
Razem z nim trafił do Szczelin Zagłady Pierścień, unicestwiając Władcę Ciemności. Uwolniony od ciężaru Frodo postanowił wybaczyć Gollumowi.
Nawiązania w kulturze.
Andy Serkis, odtwórca roli Golluma, jak i sam Gollum pojawili się razem na ceremonii MTV Movie Awards w 2003 roku, na której Gollum zdobył nagrodę w kategorii "najlepsze wirtualne wystąpienie". Obsceniczna przemowa Golluma po otrzymaniu nagrody została bardzo dobrze odebrana przez publiczność i rezultacie została ona uhonorowana nagrodą Hugo w kategorii "najlepsza prezentacja dramatyczna (krótka forma)".

</doc>
<doc id="126303" url="https://pl.wikipedia.org/wiki?curid=126303" title="Albuqueque, Nowy Meksyk">
Albuqueque, Nowy Meksyk



</doc>
<doc id="126307" url="https://pl.wikipedia.org/wiki?curid=126307" title="Diet libc">
Diet libc

Diet libc – „odchudzona” wersja standardowej biblioteki języka C autorstwa Feliksa von Leitnera. Rozpowszechniana jest na licencji GNU GPL. Zawiera tylko najważniejsze i najczęściej używane funkcje. Z racji swoich rozmiarów najczęściej używana jest w systemach osadzonych.

</doc>
<doc id="126308" url="https://pl.wikipedia.org/wiki?curid=126308" title="Politechnika Świętokrzyska">
Politechnika Świętokrzyska

Politechnika Świętokrzyska (PŚk) – polska publiczna uczelnia techniczna z siedzibą w Kielcach, założona w 1965.
Powstała jako Kielecko-Radomska Wieczorowa Szkoła Inżynierska. W 1967 została przekształcona w Kielecko-Radomską Wyższą Szkołę Inżynierską, a w 1974 – po uzyskaniu w 1972 uprawnień do nadawania stopnia naukowego doktora nauk technicznych w zakresie budowy i eksploatacji maszyn – w Politechnikę Świętokrzyską. W 1978 wydzielono z niej Wyższą Szkołę Inżynierską w Radomiu. W XXI wieku zostały zmodernizowane budynki dydaktyczne i hale laboratoryjne PŚk, a do użytku oddano m.in. główną aulę wykładową (2010) oraz budynek Energis (2012) dla powstałego wówczas Wydziału Inżynierii Środowiska, Geomatyki i Energetyki. Uczelnia posiadała na przestrzeni lat zamiejscowe ośrodki kształcenia w wybranych miastach województwa świętokrzyskiego. W 2016 PŚk utworzyła w Sandomierzu Ośrodek Architektury i Humanistyki. 
W strukturze organizacyjnej Politechniki Świętokrzyskiej znajduje się pięć wydziałów: Budownictwa i Architektury; Elektrotechniki, Automatyki i Informatyki; Inżynierii Środowiska, Geomatyki i Energetyki; Mechatroniki i Budowy Maszyn oraz Zarządzania i Modelowania Komputerowego. Jednostką WMiBM jest utworzone w 1996 w porozumieniu z Polską Akademią Nauk Centrum Laserowych Technologii Metali im. Henryka Frąckiewicza.
Politechnika Świętokrzyska prowadzi studia pierwszego i drugiego stopnia na 19 kierunkach i ponad 60 specjalnościach oraz studia trzeciego stopnia (doktoranckie) na czterech kierunkach. Uczelnia uprawniona jest do nadawania stopnia naukowego doktora nauk technicznych w siedmiu dyscyplinach oraz do nadawania stopnia naukowego doktora habilitowanego nauk technicznych w czterech dyscyplinach: budowa i eksploatacja maszyn; budownictwo; elektrotechnika; inżynieria środowiska.
W Rankingu Szkół Wyższych „Perspektywy” 2018 PŚk została sklasyfikowana na miejscach 61–70. Najwyżej w tym rankingu znalazła się w 2011 i 2015, kiedy zajęła 49. pozycję. W webometrycznym rankingu uniwersytetów świata z lipca 2018, pokazującym zaangażowanie instytucji akademickich w istnieniu w sieci Web, PŚk zajęła na świecie 3371. miejsce pośród wszystkich typów uczelni.
Historia.
Politechnika Świętokrzyska nawiązuje do tradycji działającej w Kielcach w latach 1816–1826 Akademii Górniczej (powstałej z inicjatywy Stanisława Staszica pierwszej uczelni technicznej na ziemiach polskich) oraz istniejącego w latach 1943–1945 Tajnego Uniwersytetu Ziem Zachodnich.
Na mocy rozporządzenia Rady Ministrów z 3 czerwca 1965, na bazie Ośrodka Studiów Wieczorowych i Zaocznych Akademii Górniczo-Hutniczej w Krakowie i Politechniki Krakowskiej oraz Wieczorowej Szkoły Inżynierskiej w Radomiu, powstała Kielecko-Radomska Wieczorowa Szkoła Inżynierska. W momencie utworzenia w strukturze organizacyjnej uczelni znajdowały się cztery wydziały: Mechaniczny w Kielcach z oddziałem w Radomiu; Elektryczny w Kielcach; Ogólnotechniczny w Kielcach z oddziałem ogólnotechnicznym w Radomiu oraz Garbarstwa z siedzibą w Radomiu. W 1967 uczelnię przekształcono w Kielecko-Radomską Wyższą Szkołę Inżynierską. Powołano wtedy pięć wydziałów, w tym Mechaniczny w Skarżysku-Kamiennej. W 1969 w Radomiu utworzono dwa nowe wydziały – Ekonomiczny i Transportu.
Na początku lat 70. w Kielcach oddano do użytku dwa nowo wybudowane budynki dydaktyczne dla Wydziału Mechanicznego i Wydziału Elektrycznego (C i D). W sierpniu 1972 Wydział Mechaniczny otrzymał uprawnienia do nadawania stopnia naukowego doktora nauk technicznych w dyscyplinie budowa i eksploatacja maszyn. W czerwcu 1974 nadano pierwszy stopień doktora (uzyskał go mgr inż. Paweł Lubecki). Wydarzenia te umożliwiły przekształcenie z dniem 1 października 1974 uczelni w Politechnikę Świętokrzyską. W roku akademickim 1975/1976 wprowadzono nową strukturę organizacyjną – w Kielcach zaczęły funkcjonować: Wydział Mechaniczny, Instytut Elektrotechniki i Instytut Budownictwa Lądowego (oba na prawach wydziału), zaś w Radomiu trzy instytuty na prawach wydziału. W 1978 wydzielono z Politechniki Świętokrzyskiej Wyższą Szkołę Inżynierską w Radomiu. Na PŚk utworzono wówczas trzy wydziały: Budownictwa Lądowego; Elektrotechniki i Automatyki oraz Mechaniczny.
W 1985, wraz z oddaniem do użytku budynku B, ukończono budowę kampusu uczelni. W 1989 uzyskano uprawnienia do nadawania stopnia naukowego doktora nauk technicznych w dyscyplinie budownictwo. W 1992 zbudowano sieć komputerową, która zapewniła wszystkim jednostkom organizacyjnym uczelni dostęp do Internetu. Na podstawie podpisanej 11 lipca 1996 umowy z Polską Akademią Nauk utworzono Centrum Laserowych Technologii Metali, którego budynek i halę laboratoryjną oddano do użytku w czerwcu 2000. Wcześniej, pod koniec lat 90., uczelnia otrzymała kolejne uprawnienia do nadawania stopni naukowych, w tym pierwsze prawo do habilitowania w dyscyplinie budowa i eksploatacja maszyn (1999). Z końcem 1998 przekształcono Wydział Mechaniczny w Wydział Mechatroniki i Budowy Maszyn.
W 2001 utworzono Wydział Zarządzania i Modelowania Komputerowego. W tym samym roku Polska Akademia Nauk przekazała w bezpłatne użytkowanie wyposażenie Centrum Laserowych Technologii Metali. W 2001 zmodernizowano i przebudowano też halę laboratoryjną Wydziału Elektrotechniki, Automatyki i Informatyki. W 2002 oddano do użytku nowy budynek klubu studenckiego „Pod Krechą”. W 2003 zaczęto porządkować sytuację własnościową terenów i obiektów uczelni. W 2004 utworzono Zamiejscowy Ośrodek Dydaktyczny Politechniki Świętokrzyskiej w Ostrowcu Świętokrzyskim. W 2005 otwarto kolejne tego typu ośrodki w Skarżysku-Kamiennej, Pińczowie i Sandomierzu. W 2007 zakończono rozpoczętą w 2004 modernizację i przebudowę hali laboratoryjnej Wydziału Mechatroniki i Budowy Maszyn. W 2008 powołano kolejne ośrodki zamiejscowe, tym razem w Busku-Zdroju i Połańcu.
W 2010 otwarto Laboratorium Komputerowych Pomiarów Wielkości Geometrycznych, doposażono także w urządzenie do obróbki laserowej Laboratorium Laserowe w Centrum Laserowych Technologii Metali. Również w 2010 oddano do użytku wyremontowany budynek dydaktyczny Wydziału Elektrotechniki, Automatyki i Informatyki oraz nowo wybudowaną aulę główną, mającą 623 miejsca (koszt inwestycji wyniósł 9 mln zł). W 2012 na bazie Wydziału Budownictwa i Inżynierii Środowiska utworzono Wydział Inżynierii Środowiska, Geomatyki i Energetyki; istniejącą jednostkę przekształcono w Wydział Budownictwa i Architektury. Dla nowo powstałego wydziału oddano do użytku w październiku 2012 warty 31 mln zł budynek Energis, w którym znalazły się 22 sale dydaktyczne i cztery laboratoria. W lutym 2013 otwarto wyremontowany i zmodernizowany budynek Wydziału Mechatroniki i Budowy Maszyn. W 2015, podczas obchodów 50-lecia uczelni, PŚk otrzymała od władz Kielc nowy sztandar z nowym godłem.
Władze uczelni.
Władze uczelni w kadencji 2020–2024:
Kierunki kształcenia.
W roku akademickim 2021/2022 uczelnia prowadziła rekrutację na 21 kierunkach studiów i ponad 60 specjalnościach:
Uczelnia prowadzi również czteroletnie studia doktoranckie (trzeciego stopnia) na czterech kierunkach: budowa i eksploatacja maszyn; budownictwo; elektrotechnika oraz inżynieria środowiska.
W roku akademickim 2015/2016 o przyjęcie na studia ubiegało się ponad 1,9 tys. osób (na 1858 przygotowanych miejsc). Najchętniej wybieranymi kierunkami były: informatyka, budownictwo oraz geodezja i kartografia. Na dziewięciu kierunkach PŚk przyjęła więcej studentów niż zakładała, na pięciu – liczba przyjętych była zbliżona do limitu, a na kolejnych pięciu – odbiegała od niego. Najrzadziej wybieranymi kierunkami były wzornictwo przemysłowe oraz transport. W roku akademickim 2016/2017 na studia stacjonarne pierwszego i drugiego stopnia zarejestrowało się 1,9 tys. kandydatów, natomiast na zaoczne ok. 400 osób. Ponownie najchętniej wybieranymi kierunkami były: informatyka (350 osób), budownictwo (250 osób), geodezja i kartografia (162 osoby) oraz automatyka i robotyka (115 osób).
W roku akademickim 2014/2015 wręczono dyplom ukończenia studiów na PŚk o numerze 40 000.
Uprawnienia do nadawania stopni naukowych.
Politechnika Świętokrzyska posiada uprawnienia do nadawania stopnia naukowego doktora nauk technicznych w siedmiu dyscyplinach:
Ponadto uczelnia uprawniona jest do nadawania stopnia naukowego doktora habilitowanego nauk technicznych w czterech dyscyplinach:
Od momentu uzyskania pierwszych uprawnień w 1972 do połowy 2015 uczelnia wypromowała 279 doktorów nauk technicznych oraz 18 doktorów habilitowanych nauk technicznych. Złożyła także 17 wniosków zakończonych nadaniem tytułu naukowego profesora.
Kampus.
W latach 1965–1967 uczelnia mieściła się w Kielcach przy ul. Kościuszki, a w latach 1967–1970 miała swoją siedzibę w budynku przy ul. Szymanowskiego 5. W 1970 oddano do użytku pierwszy z budynków dydaktycznych przy al. Tysiąclecia Państwa Polskiego. Kolejne trzy w 1972, 1975 i 1985. W 2004 zakończono rozpoczętą w latach 90. budowę Biblioteki Głównej. W 2010 otwarto mogącą pomieścić ponad 600 osób aulę główną. W 2012 oddano do użytku przeznaczony dla Wydziału Inżynierii Środowiska, Geomatyki i Energetyki budynek Energis, w którym znalazły się 22 sale dydaktyczne i cztery laboratoria.
Baza lokalowa uczelni znajduje się na obszarze 22-hektarowego kampusu, ograniczonego od północy ul. Studencką, od wschodu – al. Solidarności, od południa – al. Tysiąclecia Państwa Polskiego i od zachodu ul. Warszawską. W kampusie znajdują się: pięć budynków dydaktycznych z halami laboratoryjnymi, Centrum Laserowych Technologii Metali, gmach rektoratu i Biblioteki Głównej, hala dydaktyczno-sportowa, aula główna, sześć domów studenckich oraz klub „Pod Krechą”. Ponadto w dzielnicy Dąbrowa, na powierzchni 2,75 ha, umiejscowione są hale laboratoryjne i budynki biurowo-dydaktyczne Wydziału Mechatroniki i Budowy Maszyn.
W 2015 na terenie kampusu Politechniki Świętokrzyskiej odsłonięto pomniki Stanisława Staszica i Eugeniusza Kwiatkowskiego.
Według stanu z 2015 Biblioteka Główna Politechniki Świętokrzyskiej gromadzi i udostępnia blisko 128 tys. egzemplarzy książek, ponad 9 tys. uczelnianych wydawnictw naukowych (zeszyty i prace naukowe) i ponad 35,5 tys. egzemplarzy czasopism w wersji drukowanej. Z ok. 80% zbiorów bibliotecznych użytkownicy mogą korzystać w ramach wolnego dostępu. W Bibliotece Głównej znajduje się 256 miejsc dla czytelników, 12 kabin do pracy indywidualnej i zespołowej oraz 96 stanowisk komputerowych.
W 2014 uczelnia nabyła wybudowany w latach 60. gmach Banku Spółdzielczego w Sandomierzu. Budynek poddano modernizacji, tworząc dwie sale dydaktyczne (dla 15 i 50 osób) oraz pensjonat z pokojami noclegowymi. W lutym 2016 otworzono w nim Ośrodek Architektury i Humanistyki, przeznaczony m.in. dla odbywających praktyki studentów kierunku architektura.
Działalność studencka.
Według stanu z 30 listopada 2014 na Politechnice Świętokrzyskiej studiowało 9732 osób, w tym 3495 kobiet (35,9%). Na studiach stacjonarnych zapisanych było 6951 osób, zaś na niestacjonarnych – 2889. Naukę na pierwszym roku studiów prowadziło 2242 studentów. W roku akademickim 2013/2014 Politechnikę Świętokrzyską ukończyło 2402 absolwentów, z czego 1341 na studiach pierwszego stopnia z tytułem inżyniera, 168 na studiach pierwszego stopnia z tytułem licencjata oraz 893 na studiach drugiego stopnia. Według stanu z 30 listopada 2016 na PŚk studiowało 7645 osób, w tym 2527 kobiet (33,1%).
Na Politechnice Świętokrzyskiej działa 35 naukowych kół studenckich (stan na listopad 2018). Klub „Pod Krechą” organizuje dla studentów m.in.: koncerty, występy kabaretowe, wieczory literackie, dyskoteki, kursy tańca towarzyskiego, bale andrzejkowe i sylwestrowe. Studenci uczelni organizują od 2001 Kielecki Ogląd Kabaretów Studenckich (KOKS; wcześniej Kielecki Ogląd Kabaretów Startujących). Od grudnia 1998 istnieje chór Politechniki Świętokrzyskiej, natomiast od 1997 biuro karier.
Politechnika Świętokrzyska zaczęła w 2010 organizować ogólnopolski konkurs „Student-Wynalazca” przeznaczony dla studentów i doktorantów, którzy są twórcami wynalazku, wzoru użytkowego bądź przemysłowego chronionego prawem wyłącznym lub zgłoszonego do ochrony w Urzędzie Patentowym Rzeczypospolitej Polskiej lub odpowiednim urzędzie do spraw własności przemysłowej za granicą. We wrześniu 2014 grupa studentów i doktorantów PŚk zajęła 2. miejsce w międzynarodowym konkursie łazików marsjańskich European Rover Challenge w Podzamczu k. Chęcin. W 2015 zespół PŚk zajął w tych zawodach 5. pozycję, a w 2016 uplasował się na 2. miejscu. W 2018 drużyna PŚk zajęła 3. pozycję w zawodach University Rover Challenge oraz wygrała konkurs European Rover Challenge, który odbył się w Starachowicach. Zwycięski projekt został oficjalnym łazikiem misji analogowej AMADEE-2020, która zorganizowana zostanie przez Austriackie Forum Kosmiczne na pustyni w Omanie w 2020.
Uczelnia dysponuje wybudowaną w latach 2009–2010 halą sportową, będącą siedzibą Centrum Sportu Politechniki Świętokrzyskiej. Powstało ono w 2010 w wyniku przekształcenia istniejącego od lat 60. Studium Wychowania Fizycznego i Sportu. Jego zadaniem, oprócz prowadzenia zajęć dydaktycznych z wychowania fizycznego i organizacji imprez sportowo-rekreacyjnych, jest wspieranie założonego w 1968 Klubu Uczelnianego AZS PŚk. Prowadzi on kilkanaście sekcji sportowych. Piłkarze ręczni przystąpili w 2010 do rozgrywek II ligi (grupa 4). W sezonie 2015/2016, wygrywając 16 z 20 meczów, zajęli w niej 3. miejsce. Koszykarze w sezonie 2016/2017 występowali w II lidze, w której odnieśli jedno zwycięstwo i ponieśli 25 porażek. Największym osiągnięciem piłkarzy nożnych była gra w V lidze w latach 2003–2005.
28 czerwca 2021 roku otwarto nowy kompleks sportowy Politechniki, w którego skład wchodzą m.in.: pełnowymiarowe boisko do piłki nożnej, sześciotorowa bieżnia otaczająca boisko o długości 400 metrów, bieżnia ośmiotorowa o długości 130 metrów, rzutnie do rzutu młotem, oszczepem, dyskiem i kulą oraz skocznie do skoku wzwyż, w dal i o tyczce. Inwestycja kosztowała 18 mln zł.
Doktorzy honoris causa.
Politechnika Świętokrzyska przyznała tytuł honorowy doktor honoris causa 21 naukowcom, w tym trzem cudzoziemcom:

</doc>
<doc id="126311" url="https://pl.wikipedia.org/wiki?curid=126311" title="Non-profit">
Non-profit



</doc>
<doc id="126312" url="https://pl.wikipedia.org/wiki?curid=126312" title="Olej andiroba">
Olej andiroba

Olej andiroba - jest to żółtawy olej roślinny, o gorzkim smaku i lekko orzechowym zapachu. Otrzymywany jest poprzez tłoczenie lub wyciskanie nasion andiroba ("Carapa guianensis"), pochodzących z Brazylii. Zapachem przypomina oliwę z oliwek.

</doc>
<doc id="126313" url="https://pl.wikipedia.org/wiki?curid=126313" title="Hotel">
Hotel

Hotel – obiekt wchodzący w skład infrastruktury turystycznej, w którym świadczone są odpłatnie usługi noclegowe (przede wszystkim krótkookresowe).
W myśl polskich standardów, hotele muszą dysponować liczbą co najmniej 10 pokoi, w większości jedno- i dwuosobowych. Jednocześnie powinny oferować szeroki zakres usług związanych z pobytem turystów.
Termin „hotel” (obiekt hotelowy) bywa często mylony z szerszym pojęciem – „obiekt hotelarski”.
Historia.
Najstarszym na świecie działającym nieprzerwanie hotelem jest Hōshi w Japonii. Założony został w 718 roku i jest także najstarszą na świecie firmą.
Standardy hoteli.
Ze względu na wiele czynników (m.in. standard usług, lokalizację czy wyposażenie), hotelom przyznawane są kategorie (tzw. „gwiazdki”). Duże sieci czy konsorcja hotelowe, w oparciu o kategorie hotelowe, rozgraniczają marki swoich obiektów.
Jednym z kryteriów kategoryzacji obiektów noclegowych jest zakres usług. Na tej podstawie można wyróżnić następujące hotele:
Hotele turystyczne.
Dominującą zasadą funkcjonowania tych obiektów jest zaspokajanie podstawowych potrzeb gości, tj. zapewnienie czystych, wygodnych i tanich miejsc noclegowych. Kierują swoją ofertę przede wszystkim do osób szukających tańszego noclegu w pokoju o standardzie gwarantującym wygodny pobyt, ale bez zbędnych luksusów. Dział gastronomii ograniczony jest zwykle do oferowania śniadań.
Hotele średniej klasy.
Zakres usług jest bardziej rozbudowany niż w hotelach turystycznych. Oferta skierowana jest przede wszystkim do osób podróżujących służbowo, jak również dla turystów i rodzin z dziećmi. Dla gości dostępna jest pełna obsługa gastronomiczna w restauracjach i barach. Wyposażenie standardowego pokoju na ogół składa się z podwójnego łóżka, biurka, toaletki, zestawu szafek i krzeseł lub foteli. W każdym pokoju jest łazienka z pełnym węzłem sanitarnym. Hotele w tym segmencie wyposażone są zwykle w zespół sal wielofunkcyjnych do organizacji konferencji, bankietów i innych imprez okolicznościowych. Z zasady oferowane są podstawowe usługi rekreacji lub odnowy biologicznej.
Hotele luksusowe.
Hotele tej klasy wyróżniają się największym zakresem programu obsługowego, a także bogactwem usług podstawowych, dodatkowych i uzupełniających, świadczonych na rzecz klientów. W recepcji można skorzystać z usług konsjerża, który wykonuje zlecenia gości, celem ułatwienia im pobytu w hotelu i mieście. Oferta usługowa skierowana jest do grupy zamożnych klientów. Pokoje są większe i bogaciej wyposażone niż w hotelach klasy średniej. Dostępne są urządzone z przepychem apartamenty. Zespół sal wielofunkcyjnych umożliwia organizację wystawnych konferencji, bankietów i innych imprez okolicznościowych. Dla gości dostępny jest bogaty program usług rekreacji i odnowy biologicznej.
Innym kryterium podziału hoteli może być ich przeznaczenie determinowane lokalizacją i zakresem programu obsługowego:
Kategoryzacja hoteli w Polsce.
Decyzję o zaszeregowaniu hotelu do odpowiedniej kategorii wydaje Marszałek Województwa (art. 38 ustawy o usługach hotelarskich oraz usługach pilotów wycieczek i przewodników turystycznych). Kontrolę spełniania odpowiednich standardów odnośnie do infrastruktury i programu obsługowego przez hotel Marszałek Województwa powierza komisji składającej się z jego przedstawicieli, specjalistów z zakresu hotelarstwa oraz przedstawicieli innych służb (m.in. Państwowej Straży Pożarnej czy Państwowej Inspekcji Sanitarnej)
Najbardziej luksusowe hotele na świecie.
Przykładem najbardziej luksusowych hoteli na świecie są Burdż al-Arab w Dubaju oraz Hotel Emirates Palace w Abu Zabi (Zjednoczone Emiraty Arabskie), które swoim gościom oferują olbrzymie, kilkusetmetrowe i kilkupiętrowe apartamenty z pozłacanymi elementami wnętrz, ze złotymi klamkami, płatkami złota na pożywieniu, osobistego kamerdynera i kucharza, pokojową i zespół ochroniarzy. Koszt pobytu przez jedną dobę w apartamencie tego hotelu dochodzi do kilkudziesięciu tysięcy euro od osoby. Podobnie nowo otwarty Hotel Ritz-Carlton Moscow w Moskwie wybudowany na terenie dawnego Hotelu Intourist.

</doc>
<doc id="126315" url="https://pl.wikipedia.org/wiki?curid=126315" title="Dolina Kacza">
Dolina Kacza

Dolina Kacza (, , ) – dolina w słowackich Tatrach Wysokich, najbardziej na południe wysunięte odgałęzienie Doliny Białej Wody ("Bielovodská dolina"), odchodzące od niej wraz z Doliną Litworową ("Litvorová kotlina"). Obydwie te doliny wznoszą się za wspólnym progiem skalnym o wysokości około 150 m.
Opis.
Dolina Kacza to krótka dolinka (długość ok. 1,7 km, powierzchnia ok. 2,3 km²) o pięknym i dzikim krajobrazie. Ma dwa wyraźne piętra. Zawalone rumowiskiem i pokryte zazwyczaj śniegiem górne piętro Doliny Kaczej to Kaczy Bańdzioch – typowy cyrk lodowcowy znajdujący się u podnóży Zadniego Gerlacha i sąsiadujących z nim szczytów. Od dolnego piętra oddzielone jest stromym progiem skalnym o wysokości około 150 m. Wschodnia część tego progu wraz ze stokami północno-zachodniej grani Litworowego Szczytu ("Litvorový štít") nosi nazwę Gerlachowskich Spadów i oddziela Doliną Kaczą od Doliny Litworowej.
Dolne piętro Doliny Kaczej porasta bogata roślinność. Z progu Kaczego Bańdziocha spływają strużki wody w gęstych ziołoroślach. Rośnie kilka okazów modrzewi, a piargi u podnóży ścian porasta utrwalająca je roślinność piargolubna. Brak wydeptanych ścieżek i jakichkolwiek śladów ludzkiej działalności. W piętrze tym znajduje się skryty wśród kosodrzewiny, położony na wysokości 1576 m n.p.m. Zielony Staw Kaczy ("Zelené Kačacie pleso"). Wypływa z niego Kaczy Potok ("Zelený potok", "Kačací potok") tworzący na skalnym progu Kaczą Siklawą ("Hviezdoslavov vodopád") o łącznej wysokości 65 m. Powyżej Zielonego Stawu Kaczego znajduje się Mały Kaczy Staw ("Kačacie pliesko") na wysokości ok. 1590 m n.p.m. i na południowy zachód od niego niewielki Jeleni Stawek ("Jelenie pliesko"). Do dolnego piętra Doliny Kaczej uchodzą dwa żleby: olbrzymi Kaczy Żleb i Mały Kaczy Żleb będący przedłużeniem Rumanowego Koryta.
Topografia.
Dolina Kacza (wraz ze swoim odgałęzieniem – Doliną Litworową) graniczy:
Nazewnictwo.
Według legendy nazwa doliny pochodzi od tego, że w noc świętojańską na Zielonym Stawie pojawiała się zaczarowana kaczka, składała złote jajko i znikała w szczelinie skalnej. Nazwa doliny może jednak pochodzić od dzikich kaczek, gdyż w dolinie tej niekiedy zatrzymywały się w czasie przelotu na postój duże ich stada i do tego faktu dorobiona została legenda. Pasterze z Jurgowa tylko górne piętro określali jako Doliną Kaczą, dolne piętro nazywali "Zielone" lub "Do Zielonego", gdyż tylko tutaj była zielona trawa – w górnym piętrze już prawie jej nie ma.
Historia.
Dawniej pasterze z Polany pod Wysoką zachodzili ze stadem owiec do dolnego piętra Doliny Kaczej. Nie mieli tutaj szałasu, zapewne jednak nocowali w skalnej kolebie. Bywali tutaj też góralscy kłusownicy. Istniała ścieżka prowadząca do tej doliny. Pierwsze znane turystyczne przejście doliny: latem Mór Déchy z przewodnikami Jánem Rumanem Driečnym młodszym i Martinem Spitzkopfem 3 września 1874 r., zimą Włodzimierz Mostowski i Kazimierz Piotrowski 14 lutego 1914 r. Gdy cała Dolina Białej Wody została dla celów myśliwskich wykupiona przez Christiana Hohenlohego, ścieżka została na jego zlecenie poprawiona, pasterstwo zlikwidowane, a turystom wstęp wzbroniony.
Taternictwo i turystyka.
Obecnie dolina znajduje się na obszarze TANAP-u i jest turystycznie niedostępna. Urwiste ściany otaczające Dolinę Kaczą, szczególnie te Ganku, Rumanowego Szczytu, Zadniego Gerlacha i Żłobistego Szczytu odegrały dużą rolę w rozwoju taternictwa. Oddalenie od schronisk turystycznych i brak ułatwień powoduje, że odwiedzana jest bardzo rzadko, i to głównie zimą. Bywają w niej tylko zwolennicy dzikich i pustych gór. Władysław Cywiński pisał: "Wielkie, groźne ściany, piękne stawy... I pustka".
Skrajem Doliny Kaczej prowadzi oznaczony kolorem niebieskim szlak turystyczny, po podejściu na próg skalny skręca w kierunku Doliny Litworowej i po przekroczeniu grani Wielickiego Szczytu kieruje się na przełęcz Rohatkę ("Prielom"), z której schodzi do Doliny Staroleśnej ("Veľká Studená dolina"). W Dolinie Świstowej odchodzi od niego oznaczony kolorem zielonym szlak na przełęcz Polski Grzebień ("Poľský hrebeň"). W Dolinie Kaczej od znakowanego szlaku odchodzi nieoznakowana ścieżka nad brzeg Zielonego Kaczego Stawu oraz możliwa do przejścia tylko z przewodnikiem droga na Żelazne Wrota.

</doc>
<doc id="126325" url="https://pl.wikipedia.org/wiki?curid=126325" title="Mineralizacja (chemia)">
Mineralizacja (chemia)

Mineralizacja – w chemii analitycznej jest to całkowity rozkład substancji organicznych do prostych stałych związków nieorganicznych, zazwyczaj poprzez ostrożne utlenianie lub odparowywanie. Na skutek tego procesu, z próbki jest całkowicie usuwany wodór, węgiel, siarka i azot, które odparowują w postaci pary wodnej i odpowiednich gazowych tlenków, zaś pozostałość to tlenki i sole innych pierwiastków obecnych w analizowanej substancji. Niegdyś mineralizację przeprowadzano tzw. metodą mokrą – zwykle poprzez ogrzewanie próbek z dodatkiem silnych kwasów utleniających takich jak np. kwas siarkowy. Obecnie w laboratoriach analitycznych częściej praktykuje się metodę suchą, która polega na ogrzewaniu próbek w dobrze wentylowanych piecach mikrofalowych o dużej mocy. Mineralizację prowadzi się zazwyczaj w celu stwierdzenia obecności pierwiastków śladowych i ustalenia ich stężenia w badanej substancji.

</doc>
<doc id="126326" url="https://pl.wikipedia.org/wiki?curid=126326" title="Jeanna Fine">
Jeanna Fine

Jeanna Fine (ur. 29 września 1964 w Nowym Jorku) – amerykańska aktorka i reżyserka filmów pornograficznych. W 2002 została umieszczona na szesnastym miejscu na liście 50. największych gwiazd branży porno wszech czasów przez periodyk Adult Video News.
Życiorys.
Wczesne lata.
Urodziła się w Nowym Jorku. Według Skippa Porteousa, autora książki "Jesus Doesn't Live Here Anymore" ("Nie ma tu jeszcze życia"), Fine urodziła się jako Angel Gauthier i zmieniła nazwisko na Payson po niej małżeństwie matki z Ronem Paysonem.
Do kariery w branży porno zachęciła ją siostra Siobhan Hunter. Kiedy aktorka filmów porno Barbara Dare zauważyła, że Jeanna była „Fine” („dobra”), to skłoniło Jeannę do przyjęcia tego jako swojego nazwiska.
Kariera.
W roku 1985, mając 21 lat z blond włosami w stylu punk, chciała przebojem podbić rynek filmów porno. Jednak zniknęła po nakręceniu ok. 50 filmów, w których wystąpiła w latach 1986-1989. Powróciła trzy lata później z nowym wyglądem (jako długowłosa brunetka), ale wkrótce ponownie zniknęła. Jednak dwa lata później powróciła. 
Pojawiła się w porno parodiach "Conan Barbarzyńca" - "Barbara the Barbarian" (1987) czy "Edward Nożycoręki" - "Edward Penisoręki" ("Edward Penishands", 1991).
Jej znakami rozpoznawczymi na ekranie była wulgarna rozmowa, głębokie gardło oraz skłonność do szorstkich scen analnych i podwójnej penetracji, w tym do klapsów i ciągnięcia za włosy, m.in. w filmie Wicked Pictures "Dear Diary" (1995) z Jordan St. James i Stevenem St. Croix. W swoich lesbijskich scenach prawie zawsze była dominującą partnerką, m.in. w produkcji Wicked Pictures "Double Cross" (1996) z Nici Sterling. 
W 1998 została wprowadzona do Galerii filmów Adult Video News. Została także członkiem X-Rated Critic's Association's i Legends of Erotica Halls of Fame.
Wystąpiła też w komedii "Ofermy" ("Wimps", 1986) jako striptizerka, komedii "Orgazmo" (1997) z Treyem Parkerem oraz dramacie sensacyjnym "Święci z Bostonu" ("The Boondock Saints", 1999) obok Willema Dafoe jako tancerka.
Życie prywatne.
Była przez parę lat uzależniona od narkotyków. Po operacji powiększenia biustu swoje piersi nazwała "Cash and Flow". 
Spotykała się z piosenkarzem Donem Henleyem i wokalistą glammetalowego zespołu Mötley Crüe – Vince’em Neilem (1992). W latach 1990-92 związana była z gwiazdorem porno Sikki Nixxem. Do małżeństwa jednak nigdy nie doszło, ponieważ zakochała się w Żydzie Paulu Normanie, zmieniła wiarę na judaizm i porzucił biznes porno. W 1993 wyszła za mąż za Jima Bernsteina, z którym ma syna Braxtona Zakary'ego (ur. 18 maja 1994). W 1996 spotykała się z tenisistą Andre Agassim. Zamieszkała z synem w Kalifornii.

</doc>
<doc id="126329" url="https://pl.wikipedia.org/wiki?curid=126329" title="Hans Geiger">
Hans Geiger

Johannes (Hans) Wilhelm Geiger (ur. 30 września 1882 w Neustadt an der Weinstraße, zm. 24 września 1945 w Poczdamie) – niemiecki fizyk. Stał się znany dzięki opracowanemu wraz z innym niemieckim fizykiem, Walterem Müllerem, licznikowi Geigera.
Życiorys.
Geiger rozpoczął studia matematyczno-fizyczne w 1902 w Erlangen, gdzie uzyskał dyplom w 1906. W 1907 przeniósł się do Manchesteru do Instytutu kierowanego przez Ernesta Rutheforda. Pod jego kierunkiem pracował m.in. z Ernestem Marsdenem, prowadząc badania nad rozpraszaniem cząstek alfa przez złotą folię i wykazując w tym doświadczeniu, że atomy posiadają małe, ciężkie, dodatnio naładowane jądra. To między innymi na podstawie prac Geigera i Marsdena Rutheford podał w 1911 swoją teorię budowy atomu. W Instytucie Rutheforda Geiger pracował też nad zagadnieniami związanymi z radioaktywnością, wykazując statystyczny charakter tego zjawiska. W 1912 Geiger przeniósł się wraz z Jamesem Chadwickiem do Państwowego Instytutu Fizyczno-Technicznego ("Physikalisch-Technische Reichsanstalt") w Berlinie-Charlottenburgu. Tam, wraz z Waltherem Bothe, zademonstrował m.in. spełnienie prawa zachowania masy i energii w zjawiskach atomowych, pracował też z nim nad „metodą koincydencji” oraz efektem Comptona. W 1925 przeniósł się do Kilonii, gdzie otrzymał stanowisko profesora.
W Kilonii, wraz ze swoim pierwszym doktorantem Walterem Müllerem, opracował w 1928 licznik promieniowania, zwany licznikiem Geigera lub Geigera-Müllera.
W 1929 przeniósł się do Tybingi, a później 1936 mianowano go dyrektorem Instytutu Fizycznego Wyższej Szkoły Technicznej, obecnie Uniwersytetu Technicznego w Berlinie. W placówce tej pracował aż do 1945.
Wraz z Johnem Mitchellem Nuttallem odkrył prawo Geigera-Nuttalla. W czasie II wojny światowej był członkiem "Uranverein" (stowarzyszenia uranowego), pracującego nad stworzeniem niemieckiej bomby atomowej. Prace tego zespołu nie zakończyły się powodzeniem. Według źródeł amerykańskich Geiger był jednak całkowicie lojalny wobec partii nazistowskiej – NSDAP, wydając nazistom swoich żydowskich współpracowników.

</doc>
<doc id="126330" url="https://pl.wikipedia.org/wiki?curid=126330" title="Józef Kuraś">
Józef Kuraś

Józef Kuraś, pseud. „Orzeł”, „Ogień” (ur. 23 października 1915 w Waksmundzie, zm. 22 lutego 1947 w Nowym Targu) – żołnierz Wojska Polskiego i Armii Krajowej, oficer Batalionów Chłopskich i Urzędu Bezpieczeństwa, partyzant na Podhalu w czasie II wojny światowej, pod koniec życia jeden z dowódców oddziałów podziemia niepodległościowego i antykomunistycznego, oskarżany o zbrodnie na ludności cywilnej.
Życiorys.
Narodziny i młodość.
Urodził się w rodzinie góralskiej (jego trzej bracia brali udział w walkach o Lwów i w wojnie polsko-bolszewickiej). Ukończył szkołę powszechną, następnie kontynuował naukę w gimnazjum, którą przerwał w 1933 po trzech latach nauki. W latach 1936–1938 pełnił służbę wojskową – początkowo w 2 pułku strzelców podhalańskich, a następnie w Korpusie Ochrony Pogranicza.
Był absolwentem szkoły podoficerskiej Korpusu Ochrony Pogranicza. 13 lutego 1939 ożenił się z Elżbietą Chorąży, z którą miał syna Zbigniewa.
II wojna światowa.
Kampania wrześniowa i morderstwo rodziny.
Brał udział w kampanii wrześniowej jako żołnierz 1 pułku Strzelców Podhalańskich. 21 września, po kapitulacji pułku, próbował bezskutecznie przedostać się na Węgry; ostatecznie wrócił do rodzinnej wsi, gdzie zajął się pracą na roli. Od listopada 1939 był żołnierzem Służby Zwycięstwu Polski, a od 1941 Konfederacji Tatrzańskiej.
29 czerwca 1943 Gestapo zamordowało jego ojca, żonę i 2,5-letniego syna, a następnie spaliło jego dom. Przyjął wtedy nowy pseudonim „Ogień”.
Wstąpienie do AK.
Po rozbiciu przez Gestapo Konfederacji Tatrzańskiej oddział Józefa Kurasia podporządkował się 16 lipca 1943 Armii Krajowej. Wspólnie z por. Władysławem Szczypką i por. Janem Stachurą utworzył Oddział Partyzancki Armii Krajowej „Wilk”. Został kwatermistrzem oddziału. Stosunki plutonowego Kurasia z nowo mianowanym dowódcą, por. Krystianem Więcławskim ps. „Zawisza”, układały się źle. W wyniku konspiracyjnego śledztwa został obarczony winą za samowolne opuszczenie obozu, w wyniku czego dwóch partyzantów poniosło śmierć. Kuraś został skazany na karę śmierci (wyrok unieważniono w 1944). Uniknął jej, przechodząc z częścią swego oddziału w maju 1944 do Batalionów Chłopskich. Prowadził skuteczną walkę z Niemcami. Jesienią 1944 jego licząca ok. 80 żołnierzy grupa partyzancka stała się oddziałem egzekucyjnym Powiatowej Delegatury Rządu RP w Nowym Targu i wykonywała wyroki podziemnych sądów specjalnych.
Współpraca z AL.
Jesienią 1944, za zgodą nowotarskiego Zarządu Powiatowego Stronnictwa Ludowego „Roch”, nawiązał ścisłą współpracę z Oddziałem Armii Ludowej "Za Wolną Ojczyznę" por. Brunona Skuteli ps. "Zygfryd"(oddział Kurasia wszedł w jego skład) i zgrupowaniem partyzantki sowieckiej mjr Iwana Zołotara "Artura" w Gorcach(w ramach tej współpracy prowadził również działania propagandowe, skierowane przeciw AK, oskarżając ją o współpracę z Gestapo w zwalczaniu partyzantki sowieckiej) oraz uznał Krajową Radę Narodową; 1 grudnia 1944 złożył na ręce dowódcy oddziału AL „Za Wolną Ojczyznę” Izaaka Gutmana „Zygfryda” pisemne oświadczenie, w którym deklarował poparcie dla programu i uznanie zwierzchnictwa PKWN oraz operacyjne podporządkowanie mu swojego oddziału.
Przez cały czas Kuraś aktywnie walczył z Niemcami, m.in. 31 grudnia 1944 wspólnie z partyzantami sowieckimi wysadził pociąg na odcinku Rabka – Nowy Targ. 20 stycznia 1945 wspólnie z oddziałem AL (razem ok. 150 ludzi) rozbili niemiecką kolumnę samochodów ciężarowych (zginęło ok. 100 Niemców). 27 stycznia przeprowadził przez góry pododdziały Armii Czerwonej, umożliwiając wojskom sowieckim oskrzydlenie Nowego Targu od strony Kowańca.
Po wojnie.
Przynależność do UB i dezercja.
Po zajęciu Nowego Targu podporządkował swój oddział sowieckiej komendanturze miasta i z jej ramienia otrzymał zadanie organizacji Milicji Obywatelskiej (MO) w Nowym Targu. Po kilku tygodniach decyzje władz sowieckich zostały zmienione przez ekipę przybyłą na Podhale z ramienia PKWN i „Ogień” oraz część jego ludzi zostali zwolnieni z MO. Na początku lutego 1945 pojechał do Lublina, a następnie do Warszawy, gdzie odbył rozmowy z przedstawicielami PPR, w tym z kierowniczką Wydziału Personalnego KC PPR Zofią Gomułkową i otrzymał od niej 10 marca 1945 nominację na szefa Powiatowego Urzędu Bezpieczeństwa Publicznego w Nowym Targu; nominacja ta nastąpiła wbrew opinii miejscowych władz MO i PPR; pod wpływem ich doniesień WUBP w Krakowie wszczął formalne śledztwo przeciw Kurasiowi, chociaż 21 marca zatwierdzono Kurasia na stanowisko szefa PUBP (jednak bez odwołania wcześniejszego szefa, Stanisława Strzałki). 12 kwietnia „Ogień” zdezerterował z dużą częścią podkomendnych. Ostatecznie Kuraś został wezwany do krakowskiego WUBP, jednak – ostrzeżony w drodze lub po otwarciu wiezionych przez siebie listów do WUBP (w których miał znajdować się jego nakaz aresztowania) – zawrócił z drogi i podjął decyzję o powrocie „do lasu”.
Przejście do podziemia.
Działania „Ognia” w tym okresie nie do końca są wyjaśnione. Faktem jest, iż nie podporządkował się żadnemu z liczących się ówcześnie politycznych bądź militarnych ośrodków konspiracyjnych i działał całkowicie na własną rękę. 
W walce ze zgrupowaniem „Ognia” w latach 1945–1947 zginęło ponad 60 funkcjonariuszy UB, ponad 40 milicjantów oraz 27 funkcjonariuszy NKWD. 18 sierpnia 1946 Józef Kuraś wraz ze swymi żołnierzami zorganizował i przeprowadził akcję rozbicia i opanowania więzienia św. Michała w Krakowie, w rezultacie czego uwolniono kilkudziesięciu więźniów – żołnierzy AK, WiN, NSZ. Wydarzenie to upamiętniono specjalną tablicą wmurowaną w mur ogrodu Muzeum Archeologicznego w Krakowie od strony ul. Poselskiej.
Na przełomie 1945/1946 Zgrupowanie „Błyskawica” liczyło około 500 „leśnych” i kilkakrotnie więcej w siatce cywilnej. 21 kwietnia 1946 zawarł związek małżeński z Czesławą Polaczyk. Zarówno ślub w kościele w Ostrowsku, jak i odbywające się na drugi dzień wesele na Górze Waksmundzkiej było manifestacją siły „Ognia”. 14 listopada 1946 Józef Kuraś wysłał list do Bolesława Bieruta, w którym wypunktował m.in. cele swojej walki: "Oddział Partyzancki «Błyskawica» walczy o Wolną, Niepodległą i prawdziwie demokratyczną Polskę. Walczyć będziemy tak o granice wschodnie, jak i zachodnie. Nie uznajemy ingerencji ZSRR w sprawy wewnętrzne polityki państwa polskiego. Komunizm, który pragnie opanować Polskę, musi zostać zniszczony". Według współczesnego polskiego historyka, Macieja Korkucia, w swoich odezwach „Ogień” ostrzegał wszystkich konfidentów i ludzi pełniących w UB kierownicze stanowiska, że będą "na każdym kroku wieszani i strzelani, nie patrząc na ich pochodzenie, a ich dobytek zostanie skonfiskowany na rzecz oddziałów partyzanckich". Z tego powodu działalność jego oddziałów wymierzona była zarówno w osoby narodowości polskiej, jak i pochodzenia niemieckiego, słowackiego i żydowskiego.
Historyk Artur Bata w publikacji pt. "Bieszczady w ogniu" z 1987 wskazał na rzekomy kontakt Józefa Kurasia z kpt. Antonim Żubrydem, dowódcą oddziału partyzanckiego „Zuch” Narodowych Sił Zbrojnych (w Sanoku miał zostać zatrzymany łącznik od Kurasia, którego aresztował dowódca tamtejszego dywizjonu pociągów pancernych Służba Ochrony Kolei (SOK), kpt. Marian Jarosz).
Okoliczności śmierci.
Jesienią 1946 organy bezpieczeństwa rozpoczęły ofensywę. 21 lutego 1947 „Ogień” wraz z towarzyszącą mu nieliczną grupą podkomendnych został otoczony przez grupę operacyjną KBW w Ostrowsku koło Nowego Targu. „Ogień” po zaciętej walce i próbie wydostania się z okrążenia usiłował popełnić samobójstwo na strychu jednej z wiejskich chałup. Zmarł tuż po północy 22 lutego 1947 w szpitalu w Nowym Targu. Nigdy nie odnaleziono miejsca jego pochówku.
Kontrowersje.
Kwestia antysemityzmu.
Postać Józefa Kurasia i działalność jego oddziału budzi kontrowersje. Według organizacji żydowskich działających w Polsce oddział „Ognia”, oprócz ataków na urzędy UB i posterunki MO, mordował Żydów ocalałych z Holocaustu i dokonywał rozbojów. Oddział zamordował m.in. kilkunastu Żydów w okolicy Krościenka (nie był to jednak rozkaz „Ognia”). Fakty mordowania Żydów przez oddział „Ognia” potwierdza z kolei Żydowski Instytut Historyczny, zaś według zastępcy „Ognia”, Jana Kolasy „Powichra”, jego ludzie mieli walczyć „O Polskę bez komunistów i Żydów tę ideologię wyznających”. O dowodach morderstw na Żydach mówił również ambasador Izraela David Peleg.
Pod koniec kwietnia 1946, z sanatorium w Rabce uprowadzono siedmioro żydowskich dzieci (Salomon Domberg, Sara Domberg, Blina Króba, Beniamina Rose, Frida Salzborg, Feiga Schweszarf i Chackela Świcznik), które z polecenia Kurasia zostały następnie zabite nieopodal Waksmundu. 
Jan Tomasz Gross na podstawie zachowanej notatki Wojewódzkiego Komitetu Żydowskiego, a także relacji naocznego świadka, Jana Kacwina, oskarżył ludzi „Ognia” o mord 2 maja 1946 w okolicy Krościenka. Według tych relacji po zatrzymaniu jadącego do granicy autobusu z 26 Żydami oddział „Ognia” zamordował 11 osób, raniąc 7, podczas gdy 8 uciekło do Nowego Targu. Bolesław Dereń i Maciej Korkuć podali, że mord ten był czynem niepowiązanego z „Ogniem” Jana Wąchały ps. „Łazik”, którego Kuraś później skazał na śmierć i rozstrzelał. Wersję Grossa potwierdził natomiast w 2016 Jerzy Wójcik, podając, że grupa z oddziału Józefa Kurasia „Ognia” wymordowała pod Krościenkiem 13 Żydów (w tym siedem kobiet i 11 letniego chłopca; dwie z ofiar zmarły w szpitalu) zamierzających przekroczyć granicę w okolicy Krościenka. W tej samej akcji zabito również, prowadzącego Żydów jako przewodnik, Jana Wąchałę ps. „Łazik”. Wójcik podaje, że oddział „Ognia” zabił kilka dni wcześniej w tej samej okolicy kilkoro innych Żydów. Maciej Korkuć zgodził się z ustaleniami Jerzego Wójcika dodając: "Mamy do czynienia z mieszkańcami Polski zastrzelonymi przez żołnierzy polskiego podziemia niepodległościowego, ludzi w mundurach polskiego wojska. Nie działali oni jako narzędzia tego czy innego systemu totalitarnego". Członkowie jego oddziału zamordowali w 1946 roku Józefa Oppenheima, przedwojennego, wieloletniego naczelnika TOPRu; ówczesna prokuratura uznała zbrodnię za napad rabunkowy.
W marcu 2023 r. polscy historycy oraz przedstawiciele organizacji i środowisk żydowskich wyrazili swój sprzeciw wobec upamiętniania Józefa Kurasia srebrną monetą Narodowego Banku Polskiego. Sygnatariusze listu napisali m.in.: "Pod pojęciem "Żołnierzy Niezłomnych" kryje się zarówno działalność tych, którzy nie godząc się na dyktat Związku Sowieckiego nie rzucili broni i walczyli dalej z przedstawicielami komunistycznej władzy, jak i osób, które w imię nacjonalistycznych haseł mordowały przedstawicieli wszelkich mniejszości narodowych żyjących od wieków w Polsce. Mają oni na sumieniu śmierć niewinnych cywili".
Akcje przeciw Słowakom.
Według Ludomira Molitorisa z Towarzystwa Słowaków w Polsce w czasie swej działalności na Spiszu i Orawie Kuraś przerażał mieszkających tam Słowaków oraz dopuszczał się zbrodni i grabieży.
Stanisław Wałach, szef powiatowych UBP w Chrzanowie, Limanowej i Nowym Sączu, naczelnik Wydziału III WUBP w Krakowie, który również brał udział w akcjach przeciw „Ogniowi”, w 1965 wydał książkę "Był w Polsce czas", a w 1976 – "Świadectwo tamtym dniom" – opisujące działania „Ognia”.
Towarzystwo Słowaków w Polsce wezwało do przeprowadzenia przez IPN śledztwa w sprawie akcji przeciw ludności słowackiej, dokonywanych przez Kurasia i podległe mu oddziały na Podhalu. W 2012 Ľubomír Ďurina, dyrektor słowackiego archiwum IPN, pokazał w Warszawie film poświęcony Kurasiowi "Zakątki zapomniane przez Pana Boga". Stwierdził przy tym: "Posiadamy wiele relacji osób, które w latach 1945-1947 uciekały ze Spisza i Orawy przed ludźmi Kurasia i chroniły się na terenie Czechosłowacji. Po przekroczeniu granicy osoby te były przesłuchiwane przez czechosłowacką służbę bezpieczeństwa i opowiadały o powodach ucieczki z Polski. To są wstrząsające relacje o terrorze, mordach, gwałtach, grabieżach".
W 1990 nowotarski oddział Światowego Związku Żołnierzy Armii Krajowej wydał oświadczenie w którym czytamy: "Nie mamy nic wspólnego z „Ogniem” i jego pogrobowcami. Uważamy, że zamiast uczestniczyć w uroczystościach ku czci „Ognia” należałoby odprawić żałobne nabożeństwo w intencji jego ofiar, a jest ich 430".
Sprawa stopnia wojskowego.
Sprawa stopnia wojskowego „Ognia” nie jest jasna. W Wojsku Polskim miał stopień kaprala, podobnie w Konfederacji Tatrzańskiej i Armii Krajowej, gdzie jednak według niektórych źródeł miał otrzymać awans na plutonowego. W Batalionach Chłopskich otrzymał stopień porucznika utrzymany w Armii Ludowej, Milicji Obywatelskiej i Urzędzie Bezpieczeństwa Publicznego (wg innych źródeł otrzymał go dopiero w UBP). Po dezercji z organów bezpieczeństwa i odtworzeniu oddziału partyzanckiego ogłosił się majorem, wykorzystując do tego skradzione dokumenty podpisane "in blanco" przez mjr Adama Stabrawę ps. „Borowy”, inspektora AK Nowy Sącz i dowódcę 1 pspodh. AK. Realnie „Ogień” nie mógł otrzymać żadnego stopnia oficerskiego z rozkazu Armii Krajowej, ponieważ ciążył na nim wyrok śmierci za dezercję z organizacji oraz nie posiadał zdanej matury gwarantującej w AK otrzymanie rangi oficerskiej. 11 listopada 1989 samozwańczy "Prezydent Wolnej Polski na Wychodźstwie" Juliusz Nowina-Sokolnicki mianował Kurasia pośmiertnie generałem brygady, a następnie generałem dywizji. W 2017 minister obrony narodowej RP Antoni Macierewicz wydał postanowienie o uznaniu stopnia oficerskiego majora.
Upamiętnienie.
W 1987 w wydawnictwie niezależnym "CDN" ukazała się publikacja autorstwa Artura Dmochowskiego pt. "Zginął za Polskę bez komunistów. Zarys biografii Józefa Kurasia „Ognia”".
Imieniem Józefa Kurasia nazwano ulicę w Łodzi, którą jednak w 1999 przemianowano na Złotniczą.
W 2002 powstał film dokumentalny pt. "A potem nazwali go bandytą" (scenariusz i reżyseria: Grzegorz Królikiewicz).
13 sierpnia 2006 w Zakopanem odsłonięto pomnik Józefa Kurasia – „Ognia”. W uroczystościach uczestniczył prezydent RP Lech Kaczyński.
12 sierpnia 2012 pod Turbaczem, na prywatnym terenie należącym do rodziny Kurasiów, odsłonięto pomnik upamiętniający Józefa Kurasia „Ognia”. Umieszczony na nim napis głosi: "Pamięci Żołnierzy Konfederacji Tatrzańskiej, Armii Krajowej, Ludowej Straży Bezpieczeństwa, Zgrupowania „Błyskawica” Józefa Kurasia – „Ognia”, oddziału „Wiarusy” walczących w Gorcach o niepodległość Polski i wolność człowieka z niemieckim i komunistycznym zniewoleniem w latach 1942-1949".
Andrzej Kołakowski poświęcił Józefowi Kurasiowi piosenkę pt. "Epitafium dla majora Ognia".
W miejscowości Nowa Biała (słow. "Nová Belá)" znajduje się tablica pamiątkowa, upamiętniająca morderstwo czterech słowackich mieszkańców wsi przez zbrojną grupę Józefa Kurasia „Ognia”. Umieszczony napis głosi: "SŁOWAKOM ZAMORDOWANYM PRZEZ BANDĘ "OGNIA" 16 KWIETNIA 1946 R. / SLOVÁKOM ZAVRAŽDENÝM BANDOU "OGNIA" 16. APRÍLA 1946".

</doc>
<doc id="126331" url="https://pl.wikipedia.org/wiki?curid=126331" title="Dolina Świstowa">
Dolina Świstowa

Dolina Świstowa (, , ) – dolina położona w Tatrach Wysokich na terenie Słowacji.
Topografia.
Należy do systemu Doliny Białej Wody ("Bielovodská dolina"), od której odchodzi w kierunku wschodnim. Jej wylot znajduje się na wysokości Polany pod Wysoką ("Poľana pod Vysokou"), miejsca zbiegu także innych bocznych dolin, schodzą do niej tutaj: Dolina Kacza ("Kačacia dolina") i Dolina Ciężka ("Ťažká dolina").
Dolina Świstowa graniczy:
Opis.
Nazwa doliny pochodzi od żyjących w niej świstaków tatrzańskich. Tarasowa Dolina Świstowa ma długość ok. 1,75 km, w górnej części przechodzi w Kocioł pod Polskim Grzebieniem ("Zamrznutý kotol"), w którym na wysokości ok. 2047 m położony jest Zmarzły Staw pod Polskim Grzebieniem ("Zamrznuté pleso"). Obok niego przebiega znakowany kolorem niebieskim szlak turystyczny poprowadzony z Doliny Litworowej na przełęcz Rohatkę ("Prielom"), skąd schodzi do Doliny Staroleśnej. Od niego odgałęzia się oznaczony kolorem zielonym szlak przez Polski Grzebień ("Poľský hrebeň") do Doliny Wielickiej ("Velická dolina").
Zmarzły Staw nie jest jedynym stawem tej doliny. Poniżej niego, na skalnej półce oddzielającej Kocioł pod Polskim Grzebieniem od pozostałej części Doliny Świstowej znajdują się dwa niewielkie Zmarzłe Oka ("Zamrznuté oká") zanikające czasem podczas lata, a na wysokości 1937 m leżą Świstowe Stawki ("Svišťové plieska", "Hrubé plesá"). Przepływa przez nie Świstowy Potok ("Svišťovský potok"), dopływ potoku Biała Woda ("Biela voda", "Biela voda podúplazská").
Kocioł pod Polskim Grzebieniem jest jedyną udostępnioną dla turystów częścią Doliny Świstowej. Dolina położona jest na obszarze ochrony ścisłej i wstęp do tej dzikiej doliny jest zabroniony.

</doc>
<doc id="126332" url="https://pl.wikipedia.org/wiki?curid=126332" title="Diana Ross">
Diana Ross

Diana Ross (ur. 26 marca 1944 w Detroit) – amerykańska piosenkarka śpiewająca w stylu soul, R&amp;B i pop, autorka tekstów, aktorka i producentka muzyczna. Obecnie występuje solo. W latach 60. była liderką zespołu żeńskiego The Supremes.
Początki kariery.
Ross wychowywała się w ubogiej wielodzietnej rodzinie. Pod koniec lat 50. wspólnie z koleżankami utworzyła kwartet The Primettes. Grupa występowała w lokalnych klubach, głównie przed koncertami innych gwiazd. Na początku lat sześćdziesiątych grupa zmieniła nazwę na The Supremes, stała się triem (Diana Ross, Mary Wilson i Florence Ballard) i podpisała kontrakt z The Motown Records (wówczas największą i najprężniej działającą afroamerykańską wytwórnią płytową). Szef Motown – Berry Gordy Jr. od początku starał się wypromować dziewczyny z The Supremes na wielkie gwiazdy, dając im możliwość współpracy z najlepszymi producentami i kompozytorami, którzy pracowali dla Motown. Grupa wkrótce wydała serię singli (m.in. "A Breathtaking Guy", "When The Lovelight Starts Shining Through His Eyes"), z których żaden nie odniósł większego sukcesu na listach przebojów.
Wszystko zmieniło się w 1964 roku za sprawą przebojowego kawałka "Where Did Our Love Go", który stał się pierwszym w karierze zespołu numerem jeden na amerykańskich listach bestsellerów. The Supremes lansowały przebój za przebojem, ich płyty biły rekordy popularności, a Ross urosła do rangi ikony, stając się wzorem dla milionów dziewcząt na całym świecie. Rosnąca popularność Diany Ross potwierdzona została zmianą nazwy zespołu na Diana Ross &amp; The Supremes w 1966 roku.
Kariera solowa.
Pod koniec 1969 roku Ross zdecydowała się na odejście z grupy i rozpoczęcie solowej kariery. Wspierana przez Berriego Gordy Jra, z którym miała wtedy romans, wydała już w 1970 roku debiutancki solową płytę zatytułowaną po prostu "Diana Ross". Album odniósł wielki sukces komercyjny, lansując dwa wielkie, światowe przeboje "Reach Out And Touch (Somebody’s Hand)" oraz "Ain’t No Mountain High Enough" (pierwszy w solowej karierze gwiazdy numer jeden w USA). Płyta była też prawdziwym tryumfem artystycznym, zdobywając uznanie krytyków na całym świecie. Kolejne albumy Ross – "Everything Is Everything" i "Surrender" nie odniosły spodziewanego sukcesu i żaden z nich nie wypromował wielkiego przeboju. Dopiero sentymentalna ballada "I’m Still Waiting" z 1971 roku zdołała przywrócić Ross na szczyty list przebojów. Piosenka przez ponad cztery tygodnie nie schodziła z pierwszego miejsca w Wielkiej Brytanii.
W 1972 roku Ross miała okazję po raz pierwszy zaprezentować swoje możliwości aktorskie, występując w filmie "Lady Sings The Blues", opowiadającym historię legendarnej śpiewaczki jazzowej Billie Holiday. Film odniósł wielki sukces kasowy. Krytycy byli mniej wyrozumiali dla filmu, choć bardzo chwalili kreację aktorską Ross. Dowodem tego był zdobyty przez nią Złoty Glob dla najlepszej debiutantki oraz nominacja do Oscara za pierwszoplanową rolę. Diana nagrała także ścieżkę dźwiękową do filmu, na której znalazły się wielkie przeboje z repertuaru Billie Holiday w nowych aranżacjach. Album trafił na sam szczyt list przebojów w Ameryce i już w miesiąc po premierze zyskał status złotej płyty, znajdując ponad pół miliona nabywców. Album został także dostrzeżony przez krytyków, o czym mogą świadczyć liczne nominacje do nagrody Grammy.
W 1973 Ross wydała aż 3 studyjne albumy – "Touch Me In The Morning", "Diana &amp; Marvin" (wespół z Marvinem Gayem) oraz "Last Time I Saw Him". Pierwsze dwa albumy biły rekordy popularności. "Last Time I Saw Him" przeszedł niemal niezauważony. Kolejny sukces przyszedł w 1975 roku. Wtedy to Ross zagrała w swoim drugim filmie "Mahogany" i nagrała dwie udane płyty. Film "Mahogany" nie stał się tak wielkim przebojem jak "Lady Sings The Blues", ale kreacja Diany znowu spodobała się krytykom, czego dowodem jest nagroda Cezara na francuskim festiwalu filmowym. Ponadto z filmu pochodził jeden z największych przebojów dekady – sentymentalna ballada "Do You Know Where You’re Going To?", która nominowana była do Oscara.
W 1976 Ross nagrała kolejny megahit, "Love Hangover". Piosenka stała się jednym z najważniejszych klubowych szlagierów wszech czasów, dotarła ona na szczyt amerykańskiej listy przebojów, a także na sam szczyt dyskotekowych zestawień. Ostatnio "Love Hangover" znalazło się na liście 100 największych dyskotekowych numerów w historii, na pozycji 22. Singel pochodził z płyty pt. "Diana Ross 1976", który trafił do TOP 5 amerykańskich zestawień i stał się bestsellerem.
Kolejne lata nie przyniosły artystce większych sukcesów. Albumy "Baby It’s Me", "Ross" oraz film "The Wiz" (w którym zagrała u boku Michaela Jacksona) nie odniosły większego sukcesu. Jedynie ścieżka dźwiękowa do filmu "The Wiz" zdołała na tyle spodobać się publiczności, by zyskać status złotego krążka.
W 1979 roku Ross nagrała udaną płytę "The Boss", która wyraźnie nawiązywała do panujących wówczas trendów w muzyce dyskotekowej. Album wylansował kilka przebojów (m.in. "The Boss", "I Ain’t Been Licked" czy "It’s My House"), a sam zyskał status złotej płyty, przekraczając nakład 500.000 kopii, w samych tylko Stanach.
Prawdziwy przełom nastąpił jednak w 1980 roku za sprawą płyty "Diana", która powstała we współpracy z niezwykle popularnym wówczas teamem producenckim i kompozytorskim The Chic (tworzyli go Bernard Edwards oraz Nile Rodgers). Płyta stała się największym bestsellerem w karierze gwiazdy, sprzedając się w wielu milionach egzemplarzy oraz lansując kilka megahitów – "Upside Down" (największy dyskotekowy szlagier 1980 roku, przez pięć tygodni nieprzerwanie gościł na samym szczycie amerykańskich list przebojów), "I’m Coming Out" (jeden z najczęściej samplowanych utworów Ross w ostatnich czasach) oraz "My Old Piano". Płyta nie tylko stała się komercyjnym tryumfem, ale przede wszystkim wywarła olbrzymi wpływ na rozwój muzyki dyskotekowej. Krytycy do dnia dzisiejszego podkreślają fakt, iż płyta "Diana" w dużej mierze zdefiniowała nowoczesną muzykę dance.
W tym samym roku Ross nagrała jeszcze dwa superhity – "It’s My Turn" (pochodzący z filmu pod tym samym tytułem oraz z jej albumu "To Love Again") i "Endless Love" (przebojowy duet z Lionelem Richie, największy w historii wytwórni Motown przebój, przez ponad 9 tygodni utrzymywał się na pierwszym miejscu w USA).
Będąc u szczytu sławy, Ross podjęła decyzję o odejściu z Motown. W 1981 roku wokalistka podpisała kontrakt z RCA Records, opiewający na rekordową wówczas sumę 20 milionów dolarów. Pierwszych kilka płyt nagranych dla nowej wytwórni odniosło sukces komercyjny, chociaż krytycy podkreślali wyraźnie fakt, iż Ross z każdym następnym albumem coraz bardziej oddala się od muzyki soul, a coraz bliżej jej jest do popowych gwiazdek.
W 1983 roku Diana Ross dała 2 pamiętne koncerty w Nowym Jorku w Central Park West. Podczas pierwszego koncertu, na który przyszło prawie 400 tysięcy fanów, po zagraniu zaledwie kilku piosenek rozpętała się burza. Według relacji prasowych Ross pomimo nalegań ze strony menadżera została na scenie do chwili, kiedy była pewna, iż wszyscy bezpiecznie opuścili miejsce koncertu. Następnego dnia Diana zorganizowała kolejny koncert, na który przyszło blisko pół miliona fanów. Pieniądze z koncertu zostały przekazane na budowę placu zabaw dla dzieci, które nosi imię piosenkarki. Koncert był transmitowany na całym świecie. W 2006 roku artystka otrzymała za swój występ specjalną nagrodę telewizyjną.
W połowie lat 80. popularność Ross zaczęła spadać. Szczególnie w USA. Niektórzy twierdzą, iż wpływ miała na to książka Mary Wilson, dawnej członkini The Supremes, która przedstawiała Dianę jako okrutną, bezlitosną i przebiegłą kobietę, która dla wypromowania samej siebie gotowa jest zrobić wszystko.
Wydane w połowie dekady płyty – "Red Hot Rhythm And Blues", "Eaten Alive" czy "Ross" były komercyjnymi wpadkami w USA, chociaż każdy z nich odniósł sukces w Wielkiej Brytanii. W 1989 roku Ross powróciła do Motown Rec. i nagrała płytę "Workin’ Overtime". Płyta nawiązywała stylistycznie do spopularyzowanego wówczas przez Janet Jackson i Paulę Abdul new jack swingu. Jednak album okazał się totalną klapą. Pomimo tego Ross wyruszyła w światową trasę koncertową, dając m.in. kilka wspaniałych koncertów w Anglii, które zgromadziły rekordową liczbę widzów.
W 1991 roku Ross zaliczyła udany comeback za sprawą płyty "The Force Behind The Power". Chociaż płyta nie spodobała się krytykom, to jednak zdołała sprzedać się w ponad trzech milionach egzemplarzy na całym świecie. Album był co prawda klapą w USA, ale np. w Wielkiej Brytanii przez wiele tygodni plasował się w czołówce bestsellerów. Z płyty pochodziły takie przeboje jak: "When You Tell Me That You Love Me" (przebój numer 2 w Wielkiej Brytanii) czy "If We Hold On Together" (przez prawie dwa lata utrzymywał się w czołówce japońskich list przebojów, stając się najlepiej sprzedającym się singlem zagranicznego artysty w historii japońskiego przemysłu fonograficznego).
W 1992 roku dla uczczenia 20. rocznicy filmu "Lady Sings The Blues", Ross nagrała koncertowy album "Stolen Moments", na którym znalazły się wszystkie przeboje pochodzące z tego filmu. Chociaż płyta nie była bestsellerem, to jednak została zauważona przez krytyków, którzy uznali ją za jedną z najlepszych jazzowych płyt 1992 roku.
W 1993 roku Ross wydała składankę "One Woman The Ultimate Collection 1963–1993", która zawierała wszystkie największe przeboje wokalistki z różnych okresów jej kariery. Płyta była olbrzymim sukcesem szczególnie w Wielkiej Brytanii, gdzie nie tylko dotarła na szczyt tamtejszych list przebojów, ale także zyskała status poczwórnej platyny. Kolejne albumy gwiazdy: "Take Me Higher", składankowy "Voices Of Love" oraz "Every Day Is A New Day" nie odniosły już sukcesu.
W latach 90. Ross zagrała także w dwóch filmach telewizyjnych: "Out Of Darkness" z 1994 roku oraz w "Double Platinum" (razem z młodą wokalistką R&amp;B, Brandy). Za rolę w pierwszym z tych filmów Ross otrzymała nominację do Złotego Globu.
Ostatnie lata nie były dla Ross zbyt udane. Najpierw klęską zakończył się głośny powrót The Supremes (Ross była jedyną wokalistką z oryginalnego składu grupy), później był rozwód z mężem, odsiadka w więzieniu za jazdę pod wpływem alkoholu itd.
W ciągu czterdziestu lat trwania swojej kariery Diana Ross sprzedała ponad 100 milionów płyt na całym świecie, aż osiemnaście jej hitów trafiło na sam szczyt amerykańskiej listy przebojów (12 z The Supremes i 6 solo). Artystka współpracowała z najwybitniejszymi przedstawicielami muzyki rozrywkowej (m.in. Smokey Robinson, The Temptations, Stevie Wonder, Marvin Gaye, Valerie Simpson, Nicholas Ashford, Michael Jackson, Julio Iglesias, Chic, Lionel Richie i wielu innych), poważnej (José Carreras, Plácido Domingo itd.).
Występowała w filmach u boku takich gwiazd jak: Billy Dee Williams, Gregory Peck czy Richard Pryor. Na swoim koncie ma wiele prestiżowych nagród i tytułów (m.in. kilkanaście statuetek American Music Awards, w 1973 roku zyskała tytuł najwspanialszej wokalistki stulecia, nadany jej przez magazyn Billboard, w 1993 roku trafiła do Księgi Rekordów Guinnessa jako najpopularniejsza wokalistka wszech czasów – ponad 70 singli w TOP 100, kilkadziesiąt płyt w TOP 50, w 1996 roku otrzymała nagrodę na festiwalu w Monte Carlo za całokształt kariery).
Latem 2006 roku ukazał się album „Blue”. Pierwotnie płyta ta miała ukazać się w 1972 roku, zaraz po sukcesie filmu „Lady Sings The Blues”. Ówczesna wytwórnia wokalistki zdecydowała się jednak odłożyć album na półkę. Krążek dotarł do 2 miejsca na jazzowych zestawieniach.
W październiku 2006 roku Diana Ross wydała płytę „I Love You” zawierającą covery jej ulubionych miłosnych przebojów. Album nie odniósł jednak większego sukcesu w Europie. W styczniu 2007 roku album ukazał się w Stanach, gdzie zadebiutował na 32 pozycji listy Billboardu. W 2007 roku odbyła się także premiera filmu „Dreamgirls”, który oparty jest na historii Diany Ross i grupy The Supremes. Film otrzymał kilka Złotych Globów oraz osiem nominacji do Oscara.
W 2007 roku Diana Ross wyruszyła w światową trasę koncertową, występując m.in. w Wielkiej Brytanii, Irlandii, Francji i Stanach Zjednoczonych. Koncerty artystki zgromadziły tłumy fanów i otrzymały w większości bardzo dobre recenzje. Latem 2007 roku Ross otrzymała BET Lifetime Achievement Award za całokształt kariery piosenkarskiej. Na koncercie ku czci Diany wystąpili: Stevie Wonder, Chaka Khan i Erykah Badu.
W grudniu 2007 roku wokalistka otrzymała z rąk prezydenta Stanów Zjednoczonych George’a W. Busha honorowe odznaczenie za dotychczasowe osiągnięcia w dziedzinie muzyki popularnej oraz za krzewienie pozytywnych wartości w swojej twórczości. Na gali uhonorowani zostali również m.in. reżyser Martin Scorsese i aktor Steve Martin. Podczas gali dla uczczenia Ross na specjalnym koncercie wystąpiły artystki młodego pokolenia przyznające się do czerpania inspiracji z twórczości Diany Ross: Vanessa Williams, Ciara i Yolanda Adams.
W listopadzie 2016 roku Diana Ross otrzymała Medal Wolności z rąk prezydenta Obamy.

</doc>
<doc id="126335" url="https://pl.wikipedia.org/wiki?curid=126335" title="Horst Bulau">
Horst Bulau

Horst Bulau (ur. 14 sierpnia 1962 w Ottawie) – kanadyjski skoczek narciarski. Drugi (1982/1983) i dwukrotnie trzeci (1980/1981 i 1981/1982) zawodnik klasyfikacji generalnej Pucharu Świata, trzeci zawodnik 31. Turnieju Czterech Skoczni (1982/1983), mistrz świata juniorów z 1979. W swojej karierze 29 razy stawał na podium konkursów PŚ (w tym 13 razy zwyciężał). W 1994 został wpisany do Hall of Fame Narciarstwa Kanadyjskiego.

</doc>
<doc id="126339" url="https://pl.wikipedia.org/wiki?curid=126339" title="Beri beri">
Beri beri



</doc>
<doc id="126346" url="https://pl.wikipedia.org/wiki?curid=126346" title="DVI (plik TeX)">
DVI (plik TeX)

DVI () – format pliku wynikowego w programie wydawniczym TeX. W przeciwieństwie do plików ze znacznikami TeX, pliki DVI nie są przeznaczone do czytania przez użytkownika; zawierają dane binarne opisujące wizualny układ dokumentu w sposób niezależny od specyficznego formatu graficznego, monitora czy drukarki.
Pliki DVI są przetwarzane przez sterownik DVI ("DVI driver") na format graficzny akceptowany przez urządzenia wyjściowe. Dla przykładu, większość pakietów TeX zawiera program do podglądu plików DVI na monitorze komputera – program taki jest sterownikiem (ang. "driver"). Sterowniki są też używane do przetworzenia DVI na popularne formaty dokumentów (np. PostScript, PDF, HTML) i do drukowania. Wikipedie używają sterownika PNG do generowania plików graficznych z matematycznych formuł używanych w artykułach.
Pliki DVI opisują dwa rodzaje monochromatycznych obiektów graficznych: znaki oraz wypełnione prostokąty. Jednakże istnieje możliwość osadzania w DVI dowolnych danych binarnych, za interpretację których odpowiada sterownik; w ten sposób na przykład dodawane są kolory do tekstu, informacje o odnośnikach (wykorzystywane przy tworzeniu dokumentów PDF i HTML), fragmenty kodu Postscriptu i inne. W systemie TeX istnieje specjalna instrukcja pozwalająca autorowi umieszczać tego typu dane – nie są potrzebne żadne dodatkowe programy.
DVI nie jest szyfrowany i znaczniki TeX mogą być przynajmniej częściowo odtworzone z plików DVI za pomocą inżynierii wstecznej, jednak proces ten nie daje gwarancji idealnie wiernego odtworzenia pierwotnych znaczników, zwłaszcza gdy użyte zostały rozszerzenia TeX wysokiego poziomu, jak LaTeX. Wydawcy, którzy opierają się na systemach TeX, oprócz DVI wymagają zwykle także dostarczania plików źródłowych ze znacznikami.
Struktura DVI.
Format został zaprojektowany tak, aby zarówno tworzenie plików jak i odczyt były łatwe do zaprogramowania, samo zaś tworzenie obrazu polega na interpretacji poleceń bardzo prostej maszyny wirtualnej wykonującej działania na liczbach całkowitych. Rozmiar pliku DVI zawsze jest wielokrotnością 4 bajtów.
Zdefiniowane jest 25 instrukcji, z czego większość występuje w kilku formach, w zależności od rozmiaru argumentu liczbowego. Instrukcje są zakodowane w jednym bajcie, natomiast liczby mogą być 1-, 2-, 3- i 4-bajtowe (zawsze zapisywane w porządku big endian, jeśli ujemne – zapisane w kodzie uzupełnień do 2).
Najprostszy sterownik DVI wymaga niewielkiej liczby struktur danych:
Aktualne parametry maszyny to 6 liczb:

</doc>
<doc id="126350" url="https://pl.wikipedia.org/wiki?curid=126350" title="Nit">
Nit

Skrót NIT oznacza również:

</doc>
<doc id="126353" url="https://pl.wikipedia.org/wiki?curid=126353" title="Nit (technika)">
Nit (technika)

Nit – metalowy element konstrukcyjny używany przy nitowaniu, czyli łączeniu ze sobą płaskich elementów np. fragmentów blach, skór, tworzyw sztucznych. Nity pracują zwykle na ścinanie.
Klasyczny nit ma postać krótkiego pręta, zakończonego z jednej strony występem zwanym "łbem", a z drugiej częścią zasklepianą przy nitowaniu (przeciwną do łba) – "zakuwką". Nitowanie było dawniej – przed opanowaniem spawania – powszechnie używane przy konstrukcji mostów, statków (np. do budowy "Titanica" użyto ponad trzy miliony nitów). Proces nitowania polegał na zabiciu gorącego nita młotem tak, by wypełnił on przygotowany wcześniej otwór w dwóch fragmentach poszycia.
Obecnie klasyczne nitowanie stosowane jest rzadko, zostało wyparte przez spawanie w latach 40. XX wieku. Rozpowszechniło się natomiast, ze względu na łatwość wykonania i niską cenę, nitowanie rurkowymi nitami zrywalnymi. Nit taki ma postać rurki z grzybkowatym łebkiem, przez którą przetknięty jest pręcik z przewężeniem zakończony zgrubieniem o średnicy nieco większej niż wewnętrzna średnica rurki nitu. Proces nitowania polega na wyciąganiu owego pręcika z dużą siłą – zgrubienie nie przechodzi przez rurkę, następuje jej spęcznienie, a następnie zerwanie pręcika w miejscu przewężenia – nit trzyma z jednej strony własnym łbem, z drugiej spęczeniem. Dodatkową zaletą jest możliwość takiego nitowania nawet przy jednostronnym dostępie. Technologia ta jest stosowania najczęściej do mocowania blach do konstrukcji nośnej i między sobą. Istnieją różnego rodzaju nity zrywalne, np. ze stali kwasoodpornej, z dodatkową uszczelką zapewniającą szczelność połączenia i inne. 
Na podobnej zasadzie mocowane są nitonakrętki.
W użyciu są także nity rurkowe klasyczne – jest to krótki kawałek rurki, której końce (lub koniec – drugi może być wstępnie przygotowany) przy nitowaniu są wywijane i zaklepywane za pomocą specjalnego urządzenia ze stożkiem. Takie nity w różnych odmianach są często stosowane do łączenia mniej odpowiedzialnych części mechanizmów lub też np. do zdobienia lub zabezpieczania brzegów otworów wyrobów tekstylnych lub skórzanych.
Innym obecnie stosowanym nitem jest nit rozchylny – tu zakuwka ma postać najczęściej dwóch (rzadziej czterech) języczków, które rozgina się po umieszczeniu nita w miejscu połączenia; nity takie stosuje się do ręcznego łączenia np. uchwytów przy wyrobach kaletniczych itp.
Czasami stosuje się także łączenie elementów z tworzyw sztucznych z innymi materiałami za pomocą nitów – tu z reguły nit jest formowany jako występ jednego z elementów, a następnie, po przetknięciu przez otwór w drugim elemencie, jest spęczany na gorąco.

</doc>
<doc id="126354" url="https://pl.wikipedia.org/wiki?curid=126354" title="Nit (jednostka)">
Nit (jednostka)

Nit (nt) – przestarzała, nienależąca do układu SI jednostka luminancji. Nazwa pochodzi od – błyszczeć, lśnić.
1 nit to luminacja o wartości 1 kandeli na metr kwadratowy

</doc>
<doc id="126360" url="https://pl.wikipedia.org/wiki?curid=126360" title="Kuter trałowy">
Kuter trałowy

Kuter trałowy – mały okręt przeznaczony do oczyszczania akwenów morskich z min morskich za pomocą holowanych trałów (trałowania), a także do zadań pomocniczych, mniejszy od trałowca.
Wyporność kutrów trałowych wynosi od ok. 20 do 100 ton, lecz klasyfikowane tak są też jednostki większe (np. polskie proj. B410-IVS - 206 t).
Wyposażenie trałowe kutrów trałowych jest zbliżone do trałowców, lecz zwykle uboższe. Uzbrojenie stanowią zwykle wielkokalibrowe karabiny maszynowe lub małokalibrowe działka automatyczne kalibru do 20 mm. Kutry trałowe z racji rozmiarów nie są wyposażane w stacje hydrolokacyjne, z reguły nie przenoszą też min morskich. Z racji niewielkich rozmiarów przeznaczone są z reguły do trałowania wód przybrzeżnych, ich rola jest pomocnicza w stosunku do trałowców. Podobnie jak trałowce, kutry trałowe zostały od lat 80. XX wieku w znacznym stopniu wyparte przez niszczyciele min. 
W Polskiej Marynarce Wojennej służyły od 1946 cztery poniemieckie kutry desantowe przebudowane na szybkobieżne kutry trałowe nr 1 - 4, lecz nie były używane do trałowania min, ale do zadań pomocniczych. Od 1955 do lat 70. w PMW służyło 7 kutrów trałowych typu TR-41 (proj. 151), a od 1958 do 1982, 25 kutrów trałowych projektu 361T. Jednostki obu typów budowane były w Polsce na licencji radzieckiej i masowo były używane w ZSRR. Od 1983 używane są dwa duże proj. B410-IVS, opracowane w Polsce na bazie projektu trawlera rybackiego.

</doc>
<doc id="126361" url="https://pl.wikipedia.org/wiki?curid=126361" title="Kryteria kopenhaskie">
Kryteria kopenhaskie

Kryteria kopenhaskie – zbiór kryteriów, które muszą spełnić nowo wstępujące do Unii Europejskiej państwa, by zostać przyjętymi. Kryteria te uchwaliła Rada Europejska na szczycie w Kopenhadze w czerwcu 1993 roku. Dzielą się na kryteria polityczne i ekonomiczne.
Kryteria polityczne:
Kryteria ekonomiczne:
Kryteria kopenhaskie znalazły swoje odbicie w traktacie amsterdamskim (art. 6(1) skonsolidowanego TUE oraz w konstytucji europejskiej (cz. 1 art. 2 - "Wartości Unii", art. 9 - "Prawa podstawowe" i tytuł VI - "Demokratyczne życie Unii" oraz w Karcie praw podstawowych).
Postępy każdego z krajów w wykonywaniu kryteriów kopenhaskich były corocznie (pod koniec każdego roku) oceniane przez Komisję Europejską i podawane w okresowym raporcie.

</doc>
<doc id="126362" url="https://pl.wikipedia.org/wiki?curid=126362" title="Stopień przereagowania">
Stopień przereagowania



</doc>
<doc id="126370" url="https://pl.wikipedia.org/wiki?curid=126370" title="Jelita (herb szlachecki)">
Jelita (herb szlachecki)

Jelita – polski herb szlachecki, noszący zawołania "Jelita i Nagody". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Jelita jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie w ziemi brzeskiej, krakowskiej, sandomierskiej, sieradzkiej, łęczyckiej, poznańskiej i na Mazowszu. Spośród najbardziej znanych rodów pieczętujących się herbem Jelita, należy wymienić Zamoyskich i Czeczelów.
Jelity używał też Ignacy Jan Paderewski.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":
Po przetłumaczeniu:Kasper Niesiecki blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy w polu czerwonym dwie kopie w krzyż skośny, złote, na nich takaż trzecia na opak w słup."
"W klejnocie pół kozła wspiętego, srebrnego z czarnymi rogami."
"Labry herbowe czerwone, podbite srebrem."
Geneza.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
W wyniku unii horodelskiej w 1413 przeniesiony na Litwę.
Etymologia.
Forma Jelita może być interpretowana jako forma fleksyjna "genetivus" "singularis" lub "nominativus" "pluralis" (mianownik w liczbie mnogiej) od podstawowej postaci Jelito, nie można tego rozstrzygnąć na podstawie kontekstów źródłowych. Wczesne pojawienie się pieczęci (1316), jak i zapisów poświadczających nazwę osobową "Jelito" przeczy podaniu Długosza, jakoby herb wyobrażający trzy włócznie oraz zawołanie Jelita miały być nadane Florianowi Szaremu, rannemu w bitwie pod Płowcami w 1331 roku"".
Legendy herbowe.
Jan Długosz, "Kronika Polska":
Bartosz Paprocki, "Gniazdo cnoty":
Wacław Potocki, "Wojna Chocimska":
O herbie Jelita można też przeczytać w utworze:
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (550 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Jelita. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Jelita':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach; Antoszewski, Dziczkaniec, Dziowga, Iwaszewski, Jakutowicz, Koniuszewski, Skorobohat, Woydziewicz.

</doc>
<doc id="126371" url="https://pl.wikipedia.org/wiki?curid=126371" title="Zagnańsk">
Zagnańsk

Zagnańsk – wieś w Polsce położona w województwie świętokrzyskim, w powiecie kieleckim. Jest siedzibą gminy Zagnańsk.
Był wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Zagnańsk jest punktem początkowym zielonego szlaku turystycznego prowadzącego do Bliżyna.
We wsi znajduje się stacja kolejowa na linii kolejowej nr 8 Warszawa Zachodnia – Kraków Główny. Do 1966 ważny węzeł kolejowy lokalnej sieci leśnych kolei wąskotorowych.
Przez Zagnańsk przebiega droga wojewódzka nr 750. Dojazd do Zagnańska z Kielc zapewniają autobusy komunikacji miejskiej linii 7, pociągi spółki Przewozy Regionalne oraz prywatna komunikacja autobusowa.
Historia.
Wieś znana od początków XV w. pod nazwą "Zagnansko" jako własność biskupów krakowskich. W 1885 roku przez Zagnańsk przeprowadzono linię kolejową z Dęblina do Zagłębia Dąbrowskiego. W latach 1916–1918 Austriacy władający tymi terenami wybudowali duży tartak, a następnie bazę główną kolejki leśnej do zwożenia drewna z pobliskich lasów (rozwijała się głównie w latach międzywojennych). Podczas II wojny światowej w Zagnańsku miały miejsce liczne akcje partyzanckie, m.in. spalenie tartaku przez Związek Odwetu (kwiecień 1942), uwolnienie transportu wywożonych na roboty Polaków (listopad 1943), zderzenie dwóch transportowców kolejowych (7 listopada 1943) oraz rozbrojenie przez oddział AK „Barabasza” grupy strażników (29 stycznia 1944).

</doc>
<doc id="126373" url="https://pl.wikipedia.org/wiki?curid=126373" title="UUCP">
UUCP

UUCP (z ang. "Unix to Unix Copy") – oprogramowanie służące do komunikacji między różnymi wersjami systemu Unix, wykorzystujące linie telefoniczne oraz modemy. Umożliwia zdalne uruchamianie poleceń, przesyłanie plików, e-maili i wiadomości usenetowych.
Został zaprojektowany przez Mike’a Leska z Bell Labs. W czasach jego powstania był to projekt znacznie atrakcyjniejszy finansowo od ARPANET. UUCP zostało zaprojektowane na UNIX-a i jest z nim blisko powiązane. Istnieją również implementacje na inne systemy operacyjne, w tym OpenVMS, Mac OS, Microsoft DOS i inne.

</doc>
<doc id="126381" url="https://pl.wikipedia.org/wiki?curid=126381" title="Generator Marxa">
Generator Marxa

Generator Marksa – skonstruowane przez Erwina Marksa w 1924 urządzenie wytwarzające bardzo wysokie napięcie impulsowe (nawet rzędu wielu milionów woltów). Generator Marksa w Sandia National Laboratories był elementem Z-maszyny stosowanej do wytwarzania promieniowania rentgenowskiego.
Układ składa się z wielu kondensatorów, oporników i iskierników. Urządzenie zasilane jest ze źródła prądu stałego o wysokim napięciu. Kondensatory połączone równolegle poprzez oporniki są ładowane ze źródła zasilania. Po naładowaniu kondensatorów do napięcia wywołującego iskrę na iskierniku następuje przepływ prądu przez iskierniki łączące kolejne kondensatory szeregowo. Rezystancja iskierników podczas przepływu przez nie prądu jest mała w porównaniu z rezystancją rezystorów ładujących, dzięki czemu w czasie działania iskrowników otrzymuje się praktycznie szeregowe połączenie kondensatorów. Oznacza to, że napięcie wyjściowe generatora Marksa jest równe sumie napięć na poszczególnych kondensatorach (równych napięciom przebicia iskierników).
Jest to więc klasyczny powielacz napięcia.
Generatory Marksa znajdują zastosowanie w badaniach nad skutkami uderzeń piorunów, były stosowane do przyspieszania cząstek, wytwarzania promieniowania rentgenowskiego. Ze względu na swą prostotę są konstruowane przez amatorów fizyków.

</doc>
<doc id="126382" url="https://pl.wikipedia.org/wiki?curid=126382" title="Mutsuhito">
Mutsuhito

 – zgodnie z tradycją 122. cesarz Japonii, pośmiertnie zwany , tak jak okres jego panowania (okres Meiji 1868-1912).
Życiorys.
Początki rządów.
Mutsuhito urodził się w 1852 r. w Kioto, jako drugi syn cesarza Kōmei. W lipcu 1860 roku uznany został za następcę tronu, a formalne rządy objął 9 stycznia 1867 roku, mając 15 lat.
W styczniu 1868 roku siły sprzeciwiające się rządom siogunów rodu Tokugawa obaliły ostatniego sioguna – Yoshinobu Tokugawę. W następstwie tego przewrotu cesarz uzyskał pełnię władzy w państwie. Japonia rozpoczęła proces szybkiej modernizacji i otwarcia na wpływy Zachodu.
W dniu 6 kwietnia 1868 roku Mutsuhito ogłosił „Przysięgę cesarską w pięciu artykułach” ("Gokajō no goseimon"). Zapowiedział w niej przeprowadzenie w kraju głębokich reform:
W maju 1869 roku przeniósł stolicę państwa z Kioto do Edo, któremu nadał nową nazwę Tokio (Wschodnia Stolica).
Polityka wewnętrzna.
W 1871 r. cesarz zlikwidował feudalne domeny (hany), wprowadzając w ich miejsce prefektury podlegające bezpośrednio centralnemu rządowi. 
W 1872 roku przeprowadzono reformy zmierzające do zmniejszenia obciążeń chłopów oraz poprawy ich sytuacji materialnej i społecznej. Rok później przystąpiono do realizacji planu wprowadzenia powszechnego szkolnictwa i utworzenia armii opartej na powszechnym poborze.
Jednocześnie dokonano zasadniczych zmian w strukturze klasowej społeczeństwa, znosząc wiele przywilejów warstwy samurajskiej i ograniczeń dotykających inne grupy społeczne. Zmiany te spotkały się z oporem części społeczeństwa. Jednak lokalne bunty zostały szybko stłumione. Przeprowadzono także zasadnicze zmiany ustroju państwa, które doprowadziły ostatecznie do wprowadzenia w Japonii monarchii konstytucyjnej o wyraźnej przewadze cesarza (Konstytucja Meiji).
Polityka zagraniczna.
Na arenie międzynarodowej Japonia odniosła w latach 1894-1895 sukces w wojnie z Chinami, a następnie w latach 1904-1905 w wojnie z Rosją. Dzięki tym zwycięstwom Japończycy zajęli Koreę, Tajwan i mocno usadowili się w Mandżurii.
Ocena rządów.
W okresie panowania Mutsuhito położono podwaliny pod budowę potężnego, nowoczesnego państwa japońskiego. Sam cesarz w znacznej mierze przyczynił się do zasadniczej przebudowy ustroju oraz struktury politycznej, gospodarczej i społecznej swojej monarchii. Kiedy zmarł w 1912 roku, cała Japonia okryła się żałobą.

</doc>
<doc id="126383" url="https://pl.wikipedia.org/wiki?curid=126383" title="Efekt dostępności">
Efekt dostępności



</doc>
<doc id="126384" url="https://pl.wikipedia.org/wiki?curid=126384" title="Megawolt">
Megawolt



</doc>
<doc id="126385" url="https://pl.wikipedia.org/wiki?curid=126385" title="Piotr Moss">
Piotr Moss

Piotr Moss (ur. 13 maja 1949 w Bydgoszczy) – polski kompozytor, mieszkający na stałe w Paryżu.
Życiorys.
Studia kompozytorskie odbywał w latach 1968–1972 w Państwowej Wyższej Szkole Muzycznej w Warszawie w klasie Grażyny Bacewicz, a po jej śmierci w klasie Piotra Perkowskiego. Konsultacji kompozytorskich udzielał mu także Krzysztof Penderecki. Studia uzupełniał w latach 1976–1977 u Nadii Boulanger w Paryżu.
Od 1981 mieszka w Paryżu. W 1984 przyjął obywatelstwo francuskie.
Twórczość.
Moss jest autorem licznych kompozycji orkiestrowych, kameralnych, solowych, chóralnych a cappella, wokalno-instrumentalnych o tematyce religijnej oraz scenicznych. Twórczość Mossa zwraca na siebie uwagę przede wszystkim pod względem ilościowym. Na czoło wysuwa się muzyka instrumentalna, w tym – obok dzieł na orkiestrę, solowych oraz utworów przeznaczonych na różne konfiguracje instrumentalne – szereg kompozycji na instrument solo z towarzyszeniem orkiestry. 
W swoich zainteresowaniach wykorzystuje wszystkie niemal gatunki i formy, posługuje się zróżnicowanymi środkami techniki kompozytorskiej, wśród których zauważyć można m.in. aleatoryzm, sonoryzm, wielotony i niekonwencjonalne sposoby wydobycia dźwięku, stosowanie cytatów (także autocytatów). W niektórych utworach, obok tradycyjnego wykorzystuje instrumentarium egzotyczne, dawne i elektroniczne. Obok dzieł instrumentalnych ważne znaczenie w dorobku kompozytorskim Piotra Mossa odgrywają dzieła wokalne i wokalno-instrumentalne, wśród których szereg jest o tematyce religijnej, a także twórczość sceniczna.
Nagrody i odznaczenia.
Piotr Moss jest laureatem licznych nagród i wyróżnień uzyskanych na konkursach kompozytorskich. Należą do nich m.in. następujące pierwsze nagrody:
Ponadto, Piotr Moss otrzymał także szereg drugich nagród, m.in.:
Jest także laureatem trzecich nagród, wyróżnień, nagrody I stopnia Przewodniczącego Komitetu ds. Radia i Telewizji, Medalu „Zasłużony dla Kultury Polskiej”. W 2002 roku przyznano mu we Francji tytuł Kawalera Orderu Sztuki i Literatury („Chevalier dans l’ordre des Arts et des Lettres”) za twórczość kompozytorską oraz za zasługi w rozpowszechnianiu kultury we Francji i na świecie.

</doc>
<doc id="126390" url="https://pl.wikipedia.org/wiki?curid=126390" title="Gospodarka we Włoszech">
Gospodarka we Włoszech



</doc>
<doc id="126392" url="https://pl.wikipedia.org/wiki?curid=126392" title="Operacje elementarne">
Operacje elementarne

Operacje elementarne – blisko powiązane ze sobą przekształcenia układów równań liniowych i macierzy.
Układy równań liniowych.
Następujące operacje elementarne przekształcają dany układ w układ do niego "równoważny", czyli układ o tym samym zbiorze rozwiązań co wyjściowy:
Jeśli układ formula_1 powstaje z układu formula_2 w wyniku jednej z powyższych operacji, to za ich pomocą można otrzymać także układ formula_2 z układu formula_4 efekt zamiany dwóch równań miejscami można znieść zamieniając je jeszcze raz, z kolei odwrócenie trzeciej operacji wymaga mnożenia przez odwrotność danej liczby; jeśli formula_1 otrzymano z formula_2 w wyniku dodania do formula_7-tego równania formula_8-tego równania pomnożonego przez ustaloną liczbę, to formula_2 otrzymuje się z formula_1 poprzez dodanie do formula_7-tego równania formula_8-tego równania pomnożonego przez liczbę przeciwną do ustalonej. Dlatego do wykazania równoważności układów wystarczy wykazanie, że ciąg formula_13 będący rozwiązaniem układu formula_2 jest również rozwiązaniem formula_15 Ponieważ dowolne równanie formula_1 jest postaci formula_17 (jest kombinacją formula_18 oraz formula_19), gdzie formula_20 są równaniami układu formula_21 zaś formula_22 są dowolnymi liczbami, to każde rozwiązanie formula_13 spełniające równania formula_20 spełnia również formula_25
Macierze.
Powyższym trzem operacjom elementarnym na układzie równań liniowych odpowiadają w zapisie macierzowym operacje elementarne na wierszach macierzy:
Analogicznie definiuje się operacje elementarne na kolumnach.
Operacjom elementarnym na ustalonej macierzy formula_26 stopnia formula_27 odpowiadają macierze konkretnej postaci, nazywane macierzami elementarnymi – każdą z tych macierzy można uzyskać poprzez wykonanie operacji elementarnej na macierzy jednostkowej. Mnożenie macierzy formula_26 z lewej strony przez macierz elementarną odpowiada wykonaniu operacji elementarnej na wierszach formula_29 z kolei mnożenie prawostronne daje w wyniku macierz powstałą po wykonaniu operacji elementarnej na jej kolumnach. W ten sposób poszczególnym operacjom odpowiadają
Przykładowe macierze elementarne dla operacji elementarnych na macierzach czwartego stopnia przy mnożeniu lewostronnym (działania na wierszach) – pomnożenie trzeciego wiersza przez formula_36 i dodanie do drugiego (macierz formula_37), zamiana miejscami pierwszego i drugiego wiersza (macierz formula_38), pomnożenie trzeciego wiersza przez formula_39 (macierz formula_40):
Dla każdej z tych macierzy istnieje macierz odwrotna odwracająca działanie danej operacji elementarnej, są to odpowiednio:
Istnieją trzy rodzaje kwadratowych macierzy elementarnych: macierz permutacji, macierz diagonalna, macierz unipotentna. Niekiedy zamiast oznaczeń formula_48 stosuje się bardziej zunifikowane symbole, odpowiednio formula_49
Własności.
Operacje elementarne na wierszach nie zmieniają jądra macierzy (co oznacza, że nie zmieniają zbioru rozwiązań opisywanego przez nią układu), zatem zachowują jej rząd wierszowy, ale zmieniają jej obraz. Dualnie operacje elementarne na kolumnach zachowują obraz, czyli zachowują rząd kolumnowy, ale zmieniają jądro macierzy. Istota tych operacji tkwi w tym, że generują one pełną grupę liniową macierzy odwracalnych.
Każdą macierz formula_26 można przekształcić do postaci schodkowej mnożąc ją przez iloczyn macierzy elementarnych formula_51 (tzn. za pomocą pierwszych dwóch operacji elementarnych) oraz do postaci schodkowej zredukowanej mnożąc ją przez iloczyn macierzy elementarnych formula_52 (tzn. za pomocą wszystkich operacji elementarnych) – mnożenie macierzy odpowiada przyłożeniu i składaniu operacji. Spostrzeżenia te wykorzystuje się w metodzie eliminacji Gaussa i jej rozwinięciu – metodzie eliminacji Gaussa-Jordana.
Ponieważ rzędy wierszowy i kolumnowy są sobie równe, to w ogólności operacje elementarne zachowują rząd macierzy – jego wyznaczenie polega częstokroć na sprowadzeniu macierzy do dogodnej postaci (zwykle schodkowej bądź schodkowej zredukowanej), z której odczytanie rzędu nie nastręcza trudności.
W przypadku macierzy kwadratowych operacje elementarne na macierzy można wykorzystać do przyspieszenia obliczania wyznaczników (poprzez wygenerowanie dużej liczby zer w rozwinięciu Laplace’a). Ponieważ
to na podstawie twierdzenia Cauchy’ego dla dowolnej zgodnej macierzy formula_54

</doc>
<doc id="126394" url="https://pl.wikipedia.org/wiki?curid=126394" title="Queenstown">
Queenstown



</doc>
<doc id="126397" url="https://pl.wikipedia.org/wiki?curid=126397" title="Tadeusz Szeligowski">
Tadeusz Szeligowski

Tadeusz Szeligowski (ur. 13 września 1896 we Lwowie, zm. 10 stycznia 1963 w Poznaniu) − polski kompozytor, pedagog, prawnik i animator życia muzycznego. 
Życie i twórczość.
Studia muzyczne odbył w Konserwatorium Polskiego Towarzystwa Muzycznego we Lwowie w latach 1910-1914, gdzie studiował grę fortepianową pod kierunkiem Villema Kurza, a następnie w Krakowie, gdzie kształcił się w zakresie gry fortepianowej u A. Petersa oraz w zakresie kompozycji u Bolesława Wallek-Walewskiego. Studiował ponadto muzykologię na Uniwersytecie Jagiellońskim oraz prawo, z którego uzyskał w 1922 roku na UJ doktorat. Studia muzyczne uzupełniał w latach 1929-1931 w Paryżu u Nadii Boulanger (kompozycja) i Paula Dukasa (instrumentacja). 
W okresie międzywojennym działał w Wilnie jako adwokat, wykładowca w Konserwatorium Muzycznym i animator życia muzycznego. Po zakończeniu II wojny światowej przebywał początkowo w Lublinie, a od 1947 do końca życia w Poznaniu. W latach 1947-1950 był kierownikiem Państwowej Wyższej Szkoły Operowej. Z jego inicjatywy utworzona została Filharmonia Poznańska, której w latach 1947-1949 był dyrektorem. Ponadto, był inicjatorem festiwalu muzyki współczesnej Poznańska Wiosna Muzyczna oraz jednym z organizatorów Międzynarodowego Konkursu Skrzypcowego im. H. Wieniawskiego.
Od 1932 roku prowadził klasę kompozycji w konserwatorium w Wilnie, a 1950 roku w Państwowych Wyższych Szkołach Muzycznych w Poznaniu i w Warszawie. Do licznej grupy jego absolwentów kompozycji należą m.in.: Zbigniew Bargielski, Augustyn Bloch, Joanna Bruzdowicz, Henryk Czyż, Jan Fotek, Benedykt Konowalski, Andrzej Koszewski, Włodzimierz Kotoński, Wojciech Łukaszewski, Tadeusz Wojciech Maklakiewicz, Bernadetta Matuszczak, Bolesław Ocias, Zbigniew Penherski, Witold Rudziński, Marek Sart, Władysław Słowiński, Jadwiga Szajna-Lewandowska, Aleksander Szeligowski, Antoni Szuniewicz. Jego szwagrem był chopinolog Adam Harasowski.
Był współtwórcą i pierwszym prezesem Towarzystwa Muzycznego im. Henryka Wieniawskiego w Poznaniu.
Zmarł w 1963 roku w Poznaniu i pochowany został na cmentarzu górczyńskim. W 1965 roku jego trumnę przeniesiono do Krypty Zasłużonych Wielkopolan w podziemiach kościoła św. Wojciecha w Poznaniu.
Tadeusz Szeligowski prowadził także aktywną działalność organizatorsko-społeczną. W latach 1951-1954 pełnił funkcję prezesa Zarządu Głównego Związku Kompozytorów Polskich. Od 1953 roku działał w Radzie Programowej Polskiego Wydawnictwa Muzycznego, Radzie Centralnej COPSA oraz Radzie Kultury przy Ministerstwie Kultury i Sztuki. 
Zajmował się także publicystyką muzyczną. Pisał na łamach „Kuriera Wileńskiego”, „Tygodnika Wileńskiego”, „Muzyki” i „Kuriera Poznańskiego”.
Za twórczość kompozytorską Tadeusz Szeligowski otrzymał szereg nagród: 
Otrzymał ponadto szereg nagród o charakterze państwowym. Należą do nich m.in.:
Kompozycje.
Wokalno-instrumentalne.
Na różne zespoły wokalno-instrumentalne.
Rex inclitus (Rex gloriosus) [utwór niedokończony], kantata na głosy solowe, chór i orkiestrę *symfoniczną (1962)

</doc>
<doc id="126399" url="https://pl.wikipedia.org/wiki?curid=126399" title="CQD">
CQD

CQD (wym. "si kju di") – dawny sygnał oznaczający zagrożenie na morzu i wzywanie o pomoc.
Uznawany jest za pierwszy taki sygnał w komunikacji radiowej.
Po nadaniu kodu CQD następował kod statku (na przykład Titanic miał kod wywoławczy MGY), a potem współrzędne statku wzywającego pomocy. W roku 1910 CQD zostało zastąpione nowocześniejszym sygnałem SOS, który mógł nadać nawet najmniej wprawny radiotelegrafista, gdyż litery S i O są proste do nadania alfabetem Morse’a.
Wbrew powszechnej opinii, skrót CQD nie pochodzi od angielskiego "come quick, danger" (przybądź szybko, niebezpieczeństwo). Litery CQ brzmią w języku angielskim podobnie do "seek you" (szukam cię) i jest to wywodzący się z telegrafii lądowej sygnał oznaczający wiadomość skierowaną do wszystkich stacji (do dziś jest używany przez krótkofalowców przy próbie nawiązania łączności). Gdy radiotelegraf zaczął być stosowany na morzu, przedsiębiorstwo Marconiego przejęło sygnał CQ z telegrafii lądowej. Nie istniał jednak sygnał oznaczający zagrożenie, zatem żeby go stworzyć, do liter CQ dołożono D, uważaną za skrót od "distress" (niebezpieczeństwo). CQD oznacza więc raczej "Do wszystkich stacji: niebezpieczeństwo".

</doc>
<doc id="126400" url="https://pl.wikipedia.org/wiki?curid=126400" title="Pojęcie">
Pojęcie

Pojęcie – abstrakcyjny, myślowy odpowiednik przedmiotu. Po zdefiniowaniu pojęcie staje się terminem.
W logice niesie znaczenie nazwy ogólnej. W psychologii jest umysłową reprezentacją obiektów i zjawisk. W językoznawstwie pojęcie można utożsamiać z elementem znaczonym znaku językowego.
Filozofia.
Immanuel Kant podzielił pojęcia na aprioryczne (wytwory intelektu) i aposterioryczne (powstałe poprzez abstrahowanie z doświadczenia).
Peter Unger stworzył termin pojęcia granicznego.
Psychologia.
Tworzenie pojęć jest podstawową funkcją postrzegania i myślenia. Pojęcia pozwalają systematyzować naszą wiedzę o świecie.
Dwa podstawowe typy pojęć: 
Kognitywistyka.
Podstawowa struktura poznawcza reprezentująca uogólnioną klasę obiektów.

</doc>
<doc id="126404" url="https://pl.wikipedia.org/wiki?curid=126404" title="Coccothraustes coccothraustes">
Coccothraustes coccothraustes



</doc>
<doc id="126407" url="https://pl.wikipedia.org/wiki?curid=126407" title="Przekładnia bezstopniowa">
Przekładnia bezstopniowa



</doc>
<doc id="126408" url="https://pl.wikipedia.org/wiki?curid=126408" title="Powiat kozienicki">
Powiat kozienicki

Powiat kozienicki – powiat w Polsce (w południowo-wschodniej części województwa mazowieckiego), utworzony w 1999 roku w ramach reformy administracyjnej. Jego siedzibą jest miasto Kozienice.
W skład powiatu wchodzą:
W okresie II Rzeczypospolitej (1918-1939) powiat należał do Kielecczyzny.
Według danych z 31 grudnia 2019 roku powiat zamieszkiwało 59 997 osób. Natomiast według danych z 30 czerwca 2020 roku powiat zamieszkiwały 59 793 osoby.

</doc>
<doc id="126410" url="https://pl.wikipedia.org/wiki?curid=126410" title="Gallinula chloropus">
Gallinula chloropus



</doc>
<doc id="126411" url="https://pl.wikipedia.org/wiki?curid=126411" title="Koła zębate">
Koła zębate



</doc>
<doc id="126414" url="https://pl.wikipedia.org/wiki?curid=126414" title="Macierz schodkowa">
Macierz schodkowa

Macierz schodkowa – macierz, której pierwsze "niezerowe elementy" kolejnych "niezerowych wierszy" znajdują się w coraz dalszych kolumnach, a wiersze zerowe umieszczone są najniżej. Każda macierz może zostać przekształcona do postaci schodkowej za pomocą operacji elementarnych, w szczególności metody Gaussa.
Macierz schodkowa zredukowana.
Macierz schodkowa zredukowana to macierz schodkowa, taka że:
Przykłady.
Poniższe macierze są schodkowe, ostatnia jest zredukowana (i ma trzy współczynniki wiodące):
Rząd macierzy.
Rząd macierzy schodkowej jest równy liczbie jej "schodków", czyli niezerowych wierszy. Dla powyższych, przykładowych macierzy mamy:

</doc>
<doc id="126415" url="https://pl.wikipedia.org/wiki?curid=126415" title="Powiat legionowski">
Powiat legionowski

Powiat legionowski – powiat w Polsce (województwo mazowieckie), utworzony w 1999 roku w ramach reformy administracyjnej. Jego siedzibą jest miasto Legionowo. Powiat legionowski położony jest w centralnej części Niziny Mazowieckiej.
W skład powiatu wchodzą:
Według danych z 31 grudnia 2019 roku powiat zamieszkiwało 118 585 osób. Natomiast według danych z 30 czerwca 2020 roku powiat zamieszkiwało 119 306 osób.
Gospodarka.
Charakteryzuje się obecnością małych i średnich przedsiębiorców głównie w sektorze usług. Bliskość Warszawy sprawia, że większość mieszkańców pracuje w stolicy. 
Głównym atutem powiatu jest znajdujący się na jego terenie Zalew Zegrzyński – sztuczne jezioro, służące celom rekreacyjnym. W jego bezpośrednim otoczeniu funkcjonuje wiele ośrodków wypoczynkowych, które latem goszczą wczasowiczów z całej Polski, a zimą skupiają swoją działalność na organizowaniu „zielonych szkół” oraz konferencji i szkoleń. 
W 2009 roku powiat zajął piąte miejsce w kraju pod względem wielkości wydatków na infrastrukturę w rankingu tygodnika Wspólnota "Wydatki inwestycyjne samorządów na infrastrukturę techniczną".
Ochrona przyrody.
Znaczna część obszaru powiatu wchodzi w skład Warszawskiego Obszaru Chronionego Krajobrazu.
Na obszarze powiatu legionowskiego położone są w całości lub częściowo rezerwaty przyrody:

</doc>
<doc id="126416" url="https://pl.wikipedia.org/wiki?curid=126416" title="Normalizacja (technika)">
Normalizacja (technika)

Normalizacja – działalność polegająca na analizowaniu wyrobów, usług i procesów w celu zapewnienia:
oraz
Wyniki tych analiz podawane są do publicznej wiadomości pod postacią norm lub przepisów technicznych. Niektóre rozwiązania są traktowane jako faktyczne standardy (standard de facto) pomimo braku formalnych norm.
Cele i etapy normalizacji.
Celem normalizacji jest zastosowanie w produkcji przemysłowej jednolitych wzorców, np. znormalizowanie niektórych wyrobów pod względem wymiarów i wykorzystywanych materiałów. Takie działania wpływają na obniżenie kosztów, umożliwiają masową produkcję, współpracę urządzeń różnych producentów i wymianę zużytych części oraz ułatwiają dokonywanie zamówień handlowych.
Etapy normalizacji to:
Pierwsze działania normalizacyjne zainicjowano w zamierzchłej przeszłości; dotyczyły one jednostek miary i wagi.
Działalnością normalizacyjną zajmują się agendy państwowe, grupy zainteresowania (na ogół tworzone z inicjatywy producentów), oraz niezależne organizacje międzynarodowe.
Chronologia i poziomy normalizacji.
Normalizacja rozwijała się pierwotnie (I połowa XIX w.) w poszczególnych przedsiębiorstwach jako normalizacja zakładowa, następnie (II połowa XIX w.) zaczęto pracować nad normami w ramach poszczególnych branż, czyli działów gospodarki (normalizacja branżowa), aby w okresie międzywojennym (I połowa XX w.) rozwinąć ją na poziomie państw/ narodów/ krajów. Od zakończenia II wojny światowej (II polowa XX w.) rozwija się normalizacja międzynarodowa. Aktualnie normalizacja branżowa jest wypierana przez normalizacje krajowe, a te z kolei przez normalizację międzynarodową. Żywotność zachowuje jedynie normalizacja zakładowa i międzynarodowa.
Normalizacja w Polsce.
W Polsce, z ramienia państwa, normalizacją krajową zajmowały się:
i obecnie:
Normalizacją zakładową w Polsce zajmowały się i nadal zajmują poszczególne przedsiębiorstwa i inne jednostki organizacyjne prowadzące działalność gospodarczą.

</doc>
<doc id="126418" url="https://pl.wikipedia.org/wiki?curid=126418" title="Przekładnia zębata o zmiennym przełożeniu">
Przekładnia zębata o zmiennym przełożeniu

Przekładnia zębata o zmiennym przełożeniu – szczególny rodzaj przekładni zębatej o specjalnych właściwościach i przeznaczeniu. Podczas gdy zwykła przekładnia jest zoptymalizowana pod kątem przenoszenia napędu na element współpracujący z maksymalną sprawnością, przekładnia o zmiennym przełożeniu może mieć za zadanie generowanie pulsacji w napędzie, cykliczne zmiany odległości osi i inne. Zakres możliwych zastosowań jest ograniczony tylko wyobraźnią wynalazcy i zawiera maszyny włókiennicze, potencjometry, przekładnie bezstopniowe, napędy rolet, napędy pras mechanicznych i silniki hydrauliczne.
Parę zwykłych kół zębatych można przedstawić jako dwa koła, toczące się po sobie bez poślizgu. W przypadku przekładni o zmiennym przełożeniu koła te zastąpione są innymi figurami geometrycznymi. Z tego powodu elementy pracujące w takich przekładniach nie mają zazwyczaj kształtu koła.
Ogólnie przekładnie zębate o zmiennym przełożeniu powinny spełniać wszystkie wymogi odnoszące się do zwykłych przekładni zębatych, ale w niektórych przypadkach np. uzyskanie dopuszczalności zmian odległości osi może się okazać niemożliwe i takie przekładnie wymagają zawężonych tolerancji wykonania oraz pojawiają się problemy z ich montażem. Ze względu na skomplikowaną geometrię elementy pracujące w takich przekładniach mają zwykle prostą linię zęba, a do ich wytwarzania stosuje się technologie formowania i obróbki elektroerozyjnej zamiast metod obwiedniowych.

</doc>
<doc id="126419" url="https://pl.wikipedia.org/wiki?curid=126419" title="Powiat lipski">
Powiat lipski

Powiat lipski – powiat w Polsce (w południowo-wschodniej części województwa mazowieckiego), reaktywowany w 1999 roku w ramach reformy administracyjnej. Jego siedzibą jest miasto Lipsko.
Według danych z 31 grudnia 2019 roku powiat zamieszkiwały 33 874 osoby. Natomiast według danych z 30 czerwca 2020 roku powiat zamieszkiwało 33 738 osób.
Podział administracyjny.
W skład powiatu wchodzą:
Historia.
Powiat lipski został powołany dnia 1 stycznia 1956 roku w województwie kieleckim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat lipski złożyło się 31 gromad, które wyłączono z powiatu iłżeckiego w tymże województwie:
Na uwagę zasługuje fakt, iż w momencie utworzenia w powiecie lipskim nie było miast; stolica powiatu Lipsko odzyskała prawa miejskie (utracone w 1868 roku) dopiero 1 stycznia 1958 roku.
8 maja 1958 roku z gromady Kamień z powiatu opolsko-lubelskiego w województwie lubelskim wyłączono wsie Kępa Gostecka i Kępa Solecka i włączono je do gromady Solec w powiecie lipskim. Zmiana przynależności wojewódzkiej tych wsi była nietypowa, ponieważ spowodowała utworzenie eksklawy powiatu lipskiego na obszarze powiatu opolskiego (czyli na prawym brzegu Wisły).
31 grudnia 1961 roku do gromady Bąkowa przyłączono wsie Antoniów, Bielany, Czerwona, Podgórze oraz kolonię Pasieki, które wyłączono z gromady Czerwona w powiecie iłżeckim.
1 stycznia 1973 roku zniesiono gromady i osiedla a w ich miejsce reaktywowano gminy. Powiat lipski podzielono na 1 miasto i 7 gmin:
Po reformie administracyjnej obowiązującej od 1 czerwca 1975 roku główna część terytorium zniesionego powiatu lipskiego znalazła się w nowo utworzonym województwie radomskim, oprócz gminy Bałtów, która weszła w skład nowego (mniejszego) województwa kieleckiego oraz gminy Tarłów, którą przyłączono do nowego województwa tarnobrzeskiego.
1 lutego 1991 roku miasto Lipsko i gminę wiejską Lipsko połączono we wspólną gminę miejsko-wiejską.
Wraz z reformą administracyjną z 1999 roku w nowym województwie mazowieckim przywrócono powiat lipski. W porównaniu z obszarem z 1975 roku został on zmniejszony o dwie gminy, które zmieniły przynależność wojewódzką przez przyłączenie do województwa świętokrzyskiego:
Powiat powiększono jednak o gminę Rzeczniów, należącą "do" 1954 roku i "od" 1973 roku do powiatu iłżeckiego (9 grudnia 1973 roku przemianowanego na powiat starachowicki) a następnie (od czerwca 1975 roku) do województwa radomskiego.
31 lipca 2004 roku zmieniono granice powiatu lipskiego (a zarazem województwa mazowieckiego) przez wyłączenie z gminy Solec nad Wisłą wsi Kępa Gostecka i Kępa Solecka i włączenie ich do gminy Łaziska w powiecie opolskim w województwie lubelskim. Przyczyną tego manewru było wyjątkowe położenie tych wsi (od 1958 roku), czyli po prawej stronie Wisły; z powodu dużej odległości od najbliższego mostu, wsie te były odizolowane od pozostałych terenów gminy a także jej siedziby, Solca.
W porównaniu z obszarem z 1956 roku dawne gromady Bałtów, Okół i Pętkowice leżą obecnie na terenie powiatu ostrowieckiego a obszar dawnych gromad Ciszyca, Czekarzewice, Sulejów i Tarłów są obecnie w powiecie opatowskim (oba powiaty leżą w województwie świętokrzyskim) - pozostałe tereny są ponownie w powiecie lipskim.
1 stycznia 2021 roku na mocy rozporządzenia Rady Ministrów z dnia 31 lipca 2020 r. miejscowości Solec nad Wisłą nadano ponownie prawa miejskie, a gmina Solec nad Wisłą została gminą miejsko-wiejską.

</doc>
<doc id="126423" url="https://pl.wikipedia.org/wiki?curid=126423" title="Przekładnia o zmiennym przełożeniu">
Przekładnia o zmiennym przełożeniu



</doc>
<doc id="126424" url="https://pl.wikipedia.org/wiki?curid=126424" title="Licznik Geigera">
Licznik Geigera

Licznik Geigera, licznik Geigera-Müllera – licznik promieniowania jonizującego opracowany przez Hansa Geigera wraz z Walterem Müllerem w 1928 roku, służący do detekcji promieniowania jądrowego.
Ponieważ jonizacja gazów wewnątrz licznika zachodzi nie tylko w wyniku promieniowania alfa, ale także innych rodzajów promieniowania jonizującego (beta i gamma), toteż licznik Geigera zlicza w istocie niemal całkowity poziom czynników jonizujących w otoczeniu. Licznikiem Geigera można oceniać także liczbę fotonów światła (jak we wspomnianej niżej fotodiodzie gazowanej) i promieniowania rentgenowskiego, ale nie można nim badać bezpośrednio natężenia strumienia neutronów – cząstek niewywołujących jonizacji. Jednak istnieje rozwiązanie pomijające wspomnianą przeszkodę. Licznik taki albo wypełnia się wodorem (neutrony zderzają się z jądrami wodoru – protonami, powodując ich ruch), lub też otacza się folią kadmową. Wówczas neutrony pochłaniane przez kadm wywołują w nim reakcję jądrową, wynikiem czego jest powstanie promieniowania gamma. Następnie promieniowanie gamma przenika do objętości czynnej licznika, powodując powstanie sygnału. Warunkiem wykorzystania kadmu jest wcześniejsze spowolnienie neutronów do energii otoczenia (neutrony termiczne), co można otrzymać np. poprzez umieszczenie licznika w bloku parafinowym, teflonowym itp.
Budowa licznika.
Konstrukcja licznika sprowadza się do szczelnego szklanego cylindra i umieszczonej w nim rury metalowej (z miedzi lub aluminium – na rysunku niebieskiej), która stanowi elektrodę ujemną – katodę. Przez środek rury katody przebiega cienki drut stanowiący elektrodę dodatnią – anodę (na rysunku czerwony). Cylinder szklany wypełniony jest mieszaniną gazów: ok. 90% argonu lub innego gazu szlachetnego i ok. 10% par alkoholu. Ciśnienie mieszaniny gazów w cylindrze wynosi kilkadziesiąt hektopaskali, a zatem znacznie mniej od atmosferycznego. Z elektronicznego punktu widzenia jest to zatem lampa gazowana podobna trochę do gazotronu albo gazowanej fotodiody z usuniętym elementem światłoczułym.
Działanie licznika.
Elektrody muszą być spolaryzowane napięciem rzędu kilkuset woltów. Jeśli do wnętrza licznika trafi np. cząstka alfa, to wywoła jonizację atomów gazu wzdłuż swojego toru ruchu. Powstałe w wyniku jonizacji wolne elektrony i jony gazu przyspieszane są w polu elektrycznym, a następnie zderzają się z innymi atomami, powodując dalsze jonizacje i w efekcie wyładowanie lawinowe. Wyładowanie to objawia się w zewnętrznym obwodzie elektrycznym, zamkniętym rezystorem R, powstaniem impulsu napięcia, będącym skutkiem wychwytywania przez cylindryczną katodę jonów gazu. Impuls ten przez kondensator kierowany jest do układu pomiarowego. Czas trwania impulsu, wywołanego pojedynczą cząstką, tzn. czas upływający od chwili rozpoczęcia wyładowania lawinowego do jego wygaśnięcia, nazywany jest czasem martwym licznika. Istotne jest, aby był on jak najkrótszy. Wówczas możliwe jest odróżnienie od siebie kolejnych, szybko po sobie nadlatujących cząstek. Wpływ na to ma zarówno konstrukcja elektrod (ich wielkość i odległość od siebie), ciśnienie mieszaniny gazów, jak i skład tej mieszaniny: np. pary alkoholu tłumią wyładowania. Czas martwy przeciętnego licznika jest rzędu stu mikrosekund.
Za kondensatorem układ pomiarowy typowego licznika zawiera obwody zliczające pojawiające się impulsy i przekształcające je w sygnały dźwiękowe (trzaski – to najwcześniej stosowana wersja zwana gammafonem), błyski, albo na wskazania bądź to wskaźnika wychyłowego, bądź to wyświetlacza alfanumerycznego.
Historia.
Pierwszy licznik tego typu opracowany został przez Ernesta Rutherforda i Hansa Geigera w roku 1908 i zdolny był do detekcji wyłącznie cząstek α. W roku 1928 Geiger wraz ze swoim doktorantem, Walterem Müllerem, udoskonalił swój licznik, dzięki czemu pozwalał on na pomiary także promieniowania β i γ.
Rozwinięciem licznika Geigera jest licznik halogenowy (wykorzystujący pary rtęci), opracowany w 1947 roku przez Sidneya Liebsona. Różni się od pierwowzoru większą trwałością i niższym – bezpieczniejszym – napięciem polaryzującym, co jest istotne w zastosowaniu do urządzeń przenośnych. Obniżenie napięcia pracy można również otrzymać poprzez dodanie domieszki chlorowców do gazu roboczego.
Współczesne konstrukcje detektorów dostępne są w sprzedaży np. pod nazwami STS-5 i BOI-33.

</doc>
<doc id="126428" url="https://pl.wikipedia.org/wiki?curid=126428" title="Click!">
Click!

Click! – polski dwutygodnik, a następnie miesięcznik wydawany do marca 2009 roku przez wydawnictwo Bauer poświęcony grom komputerowym, technice oraz szeroko rozumianej rozrywce, prowadzony od 2000 roku przez Aleksandrę „Krupik” Cwalinę. Od 2001 – już pod redakcją Piotra „Froggera” Moskala i Jacka „Randalla” Piekary – Click! zamienił się w miesięcznik dla graczy. W 2005 roku niespodziewanie zwolniono cały dotychczasowy zespół redakcyjny i czasopismo przeniesiono do Wrocławia. Nowym naczelnym został Tymon „Naczo” Smektała. W 2008 wizerunek pisma uległ zmianie – stało się ono o bardziej poważne, przypominając nieco Komputer Świat Gry.
W 2009 roku ze względów ekonomicznych (spadku sprzedaży egzemplarzowej, jak i kryzysu na rynku reklamy) wydawnictwo zawiesiło tytuł. Ostatnim wydaniem był 4/2009 (sprzedaż ok. 30 587 egz. przy nakładzie 74 900 egz.), a przygotowany przez redakcję numer 5/2009 został opublikowany tylko na stronie WWW w formie elektronicznej.
W magazynie publikowali m.in. Andrzej Cwalina, Artur Dąbrowski, Jacek Goliatowski, Krzysztof Grudzień, Maciej Jurewicz, Krzysztof Kłosowski, Jacek Komuda, Maciej Kuc, Piotr Lewandowski, Grzegorz Młodawski, Artur Okoń, Andrzej Sitek, Marcin Sołtys, Maciej Waszkiewicz, Rafał Wieliczko, Krzysztof Adamczyk, Michał „Krooger” Cichy, Michał „Joel” Zacharzewski, Dawid Muszyński, Agnieszka Trzebska, Piotr Młyński, Tomasz Kowalski, Jacek Piekara, Piotr Moskal.
Warszawska redakcja magazynu wydawała również dwumiesięcznik „Fantasy” z red. merytorycznym Jackiem Piekarą oraz „Click! Konsole” pod redakcją Michała „Krooger” Cichy. Czasem ukazywały się także tematyczne numery „Clicka!”, poświęcone np. Harry’emu Potterowi lub grze "Half-Life 2".
Do magazynu dołączane były:
Nakład.
Rozpowszechnianie płatne (kolor zielony), średni nakład jednorazowy (kolor zielony + niebieski).

</doc>
<doc id="126429" url="https://pl.wikipedia.org/wiki?curid=126429" title="Królestwo Serbów, Chorwatów i Słoweńców">
Królestwo Serbów, Chorwatów i Słoweńców

Królestwo Serbów, Chorwatów i Słoweńców, skr. Królestwo SHS (serb.-chorw. "Kraljevina Srba, Hrvata i Slovenaca" / "Краљевина Срба, Хрвата и Словенаца", słoweń. "Kraljevina Srbov, Hrvatov in Slovencev") – państwo europejskie, powstałe 1 grudnia 1918 r., po zakończeniu I wojny światowej i po rozpadzie Austro-Węgier. W obiegu nieoficjalnym nazywane "Jugosławią" – krajem południowych Słowian; obecnie określane jako "pierwsza Jugosławia". 3 października 1929 r. państwo zostało przemianowane na Królestwo Jugosławii.
Na początku XX w. Słowianie południowi pozostawali rozbici między kilka państw Austro-Węgry, niepodległe Królestwo Serbii i Królestwo Czarnogóry oraz Imperium Osmańskie. Wraz z wybuchem I wojny światowej wzmogły się wśród Słowian nastroje separatystyczne. Niepodległa Serbia realizując koncepcję wielkoserbską dążyła do przyłączenia wszystkich Słowian habsburskich. Na przełomie 1915 i 1916 r., pod naporem Austro-Węgier i Bułgarii, Serbia upadła, a władza przeniosła się na wyspę Korfu. 20 lipca 1917 r. doszło do podpisania tzw. "Deklaracji z Korfu", która zapowiadała, iż wspólnym celem Słowian południowych jest zjednoczenie w jednym państwie. 13 września 1918 r. ruszyła ofensywa Ententy na froncie salonickim. Słowianie habsburscy coraz chętniej opowiadali się za pełną niepodległością; 29 października 1918 r. ogłosili powstanie Państwa Słoweńców, Chorwatów i Serbów z Radą Narodową w Zagrzebiu. W nieuznawanym państwie zwyciężyła idea zjednoczeniowa z Serbią, głównie ze względu na ekspansywną politykę włoską w Dalmacji. W następnych tygodniach kolejne podmioty ogłaszały przyłączenie do Serbii. 1 grudnia 1918 r. książę-regent Aleksander I ogłosił powstanie "Królestwa Serbów, Chorwatów i Słoweńców".
Nowe państwo, przodujące w Europie pod względem różnorodności narodów, religii i kultur, borykało się z licznymi problemami gospodarczo-społecznymi. Unifikacja zróżnicowanych gospodarczo i kulturowo obszarów była jednym z najważniejszych wyzwań dla władzy w Belgradzie. Polityczne losy Królestwa SHS naznaczyła walka między dwoma koncepcjami: federalizmem państwowym i pluralizmem narodowym, a centralizmem państwowym i unitaryzmem narodowym. Scenę polityczną cechowało rozbicie na obozy narodowe. Do największych ugrupowań serbskich należała Partia Radykalna (Nikola Pašić) oraz Partia Demokratyczna (Ljubomir Davidović). Najbardziej znaczącą siłę opozycyjną stanowiła Chorwacka Partia Chłopska, na czele ze Stjepanem Radiciem. Między federalistami a centralistami lawirowała Słoweńska Partia Ludowa (Anton Korošec) oraz Jugosłowiańska Organizacja Muzułmańska (Mehmed Spaho) z Bośni. W Macedonii postulaty niepodległościowe wysuwała Wewnętrzna Macedońska Organizacja Rewolucyjna. Zyskująca na popularności Komunistyczna Partia Jugosławii została zdelegalizowana w 1921 r. Politycznie i społecznie marginalizowani byli Czarnogórcy i Macedończycy uważani za Serbów. 28 czerwca 1921 r. uchwalono tzw. "konstytucję widowdańską". Szerokie kompetencje w systemie politycznym Królestwa SHS posiadał król, Aleksander I, przejawiający skłonności autorytarne. Niektórzy historycy określają sytuację ustrojową Królestwa jako "pseudoparlamentaryzm".
W ciągu 10 lat władza w państwie zmieniała się 24 razy. Permanentny kryzys polityczny osiągnął "apogeum" w czerwcu 1928 r., kiedy to poseł serbskiej Partii Radykalnej zastrzelił przywódcę chorwackiej opozycji – Stjepana Radicia. Doprowadził to do ostatecznego załamania systemu parlamentarnego. 6 stycznia 1929 r. król Aleksander wprowadził dyktaturę znosząc konstytucję oraz rozwiązując partie polityczne. Pod wpływem terroru życie polityczne w kraju zamarło. 3 października 1929 r. państwo przemianowano na Królestwo Jugosławii.
Geneza.
Początek I wojny światowej.
Choć w miarę słabnięcia monarchii Węgrzy i Austriacy zdradzali tendencję do rozluźniania dotychczasowych związków, to na początku XX w. Włochy i Austro-Węgry wyrażały mocny sprzeciw wobec koncepcji powstania dużego bytu politycznego Słowian południowych na Bałkanach. Oba kraje obawiały się utraty wpływów i terytoriów. O niektóre z nich oba imperia ze sobą rywalizowały – szczególnie o sporną Istrię i Dalmację. Przeciwnikiem idei Jugosławii był również Watykan, który obawiał się likwidacji silnego katolickiego kraju (monarchii habsburskiej), a w rezultacie utraty wpływów na rzecz prawosławia. Aż do połowy 1918 r. przeciwne likwidacji monarchii habsburskiej były również mocarstwa Ententy, tj. Francja, Wielka Brytania i Rosja.
Od początku I wojny światowej (1914 r.) trwały intensywne zabiegi mocarstw obu bloków (tj. Ententy i Trójprzymierza) o pozyskanie kolejnych sojuszników. Prowadzone przez Ententę rozmowy doprowadziły do podpisania, 26 kwietnia 1915 r., tajnego porozumienia z Włochami w Londynie, na mocy którego Włochy zobowiązały się do udziału w wojnie po stronie Ententy w zamian za nabytki terytorialne. Anglia, Francja i Rosja zgodziły się odstąpić Włochom słowiańską Gorycję-Gradyskę, Istrię, Triest oraz znaczną część Dalmacji wraz z wyspami.
Serbska deklaracja.
W czasie wojny środowiska Chorwatów, Serbów i Słoweńców pod rządami monarchii Habsburgów (tzw. Słowianie habsburscy) czyniły silne starania o zjednanie sobie opinii międzynarodowej dla planów stworzenia wspólnego południowosłowiańskiego państwa. Serbskie elity wahały się między zjednoczeniem ziem serbskich pod egidą istniejącego Królestwa Serbii, a stworzeniem nowego, szerszego bytu politycznego obejmującego wszystkich Słowian habsburskich. Już na początku wojny, jesienią 1914 r., władze Serbii ogłosiły, że odtąd ich celem stało się „"(...) zakończenie tej wielkiej wojny, która – od momentu, kiedy się zaczęła – stała się jednocześnie walką o wyzwolenie i zjednoczenie całej naszej zniewolonej braci Serbów, Chorwatów i Słoweńców”". Deklaracja ta była pewnym "novum" w polityce Serbii, która do tej pory nawoływała do zjednoczenia tylko Serbów w jednym państwie, a teraz „"Serbów, Chorwatów i Słoweńców”". Pomysłodawcą deklaracji był serbski premier – Nikola Pašić. Zgodnie z jej założeniami, zjednoczenie miało się odbyć poprzez przyłączenie Słowian habsburskich do Serbii, a w dalszej kolejności – stopieniu się ich w jeden naród serbski. "De facto" wciąż więc chodziło przede wszystkim o integrację wszystkich Serbów, a pozostali Słowianie byli mniej istotni, bowiem przyszłe państwo, według koncepcji serbskiej, miało cechować się scentralizowaną władzą w rękach dynastii Karadziordziewiciów w Belgradzie. Premier Pašić, podobnie jak wiele innych środowisk serbskich, był przekonany, że na fali chorwackiego i słoweńskiego entuzjazmu wywołanego wyzwoleniem spod władzy habsburskiej, uda się przeprowadzić szybki i bezproblemowy proces serbizacji nowo przyłączonych nacji. 
Działalność Komitetu Jugosłowiańskiego i Słowian habsburskich.
Elity południowosłowiańskie pod panowaniem Habsburgów, wśród których prym wiedli politycy chorwaccy, były świadome odmienności wizji zjednoczeniowych i faktu, że Serbowie przede wszystkim pragną rozszerzyć swoje państwo. Jednak uważano wówczas, że najważniejsze to doprowadzić do zjednoczenia, a decyzje, co do konkretnych rozwiązań politycznych, zostaną podjęte w przyszłości. Jednak na arenie międzynarodowej Chorwaci i Słoweńcy wciąż nie mieli siły przebicia dla swoich pomysłów, nie reprezentowali bowiem żadnego państwa (w odróżnieniu do rządu Królestwa Serbii), lecz tylko pewne środowiska polityczne.
30 kwietnia 1915 r. założono w Paryżu "Komitet Jugosłowiański", na którego czele stanął Ante Trumbić– były poseł do parlamentu austriackiego. Główną siedzibę ustanowiono w Londynie. Oprócz Trumbicia najważniejszymi przedstawicielami Komitetu byli Frano Supilo i Ivan Meštrović. Do zadań Komitetu, który składał się głównie z polityków jugosłowiańskich z Austro-Węgier, należało prowadzenie dyplomacji mającej na celu przekonanie państw Ententy do pomysłu zjednoczenie Słowian południowych z Serbią (na zasadzie całkowitego równouprawnienia wszystkich narodów jugosłowiańskich, przeciwstawiając się wielkoserbskim aspiracjom rządu Pašicia) i oddania nowemu państwu, obiecanej Włochom, Istrii i Dalmacji. Najważniejszym argumentem, wysuwanym przez Komitet, za oddaniem Istrii i Dalmacji nowemu państwu był skład etniczny tychże regionów, w których zdecydowanie przeważali Chorwaci. Dla Francji, Wielkiej Brytanii i Rosji ważniejsze jednak było zachęcanie Włochów do walki po ich stronie, niż zawieranie zobowiązań ze środowiskami, które w żaden istotny sposób nie mogły pomóc w pokonaniu państw centralnych. Komitet przez cały okres wojny przebywał na emigracji, gdzie przekonywał opinię publiczną mocarstw ententy o konieczności utworzenia państwa Słowian południowych. Sytuacja była jednak bardzo skomplikowana, bowiem wśród samych Serbów, Chorwatów i Słoweńców istniały poważne rozbieżności co do przyszłego kształtu wspólnego państwa; m.in. wielu wyższych oficerów chorwackich, pozostających w weloletniej służbie wojskowej pod władzą Habsburgów, widziało dalszą przyszłość narodu w związku z Austro-Węgrami. 
W miarę upływu czasu koncepcja zjednoczeniowa napotykała kolejne problemy zewnętrzne. Zwolennicy porozumienia londyńskiego, a przede wszystkim Rosja, dążyli tego, aby po wygranej wojnie utrzymać monarchię Habsburgów, lecz w postaci trialistycznej, jako Królestwo Austrii, Węgier i Czech. Oznaczałoby to, oprócz przekazania Włochom Istrii i Dalmacji, wcielenie Slawonii, Bośni i południowej Dalmacji do Serbii, a reszty do nowo utworzonego królestwa Habsburgów. Realizacja tych założeń całkowicie pogrzebałaby plan utworzenia wspólnego państwa Słowian południowych.
W międzyczasie narastał konflikt między Franem Supilem a pozostałymi członkami Komitetu Jugosłowiańskiego. Supilo bardziej niż pozostali obawiał się, że Serbia dąży do pełnego podporządkowania sobie ziem chorwackich i apelował, aby najpierw ustalić bezpieczną, federacyjną strukturę przyszłego państwa. Trumbić i większość członków Komitetu trzymali się poglądu, że należy najpierw umożliwić powstanie Jugosławii (w jakiejkolwiek formie), a następnie rozmawiać o szczegółach jej zjednoczenia, tj. federalizmie lub centralizmie. Zdecydowana większość w rządzie serbskim opowiadała się za strukturą centralistyczną przyszłego państwa. W lecie 1916 r. Frano Supilo, zdając sobie sprawę z braku możliwości przekonania kolegów do swoich racji, opuścił Komitet, a rok później zmarł.
Upadek Serbii.
Jesienią 1915 r. armie niemiecka, austro-węgierska i bułgarska uderzyły na Serbię. Po zdobyciu Belgradu ofensywa nie zwalniała zmuszając Serbów do wycofania się w kierunku Kosowa. Z pomocą wyruszyły Anglia i Francja wysadzając 5 października desant w Salonikach, jednakże próby uderzenia z południa okazały się spóźnione. W nocy z 13 na 14 października Bułgaria zaatakowała Macedonię odcinając Serbów od wojsk alianckich i portu salonickiego – jedynego punktu zaopatrzenia armii Serbskiej w broń i amunicję. Trzy armie osaczały Serbów od północy, zachodu i wschodu. Nim sojusznicy zgromadzili dostateczne siły na froncie salonickim, podjęto decyzję o ewakuacji armii, cywilów i władzy przez Albanię i Czarnogórę w kierunku Adriatyku. Rozpoczęła się tzw. "albańska Golgota". Szacuje się, że podczas marszu, z powodu mrozów, głodu, chorób i albańskich ataków zginęło od 70 do 150 tys. żołnierzy i cywilów serbskich oraz czarnogórskich, a ostatecznie do wybrzeży Adriatyku dotarło 145 tys. żołnierzy i 5 tys. cywilów. Ocalałych statkami państw Ententy przewieziono na wyspę Korfu. W styczniu i lutym 1916 r. kraj opanowały wojska austro-węgierskie. Upadek Serbii przesądził również o losie Czarnogóry. Wraz z wojskiem na wyspę Korfu przeniósł się rząd Pašicia, schorowany król Piotr, zastępujący go syn – regent Aleksander. Dozbrojeni i zaopatrzeni żołnierze wkrótce wzięli udział w walkach na froncie salonickim. Rząd Czarnogórski wraz z królem Mikołajem udał się na emigrację do Francji, nie chcąc zaakceptować poniżających warunków pokojowych zaproponowanych przez Wiedeń.
Deklaracja majowa.
Szybko okazało się, że Komitet Jugosłowiański nie reprezentował wszystkich sił politycznych Słowian południowych pod panowaniem habsburskim. Przywódcy południowosłowiańskich partii burżuazyjnych, drobnomieszczańskich i ludowych, działających na terenie Austro-Węgier, upatrywali większych korzyści dla dalszego rozwoju swych krajów w utrzymaniu związku z monarchią, aniżeli w połączeniu się ze słabą ekonomicznie i zacofaną Serbią, która kojarzona była z obszarem "barbarzyńskich Bałkanów". 30 maja 1917 r., w Wiedniu, posłowie jugosłowiańscy (z Istrii, Dalmacji i Słowenii) do austriackiej Rady Państwa zawiązali tzw. "Klub Jugosłowiański". 30 maja 1917 r., ponad 30 przedstawicieli Klubu, podczas posiedzenia Rady Państwa, ogłosiło tzw. "Deklarację majową". W deklaracji tej domagano się zjednoczenia wszystkich żyjących w ramach monarchii Słoweńców, Chorwatów i Serbów w formie trzeciej jednostki państwowej pozostającej w federacji z Austro-Węgrami pod rządami dynastii habsburskiej, w przeciwieństwie do emigracyjnego Komitetu Jugosłowiańskiego, który opowiadał się za całkowitym odłączeniem przyszłego państwa od monarchii Habsburgów. W dokumencie nie wspominano jeszcze o połączeniu się z Królestwem Serbii. Deklaracja majowa została przez przedstawicieli Komitetu przyjęta krytycznie, ponieważ uznano ją za ruch zmniejszający szanse na porozumienie z rządem serbskim i znalezienie międzynarodowego poparcia dla państwa Słowian południowych. 
Deklaracja z Korfu.
W czasie kiedy podpisano Deklarację majową sytuacja Królestwa Serbii na arenie międzynarodowej również nie wyglądała najlepiej. Brak sukcesów militarnych, obalenie sojuszniczego rosyjskiego cara, Mikołaja II, przez rewolucję lutową oraz przystąpienie do wojny Stanów Zjednoczonych, które mniej przychylne były postanowieniom Deklaracji londyńskiej oddającej Serbii południową Dalmację. Presja wydarzeń międzynarodowych, a także rozwoju sytuacji na okupowanych terenach sprawił, że premier Serbii, Nikola Pašić, postanowił wesprzeć Komitet Jugosłowiański i otworzyć drogę do anektowania ziem zamieszkiwanych przez pozostałych Słowian południowych, nie tylko przez Serbów. Rząd Pašicia, który po zmianach na Korfu składał się teraz wyłącznie z przedstawicieli Partii Radykalnej, bronił pozycji wielkoserbskiej, a więc centralistycznej. Komitet Jugosłowiański w Londynie natomiast, składał się z polityków jugosłowiańskich z Austro-Węgier i stał na stanowisku całkowitego równouprawnienia wszystkich narodów jugosłowiańskich. Rząd serbski na uchodźctwie zaprosił na wyspę Korfu, w czerwcu 1917 r., chorwackich przedstawicieli na rozmowy o wizji potencjalnego przyszłego państwa. Mimo świadomości różnic co do wizji przyszłości Chorwaci zgodzili się w nadziei, że osiągnięte porozumienie Słowian południowych zostanie dostrzeżone przez państwa Ententy. Trudne, trwające miesiąc rozmowy, ze strony Komitetu Jugosłowiańskiego, prowadził Ante Trumbić. Kwestią największego sporu pozostawały zasady współuczestniczenia w przyszłym państwie. Rząd serbski, wychodzący z założenia, że to Serbia wyzwalala terytoria słowiańskie, obstawał przy przyłączeniu ziem do swojego Królestwa i władzy scentralizowanej w Belgradzie, Chorwaci, obawiający się serbskiej dominacji, opowiadali się za państwem federacyjnym.
20 lipca 1917 r. ostatecznie osiągnięto porozumienie w postaci tzw. "Deklaracji z Korfu" – jednego z najważniejszych porozumień umożliwiających ostateczne powstanie państwa Słowian południowych. Deklaracja wyraźnie określała, iż wspólnym celem jest zjednoczenie wszystkich Chorwatów, Serbów i Słoweńców w jednym, niezależnym państwie pod panowaniem dynastii Karadziordziewiciów. Komitet Jugosłowiański uznał dynastię serbską za legalną w nowym państwie, a rząd serbski zgodził się zastosować do zasady samostanowienia narodów, co miało urzeczywistnić się poprzez utworzenie zgromadzenia wszystkich narodów, które miało zdecydować o ostatecznym ustroju państwa, bowiem pozostałe kwestie sporne planowano rozstrzygnąć później. Deklaracja teoretycznie rozwiązywała również problem równouprawnienia narodów jugosłowiańskich, mówiąc o jednym, trójimiennym, serbsko-chorwacko-słoweńskim narodzie. Dokument poparł również Czarnogórski Komitet Zjednoczenia Narodowego w Paryżu, działający pod przewodnictwem byłego premiera – Andriji Radovicia. Komitet Jugosłowiański przekazał do Zagrzebia, który w tym czasie stał się swego rodzaju centrum działalności politycznej Słowian habsburskich, depesze namawiające do szerokiego przyjęcia Deklaracji z Korfu.
Z czasem autorzy "Deklaracji majowej" również coraz śmielej zaczęli opowiadać się za całkowitą niepodległością, omijając w dalszych deklaracjach sformułowania typu "w ramach Austro-Węgier" czy "pod berłem dynastii habsbursko-lotaryńskiej". Wpływ na to miały wyraźne sukcesy polityczne Komitetu Jugosłowiańskiego (tj. "Deklaracja z Korfu"), radykalizacja ludności pod wpływem rewolucji lutowej i październikowej oraz sytuacja ludności słowiańskiej w monarchii habsburskiej. Wcielanie Słowian do armii austro-węgierskiej przebiegało w atmosferze zastraszania przez oficerów austriackich i węgierskich. Oddziały słowiańskie kierowano zwykle na najbardziej niebezpieczne odcinki frontu, stosując przy tym różne formy przemocy, a słowiańscy żołnierze niechętnie walczyli przeciwko swoim pobratymcom i masowo sabotowali rozkazy, dezerterowali lub oddawali się do niewoli serbskiej i czarnogórskiej. 
Emancypacja – Rada Narodowa i Państwo SHS.
Komitet Jugosłowiański w Londynie bezskutecznie zabiegał u Ententy o uznanie go za oficjalne przedstawicielstwo narodów jugosłowiańskich z monarchii habsburskiej. Najsilniejsze weto wnosiły jednak Włochy zainteresowane terytoriami po drugiej stronie Adriatyku. Sytuacja uległa nieco poprawie po kongresie narodów uciskanych przez Austro-Węgry, który rozpoczął swe obrady w Rzymie w kwietniu 1918 r. Delegacja Jugosłowiańska pod przewodnictwem Trumbicia stała na stanowisku całkowitego rozbicia monarchii habsburskiej i utworzenia z rejonów jugosłowiańskich zjednoczonego, wraz z Serbią i Czarnogórą, państwa jugosłowiańskiego. Delegacji jugosłowiańskiej udało się zawrzeć z Włochami tzw. "Pakt Rzymski". Na jego podstawie Włochy odrzuciły swój niechętny stosunek do potencjalnego państwa Słowian południowych, odkładając kwestie roszczeń terytorialnych w czasie, i ogłosiły, że w ich interesie leży powstanie niezależnego i jednolitego państwa jugosłowiańskiego.
13 września 1918 r. ruszyła ofensywa na froncie salonickim. W czasie kiedy wojska alianckie wyzwalały terytorium Serbii, monarchia habsburska przeżywała swe ostatnie dni, a wielonarodowościowe mocarstwo chyliło się ku upadkowi. Na terenach dziedzicznych i koronnych monarchii, również na ziemiach jugosłowiańskich, zaczęło kształtować się nowe życie polityczne oparte na zasadzie samostanowienia narodów. Postępującemu rozpadowi monarchii towarzyszyły na terenach jugosłowiańskich liczne bunty żołnierzy i coraz silniejsze objawy rewolucji społecznej. Sytuacja zmuszała mieszkańców do tworzenia administracji zastępczej w miejsce niefunkcjonujących, wycofujących się już instytucji austro-węgierskich. 
Ostatecznie w okresie załamania się zdolności obronnych Austro-Węgier, w październiku 1918 r., Słowianie habsburscy porzucili koncepcję „państwa w ramach monarchii Habsburgów” na rzecz ambicji niepodległościowych. Działacze Klubu Jugosłowiańskiego podjęli samodzielne działania niezależne od postanowień z Korfu. 5 października 1918 r. utworzono w Zagrzebiu Radę Narodową Słoweńców, Chorwatów i Serbów (serb.-chorw. "Narodno vijeće Slovenaca, Hrvata i Srba"), jako naczelny organ polityczny Jugosłowian w monarchii habsburskiej. Przewodniczącym rady został Słoweniec – Anton Korošec, a wiceprzewodniczącym Chorwat – Ante Pavelić i Serb – Svetozar Pribićević. Nową instytucję szeroko poparły różne, często skonfliktowane ze sobą środowiska, a jej celem było „zjednoczenie Słoweńców, Chorwatów i Serbów w wolnym i niepodległym państwie”. Politycy w niej zasiadający ponownie byli podzieleni w kwestii wizji przyszłego państwa, jednak tuż przed zakończeniem wojny, 19 października, rada ogłosiła się jedynym organem politycznym Słowian habsburskich. 29 października parlament chorwacki ogłosił zerwanie wszelkich formalnoprawnych więzi z Austro-Węgrami, oraz że zjednoczona Chorwacja, Slawonia i Dalmacja z Rijeką tworzą, z pozostałymi słowiańskimi ziemiami monarchii, niezależne Państwo Słoweńców, Chorwatów i Serbów, uznając Radę Narodową w Zagrzebiu za najwyższą suwerenną władzę w tym państwie. Reprezentowanie państwa w polityce międzynarodowej powierzono Komitetowi Jugosłowiańskiemu w Paryżu. Nowy byt polityczny formalnie nie został jeszcze uznany na arenie międzynarodowej, jednak na ulicach wybuchła euforia spowodowana wyodrębnieniem się z monarchii Habsburgów.
8 października prezydent Stanów Zjednoczonych, Woodrow Wilson, ogłosił pełne prawo Czechów i Jugosłowian do niepodległości. Znaczenie polityczne i militarne Serbii rosło z dnia na dzień. 1 listopada 1918 r. wojska serbskie i francuskie odbiły Belgrad, w ciągu kilku kolejnych dni dotarły do Zagrzebia i opanowały południowe Węgry.
W zagrzebskiej Radzie Narodowej ponownie wyłoniły się dwie frakcje – jedna żądająca natychmiastowego zjednoczenia z Serbią, druga pragnąca szczegółowego omówienia problemu ustroju przyszłego państwa. Tymczasem wojska włoskie wylądowały na wschodnim wybrzeżu Adriatyku, zajęły Triest, Pulę, Rijekę, Zadar i parły naprzód. Protesty Rady Narodowej ani Komitetu Jugosłowiańskiego nie pomogły, ponieważ nowo utworzone państwo wciąż nie było uznawane przez Aliantów. W wyniku palącego problemu jakim była inwazja Włoska, zdecydowaną przewagę uzyskała opcja natychmiastowego zjednoczenia z Serbią.
Konferencja w Genewie.
Ostatnim aktem przed formalnym zjednoczeniem była tzw. "Deklaracja genewska", którą podpisano na konferencji w Genewie, gdzie od 6 do 9 listopada 1918 r. obradował Komitet Jugosłowiański, Rada Narodowa z Zagrzebia i rząd Królestwa Serbii. Rząd serbski uznał Radę Narodową SHS za wyraziciela polityki zjednoczeniowej Słowian Południowych z Austro-Węgier, w efekcie czego zmarginalizowaniu uległ sens funkcjonowania Komitetu Jugosłowiańskiego. Deklaracja genewska mówiła o zjednoczeniu państwa jugosłowiańskiego w formie federacji złożonej z dwóch równorzędnych członów: Królestwa Serbii z rządem królewskim na czele i Państwa SHS z Radą Narodową w Zagrzebiu. Wspólne miały być natomiast ministerstwo spraw zagranicznych, wojskowych, marynarki, handlu i finansów oraz organizacja konstytuanty, opracowującej projekt nowej ustawy zasadniczej. Oprócz tego ustalono m.in. korzystny, z perspektywy nie-Serbów, podział miejsc w rządzie. Deklaracja wywołała jednak sprzeciw nacjonalistycznych środowisk z Belgradu i serbskiej prawicy, dążącej do zdobycia hegemonii wśród narodów Jugosławii, tym samym niechętnej koncepcji federalizmu. Ostatecznie strona serbska od postanowień genewskich odstąpiła, a deklaracja nie weszła w życie.
Przyłączenie Państwa SHS do Królestwa Serbii.
24 listopada 1918 r. Rada Narodowa w Zagrzebiu ogłosiła decyzję o zjednoczeniu z Serbią. Powodów, dla których przedstawiciele Państwa SHS tak pośpiesznie zdecydowali się na akt zjednoczeniowy, było kilka. Do przyczyn emocjonalnych należy chęć realizacji, snutych od pokoleń, pragnień o własnym państwie i upadku Austro-Węgier. Do pragmatycznych: przeciwstawienie się ekspansji włoskiej, w której rękach znajdowały się już wszystkie chorwackie wyspy, a nawet przybrzeżna i kontynentalna Dalmacja – kolebka chorwackiej państwowości. Szybkie zjednoczenie z Królestwem Serbii, nawet jeśli na nierównych zasadach, wydawało się jedynym sposobem na powstrzymanie włoskiego irredentyzmu. Nie bez znaczenia również pozostawał fakt, że mocarstwa zachodnie nie uznawały istnienia Państwa SHS, ponieważ w wielu przypadkach popierały wielkoserbskie tendencje w Belgradzie. Ostatecznie sprawę przeważyła najbardziej zagrożona ekspansją włoską Dalmacja, która, wraz z władzami Bośni i Hercegowiny, 16 listopada, zadeklarowała gotowość do połączenia się z Serbią i nalegała na przyspieszenie działań politycznych. 24 listopada Rada Narodowa SHS powzięła decyzję o zjednoczeniu z Serbią i Czarnogóra; na 28 członków prezydium rady, aż 27 opowiedziało się za rezolucją o zjednoczeniu.
25 listopada Wielkie Zgromadzenie Narodowe Baczki, Baranii i Banatu, obradujące w Nowym Sadzie w składzie 757 posłów, ogłosiło zerwanie relacji z Węgrami i przyłączenie się do Królestwa Serbskiego.
Szczególne kontrowersje wzbudzała kwestia zjednoczenia z Czarnogórą. W Serbii podejrzewano, że formalnie panująca czarnogórska dynastia Petroviciów-Njegošów będzie domagała się ustanowienia współwładzy w przyszłym państwie jugosłowiańskim lub przynajmniej szerokiej autonomii dla Królestwa Czarnogóry, a to nie odpowiadało centralistycznej wizji władzy w Belgradzie. Serbom zależało zatem na upozorowaniu legalności włączenia Czarnogóry do Jugosławii i jednoczesnej detronizacji króla Mikołaja I. Ucieczka króla z kraju rozpoczęła serbskie działania na rzecz przyłączenia Czarnogóry. Taka możliwość pojawiła się, gdy poparcia dla planów Serbii udzieliły czarnogórskie elity, w tym wielu byłych ministrów. 26 listopada Wielkie Zgromadzenie Narodowe Czarnogóry, obradujące w Podgoricy, ogłosiło jednomyślnie decyzję o detronizacji, znajdującego się na emigracji, króla Mikołaja i połączeniu z Serbią w jedno państwo pod władzą Karadziordziewiciów. Próba zbrojnego powstania, przywracającego obalonemu monarsze władzę, nie powiodła się.
27 listopada 1918 r. wyruszył z Zagrzebia pociąg z delegacją przedstawicieli chorwackich środowisk, skonfederowanych z elitami innych narodów rozbitej monarchii, które miały zwrócić się z oficjalną prośbą do regenta, Aleksandra I, o zintegrowanie ich w jednym państwie. Wydarzenia poprzedzające przybycie delegacji Państwa SHS (tj. przyłączenie się Czarnogóry i Wojwodiny) umocniły pozycję rządu Serbskiego, co wpłynęło na ugodowy charakter adresu przedłożonego przez Ante Pavelicia, 1 grudnia 1918 r., w obecności króla Piotra, regentowi Aleksandrowi, pieczętującego decyzję o zjednoczeniu. Książę Aleksander proklamował utworzenie Królestwa Serbów, Chorwatów i Słoweńców. Regent Aleksander I i serbskie elity (bez obecności serbskiego premiera Pašicia) dokonały zjednoczenia, w poczuciu serbskiego zwierzchnictwa, co miało niebagatelne znacznie dla przyszłej polityki wewnętrznej. Po proklamacji wojska serbskie wkroczyły do Chorwacji i Dalmacji, a zjednoczenie jugosłowiańskie stało się faktem.
Historia.
Wytyczanie granic – Traktat Wersalski i układy pokojowe.
Traktaty pokojowe.
Granice nowego państwa jugosłowiańskiego omawiane był m.in. na konferencji pokojowej w Wersalu. Królestwu SHS formalnie przyznano trzy miejsca, jednak wyznaczono na nie czterech delegatów. Byli to: serbski zwolennik centralizmu, unitaryzmu i idei Wielkiej Serbii oraz doświadczony negocjator – Nikola Pašić, chorwacki zwolennik federalizmu – Ante Trumbić, serbski dyplomata i minister – Milenko Vesnić, a także Ivan Žolger – słoweński prawnik. Podpisany, w czerwcu 1919 r., Traktat Wersalski uznał fakt zjednoczenia Serbów, Chorwatów i Słoweńców w jednym państwie. Kolejne traktaty w Saint-Germain-en-Laye, Neuilly sur Seine, Trianon i Rapallo umocniły międzynarodową pozycję Królestwa SHS, które uzyskało poparcie USA i Francji oraz zostało zaliczone w Wersalu do państw zwycięskich.
Na konferencji pokojowej, 13 czerwca 1919 r., podpisano umowę jugosłowiańsko-rumuńską, na podstawie której północno-wschodnią, większą część spornego Banatu odstąpiono Rumunii, zachodnia część pozostała zaś w granicach Królestwa SHS. W 1924 r. doszło do wymiany kilku wsi na obszarze Banatu z Rumunią.
27 listopada 1919 r., w Neuilly-sur-Seine pod Paryżem, podpisano traktat pokojowy z Bułgarią, na mocy którego kraj ten stracił okręgi caribrodzki i bosylewgradzki na zachodzie oraz dolinę rzeki Strumicy w Macedonii Wardarskiej (łącznie ok. 2500 km² terytorium i 113 tys. mieszkańców). Bułgaria miała również zapłacić królestwu za szkody poczynione w czasie wojny. Kwestia Macedonii nie była poruszana, ponieważ wówczas powszechnie uważano ją za część Serbii i, aż do upadku Królestwa Jugosławii, na określenie Macedonii Wardarskiej używano terminu Serbia Południowa ("Južna Srbija"). Przeciw włączeniu Macedonii do Królestwa SHS protestowały niektóre koła WMRO, pragnące utworzenia niepodległego państwa, lecz przedłożone przez nie w Wersalu specjalne memorandum nie zostało uwzględnione.
Granicę z Republiką Austriacką ustalono 10 września 1919 r., podpisując traktat pokojowy w Saint-Germain-en-Laye. Na jego podstawie większa część Krainy, południowa Styria z Mariborem i skrawek Karyntii został włączony do Królestwa SHS. O przynależności południowej Karyntii rozstrzygnął plebiscyt przeprowadzony 10 października 1920 r., w którym za przynależnością do Austrii opowiedziało się 59% głosujących.
Pokój z Węgrami podpisano dopiero 4 czerwca 1920 r. w pałacu Trianon w Wersalu; regulował on sytuację graniczną z Królestwem Węgier. Według jego postanowień Królestwu SHS przypadła Slawonia, Prekmurje, Međimurje oraz znaczna część Wojwodiny z Baranją i Baczką.
10 sierpnia 1920 r., w Sévres, podpisano traktat pokojowy z Turcją – był to jednak akt czysto formalny, ponieważ oba państwa ze sobą nie graniczyły. W 1921 r. wojska serbskie wycofały się z północnej Albanii, zajętej pod koniec wojny. W 1923 r. podpisano również układ z Grecją, na mocy którego Królestwo SHS otrzymało w dzierżawę na okres 50 lat część portu w Salonikach (tzw. "Jugozona"), jako strefę autonomiczną i wolnocłową.
Kwestia włoska.
Wiodącym problemem w polityce zagranicznej Królestwa SHS w latach powojennych były ekspansywne aspiracje włoskiego rządu. Włochy już pod koniec wojny zajęły całą Istrię, zachodnią Krainę, słoweńskie Przymorze, Rijekę, Zadar oraz wyspy dalmatyńskie, m.in. Cres, Lošinj, Lastovo. Delegacja jugosłowiańska na konferencji pokojowej w Paryżu żywiła nadzieje, że poprzez negocjacje uda się rozwiązać kwestie granicy z Królestwem Włoskim. Włosi, powołując się na tajny traktat londyński z 1915 r., traktowali zajęte ziemie w Dalmacji jako własne i nie zgadzali się na ich opuszczenie. Na terenach obiecanych Włochom większość mieszkańców stanowili Słowianie, tj. Chorwaci, Serbowie i Słoweńcy. W trakcie konferencji pokojowej w Paryżu Włosi próbowali przekonać pozostałe delegacje do obstrukcji nowego państwa żądając spełnienia obietnic zawartych w porozumieniu z 1915 r. Ważną kwestią sporną pozostawała również Rijeka (wł. "Fiume"). Od końca 1918 r. w mieście stacjonowała włoska armia i prowadzona była zakrojona na szeroką skalę akcja propagandowa, będąca próbą wykreowania w mieszkańcach poczucia historycznej przynależności Rijeki do Włoch. Przewagę Królestwa SHS w negocjacjach stanowiła ciągłość instytucji dyplomatycznych i trwałość postulatów, podczas gdy we wciąż zdestabilizowanych Włoszech regularnie zmieniały się rządy, premierzy i strategie negocjacyjne. Widząc zagrożenie odebrania Włochom tego ważnego miasta, 12 września 1919 r., włoski pisarz, Gabriele D’Annunzio, dokonał przewrotu w Rijece, wkraczając do miasta z dwutysięczną paramilitarną formacją, a rok później ogłosił utworzenie tzw. Regencji Carnaro. Nie była to jednak inicjatywa rządu włoskiego, który bynajmniej nie planował aneksji miasta w drodze przewrotu. 
Wobec nacisków mocarstw zwycięskich oraz faktu, iż Serbskie wojsko i politycy nie garnęli się ochoczo do walki o zajęte chorwacko-słoweńskie obszary, Ante Trumbić zmuszony był podpisać z Włochami, 12 listopada 1920 r., traktat pokojowy w Rapallo, na mocy którego przyznano Włochom: Zadar, całą Istrię wraz z Triestem i okolicami oraz część wysp, m.in. Brijun, Cres, Lošinj, Unije i Susak oraz na południu – Lastovo Palagruža. Nie uznano istnienia Regencji Carnaro, zaś Rijekę uznano za niezależne państwo (zob. Wolne Miasto Fiume). Królestwo SHS utraciło m.in. największy port w Rijece, port w Zadarze oraz wielkie stocznie w Puli i Rijece, zyskało natomiast Dalmację. Ustalono również, że włoska nazwa "Fiume" będzie obowiązywała w obu państwach. Poprzez postanowienia traktatowe ok. 500 tys. Chorwatów, Serbów i Słoweńców pozostało w państwie włoskim. Porozumienie z Rapallo, choć i tak znacznie korzystniejsze dla Królestwa SHS niż ostatecznie niewprowadzone w życie porozumienie londyńskie, zostało przyjęte w Chorwacji i całej Jugosławii, jako haniebna porażka. Po powrocie do kraju Ante Trumbić, tj. sygnatariusz porozumienia, podał się do dymisji z funkcji ministra spraw zagranicznych. Ostatnim aktem sporu jugosłowiańsko-włoskiego o Rijekę były wydarzenia zapoczątkowane objęciem władzy we Włoszech przez Benito Mussoliniego. Dyktator ponownie zajął się kwestią wolnego miasta i rozpoczął przygotowania do jego zajęcia przez Włochy. Ostatecznie, na mocy porozumienia podpisanego 27 stycznia 1924 r., przesądzono o likwidacji Wolnego Miasta Fiume i włączeniu go do Włoch. W porozumieniu zagwarantowano Królestwu SHS przynajmniej pięćdziesięcioletni dostęp do portu w Rijece, a jugosłowiańską mniejszość objęto specjalnym statusem ochronnym.
Problemy nowego państwa – wieloetniczność i nierówności społeczno-gospodarcze.
Nowe państwo było państwem średnim, na 12. miejscu w Europie pod względem obszaru, a 10 pod względem zaludnienia. Przodowało natomiast pod względem różnorodności narodów, religii, kultur i cywilizacji, bowiem w jego granicach znalazły się ziemie o różnym stopniu rozwoju gospodarczo-społecznego i zróżnicowanym składzie narodowym oraz wyznaniowym ludności. Obok trzech głównych narodów, tj. serbskiego, chorwackiego i słoweńskiego, w Królestwie SHS znalazły się liczne mniejszości narodowe. Ich liczebność szacowana była na ok. 2 mln przy ok. 12 mln populacji kraju.
Przez ziemie jugosłowiańskie przebiegała cezura między wyznaniami, alfabetami (cyrylica na wschodzie i łacinka na zachodzie) oraz ogólnym stanem rozwoju kulturalnego, gospodarczego i społecznego. Serbowie, Macedończycy i Czarnogórcy byli w większości prawosławnymi, Chorwaci i Słoweńcy z kolei byli katolikami, a część ludności Bośni i Hercegowinie oraz Kosowa – muzułmanami. Dodatkowo Serbska Cerkiew Prawosławna była pod patronatem państwowym w odróżnieniu od kościoła katolickiego czy muzułmańskiego.
Różny był też stopień doświadczenia politycznego. Przyzwyczajeni do parlamentaryzmu i demokracji Serbowie oraz narody żyjące pod monarchią habsburską znalazły się w kraju z Macedończykami i Serbami z Kosowa, którzy dopiero niedługo przed I wojną światową wydostali się spod niewoli tureckiej, gdzie nie mieli żadnej możliwości politycznej partycypacji w organizacji państwa. Ludność królestwa miała przede wszystkim poczucie przynależności do swojego narodu. Koncepcja jedności jugosłowiańskiej docierała do nielicznych, dlatego też budowa zintegrowanego państwa i problem narodowościowy stanowił jedną z najważniejszych kwestii w polityce wewnętrznej Królestwa SHS. Wielowiekowa przynależność do różnych imperiów i centrów kulturowych pozostawiła po sobie trwałe ślady w sferze mentalnej oraz obyczajowej. Różne obszary prawne wpłynęły na różne nawyki i intuicje polityczne.
Ważną kwestią wymagającą ujednolicenia było również prawo publiczne i prywatne. Na ziemiach jugosłowiańskich w chwili zjednoczenia obowiązywało bowiem sześć różnych kodeksów prawnych. Wszystkie systemy prawa publicznego upośledzały kobietę, jednak najgorzej sytuacja pod tym względem wyglądała na obszarze byłego Królestwa Serbii. Według tamtejszego prawa kobieta należała do męża, który za nieposłuszeństwo miał prawo posłać ją do aresztu na 10 dni.
Oprócz różnic społeczno-prawnych, w państwie istniało 5 walut, a ubogą koleją zarządzały cztery różne firmy kolejowe. Państwo nie było tworem jednolitym – sąsiadujące ze sobą regiony nie były zintegrowane, ponieważ przez kilkaset lat dzieliła je granica polityczna i dużą przeszkodę w ich potencjalnej integracji stanowiła m.in. bardzo słabo rozwinięta sieć komunikacyjna. W 1922 r. w całym państwie istniało zaledwie 9300 km linii kolejowych, które ułożone były w sposób odśrodkowy, tj. osobne linie biegły w kierunku Wiednia, Budapesztu i Stambułu, zgodnie z granicami dawnych mocarstw. Brak było natomiast połączeń między poszczególnymi krajami wchodzącymi w skład królestwa, których ustanowienie często utrudniało niekorzystne ukształtowanie terenu. Serbia początkowo nie miała bezpośredniego połączenia kolejowego z Morzem Adriatyckim, ani nawet z Bośnią czy Czarnogórą.
W 1921 r. w całym państwie zatrudnionych w przemyśle i górnictwie było zaledwie 9,9% ludności, podczas gdy w rolnictwie było to 78,9%. Państwo było więc przede wszystkim krajem chłopskim, choć struktura rolnicza była bardzo zróżnicowana. W rolnictwie, obok rozwiniętych wielkich majątków na byłych obszarach austro-węgierskich, tj. Słowenia, występowały przeżytki feudalizmu w Czarnogórze, Kosowie, Macedonii, Bośni, Hercegowinie i Dalmacji, a uprawa roli nadal odbywała się tam narzędziami prymitywnymi. Na obszarze południowym i wschodnim pług należał do rzadkości; prace rolne odbywały się przy pomocy drewnianej sochy i brony. W Serbii, jak i w pozostałych regionach poza Slawonią i częściowo Słowenią, doszło do ogromnego rozdrobnienia gospodarstw. Wielu chłopów posiadało gospodarstwa na tyle małe, że nie byli w stanie utrzymać z nich własnych rodzin. W Macedonii i Kosowie nie przestała jeszcze wtedy funkcjonować tzw. zadruga, a kobiety wciąż spulchniały tam ziemię zaostrzonymi długimi kijami. Nierówności pod względem rolnictwa znajdowały odbicie w całej gospodarce nowego państwa. Kraje byłej monarchii austro-węgierskiej, tj. Słowenia, Chorwacja i Wojwodina, chociaż zacofane w porównaniu z Austrią, Czechami czy Węgrami, był zdecydowanie lepiej rozwinięte niż Macedonia, Bośnia, Hercegowina, Czarnogóra i Serbia.
Ogromne było również długi i zobowiązania międzynarodowe. Zadłużenie za wyposażenie i utrzymanie armii serbskiej w latach 1914–1918 wynosiło: wobec Francji – 1,24 mld franków, wobec Anglii – 25 mln funtów, wobec Stanów Zjednoczonych – 63 mln dolarów. Oprócz tego królestwo zostało zobowiązane do przyjęcia części długu Austro-Węgier. Kryzys pogłębiał również powrót zdemobilizowanych żołnierzy do kraju. Liczbę ofiar serbskich oficjalnie szacowano na ok. 1250 tys. ludzi, co stanowiło 28% przedwojennego stanu ludności. W Belgradzie z 45 fabryk było czynnych tylko sześć. Zrujnowany przemysł, transport, brak surowców i paliw uniemożliwiał podjęcie produkcji w zakładach przemysłowych, co powodowało masowe bezrobocie. Spadek produkcji przemysłowej i rolnej powodował trudności w zaopatrzeniu ludności w żywność i niezbędne artykuły, których ceny rosły.
W chwili powstania państwa ponad połowa jego mieszkańców (51,5%) nie umiała czytać i pisać. Analfabetyzm był szczególnie wysoki w krajach potureckich. Na całym obszarze jugosłowiańskim przed 1918 r. istniały tylko dwie wyższe uczelnie: Uniwersytet Zagrzebski od 1875 i Belgradzki od 1905 r., w których łącznie studiowało 2 tys. studentów. W 1919 r. utworzono Uniwersytet Królestwa SHS w Lublanie, natomiast w 1920 r. powstały filie, mającego chroniczne problemy kadrowe, Uniwersytetu Belgradzkiego w Skopje i Suboticy. Na obszarze całego państwa rodzima warstwa średnia, mieszczańska była nieliczna. Obszar jugosłowiański posiadał jeden z najniższych w Europie stopień urbanizacji, nie posiadając w skali europejskiej wielkich ani średnich miast. W 1900 r. dwa największe miasta jugosłowiańskie, tj. Belgrad i Zagrzeb, liczyły zaledwie po nieco ponad 60 tys. mieszkańców. W miastach wiejskie chaty stały przy głównych ulicach, a w niedalekiej odległości od centralnych kwartałów wciąż funkcjonowały gospodarstwa rolne i hodowlane.
Liczebność klasy robotniczej zależała od stopnia uprzemysłowienia: najsilniejszego w Słowenii, a najsłabszego w Macedonii i Kosowie. W czasie powstania państwa nie było jednej, scalonej, jugosłowiańskiej partii robotniczej. Na wszystkie zdecentralizowane partie robotnicze silny wpływ wywarła Rewolucja Październikowa w Rosji. Ten czynnik, rozbudzony we wszystkich krajach jugosłowiańskich, stanowił jeden z elementów integracji nowego państwa, jednak ograniczał się do słabej liczebnie i organizacyjnie klasy robotniczej. 
Polityka wewnętrzna – podziały, autorytaryzm, serbska dominacja.
Charakterystyka sceny politycznej.
Ustrój królestwa oraz polityka gospodarcza nie były określone w akcie proklamacji niepodległości i kształtowały się dopiero w trudnych latach powojennych. Początek istnienia Jugosławii nie wszędzie spotkał się z entuzjastycznym przyjęciem. Nacjonaliści wielkoserbscy przyjęli go z zadowoleniem, widząc w nim kontynuację Królestwa Serbii, lecz na dawnych ziemiach monarchii habsburskiej nierzadko wywoływał on falę niezadowolenia, a nawet próby buntu ze strony żołnierzy chorwackich, odczuwających zagrożenie dla swojej tożsamości w postaci serbskiej supremacji. Największe antagonizmy rozgorzały właśnie między Serbami i Chorwatami. Ci drudzy nie mieli zamiaru wyrzekać się na rzecz Belgradu autonomii, o którą walczyli przez wieki. Serbowie z kolei widzieli siebie jako wyzwolicieli południowych Słowian spod obcego jarzma (osmańskiego i habsburskiego), a także żyli w przekonaniu, że w czasie wojny wycierpieli więcej niż inne narody i w związku z tym należy im się choćby częściowa rekompensata za poniesione straty. Nie bez znaczenia pozostawał również fakt, iż wielu Serbów wciąż nie wyzbyło się nieufności w stosunku do Chorwatów na tle ich wiary katolickiej i dawnych związków z cesarstwem. Zjednoczenie pod berłem Karadziordziewiciów "de facto" definitywnie sankcjonowało dominację narodu serbskiego. We władzach terenowych, podobnie jak we wszystkich rządach, czołowe pozycje zajmowali Serbowie. Również policja i armia podlegała przede wszystkim oficerom serbskim. Nowe państwo czciło niemal wyłącznie żołnierzy serbskich walczących w trakcie I wojny światowej, a chorwackich marginalizowano lub wręcz oskarżano o zdradę. Serbowie dominowali również terytorialnie i ludnościowo, co sprzyjało kontrolowaniu życia politycznego.
Głównym temat polityki wewnętrznej pozostawał, toczący się niemal przez cały okres międzywojenny, spór na temat organizacji wewnętrznej państwa. Najgorliwszymi obrońcami unitaryzmu i centralizmu byli Serbowie z Partii Radykalnej, pod przewodnictwem Nikoli Pašicia, będącego orędownikiem koncepcji wielkoserbskiej"". Radykałowie przez cały okres międzywojenny byli blisko związani z dworem Karadziordziewiciów. Z kolei najzagorzalszym opozycjonistą i najważniejszym z głosicieli koncepcji federalistycznej był Stjepan Radić – przywódca Chorwackiej Ludowej Partii Chłopskiej (serb.-chorw. "Hrvatska pučka seljačka stranka"; HPSS). Partia chłopska Radicia szybko stała się ugrupowaniem ogólnonarodowym i ostatecznie skonsolidowała chorwacki naród, wykorzystując chorwackie rozczarowanie Jugosławią. Jej celem nadrzędnym i niezmiennym było utworzenie federalnej jednostki chorwackiej, a nawet "republiki w obrębie wspólnego państwa" (cokolwiek faktycznie mogłoby to oznaczać). Walka między federalizmem państwowym i pluralizmem narodowym, a centralizmem państwowym i unitaryzmem narodowym naznaczyła polityczne losy Królestwa SHS.
Politycy Słoweńskiej Partii Ludowej (słow. "Slovenska ljudska stranka"; SLS), z Antonem Korošcem na czele, lawirowali z kolei między federalistami a centralistami, podobnie jak Jugosłowiańska Organizacja Muzułmańska (serb.-chorw. "Jugoslovenska muslimanska organizacija"; JOM), na czele z Mehmedem Spaho. Słoweńcy i Muzułmanie często wchodzili w koalicję z serbskimi ugrupowaniami, gdy ich poparcie było Serbom niezbędne do utrzymania władzy. Sprawni politycznie Słoweńcy, którzy doświadczenie wynieśli jeszcze z pracy w austriackim parlamencie, z racji wyraźnich różnic dzielących j. słoweński od serbsko-chorwackiego, nie obawiali się serbskiej dominacji, choć byli przeciwni centralizmowi. W słoweńskiej świadomości, w odróżnieniu od Chorwatów, funkcjonowało poczucie wyzwolenia spod jarzma habsburskiego, a zatem odrodzenia słoweńskiej kultury i oświaty, aniżeli utracenia autonomii na rzecz Serbów. Dodatkowo Słoweńcy jedyną szansę wydostania wielu rodaków spod włoskiego zwierzchnictwa widzieli właśnie w silnej Jugosławii. Muzułmanie z kolei udzielali Serbom swojego poparcia w zamian za korzyści polityczne, m.in. w obszarze reformy rolnej czy przywilejów kulturalnych i religijnych. Środowisko bośniackich muzułmanów targane było konfliktami tożsamościowymi. Wśród liderów partii zdarzali się muzułmanie, określający się jako Chorwaci, Serbowie oraz tacy, m.in. Mehmed Spaho, którzy w trakcie swojej kariery wielokrotnie zmieniali identyfikację. W owym czasie nie zdążyło się jeszcze w pełni ukształtować poczucie tzw. "boszniackiej" tożsamość narodowej, opartej na wierze muzułmańskiej.
Charakterystyczną cechą polityki wewnętrznej Jugosławii w całym okresie międzywojennym było rozbicie na obozy narodowe. Partie polityczne bowiem wyrażały przede wszystkim interesy określonych warstw społecznych nie w skali państwa, lecz swoich nacji. Kierownictwa partii nie potrafiły między sobą przełamać barier narodowych, mimo nierzadko tożsamych programów społecznych. Na rozbiciu politycznym tracił jugosłowiański parlamentaryzm, który w latach 1918–1928 cierpiał, podobnie jak wiele innych parlamentaryzmów w ówczesnej Europie, na chroniczny brak stałej większości w sejmie. Rozbite politycznie Królestwo w sensie administracyjno-prawnym spajał wspólny rząd, podległa mu administracja terenowa oraz jednolita armia i policja. Jednak trudności narodowościowe, polityczne, społeczne i ekonomiczne powodowały stale powracające kryzysy rządowe. Od grudnia 1918 r., w ciągu 10 lat, rządy w państwie zmieniały się 24 razy.
Z braku wroga klasowego w Serbii nie powstała partia chłopska "sensu stricto". Inaczej było w Słowenii i Chorwacji, gdzie ukształtowały się silne ruchy chłopskie. Specyficzne warunki Słowenii sprawiły, że rodzimy kler katolicki zyskał wielkie wpływy na wsi, stąd też wynikał klerykalny charakter słoweńskiego ruchu chłopskiego. Zupełnie odwrotnie rzecz miała się w Chorwacji, gdzie klasowość ruchu chłopskiego kształtowała się m.in. w walce z wyższą hierarchią Kościoła rzymskokatolickiego, z czego wyniknął antyklerykalny charakter chorwackich środowisk chłopskich.
Najbardziej marginalizowany w polityce centralnej był naród czarnogórski i krystalizujący się naród macedoński. Czarnogórcy byli nazywani Serbami, a Macedonia – południową Serbią. Po zjednoczeniu państwa w Czarnogórze uaktywnili się zwolennicy zdetronizowanego króla Mikołaja, a w Macedonii działająca tam Wewnętrzna Macedońska Organizacja Rewolucyjna zaczęła wysuwać postulaty o utworzeniu niepodległego państwa lub przynajmniej republiki w ramach federacji jugosłowiańskiej. Mimo ruchów separatystycznych poczucie tożsamości narodowej samej ludności macedońskiej, w 1918 r., wciąż było jeszcze poczuciem młodym i nie w pełni ukształtowanym. Głosy federalistyczne i separatystyczne tylko cementowały argumentację serbskich centralistów, uważających, że jakiekolwiek ustępstwa na rzecz federalizmu musiałyby doprowadzić do rozbicia państwa. 
Rola króla.
Choć "de iure" królem był Piotr I Karadziordziewić, to "de facto" władzę sprawował jego syn – regent Aleksander. Lubiany król Piotr był zwolennikiem szerokich swobód, lecz jego syn wybrał rządy twardej ręki. Książę Aleksander był przedstawicielem orientacji wielkoserbskiej, przeciwnikiem federalizmu i zwolennikiem rządów autokratycznych. Swoją władzę opierał przede wszystkim na armii i kamaryli dworskiej, złożonej z oddanych mu polityków, wysokich rangą wojskowych i funkcjonariuszy tajnej policji. Mimo zbieżnych poglądów z Partią Radykalną Pašicia i tak często odsuwał ją od ważnych decyzji. Skład rządów powstawał na królewskim dworze, a nie w parlamencie. Część badaczy, m.in. serbski historyk – Branko Petranović, wprost wypowiada się o ustroju Królestwa, jako o "pseudoparlamentaryzmie". W tym kontekście przywoływane są również inne niedemokratyczne praktyki władcy, tj. notoryczne tworzenie królewskich frakcji w dwóch najważniejszych serbskich partiach (Radykalnej i Demokratycznej), czy opieranie wpływów w armii na tajnej organizacji "Biała Ręka".
Nowe siły polityczne – Partia Demokratyczna i komuniści.
Na kongresie w Belgradzie, w kwietniu 1919 r., utworzono "Socjalistyczną Robotniczą Partię Jugosławii" (serb.-chorw. "Socijalistička radnička partija Jugoslavije") i ogłoszono przystąpienie ugrupowania do III Międzynarodówki. W programie partyjnym powielano cele rosyjskich bolszewików, tj. obalenie istniejącego porządku społecznego i ustrojowego. W Vukovarze, na drugim zjeździe partii, w czerwcu 1920 r., przyjęto nazwę "Komunistyczna Partia Jugosławii" (serb.-chorw. "Komunistička partija Jugoslavije"; KPJ). Pierwszym sekretarzem Komitetu Wykonawczego partii został Filip Filipović. Od samego początku istnienia państwa komuniści prowadzili propagandę przeciw burżuazyjnej monarchii, nie przywiązując wagi do spraw narodowościowych, uznając je za przeżytek ustroju burżuazyjnego i "zgniłego kapitalizmu", dzięki czemu KPJ stała się "de facto" pierwszą partią ogólnojugosłowiańską.
Na początku 1919 r. powstała również "Partia Demokratyczna", z Ljubomirem Davidoviciem na czele, jako ugrupowanie serbskie rywalizujące z Partią Radykalną. Mimo wielu różnic programowych dwie największe partie serbskie zgadzały się w kwestii centralistycznego modelu władzy w państwie i silnych prerogatyw należących do króla i jego regenta. Partia Demokratyczna największe poparcie miała wśród Serbów w Chorwacji, a radykałowie z kolei – w samej Serbii.
W 1919 r. Ante Trumbić utworzył partię "Chorwackie Zjednoczenie". Początkowo unitarystyczne ugrupowanie z czasem zaczęło przyjmować poglądy federalistyczne, zbliżając się do programu partii chłopskiej. Partia Trumbicia nie miała jednak tak dużego poparcia ani zaplecza politycznego na wsi jak ugrupowanie Radicia, dlatego nie odegrała ona znaczącej roli w państwowej polityce.
Rządy do uchwalenia konstytucji widowdańskiej.
Tymczasowe Zgromadzenie Narodowe.
Proklamowanie nowego państwa oznaczało zakończenie działalności wszystkich dotychczasowych instytucji prawodawczych na jego terytorium. Parlament Królestwa Serbii zebrał się po raz ostatni 14 grudnia 1918 r., a siedem dni później przeniósł oficjalnie swoje funkcje na Tymczasowe Zgromadzenie Narodowe. Jego głównym zadaniem miało być utworzenie podstaw prawnych do przeprowadzenia wyborów do Konstytuanty. Członkowie Tymczasowego Zgromadzenia nie byli wybierani w wyborach powszechnych. Mieli oni reprezentować wszystkie siły polityczne, które walczyły o zjednoczenie nowego państwa. Każdemu z regionów przydzielono liczbę reprezentantów, jaką może wyznaczyć proporcjonalnie do pozycji partii w odpowiednich zgromadzeniach regionalnych przed zjednoczeniem. Zgodnie z kluczem terytorialnym, dla Serbii (z Kosowem i Macedonią) były to 84 miejsca, Chorwacja i Slawonia otrzymała ich 64, Bośnia i Hercegowina – 42, Słowenia – 32, Wojwodina – 24, Dalmacja – 12, Czarnogóra – 12 i Istria – 4. Parlament tymczasowy rozpoczął działalność 1 marca 1919 r. i funkcjonował do października 1920 r. Politykę zgromadzenia charakteryzowały spory na temat formy państwa i jego organizacji wewnętrznej. Prym wiodły dwie największe partie serbskie, tj. Partia Radykalna i Partia Demokratyczna. Członkowie Chorwackiej Ludowej Partii Chłopskiej zrzekli się 4 przysługujących im mandatów.
Pierwszy rząd.
20 grudnia 1918 r. Stojan Protić (jeden z liderów serbskiej Partii Radykalnej i rywal Pašicia) utworzył pierwszy, koalicyjny rząd Królestwa SHS złożony z przedstawicieli dwunastu partii, które desygnowały swych działaczy do tek ministerialnych. Osiem rządowych stanowisk przypadło politykom serbskim, sześć – chorwackim, dwa – słoweńskim, dwa – bośniackim i jedno – czarnogórskim. Lider Słoweńskiej Partii Ludowej, Anton Korošec, został wicepremierem, Ante Trumbić – ministrem spraw zagranicznych, a przywódca koalicji chorwacko-serbskiej, Svetozar Pribićević – ministrem spraw zagranicznych. W owym czasie, tj. zaraz po zjednoczeniu, procesy centralizacji i spajania państwa w jeden organizm przebiegały bardzo sprawnie. Szybko zlikwidowano austriackie oddziały wojskowe, usuwano austriackich oficerów, wymieniano kadrę aparatu państwowego, zwalniano wielu przedwojennych nauczycieli oraz rewidowano program nauczania. Już dwa miesiące po utworzeniu państwa, pod koniec stycznia 1919 r., chorwacka Partia Prawa Ante Starčevića, mająca reprezentanta w rządzie, wystosowała memorandum do premiera, o treści następującej:
Na tego typu skargi nie było najczęściej żadnej odpowiedzi. Politycy opozycyjni żywili nadzieję na zmianę sytuacji wraz z utworzeniem konstytuanty, która miała opracować ustawę zasadniczą nowego państwa.
Reforma rolna.
Jednym z najważniejszych zagadnień sfery gospodarczej na początku istnienia państwa była, obiecana jeszcze przed formalnym zjednoczeniem, reforma rola. Uchwałę o reformie przyjęto w lutym 1919 r. Jej zasadniczym celem było doprowadzenie do sytuacji, w której ziemia będzie należeć do tego, kto na niej gospodaruje. Zapowiadała ona uwłaszczenie chłopów tam, gdzie pozostały jeszcze przeżytki feudalizmu oraz wywłaszczanie większej własności ziemskiej przy uwzględnieniu warunków lokalnych, tj. zapotrzebowanie na żywność. Wywłaszczeniu podlegały przede wszystkim ziemie na terenach byłej monarchii habsburskiej, gdzie majątki wielkoziemskie często znajdowały się w rękach obszarników węgierskich i niemieckich. Kiedy już zaspokojono najpilniejsze postulaty rolnicze, zagadnienia gospodarcze zeszły w polityce na dalszy plan, a wszystkie partie skoncentrowały się na kwestii narodowej. Jednak realizacja połowicznej reformy ciągnęła się w rzeczywistości przez kolejne 20 lat. Co prawda doprowadziła ona do pewnej stabilizacji, ale nie rozwiązała wszystkich problemów warstwy chłopskiej. W wyniku jej wprowadzania ok. pół miliona chłopów pozostało bez ziemi. Od połowy lat 20. zaczęły spadać ceny produktów rolnych, ale wzrastało zadłużenie wsi, co prowadziło do jej dalszej pauperyzacji i nierzadko emigracji zarobkowej.
Kolejne rządy.
16 sierpnia 1919 r. na czele nowego rządu stanął Ljubomir Davidović; w skład gabinetu nie weszli skompromitowani dotychczasową polityką radykałowie. Rząd Davidovicia zapewnił robotnikom ośmiogodzinny dzień pracy oraz umowy zbiorowe z pracodawcami, zalegalizował związki zawodowe i zezwolił na obchody 1 maja jako Święta Pracy. Gabinet rozpoczął również nieudaną walkę z inflacją oraz wprowadził jednolity system pieniężny ("dinar"), jednak nie udało mu się uspokoić niezadowolenia społecznego i sprostać konsekwentnym atakom zarówno ze strony radykałów, jak i lewicy. W lutym 1920 r. rząd Davidovicia ustąpił miejsca nowemu gabinetowi serbskich radykałów, najpierw na krótko ponownie pod wodzą Stojana Proticia, a następnie – Milenko Vesnicia. Nowy rząd również nie zdołał przywrócić stabilizacji gospodarczej i opanować wystąpień robotniczych. 16 kwietnia 1920 r. wybuchł, trwający dwa tygodnie, powszechny strajk kolejarzy, w którym uczestniczyło łącznie ponad 50 tys. osób. Za kadencji Vesnicia przeprowadzono wybory samorządowe, a później również wybory do zgromadzenia ustawodawczego.
Na początku lutego 1919 r. Radić przedstawił pomysł utworzenia Chorwackiej Republiki Chłopskiej ze stolicą w Zagrzebiu, w ramach Królestwa SHS. Chorwacka Ludowa Partia Chłopska rozpoczęła akcję agitacyjną; zebrała nawet 167 tys. podpisów pod petycją domagającą się niepodległości, którą dostarczyła na konferencję pokojową w Paryżu, jednak akcja zakończyła się niepowodzeniem, a Radić został aresztowany. Okres od marca 1919 do lutego 1920 r. Radić spędził w więzieniu za działalność wywrotową. Twierdził on, iż Królestwo SHS powstało bez mandatu narodu chorwackiego i bez zgody chorwackiego parlamentu. 7 grudnia 1920 r. przemianował swoją partię na "Chorwacką Republikańską Partię Chłopską" ("Hrvatska republikanska seljačka stranka"; HRSS).
Przystąpienie do Małej Ententy.
Przeciwstawiając się węgierskiemu rewizjonizmowy, Królestwo SHS, 14 sierpnia 1920 r., zawarło polityczno-wojskowe porozumienie z Czechosłowacją zapoczątkowując blok sojuszniczy zwany "Małą Ententą". 7 czerwca 1921 r. do porozumienia przystąpiła Rumunia.
Wybory do Konstytuanty w 1920 r..
Zgodnie z postanowieniami z Korfu, skład konstytuanty miała zostać wybrana w wolnych wyborach. Rząd Milenko Vesnicia rozpisał wybory na 28 listopada 1920 r. Do walki wyborczej stanęły 22 ugrupowania, a wszystkie 419 mandatów zostało ostatecznie rozdzielonych między 17 partii. Wynik wyborów był pozytywny dla monarchii', bowiem ostatecznie największy sukces osiągnęły wiodące partie serbskie: Partia Demokratyczna i Partia Radykalna, które zawiązały koalicję, ponieważ żadna z nich nie uzyskała większości mandatów. Trzeci najwyższy wynik zanotowała Komunistyczna Partia Jugosławii, którą cechowała niechęć do monarchistycznego charakteru nowego państwa; w zacofanej Macedonii i Czarnogórze na KPJ padło aż 40% głosów'. KPJ odniosła również niespodziewany sukces już w wyborach samorządowych, kiedy to zdobyła większość miejsc w 29 gminach i 16 miastach; m.in. burmistrzem Belgradu został wtedy komunista – Filip Filipović"". Komuniści zaskakująco wysokie poparcie notowali w Macedonii, Czarnogórze i Kosowie, gdzie klasa robotnicza praktycznie nie istniała, jednak wiele osób, mimo braku przekonań lewicowych, głosowało na partię komunistyczną ze względu na opozycyjny program w stosunku do elit rządzących.
Zaniepokojony sukcesami komunistów i Chorwackiej Republikańskiej Partii Chłopskiej', rząd Vesnicia, wykorzystując jako pretekst m.in. rozgorzałe po wyborach manifestacje chłopskie i powszechny strajki górników, opublikował, z 29 na 30 grudnia 1920 r., zarządzenie (tzw. "Obznana"), w którym zabronił KPJ rewolucyjnej propagandy, poddał cenzurze jej prasę, zamknął wszystkie jej siedziby oraz ograniczył swobodę zgromadzeń i manifestacji"." Na mocy dodatkowych rozporządzeń ministra spraw wewnętrznych unieważniono wybory samorządowe i rozwiązano organy miejskie, w których zwycięstwo odnieśli komuniści. KPJ, choć "de iure" jeszcze nie zdelegalizowana, "de facto" nie miała już możliwości legalnego działania'. Przez rządowe represje zastosowane wobec komunistów znacznie zmniejszyła się liczba strajków robotników w różnych rejonach kraju.
Konstytucja widowdańska.
Uchwalenie konstytucji.
Za uchwaleniem ustawy opowiedziało się 223 posłów, 35 było przeciw, a 158 się wstrzymało. Komuniści i partia Radicia w ramach protestu nie brali udziału w uchwaleniu konstytucji. W sumie ponad 100 z 419 posłów nie uczestniczyło w pracach i głosowaniach. Konstytucję zatwierdzono 28 czerwca. Data nie była przypadkowa, bowiem to dokładnie 532. rocznica bitwy na Kosowym Polu' (niezwykle ważnego wydarzenia w serbskiej wyobraźni historycznej) oraz dzień św. Wida (serb.-chorw. "Vidovdan –" ważne święto w kalendarzu Serbskiej Cerkwi Prawosławnej), stąd nazwa "Vidovdanski ustav" (konstytucja widowdańska)'.
Treść konstytucji określała państwo jako dziedziczną monarchię parlamentarną, pod panowaniem dynastii Karadziordziewiciów. Uznawała ona istnienie języka serbsko-chorwacko-słoweńskiego, mimo wyraźnej odmienności języka słoweńskiego. Znalazło się w niej również pojęcie „trójimiennego narodu” lub „trzech plemion” tego samego narodu. Do herbu wprowadzono symbole trzech narodów, a w hymnie znalazły się słowa pochodzące z hymnu serbskiego, chorwackiego i słoweńskiego. Konstytucja gwarantowała "de facto" nietykalność osobie króla, a także zakaz pociągania go do jakiejkolwiek odpowiedzialności. Niejednokrotnie konstytucja przyznawała królowi szersze kompetencje niż parlamentowi.
Po uchwaleniu konstytucji – społeczne niezadowolenie, zabójstwo i delegalizacja KPJ.
Dzięki konstytucji moc prawną uzyskał system unitarystyczno-centralistyczny. Zadowoliła przede wszystkim Serbów; przeciwko niej wystąpiła większość ugrupowań narodowych (innych niż Serbowie), które nie godziły się ze skupieniem nadmiernej władzy w rękach króla oraz wywyższania Serbów. Nawet liderzy Partii Demokratycznej, działającej wśród Serbów w Chorwacji i Wojwodinie, nieśmiało występowali przeciw zbyt prostolinijnej polityce narodowościowej radykałów. Przekonanie o konstytucyjnej niesprawiedliwości nie ominęło żadnej warstwy społecznej i żadnego narodu. Po przyjęciu konstytucji, 29 czerwca 1921 r., jeden z działaczy KPJ dokonał nieudanego zamachu na życie regenta Aleksandra, raniąc kilka osób – sam książę przeżył. 21 lipca ponownie działacz komunistyczny przeprowadził zamach, w wyniku którego śmierć poniósł były minister spraw wewnętrznych i autor "Obznany" – Milorad Drašković".
Akty terrorystyczne bynajmniej nie wpłynęły na zmianę centralistycznej polityki. Ich bezpośrednią konsekwencją było uchwalenie, 2 sierpnia 1921 r., ustawy o obronie państwa i ochronie porządku publicznego, na mocy której KPJ została zdelegalizowana, a jej posłów pozbawiono mandatów'. Przynależność do partii była zagrożona karą do dwudziestu lat więzienia. Wielu komunistycznych działaczy aresztowano (m.in. przywódcę – Filipa Filipovicia'), a wielu udało się na emigrację. Komuniści, zepchnięci na margines życia politycznego i zatraceni w wewnętrznych sporach, na wiele lat przestali stanowić zagrożenie dla państwa". Ustawa obowiązywała aż do końca istnienia Królestwa Jugosławii. Początkowo stosowaną ją tylko przeciwko komunistom, jednak wkrótce powoływano się na nią zwalczając również innych "przeciwników centralizmu i dyktatury królewskiej". Działacze komunistyczny, którzy zdecydowali się pozostać w kraju, odgrywali istotną rolę w związkach zawodowych i różnych organizacjach antyreżmiowych.
16 sierpnia 1921 r. ks. Aleksander Karadziordziewić, po śmierci Piotra I, oficjalnie został królem. Po uchwaleniu konstytucji, aż do wyborów w 1923 r., władzę sprawował koalicyjny rząd Pašicia.
Okres 1921–1928.
Wybory parlamentarne w 1923 r..
Wybory parlamentarne odbyły się 18 marca 1923 r.; udział wzięły 34 partie – ostatecznie obsadzono 312 miejsc w parlamencie. Partia Radykalna uzyskała – 108 mandatów, ale było to za mało do samodzielnej władzy. Drugi wynik zanotowała Chorwacka Republikańska Partia Chłopska – 70 mandatów. Na trzecim miejscu znalazła się Partia Demokratyczna – 51 mandatów. Ponownie zwyciężyły kręgi opowiadające się za rządami centralistycznymi, a partia Radicia podtrzymała bojkot obrad zgromadzenia.
Po wyborach z 1923 r..
Po wyborach partia Radicia wysunęła propozycję utworzenia federacji jugosłowiańskiej, złożonej z czterech części: Chorwacji ze Slawonią i Dalmacją, Słowenii, Bośni i Hercegowiny oraz Serbii z Czarnogórą i Wojwodiną. Dla partii serbskich plan Radicia był nie do przyjęcia i zakończył się jego odrzuceniem. Radykałom udało się jednak, poprzez obietnice i ustępstwa, nakłonić Radicia do porozumienia i poparcia w Skupsztinie ich przyszłego rządu. 13 kwietnia 1923 r. zawarto porozumienie zwane "protokołem Marka", ponieważ w imieniu radykałów podpisał je Marko Džuričić. Po uzyskaniu poparcia Radicia, radykałowie mogli utworzyć rząd z Pašiciem na czele, który miał większość w Skupsztinie. Rząd ten przegłosował m.in. kontrowersyjną ustawę pozwalającą na zwalnianie urzędników ze stanowisk za "nielojalność". Radić nie osiągnowszy większych korzyści ostro występował przeciwko Partii Radykalnej za niedotrzymanie postanowień "protokołu Marka". Po narastającej krytyce rząd Pašicia podał się do dymisji. Król powierzył sformowanie rządu przywódcy demokratów – Ljubomirowi Davidoviciowi, który dokonał tego 27 lipca 1924 r.
W 1924 r. powstała serbska "Niezależna Partia Demokratyczna" (serb.-chorw. "Samostalna demokratska stranka"; SDS), poprzez oddzielnie się z Partii Demokratycznej części członków z kręgu Svetozara Pribićevicia – polityka z terenów byłej monarchii habsburskiej. Nowe ugrupowanie Pribićevicia powstało na tle rozłamu w Partii Demokratycznej dotyczącego różnic w wizji modelu państwa. Niezależna Partia Demokratyczna przeszła na stronę przeszła na stronę federalizmu.
Jeszcze przed obaleniem rządu Pašicia, Radić udał się w podróż do Londynu, Paryża i Wiednia, gdzie bezskutecznie szukał poparcia dla swojej koncepcji federacji Jugosławii. Schronił się tam również przed nakazem aresztowania pod zarzutem publicznego znieważenia królowej, jakiego miał się dopuścić w jednym ze swoich podburzających przemówień. Latem 1924 r. Radić udał się w demonstracyjną podróż do ZSRR. Był to akt silnego sprzeciwu przeciwko rządowi w Belgradzie, gdyż Królestwo SHS nie utrzymywało ze Związkiem Radzieckim stosunków dyplomatycznych. W Moskwie Radić podpisał akces do Międzynarodówki Chłopskiej, która zrzeszała partie chłopskie Europy Środkowej. Chorwacki opozycjonista został przez Pašicia oskarżony o zdradę stanu. Po upadku gabinetu Pašicia, rząd Davidovicia uchylił Radiciowi oskarżenie o zdradę stanu i zezwolił na powrót do kraju. Chorwat powrócił do kraju, gdzie został entuzjastycznie powitany przez środowiska chłopskie. Opozycyjna postawa Radicia przysporzyła mu tylko popularności, a jego Chorwacka Republikańska Partia Chłopska stała się najsilniejszą partią w kraju licząc, na początku 1925 r., 300 tys. członków. Serbscy radykałowie, zaniepokojeni wzrostem popularności chorwackiej opozycji, obalili rząd Davidovicia i, w listopadzie 1924 r., ponownie postawili na jego czele Pašicia. Radykałowie zawiązali wtedy koalicję z Niezależną Partią Demokratyczną tworząc tzw. "Blok Narodowy". Wraz z Pašiciem powróciła polityczna nagonka na Radicia i liczne oskarżenia o zdradę państwa i współpracę ze światowym komunizmem. W styczniu 1925 r., tuż przed wyborami parlamentarnymi, Stjepan Radić wraz z kilkoma innymi członkami kierownictwa partii został aresztowany, a jego partia – zdelegalizowana.
Wybory parlamentarne w 1925 r..
Kolejne wybory parlamentarne odbyły się 8 lutego 1925 r. Lewa strona sceny politycznej zawiązała opozycyjną koalicję, tzw. "Blok Federalistyczny", w której partycypowała Partia Demokratyczna, Słoweńska Partia Ludowa, Jugosłowiańska Organizacja Muzułmańska, chorwaccy federaliści oraz komuniści. Blok Narodowy (Partia Radykalna i Niezależna Partia Demokratyczna) przystąpił do wyborów z hasłami walki o "ocalenie państwa od antypaństwowych elementów" i ostatecznie uzyskał 164 mandaty, a Blok Federalistyczny – 151.
Po wyborach z 1925 r..
W nowej sytuacji powyborczej koła rządowe dążyły do pozyskania posłów wiernych aresztowanemu Radiciowi pod warunkiem zrezygnowania z programu republikańskiego'. 27 marca 1925 r. Radić z więzienia wystosował oświadczenie do Skupsztiny, w którym wyrzekł się swoich republikańskich i federalistycznych ambicji oraz obiecywał podporządkować się konstytucji widowdańskiej, choć wspominał o jej ewentualnej rewizji. Zapowiedział również wyjście Chorwackiej Republikańskiej Partii Chłopskiej z Międzynarodówki Chłopskiej i usunięcie z nazwy ugrupowania przymiotnika "Republikańska". Odejście od dotychczasowego programu i pogodzenie się z centralistyczną polityką serbską wywołało niezadowolenie w organizacjach terenowych Chorwackiej Partii Chłopskiej. Wkrótce, 18 lipca 1925 r., radykałowie i Chorwacka Partia Chłopska sformowali koalicyjny rząd, na którego czele stanął Pašić'. Radić przyjął tekę ministra oświaty, a dodatkowo cztery inne ministerstwa otrzymali jego najbliżsi współpracownicy. Rząd Pašicia kontynuował politykę wielkoserbską w interesie utrzymania jedności państwowej. Po ujawnieniu licznych malwersacji finansowych, jakich dopuścili się członkowie rządu i ostrych atakach opozycji, gabinet podał się do dymisji. Pozyskanie Radicia był ostatnim dużym sukcesem Pašicia w życiu politycznym. Długoletni serbski polityk zmarł w 1926 r.""
Ugoda radykałów z Radiciem nie trwała długo, gdyż serbowie nie zrezygnowali z centralizmu i unionizmu. Kolejnym premierem został radykał Nikola Uzunović, który stał na czele kilku kolejnych gabinetów łącznie przez 12 miesięcy. Radić odmówił wejścia do gabinetu Uzunovicia, ale pozwolił na to innym politykom z Chorwackiej Partii Chłopskiej'. Rząd Uzunovicia nie odnotował większych sukcesów w sferze gospodarczej ani w polityce zagranicznej. Stosunki Królestwa SHS z sąsiadami znacznie się pogorszyły po podpisaniu przez Włochy układów: o przyjaźni i bezpieczeństwie z Albanią w listopadzie 1926 r. oraz o przyjaźni z Węgrami w kwietniu 1927 r.'.
Jeszcze przed wyborami król poprosił o sformowanie rządu Velimira Vukićevicia, choć radykałowie opowiadali się po stronie Uzunovicia. Przy braku poparcia radykałów Vukićević zdołał sformować rząd przy wsparciu Partii Demokratycznej, Słoweńców i Muzułmanów, lecz jego pozycja marionetki króla pozbawiła go autorytetu politycznego. Nowy rząd nie uzyskał już poparcia Chorwackiej Partii Chłopskiej, która przeszła do opozycji i wyraźnie rosła w siłę. Rząd Vukićevicia, chcąc zmienić niekorzystny układ sił w parlamencie, rozpisał nowe wybory.
Wybory parlamentarne w 1927 r..
Wybory odbyły się 11 września 1927 r. i nie przyniosły Vukićeviciowi oczekiwanych rezultatów. Radykałowie nadal pozostawali najsilniejszym ugrupowaniem w Skupsztinie. W listopadzie 1927 r. zawiązano antyrządową koalicję z Niezależną Partią Demokratyczną (tzw. "Koalicja Chłopsko-Demokratyczna"), bezustannie atakując opozycyjnych deputowanych, którzy przyczynili się do uzyskania większości przez Vukićevicia. W umowie koalicyjnej obu partii broniono programu federacji i demokracji, które chciano zabezpieczyć konstytucyjnie.
Koniec parlamentaryzmu.
Zabójstwo Radicia.
Konflikt między zwolennikami unionizmu i centralizmu a federalistami zaostrzał się z dnia na dzień. Belgrad wykluczał zaspokajanie ambicji niezadowolonych narodówi i decydował się na kontynuację konsekwentnego kursu centralistycznego. Koalicja Chłopsko-Demokratyczna nie mogąc osiągnąć swych celów w parlamencie, zaczęła organizować w miastach i na wsi manifestacje zwolenników federacji. W parlamencie dochodziło do sporów przeradzających się w bójki z interweniującą policją. Atmosferę podgrzewała propaganda prasy rządowej skierowana przeciwko Radiciowi. Punktem szczytowym walki partyjnej i narodowej był dzień 20 czerwca 1928 r. Wtedy to, podczas tradycyjnego chaosu na sali obrad, poseł z ramienia Partii Radykalnej, Puniša Račić, oddał kilka strzałów do posłów Chorwackiej Partii Chłopskiej, zabijając na miejscu Pavle Radicia (bratanka Stjepana) oraz Đuro Basarička i ciężko raniąc trzech innych, w tym Stjepana Radicia. Dwa miesiące po zajściu, 8 sierpnia 1928 r., przywódca federalistów zmarł w wyniku odniesionych obrażeń. Jego pogrzeb, w którym uczestniczyło tysiące Chorwatów, stał się manifestacją chorwackiego patriotyzmu. Podczas uroczystości doszło do starć z policją i wojskiem. W ciągu kilku dni lipca 1928 r. trwały w mieście walki na barykadach.
Ogłoszenie dyktatury.
Zamach wywołał wielki kryzys państwowy i falę protestów, głównie na terenie Chorwacji. Opozycja oskarżała króla o akt terrorystyczny. Choć nie ma bezpośrednich dowodów na zaangażowanie władzy w przeprowadzenie ataku, to faktem jest, iż Račić rzeczywiście był powiązany z kołami dworskimi, a po procesie sądowym nie został stracony, tylko osadzony w więzieniu, gdzie przeżył aż do końca drugiej wojny światowej. W lipcu 1928 r., gdy demokraci ostatecznie wycofali poparcie, upadł rząd Vukićevicia. Nowy rząd sformował lider Słoweńców – Anton Korošec. I jemu nie udało się jednak opanować napiętej sytuacji politycznej. Atmosferę podgrzewały dodatkowo serbskie organizacje nacjonalistyczne, tj. Organizacja Jugosłowiańskich Nacjonalistów (ORJUNA) Svetozara Pribićevicia i Serbska Nacjonalistyczna Młodzieżówka (serb.-chorw. "Srpska nacionalna omladina"; SRNAO), które miały poparcie króla Aleksandra i kręgów dworskich. Wszystkie te siły dążyły do ustanowienia reżimu autorytarnego. Tymczasem kryzys w państwie, pod koniec 1928 r., pogłębiał się. Policja surowo rozprawiała się z opozycją, która wyraźnie osłabła po śmierci Radicia i po wyborze jego następcy – Vladko Mačka. Znaczenie utracił parlament, w którego pracach uczestniczyli wyłącznie posłowie koalicji rządzącej. Rząd Korošca, w celu uspokojenia ludności, wystąpił z programem reform podatkowych, obiecał zwiększenie kredytu dla chłopów, dokończenie reformy agrarnej w Dalmacji oraz przeprowadzenie reorganizacji aparatu państwowego. Z powodu problemów wewnętrznych wyraźnie słabła również pozycja Królestwa SHS na arenie międzynarodowej. Partie opozycyjne zbojkotowały uroczyste obchody 10-lecia istnienia państwa i zorganizowały demonstracje z żądaniami jego federacyjnej przebudowy, a w Zagrzebiu doszło do starć policji ze studentami. Wkrótce po uroczystościach jubileuszowych król Aleksander złożył wizytę w Paryżu, gdzie dano mu do zrozumienia, iż sojusz jugosłowiańsko-francuski nie wejdzie w życie, dopóki w Królestwie SHS nie powstanie stabilny rząd. Francja nalegała na osiągnięcie porozumienia między politykami największych frakcji.
Po pięciu miesiącach kryzysu parlamentarnego i bezowocnych starań o rozwiązanie problemów wewnętrznych, 30 grudnia 1928 r., rząd Korošca podał się do dymisji. Król przejawiający tendencje do rządów silną ręką, widząc nawarstwiające się problemy wewnętrzne, skłaniał się coraz bardziej stanowczo ku autorytarnej formie władzy. Na początku 1929 r. monarcha odbył szereg spotkań z przedstawicielami głównych sił politycznych, a także z generalicją jugosłowiańską, w celu rozpoznania stanowiska polityków i wojskowych, wobec skrywanej przez niego koncepcji wprowadzenia dyktatury. 6 stycznia 1929 r. monarcha dokonał przewrotu ustrojowego, rozwiązując parlament, wszystkie partie polityczne oraz samorząd terytorialny, wprowadzając ścisłą cenzurę oraz znosząc konstytucję widowdańską. Wydano dekret królewski, na mocy którego Aleksander przejmował władzę ustawodawczą i wykonawczą. Tego samego dnia opublikowano również orędzie władcy do narodu:
Król usprawiedliwiał swoje kroki potrzebą "umocnienia państwa i jego jedności". Sformowanie pozaparlamentarnego rządu powierzono generałowi Petarowi Živkoviciowi – dowódcy gwardii królewskiej i szefowi tajnej serbskiej organizacji "Biała Ręka". Do rządu, z wyjątkiem Antona Korošca, nie wszedł żaden bardziej znaczący działacz polityczny. Aleksander I zapoczątkował okres kilkuletniej dyktatury (tzw. "Šestojanuarska diktatura"). Nastąpiły liczne aresztowania oponentów politycznych, głównie identyfikujących się z poglądami lewicowymi. Bezpośrednio po przewrocie czołowi politycy, nie orientując się jeszcze dobrze w zamiarach króla, poparli jego posunięcia. Uważano, że przewrót godzi głównie w nielegalną partię komunistyczną. Rząd Živkovicia zorganizował ponad sto procesów przeciwko działaczom komunistycznym. Ofiarami terroru padło wielu działaczy lewicowych, co doprowadziło do rozbicia działających nielegalnie organizacji komunistycznych. Podjęto również środki przeciwko czołowym działaczom partii legalnych, których aresztowano lub zmuszano do emigracji. W wyniku represji życie polityczne w kraju zamarło. Dekretem królewskim, 3 października 1929 r., zmieniono nazwę państwa na "Królestwo Jugosławii".
Podział administracyjny.
Słowianie południowi w granicach Austro-Węgier.
Od 1867 r. Austro-Węgry stały się państwem dualistycznym złożonym z Austrii i jej krajów koronnych (tzw. Przedlitawia) oraz Węgier i ich komitatów (tzw. Zalitawia).
Kraje koronne Słowian południowych wchodzące w skład Przedlitawia (Republika Austrii):
Komitaty (historyczne okręgi) Słowian południowych wchodzące w skład Zalitawia (Węgry):
Wspólne ziemie austro-węgierskie zamieszkane przez Słowian południowych:
Tymczasowy podział z grudnia 1918 r..
Niedługo po zjednoczeniu, w grudniu 1918 r., wprowadzono tymczasowy podział na 61 dystryktów na podstawie historycznych i politycznych uwarunkowań nowego państwa.
Rozporządzenie z 1922 r..
Nowy podział administracyjny, zapoczątkowany przez zapisy konstytucji widowdańskiej, a ostatecznie ustalony w rozporządzeniu wydanym 26 kwietnia 1922 r., został wcielony w życie w 1923 r. i obowiązywał do roku 1929. Zlikwidowano podział historyczny' i odtąd królestwo składało się z 33 obszarów samorządu terytorialnego (tzw. obwodów/okręgów na wzór francuski – serb.-chorw. "oblasti) skupionych wokół większych miast, ale w pełni podporządkowanych Belgradowi. I tak dla Słowenii zostały utworzone 3 obwody, dla Chorwacji-Slawonii – 4, Dalmacji – 2, Bośni i Hercegowiny – 5, Wojwodiny – 2, Serbii i Czarnogóry – 14' oraz Macedonii – 3. Były to obwody (obwód – główne miasto):

</doc>
<doc id="126431" url="https://pl.wikipedia.org/wiki?curid=126431" title="Dziennik Ustaw">
Dziennik Ustaw

Dziennik Ustaw (skrót: DzU, Dz.U. lub Dz. U.uwaga do skrótu), pełna nazwa: Dziennik Ustaw Rzeczypospolitej Polskiej – najważniejszy polski dziennik urzędowy. Jest to jedyne oficjalne źródło poznania powszechnie obowiązującego prawa w Polsce. Wydawanie Dziennika Ustaw jest wyłączną kompetencją Prezesa Rady Ministrów, który zajmuje się tym przy pomocy redakcji znajdującej się w Rządowym Centrum Legislacji.
Wydawany nieprzerwanie do dziś Dziennik Ustaw powstał na mocy dekretu Rady Regencyjnej Królestwa Polskiego z dnia 3 stycznia 1918, a jego pierwszy numer ukazał się 1 lutego 1918.
Od 1 stycznia 2012 Dziennik Ustaw publikowany jest wyłącznie w formie elektronicznej i udostępniany na specjalnie do tego przeznaczonej stronie internetowej.
Zawartość.
W Dzienniku Ustaw ogłasza się akty prawne wymienione w Konstytucji Rzeczypospolitej Polskiej oraz w ustawie o ogłaszaniu aktów normatywnych i niektórych innych aktów prawnych. Są nimi:
Tytuł.
Dziennik Ustaw wychodził w Polsce pod różnymi tytułami w zależności od oficjalnej nazwy państwa:
Poprzednicy dziennika urzędowego, Korona Królestwa Polskiego (1386–1795), Rzeczpospolita Obojga Narodów (1569–1795) (I Rzeczpospolita)
Dzienniki urzędowe
Po zaborach
II Rzeczpospolita (1918–1945) (II wojna światowa [1939–1945]), Rzeczpospolita Polska (1944–1952) (Polska Ludowa)
Polska Rzeczpospolita Ludowa (1952–1989) (Polska Ludowa)
III Rzeczpospolita (1989–) (Rzeczpospolita Polska)
Podstawy prawne.
Wydawanie Dziennika Ustaw regulowały kolejno:
Powoływanie się na źródło.
Przy powoływaniu się na akty prawne opublikowane w Dzienniku Ustaw należy przytoczyć pełną nazwę aktu prawnego wraz z datą jego uchwalenia, a następnie w nawiasie podać miejsce publikacji w następujący sposób:
Przykładowy zapis aktu prawnego wraz ze wskazaniem źródła:
W praktyce prawniczej stosuje się prostszy zapis, np. Dz.U.2004.261.2603.
Skrót.
Zgodnie z § 162 ust. 2 pkt 1 zasad techniki prawodawczej, które jako integralna część rozporządzenia mają moc powszechnie obowiązującą, Dziennik Ustaw Rzeczypospolitej Polskiej oznacza się skrótem „Dz. U.” (ze spacją pomiędzy „Dz.” a „U.”). Nieco inną pisownię zaleca późniejsza (z dnia 15 maja 2006 roku) uchwała ortograficzna nr 13 Rady Języka Polskiego, a mianowicie „DzU” lub „Dz.U.” (bez spacji pomiędzy „Dz” a „U”). Według tej samej uchwały skrót wyrazu „numer” powinien być zapisywany małą literą (czyli „nr”) – co wynika poza tym z ogólnej normy ortograficznej.
Nie należy mylić podobnego skrótu „Dz. Urz.” z Dziennikiem Ustaw. Skrót "Dz. Urz." może dotyczyć innego dziennika urzędowego (np. "Dz. Urz. Min. Zdrowia") albo Dziennika Urzędowego Unii Europejskiej (np. "Dz. Urz. UE", "Dz. Urz. WE"). W samym Dzienniku Urzędowym UE na jego oznaczenie stosowany jest skrót „Dz.U.”.
Dostępność.
Dziennik Ustaw Rzeczypospolitej Polskiej wydawany jest przez Prezesa Rady Ministrów przy pomocy Rządowego Centrum Legislacji. Od 1 stycznia 2012 r. dostępny w oficjalnej formie elektronicznej na stronie Dzienniki Urzędowe Prezesa Rady Ministrów, z zachowaniem kolejności pozycji w danym roku kalendarzowym. W wersji nieoficjalnej – w darmowych lub płatnych systemach informacji prawnej, np. w Internetowym Systemie Aktów Prawnych na stronach Sejmu Rzeczypospolitej Polskiej – wszystkie numery od 1918 roku. Tekstom ze źródeł nieoficjalnych nie przysługuje przymiot autentyczności, co oznacza, że w razie wystąpienia doniosłego prawnie błędu w nieoficjalnej publikacji, ewentualne negatywne skutki ponosi jego czytelnik (zgodnie z zasadą "ignorantia iuris nocet"). 4 października 2017 r. udostępniono w formie elektronicznej również Dziennik Ustaw Rzeczypospolitej Polskiej wydawany przez rząd RP na uchodźstwie w latach 1939-1990.
Kontrowersje związane z ogłaszaniem aktów normatywnych w Dzienniku Ustaw.
Wyrok TK w sprawie K 34/15.
W grudniu 2015 prezes Rady Ministrów Beata Szydło wstrzymała publikację w Dzienniku Ustaw wyroku Trybunału Konstytucyjnego w sprawie K 34/15 z 3 grudnia 2015 dotyczącego zgodności z Konstytucją Rzeczypospolitej Polskiej niektórych przepisów ustawy z 25 czerwca 2015 o Trybunale Konstytucyjnym, gdyż w jej ocenie mógł on zostać wydany z „wadami prawnymi” w związku z wydaniem go w pięcioosobowym, a nie dziewięcioosobowym składzie. 10 grudnia 2015 o wyjaśnienia w tej sprawie do prezesa Trybunału Konstytucyjnego wystąpiła szefowa Kancelarii Prezesa Rady Ministrów Beata Kempa, informując o wstrzymaniu publikacji wyroku do czasu ich uzyskania. Był to pierwszy taki przypadek od rozpoczęcia działalności orzeczniczej przez Trybunał Konstytucyjny w 1986. W przesłanej 11 grudnia odpowiedzi prezes TK zwrócił uwagę, że zgodnie z art. 190 ust. 2 Konstytucji ogłaszanie orzeczeń Trybunału Konstytucyjnego jest obowiązkiem konstytucyjnym i podlega wykonaniu niezwłocznie przez organ do tego zobowiązany, którym jest Prezes Rady Ministrów, a Konstytucja nie przewiduje w tym zakresie żadnego wyjątku.
14 grudnia 2015 Prokuratura Okręgowa w Warszawie wszczęła śledztwo w sprawie niedopełnienia w okresie od dnia 3 grudnia 2015 r. przez funkcjonariuszy publicznych obowiązków wynikających z art. 190 ust. 2 Konstytucji RP oraz art. 3 ustawy z dnia 20 lipca 2000 r. o ogłaszaniu aktów normatywnych i niektórych innych aktów prawnych poprzez zaniechanie niezwłocznego ogłoszenia wyroku Trybunału Konstytucyjnego, zapadłego w dniu 3 grudnia 2015 r., czym działano na szkodę interesu publicznego (czyn z art. 231 § 1 Kodeksu karnego).
Wyrok w sprawie K 34/15 został opublikowany 16 grudnia 2015.
Śledztwo w tej sprawie zostało umorzone 7 stycznia 2016. Z ustaleń stołecznej Prokuratury Okręgowej wynika, że wyrok pod względem technicznym był gotowy do publikacji 4 grudnia 2015, tj. następnego dnia po przekazaniu go przez prezesa TK do Rządowego Centrum Legislacji, jednak decyzja w przedmiocie jego ogłoszenia miała zostać podjęta indywidualnie przez Prezes Rady Ministrów Beatę Szydło. W ocenie Prokuratury wyrok od dnia 4 grudnia 2015 r. do dnia 16 grudnia 2015 r., tj. daty w której został ogłoszony, nie był opublikowany z przyczyn leżących po stronie Prezes Rady Ministrów, a zwłoka w publikacji wyroku skutkowała stanem zagrożenia dla interesu publicznego. O decyzji o umorzeniu postępowania zadecydował fakt ostatecznego opublikowania wyroku TK oraz brak możliwości wykazania, że Prezes Rady Ministrów, nie ogłaszając wyroku w okresie pomiędzy 4 grudnia 2015 r. a 16 grudnia 2015 r., „miała świadomość w postaci pewności lub możliwości, iż działa na szkodę interesu publicznego”.
Wyrok TK w sprawie K 47/15.
W marcu 2016 Beata Szydło wstrzymała publikację w Dzienniku Ustaw kolejnego wyroku Trybunału Konstytucyjnego – w sprawie K 47/15, dotyczącego nowelizacji ustawy o TK z 22 grudnia 2015 – twierdząc, że nie może opublikować czegoś, co jest „stanowiskiem niektórych sędziów TK”. Zawiadomienia w sprawie nieopublikowania wyroku złożyło do prokuratury ponad 1700 osób fizycznych, a także stowarzyszenia i fundacje.
27 kwietnia 2016 Prokuratura Okręgowa Warszawa-Praga odmówiła wszczęcia śledztwa w sprawie niedopełnienia przez funkcjonariuszy publicznych obowiązków wynikających z art. 190 ust. 2 Konstytucji Rzeczypospolitej z 2 kwietnia 1997 roku oraz z art. 3 ustawy z 10 lipca 2000 roku o ogłaszaniu aktów normatywnych i niektórych innych aktów prawnych poprzez zaniechanie niezwłocznego ogłoszenia wyroku Trybunału Konstytucyjnego z 9 marca 2016 roku. Prokurator okręgowy Paweł Blachowski w uzasadnieniu decyzji napisał, iż w toku postępowania sprawdzającego nie stwierdzono w działaniach Prezesa Rady Ministrów, Ministra-Członka Rady Ministrów oraz prezesa i pracowników Rządowego Centrum Legislacji znamion niedopełnienia obowiązków. Prokuratura uznała także, że rząd ma obowiązek weryfikować legalność orzeczeń Trybunału Konstytucyjnego, jednak bez podania podstawy prawnej. Wcześniej od śledztwa zostali odsunięci prokuratorzy, którzy chcieli rozpocząć dochodzenie w tej sprawie. 5 czerwca 2018 rozstrzygnięcie w sprawie K47/15 zostało opublikowane w Dzienniku Ustaw w wyniku wejścia w życie w dniu 23 maja 2018 uchwalonej przez Sejm 12 kwietnia 2018 nowelizacji ustawy - Przepisy wprowadzające ustawę o organizacji i trybie postępowania przed Trybunałem Konstytucyjnym oraz ustawę o statusie sędziów Trybunału Konstytucyjnego.
Kolejne wyroki TK.
Do 27 maja 2016 Beata Szydło wstrzymała publikację siedmiu następnych wyroków TK.
16 sierpnia 2016 rząd Beaty Szydło opublikował 18 zaległych orzeczeń Trybunału Konstytucyjnego w Dzienniku Ustaw. Nie dokonano promulgacji 2 wyroków – z 9 marca i 11 sierpnia.
29 grudnia 2016 opublikowano 15 zaległych orzeczeń TK wydanych między 27 września a 13 grudnia (poz. 2196–2210). Nie zostały opublikowane 3 wyroki, w tym wyrok z 9 marca 2016
22 marca 2018 roku do Sejmu wpłynął poselski projekt ustawy o zmianie ustawy – Przepisy wprowadzające ustawę o organizacji i trybie postępowania przed Trybunałem Konstytucyjnym oraz ustawę o statusie sędziów Trybunału Konstytucyjnego autorstwa posłów Prawa i Sprawiedliwości. Projekt ma na celu określić sposób publikacji rozstrzygnięć Trybunału Konstytucyjnego z 9 marca, 11 sierpnia i 7 listopada 2016 r. (sygn. K 47/15, K 39/16 oraz K 44/16). 12 kwietnia 2018 roku Sejm, głównie głosami posłów klubu Prawa i Sprawiedliwości oraz koła Wolni i Solidarni, uchwalił ustawę o zmianie ustawy – Przepisy wprowadzające ustawę o organizacji i trybie postępowania przed Trybunałem Konstytucyjnym oraz ustawę o statusie sędziów Trybunału Konstytucyjnego. 2 maja 2018 roku ustawę podpisał prezydent RP Andrzej Duda. Ustawa weszła w życie w ciągu 14 dni od dnia ogłoszenia w Dzienniku Ustaw, czyli 23 maja 2018 roku. Zgodnie z art. 2 ustawy rozstrzygnięcia z 9 marca, 11 sierpnia i 7 listopada 2016 roku zostaną opublikowane po zarządzeniu ich publikacji przez prezesa TK wydanego w ciągu 7 dni od dnia wejścia w życie ustawy, czyli do 30 maja 2018 roku. 4 czerwca 2018 roku rzecznik prasowy TK Robert Lubański poinformował PAP, że prezes Trybunału Konstytucyjnego Julia Przyłębska zarządziła 29 maja 2018 roku publikację trzech rozstrzygnięć TK z 2016 r.. 5 czerwca 2018 roku opublikowano rozstrzygnięcia Trybunału Konstytucyjnego z 9 marca, 11 sierpnia i 7 listopada 2016 roku (sygn. K 47/15, K 39/16 oraz K 44/16) w Dzienniku Ustaw.

</doc>
<doc id="126432" url="https://pl.wikipedia.org/wiki?curid=126432" title="Ewa Kantor">
Ewa Kantor

Ewa Maria Kantor (ur. 24 czerwca 1956 w Dębicy) – polska polityk, nauczycielka, posłanka na Sejm IV kadencji.
Życiorys.
W 1987 ukończyła studia na Wydziale Matematyczno-Fizyczno-Technicznym Wyższej Szkoły Pedagogicznej w Krakowie, a w 2000 studia podyplomowe z zarządzania i marketingu na wydziale zamiejscowym w Tarnowie Wyższej Szkoły Biznesu – National-Louis University w Nowym Sączu.
W 1981 rozpoczęła pracę jako nauczycielka w szkole podstawowej w Dębicy. Od 1990 do 1998 i od 1999 do 2001 pracowała w liceum w tym mieście. W 1998 do 1999 kierowała delegaturą kuratorium oświaty. W 1981 wstąpiła do NSZZ „Solidarność”.
W wyborach parlamentarnych w 2001 została liczbą 5958 głosów wybrana posłem IV kadencji. Startowała z listy Ligi Polskich Rodzin w okręgu rzeszowskim. W kwietniu 2004 przeszła do koła poselskiego Dom Ojczysty (przystąpiła także do partii o tej nazwie, istniejącej do 2005). Zasiadała w Komisji Finansów Publicznych, Komisji Edukacji, Nauki i Młodzieży, Komisji Sprawiedliwości i Praw Człowieka oraz sejmowej komisji śledczej ds. prywatyzacji PZU. W 2005 z listy DO bez powodzenia ubiegała się o reelekcję (otrzymała 1249 głosów), a w 2013 (z własnego komitetu) o mandat senatora w wyborach uzupełniających w okręgu nr 55 (otrzymała 1617 głosów, tj. 2,76%, zajmując 4. miejsce spośród 7 kandydatów). Później związała się z Solidarną Polską, będąc kandydatką tej partii na liście PiS w wyborach do Sejmu w 2015.

</doc>
<doc id="126433" url="https://pl.wikipedia.org/wiki?curid=126433" title="Ufa">
Ufa

Ufa (ros. Уфа; baszk. Өфө, "Öfö", ) – miasto w europejskiej części Rosji, stolica Baszkortostanu. Miasto posiada rozwinięty przemysł maszynowy, elektroniczny, petrochemiczny, drzewny, chemiczny i spożywczy. W 2020 roku miasto otrzymało tytuł Miasta Pracy Waleczności. Pierwotnie miasto nosiło nazwę Tura-Tau, która wzięła się od wzgórza, na którym zostało wybudowane. "Ufa" oznacza „mały” w językach tureckich i była to nazwa stosowana przez lokalną ludność.
Geografia.
Położone nad rzeką Biełaja (dopływ Kamy), przy ujściu do niej rzek Ufa i Dioma. Powierzchnia miasta to 753,7 km².
Klimat w Ufie to umiarkowany kontynentalny z ciepłymi latami oraz zimnymi i długimi zimami. Średnia temperatura w lutym wynosi –14,7 °C, zaś w lipcu 22,2 °C.
Historia.
Średniowiecze.
W średniowieczu na terenie Ufy funkcjonowała osada o powierzchni 2 hektarów, będąca jednym z ośrodków kultury turbaslijskiej; najstarsze znaleziska pochodzą z III wieku naszej ery.
XVI wiek.
Ufa została założona jako fortyfikacja w 1574 roku na polecenie Iwana Groźnego. Dwa lata później wybudowano pierwszy klasztor na terenie Ufy, a w roku 1579 lub 1584 zbudowano drewnianą Cerkiew pod wezwaniem Matki Bożej Kazańskiej.
Prawa miejskie otrzymała w 1586 roku.
XVII wiek.
Miasto było oblegane przez Kałmuków; najpierw na początku lat 20., gdzie Ufa była oblegana przez 80 tysięcy kałmuckich żołnierzy, jednak konflikt Rosji z Kałmukami został rozwiązany drogą dyplomacji. Dla bezpieczeństwa miasta utworzono pułk złożony z Kozaków, który w 1633, 1636 i 1640 odparł atak na miasto ze strony Kałmuków, mimo licznych strat ze strony Kozaków.
W latach 70. wybudowano fortecę, mającą łączną długość murów wynoszącą 2,4 km.
W latach 1682-1684 Kałmucy z pomocą Nogajów i Tatarów ponownie oblegali miasto i plądrowali podmiejskie wsie, jednak również nie udało im się zdobyć Ufy, ponosząc ciężkie straty.
XVIII wiek.
W latach 1707-1708 miała miejsce blokada miasta z powodu buntu Baszkirów.
W tym roku otworzono pierwszą instytucję edukacyjną w Ufie; była to szkoła dla dzieci żołnierzy. W 1778 roku szkołę przeniesiono do Orenburga.
W 1759 roku w Ufie miał miejsce pożar, który zniszczył znaczą część miasta.
Podczas buntu Pugaczowa, od 26 listopada 1773 do 26 marca 1774, wytrzymała czteromiesięczne oblężenie.
W 1789 roku utworzono cztero- lub pięcioklasową szkołę podstawową.
W 1799 roku powołano eparchię orenburską.
W XVIII wieku w Ufie rozwinęła się poczta; w 1735 roku powstało połączenie z Moskwą, a w 1753 z Orenburgiem i Kazaniem.
XIX wiek.
W 1801 roku otworzono pierwszą drukarnię w Ufie.
W 1821 roku w mieście ponownie miał miejsce pożar, który strawił połowę miasta. W 1827 roku utworzono w Ufie pierwszy oddział straży pożarnej.
W latach 1829-1831, 1848-1849 i 1853 w Ufie była epidemia cholery.
Do miasta zostaje zesłana część powstańców listopadowych.
W roku 1856 w Ufie mieszkało już 15 tysięcy osób.
W 1894 roku zainstalowano w Ufie linie telefoniczne.
W 1900 roku miasto odwiedził Włodzimierz Lenin.
XX wiek.
W 1910 w Ufie ponownie była epidemia cholery; w tym roku otworzono szpital zakaźny.
8 listopada 1917 roku ustanowiono w mieście władzę radziecką. Nad miastem kilkukrotnie władzę odzyskiwała Biała Armia, jednak 9 czerwca 1919 roku miasto ostatecznie znalazło się w rękach komunistów.
Od 1922 roku była stolicą Baszkirskiej ASRR.
W roku 1926 uruchomiono połączenie autobusowe między Ufą a Sterlitamakiem.
W 1928 roku w Ufie zaczęto nadawać audycje radiowe w języku rosyjskim i baszkirskim.
W latach 30. w mieście rozwinęła się botanika oraz kultura; zbudowano teatry i operę.
W 1944 roku deportowano do Ufy Greków, Bułgarów i Ormian zamieszkujących dotychczas Półwysep Krymski, osiedlano ich w zamkniętych osiedlach w północnej części Ufy.
W 1946 wybuchła w Ufie epidemia tyfusu.
W 1959 roku przyjęto 25-letni plan rozwoju miasta, dzięki któremu miasto docelowo liczyłoby 700 000 mieszkańców.
W 1962 roku uruchomiono ruch trolejbusowy.
12 sierpnia 1980 roku Ufa liczyła już milion mieszkańców.
W nocy z 3 na 4 czerwca 1989 roku miała miejsce katastrofa kolejowa pod Ufą, w której zginęło od 600 do ponad 800 osób.
W 1992 roku utworzono Radę Muzułmanów Republiki Baszkortostanu.
XXI wiek.
Do roku 2040 planuje się zwiększyć powierzchnię miasta do 985 km².
Demografia.
Według danych ze spisu powszechnego z 2010 roku, Ufę zamieszkuje 1 030 812 osób, co czyni z niej jedenaste pod względem liczby ludności miasto w Federacji Rosyjskiej. 48,9% z nich stanowią Rosjanie, 28,3% Tatarzy, 17,1% Baszkirzy, 1,2% Ukraińcy, a pozostałe narodowości 4,5%.
Gospodarka.
W mieście rozwinął się przemysł chemiczny, maszynowy, metalowy, elektrotechniczny, materiałów budowlanych, drzewny, włókienniczy, rafineryjny oraz spożywczy.
W Ufie działają przedsiębiorstwa rafineryjne, jak Basznieft.
Transport.
Ufa jest ważnym węzłem komunikacyjnym, zarówno drogowym, jak i kolejowym.
W 1870 roku uruchomiono transport parowcem pasażerskim przez rzekę Biełaję. Uruchomiono również trasy kolejowe z Ufy do Kiniela (1888) i Złatoustu (1890).
W 1910 roku łączna długość ulic w Ufie wynosiła 122 km, z czego utwardzonych było tylko 15 km.
Obecny dworzec kolejowy w Ufie został wybudowany w 1968 roku. W 2006 roku odbyła się gruntowna renowacja. Obecnie budynek stacji może pomieścić nawet 6000 osób. Linie kolejowe biegną z miasta w kierunkach: Magnitogorsk, Czelabińsk, Samara, Orenburg i Uljanowsk. 4 czerwca 1989 roku w pobliżu Ufy miała miejsce katastrofa kolejowa, w wyniku której zginęło wedle różnych szacunków od 575 do 675 osób.
Ufa jest połączona z Moskwą dwiema drogami federalnymi: M7 rozpoczyna się w mieście i kończy w Moskwie, zaś M5 przebiega przez południową część miasta, łącząc Moskwę z Czelabińskiem.
Na południe od miasta znajduje się port lotniczy (kod IATA: UFA), z licznymi połączeniami krajowymi oraz zagranicznymi. W mieście swoją siedzibę ma linia lotnicza Air Bashkortostan, a w latach 1993–2007 również linia BAL Bashkirian Airlines.
Komunikacja miejska w Ufie jest realizowana przez autobusy, trolejbusy, tramwaje, a także kolej gondolową. Od lat 60. XX wieku prowadzone są dyskusje na temat powstania metra w Ufie. Nasiliły się one w latach 80., kiedy miasto przekroczyło milion mieszkańców. W 1996 roku ówczesny prezydent Borys Jelcyn położył kamień węgielny pod pierwszą stację metra w mieście. W roku 1997 rozpoczęto prace przy pierwszej linii. Jej otwarcie planowane było na 2008 rok. W 2005 roku jednak projekt zarzucono. W jego miejsce ma powstać naziemny system szybkiego tramwaju. Gdyby metro wybudowano, byłoby najbardziej wysuniętym na wschód systemem kolei podziemnej w Europie.
Nauka i oświata.
W Ufie działa 7 szkół wyższych, między innymi:
Sport.
W 1911 roku założonow w Ufie kort tenisowy.
Do szerzej znanych ufijskich klubów sportowych należą kluby piłkarskie Nieftianik Ufa i Baszynformswiaź-Dinamo Ufa, klub siatkarski Ural Ufa oraz drużyna hokejowa Saławat Jułajew Ufa. W roku 2009 odbyły się tutaj biathlonowe Mistrzostwa Europy. Z Ufy pochodzi sześciokrotny Indywidualny Mistrz Świata w Wyścigach Motocyklowych na lodzie Nikołaj Krasnikow. W latach 70. i 80. często w Ufie rozgrywano eliminacje kontynentalne do Mistrzostw Świata na Żużlu. Z Ufy pochodzi również kierowca Formuły 1 Daniił Kwiat.

</doc>
<doc id="126434" url="https://pl.wikipedia.org/wiki?curid=126434" title="Controlling">
Controlling

Controlling – system sterowania przedsiębiorstwem zorientowanym na wynik, łączący w sobie jednocześnie zadania planowania – poprzez ustalenie celów przedsiębiorstwa, kontroli – porównaniem stanu faktycznego z zamierzeniami i kierowania – przeprowadzanie działań korygujących. Celem działania controllingu jest przygotowanie dla kadry kierowniczej informacji, metod i instrumentów umożliwiających podejmowanie skutecznych decyzji planistycznych i realizacyjnych na różnych poziomach zarządzania, a także koordynację oraz kontrolę przebiegu wszystkich procesów przedsiębiorstwa.
Controlling działa na pograniczu funkcji zarządczych i kontrolnych. Zadaniem menedżera jest prowadzenie działalności gospodarczej i ponoszenie odpowiedzialności za wyniki przedsiębiorstwa. Kontroler zaś koncentruje się na pomiarze i ocenie skutków działalności gospodarczej, będąc jednocześnie odpowiedzialnym za przejrzystość pomiarów. Część wspólną tych zadań tworzy controlling, który obejmuje ustalanie celów, planowanie, sterowanie w zakresie finansów i skuteczności ekonomicznej oraz kontrolę. Istotnym zadaniem controllingu jest scalenie zazwyczaj oderwanych od siebie czynności kontrolnych w jedną spójną całość.
Miejsce controllingu w obszarach zarządzania i kontroli przedsiębiorstwem.
Działanie controllingu polega na stałym monitorowaniu funkcjonowania przedsiębiorstwa pod kątem stopnia realizacji celów i dopasowania się przedsiębiorstwa do zmieniającego się otoczenia oraz przekazywaniu informacji zarządzającym o potrzebie podejmowania działań korygujących. Monitorowanie przedsiębiorstwa odbywa się za pośrednictwem dwóch mechanizmów: sprzężenia zwrotnego ("feed-back") oraz sprzężenia wyprzedzającego ("feed-forward").
Istotą sprzężenia zwrotnego jest porównywanie wartości planowanych z uzyskiwanymi, wraz z analizą odchyleń. Jednak sama świadomość istniejących odchyleń nie jest wystarczająca do podjęcia właściwych działań korygujących. Konieczna jest jeszcze znajomość zagrożeń, które mogą powstać jako efekt pojawiających się odchyleń (sprzężenie wyprzedzające). Dlatego po przeprowadzonej analizie odchyleń wprowadza się działania usprawniające dotychczasowe reguły postępowania przedsiębiorstwa, chroniąc tym samym przedsiębiorstwo przed kolejnymi niepowodzeniami. Tym samym bieżąca weryfikacja dotychczasowej realizacji celów przekłada się na poprawę warunków realizacji celów w dłuższym okresie. Istotą sprzężenia wyprzedzającego jest wykrywanie odchyleń wcześniej, w miarę możliwości jeszcze przed ich wystąpieniem. Oznacza to, że sposób myślenia nastawiony na sprzężenie zwrotne powinien rozwinąć się więc w sposób myślenia uwzględniający sprzężenie wyprzedzające, pozwalający przedsiębiorstwu skorygować dotychczasowy sposób działania i uniknąć porażki w przyszłości.
Controlling strategiczny i controlling operatywny.
Na system controllingu przedsiębiorstwa składa się controlling strategiczny i controlling operatywny.
Controlling strategiczny nastawiony jest na wspomaganie zarządu przedsiębiorstwa w realizacji zamierzeń długookresowych – osiąganiu celów strategicznych. Controlling strategiczny jest zorientowany na przyszłość przedsiębiorstwa, interesuje go długookresowe zabezpieczenie egzystencji przedsiębiorstwa. Dlatego też interpretuje jego stan teraźniejszy, z punktu widzenia przyszłości i sugeruje odpowiednie działania dostosowawcze. W związku z tym zadaniem controllingu strategicznego jest pomiar długookresowych efektów działania przedsiębiorstwa, badanie szans i zagrożeń tkwiących w otoczeniu przedsiębiorstwa, określanie znaczących odchyleń otrzymywanych wyników od planu, a także reagowanie na zmiany wewnątrz przedsiębiorstwa.
Controlling operatywny skoncentrowany jest na bieżącym osiąganiu celów, a tym samym na wspieraniu sprawności działania przedsiębiorstwa. Głównym celem controllingu operatywnego jest utrzymanie bieżącej rentowności, płynności i efektywności przedsiębiorstwa, które umożliwia pomiar i analiza takich wielkości jak: przychody-nakłady, wpływy-wydatki, koszty-wyniki. Działania controllingu operatywnego nakierowane są na wnętrze przedsiębiorstwa, głównie w zakresie koordynacji procesów wewnętrznych, dokonując pomiaru ilościowych wielkości.
Przy controllingu strategicznym główny nacisk położony jest na czynności antycypacyjne, realizowane dzięki mechanizmowi sprzężenia wyprzedzającego. Analiza porównawcza planów i stopnia ich realizacji jest domeną controllingu operatywnego, jednak występuje ona również w controllingu strategicznym, chociaż w mniejszym zakresie. Controlling operatywny koncentruje się przede wszystkim na sprzężeniu zwrotnym, użytecznym dla badania stopnia realizacji bieżących celów.
Rozwój systemu controllingu w przedsiębiorstwie zaowocował pojawieniem się obszarów controllingu odpowiedzialnych za poszczególne funkcje przedsiębiorstwa, zarówno te podstawowe, jak i wspierające. Obszary controllingu funkcyjnego przecinają niejako w poprzek system controllingu strategicznego i operatywnego, precyzując zadania controllingu poszczególnych obszarów. Każdy rodzaj controllingu funkcyjnego obejmuje swym zasięgiem zarówno działania długookresowe (strategiczne), jak i bieżące (operatywne). Jednak w zależności od rangi danej funkcji w konkretnym przedsiębiorstwie można mówić o różnym zakresie zadań związanych z controllingiem strategicznym bądź controllingiem operatywnym badanej funkcji. Kluczowym jednak zawsze pozostaje controlling strategiczny, który pełni nadrzędną rolę w stosunku do całego systemu controllingu w przedsiębiorstwie poprzez wyznaczanie zasad funkcjonowania controllingu, dekompozycję celów na poszczególne funkcje, a także koordynowanie pracy controllingu poszczególnych obszarów funkcyjnych.

</doc>
<doc id="126437" url="https://pl.wikipedia.org/wiki?curid=126437" title="DVD+R DL">
DVD+R DL

DVD+R Double Layer ("DVD+R DL", "DVD+9", "DVD+DL", DVD+R dwuwarstwowe) – rodzaj płyt DVD stanowiący pochodną formatu DVD+R stworzonego przez DVD+RW Alliance. Pierwszy raz zaprezentowany został w październiku 2003. DVD+R DL to płyta średnicy 12 cm, posiadająca dwie zapisywalne warstwy zdolne pomieścić około 4,7 GB każda, jedna pod drugą, rozdzielone specjalnym materiałem przepuszczającym światło o określonej długości. Dzięki odbijaniu światła przez pierwszą warstwę możliwe jest jej odczytanie, natomiast dzięki odpowiedniemu skupieniu wiązki światła lasera, możliwe jest odczytywanie drugiej warstwy. 
Napędy DVD wyprodukowane po roku 2003 obsługują odczyt płyt DVD+R DL. Płyty tego typu mają niemal dwukrotnie większą pojemność niż nośniki jednowarstwowe.
W praktyce płyta DVD DL pomieści 7,961 GB.

</doc>
<doc id="126438" url="https://pl.wikipedia.org/wiki?curid=126438" title="3dfx">
3dfx

3dfx Interactive (nazwa "3dfx" pochodzi od angielskiego "three dimensional effects" – efekty trójwymiarowe. Wymowa effects jest podobna do fx) – firma produkująca akceleratory graficzne i karty graficzne ze zintegrowaną akceleracją. Pod koniec roku 2000 doznała jednego z największych kryzysów w dziejach przemysłu komputerów osobistych. Ostatecznie została za 70 mln dolarów wykupiona przez firmę NVIDIA, która nie kontynuowała linii ani wsparcia produktów 3dfx. Siedzibą firmy było San Jose w Kalifornii. Pierwotna nazwa to 3Dfx Interactive (wielka litera D), ale w 1999 roku została zmieniona na małą razem z pojawieniem się nowego loga firmy.
Wczesna historia.
3Dfx Interactive powstało w roku 1994, a dwa lata później wydało swój pierwszy układ graficzny Voodoo Graphics (znany później jako Voodoo 1) po tym, jak gwałtowny spadek cen pamięci RAM typu EDO pozwolił na zaistnienie takich kart na rynku masowym. Układ stał się popularny dzięki temu, że oferował wyższy poziom wydajności niż produkty konkurencji, które często działały gorzej niż programowe silniki efektów graficznych. Voodoo nie posiadało obsługi grafiki dwuwymiarowej, było kartą dodatkową, obrabiającą sygnał z karty graficznej w drodze do monitora. Żeby zapewnić jak najlepszą wydajność, 3Dfx opracowało własny zestaw API zwany Glide, który umożliwiał programowanie ich karty. Glide bezpośrednio udostępniało podsystemy sprzętu programom, w odróżnieniu od ówczesnych, niezależnych od sprzętu OpenGL i QuickDraw 3D. W owym czasie głównym konkurentem 3Dfx była firma PowerVR, produkująca podobną kartę pośredniczącą.
W sierpniu 1997 zaczęto sprzedaż Voodoo Rush. Łączył on na jednej karcie układ grafiki 2D firmy Alliance Semiconductor z układem Voodoo. Wydajność była jednak o ok. 20% niższa niż przy użyciu osobnej karty, konstrukcja skomplikowana, a jakość grafiki 2D niska (głównie dlatego, że oba układy dzieliły tę samą pamięć i przerwanie). Kolejne wersje używały grafiki 2D firmy Cirrus Logic, co rozwiązało większość problemów, ale projekt Voodoo Rush nigdy nie zyskał dużej popularności i został wycofany pod koniec roku.
W lutym 1998 wprowadzono na rynek Voodoo 2. Pod względem konstrukcyjnym było to w zasadzie Voodoo z dodatkową jednostką teksturującą, co pozwoliło rysować dwie tekstury w jednym przejściu. Dodatkowe unowocześnienia to większa częstotliwość zegara, szersza szyna pamięci (192 bity zamiast 128) oraz obsługa większej ilości pamięci (do 8 MB na teksturę i 4 MB na bufor ramki w porównaniu z 4 MB / 2 MB oferowanym przez Voodoo). Najwyższą rozdzielczością stało się 800 × 600 pikseli przy lepszych teksturach. Karta miała również możliwość pracy w trybie SLI, w którym dwie karty współpracują przy wyświetlaniu obrazu. Dzięki SLI można było podwoić wydajność, a połączone bufory ramki umożliwiały zwiększenie rozdzielczości do 1024 × 768. Charakterystyczną cechą Voodoo 2 było użycie w konstrukcji trzech układów, podczas gdy konkurenci, jak ATI Rage Pro i NVIDIA Riva 128, mieli pojedyncze układy ze zintegrowaną obsługą 2D.
Pod koniec 1998 roku firma 3Dfx wprowadziła na rynek Voodoo Banshee – Voodoo 2 i jądro 2D połączone w jeden układ scalony. Częstotliwość zegara była nieco wyższa niż w Voodoo 2, ale szyna pamięci miała tylko 128 bitów szerokości. Brakowało drugiej jednostki teksturującej, co dawało w efekcie nierówną wydajność – czasem była ona wyższa niż dla Voodoo 2, czasem nieco niższa. Chociaż nie był to przebój na miarę Voodoo 1 lub 2, sprzedał się w stosunkowo dużej liczbie, głównie w segmencie OEM.
Schyłek działalności.
W połowie roku 1999 można było kupić Voodoo 3 – podwójne jądro Voodoo 2 oraz jednostka grafiki 2D z Banshee. Voodoo 2 skonfigurowane do pracy w SLI, razem z kartą graficzną, zajmowało trzy porty płyty głównej. Jednak dziedzictwo konstrukcyjne spowodowało brak kilku rozwiązań technicznych obecnych już wówczas w konkurujących kartach ATI, Matrox i NVIDIA. Najbardziej widoczny był brak obsługi 32-bitowego koloru oraz tekstur o rozmiarach ponad 256 × 256. Tuż przed premierą Voodoo 3 3dfx wykupiła za 141 milionów dolarów STB Technologies, wówczas jednego z głównych producentów kart graficznych. Przyjmuje się, że to posunięcie było jedną z głównych przyczyn upadku 3dfx, gdyż nie sprzedała ona żadnego egzemplarza układów Voodoo 3, 4 i 5 producentom końcowym, podczas gdy NVIDIA sprzedawała wyłącznie układy, a gotowe karty graficzne produkowały inne firmy. Voodoo 3 sprzedawało się stosunkowo dobrze, choć w porównaniu z dwoma pierwszymi modelami – niezadowalająco.
Kolejny (i jak się później okazało ostatni) produkt nazwano Voodoo Napalm. Pierwotnie było to Voodoo 3 uzupełnione o nowe technologie oraz z szybszym zegarem. Wydajność układu była podobna do NVIDIA Rivy TNT2. Jednak debiut rynkowy układu Napalm się opóźnił, co pozwoliło NVIDII wydać układ GeForce, przenoszący prawie wszystkie obliczenia numeryczne z CPU do układu grafiki. Napalm nie mógłby konkurować z GeForce, więc przeprojektowano go, żeby obsługiwał współpracę kilku układów scalonych, tak jak miało to miejsce w Voodoo 2. Ostatecznie produkt nazwano VSA-100, co oznaczało Voodoo Scalable Architecture.
Początkowo zbudowano Voodoo 4 4500 (pojedynczy układ) i Voodoo 5 5500 (podwójny układ). Później zamierzano dodać Voodoo 5 5000 (podwójny układ, ze zmniejszonym buforem ramki) i Voodoo 5 6000 (poczwórny układ). Jednak do chwili, gdy na rynek dotarły karty oparte na VSA-100, pojawiła się na nim również druga generacja GeForce, o istotnie zwiększonej wydajności, a także układy z serii Radeon firmy ATI, porównywalne z GeForce 2 pod względem wydajności. Zaletą Voodoo 5 5500 nad produktami konkurencyjnymi była lepsza niż w Radeonach i GeForce 2 GTS implementacja antyaliasingu, dzięki czemu utrata wydajności przy włączeniu tej opcji nie była tak rażąca. Voodoo 4 4500 na prawie każdym polu ustępowało układom GeForce 2 MX czy Radeon VE.
Voodoo 5 6000 nigdy nie dotarło na rynek, bo miało poważną wadę, powodującą przekłamania przy przesyłaniu danych przez szynę AGP na pewnych płytach głównych, oraz pozwalało na wykorzystanie tylko AGP 2x, co uniemożliwiało jej wykorzystanie w połączeniu z wchodzącymi wtedy na rynek płytami głównymi dla Pentium 4. Późniejsze testy portalu ExtremeTech wykazały, że Voodoo 5 6000 byłoby szybsze niż Geforce2 GTS, ale wolniejsze od Geforce2 Ultra i GeForce3. Nie doszło też do sprzedaży Voodoo 5 5000, bo zmniejszony bufor ramki nie spowodował wystarczającej obniżki ceny w stosunku do modelu 5 5500.
Voodoo 4 poniósł taką samą porażkę jak Voodoo Rush i chociaż sprzedaż Voodoo 5 była wysoka, to nie wystarczyła, żeby uratować 3dfx. Pod koniec roku 2000 kilka firm kredytujących 3dfx postanowiło rozpocząć postępowanie likwidacyjne. 3dfx nie miała szans go wygrać, więc wybrała wykupienie przez NVIDIĘ i koniec działalności. Większość grupy pracującej nad akceleratorem Rampage, następcą linii VSA-100, została przeniesiona do prac nad serią GeForce FX.
Upadek 3dfx jest różnie rozpatrywany, ale najczęściej jako przyczyny wymienia się nadmierny nacisk kierownictwa na badania i rozwój. Karty Voodoo były zwykle bardzo drogie, co pozostawiło praktycznie cały rynek średni i niski do dyspozycji ATI i NVIDII. Ponadto cykl rozwojowy w 3dfx był długi w porównaniu do NVIDII, karty ATI i NVIDII miały lepszą ogólną wydajność, zaś Matrox miał najwyższą jakość obrazu. Karta "Rampage", w którą 3dfx włożyło największy wysiłek, ale której nigdy nie zdołało sprzedać, miała być kolejnym modelem wypuszczonym na rynek.

</doc>
<doc id="126441" url="https://pl.wikipedia.org/wiki?curid=126441" title="Wypalenie zawodowe">
Wypalenie zawodowe

Wypalenie zawodowe, syndrom wypalenia zawodowego, burnout syndrom – występujący pod wpływem długotrwałego i źle zarządzanego stresu stan, w którym pracownik czuje się chronicznie przemęczony i niezadowolony z pracy, staje się zdystansowany i coraz mniej angażuje się w pracę. 
Występuje najczęściej w zawodach wymagających intensywnych kontaktów z ludźmi, a kontakty te są warunkiem sukcesu i rozwoju zawodowego, np. nauczycieli, policjantów, lekarzy, pielęgniarek, pracowników społecznych i innych.
W klasyfikacji chorób ICD-11 wypalenie zawodowe nie jest uznawane przez WHO za chorobę, ale za syndrom będący odpowiedzią na przewlekły stres zawodowy
Składniki syndromu.
Według Christiny Maslach istnieją 3 składniki zawodowego wypalania się:
Konkurencyjnym ujęciem wypalenia jest podejście dwuczynnikowe, które wyróżnia:
Narzędzia do mierzenia wypalenia zawodowego.
Obecnie w Polsce stosowane są dwa główne narzędzia do pomiaru wypalenia zawodowego. 

</doc>
<doc id="126445" url="https://pl.wikipedia.org/wiki?curid=126445" title="Gurami mozaikowy">
Gurami mozaikowy

Gurami mozaikowy, gurami perłowy ("Trichopodus leerii") – słodkowodna ryba z rodziny guramiowatych. Popularna ryba akwariowa.
Występowanie.
wody Półwyspu Indochińskiego i Archipelagu Sundajskiego
Charakterystyka.
Ciało barwy srebrzysto-niebieskiej, pokryty licznymi połyskującymi cętkami, od głowy do ogona podłużna czarna pręga, spód ciała pomarańczowawy. Dorasta do 12 cm długości.
Dymorfizm płciowy.
Samiec intensywniej ubarwiony, płetwy nieco bardziej zaostrzone niż u samicy. Samce mają krwistoczerwony brzuch, płetwa odbytowa bardziej wydatna niż u samic, zakończona nitkowatymi wyrostkami.
Warunki hodowlane.
Ryba ciepłolubna, spokojna i płochliwa, wrażliwa na zranienia. Akwarium powinno być duże, dobrze umieścić rośliny pływające (np. wgłębka wodna). Zalecana temperatura 24-33 °C, chętnie zjada zarówno pokarm suszony (płatki i granulki - ale nie za duże, rybka ma mały otwór gębowy), jak i żywy, zwłaszcza rureczniki oraz larwy komarów i ochotek.
Rozmnażanie.
Tarło odbywa się w temperaturze około 28 °C, przy obniżonym poziomie wody do ok. 15-20 cm. Samczyk buduje gniazdo, do którego zwabia samiczkę aby złożyła ikrę. Po tarle należy samiczkę odłowić i pozostawić opiekę nad potomstwem samcowi. Gdy po paru dniach wylęgną się młode, należy odłowić także samca. Młode karmić pierwotniakami i drobnym planktonem. Wodę należy obficie natleniać, ponieważ młode nie mają jeszcze dobrze wykształconego aparatu labiryntowego.

</doc>
<doc id="126446" url="https://pl.wikipedia.org/wiki?curid=126446" title="Świat przedstawiony">
Świat przedstawiony

Świat przedstawiony – jeden ze składników utworu literackiego, filmu, komiksu lub gry komputerowej, reprezentuje ogół świata przedstawionego w utworze (czas akcji, miejsce akcji, bohaterów, zdarzenia, procesy życiowe, świat fizyczny itp.).
Świat przedstawiony to całokształt zaprezentowanych w nim zjawisk (stanów rzeczy, procesów, przeżyć, działań ludzkich), będący przedmiotowym korelatem semantycznej warstwy wypowiedzi literackiej: sfera fikcyjnych desygnatów (fikcja literacka) konstytuowana przez znaczenia słów, zdań i większych odcinków tekstu, narastająca wraz z jego rozwojem i organizująca się wedle określonych założeń kompozycyjnych (kompozycja). Budulcem świata przedstawionego jest wyzyskany przez autora materiał tematyczny, który podlega zabiegom selekcji, interpretacji i konstrukcji zgodnie z konkretnym zamysłem artystycznym, koncepcją teoriopoznawczą i intencją ideologiczną. Elementarnymi jednostkami konstrukcyjnymi świata przedstawionego są motywy; ich różnorodne kombinacje tworzą całości tego rodzaju, co postać literacka, fabuła, sytuacja liryczna; motywy dynamiczne kształtują czasowy wymiar świata przedstawionego (czas w dziele literackim), motywy statyczne, jego wymiary przestrzenne (przestrzeń w dziele literackim).
Centralnym składnikiem świata przedstawionego, zapewniającym mu wewnętrzną koherencję i decydującym o jego całościowym układzie, jest temat. Świat przedstawiony stanowi zasadniczy wykładnik funkcji poznawczej dzieła. Będąc konstrukcją literacką poddaną działaniu założeń konwencjonalnych, obowiązujących w danym gatunku literackim, jest zarazem – w mniejszym lub większym stopniu – odpowiednikiem jakiejś rzeczywistości ludzkiej: psychologicznej, społecznej, historycznej. W tym zakresie podpadać może pod kryteria prawdy (prawda w dziele literackim) lub prawdopodobieństwa; w szczególności dotyczy to utworów epickich (epika) i dramatycznych (dramat).
O świecie przedstawionym, którego elementy lub ich układ (następstwo w czasie, związki przyczynowo-skutkowe, motywacja zdarzeń i zachowań postaci) zgodne są ze społecznie utwierdzonymi stereotypami poznawczymi, zwykło się mówić, że ma on charakter realistyczny (realizm); natomiast światu przedstawionemu budowanemu w opozycji do utrwalonego społecznie sposobu pojmowania rzeczywistości i praw nią rządzących przypisuje się znamiona fantastyczności (fantastyka). Niekiedy świat przedstawiony jest rozbudowanym znakiem wskazującym na treści bezpośrednio w dziele nie zakomunikowane. Dotarcie do nich poprzez elementy i relacje dane wprost w świecie przedstawionym wymaga od czytelnika specjalnych zabiegów interpretacyjnych; tak dzieje się w przypadku alegorii lub symbolu. Każdy jednak rodzaj świata przedstawionego stanowi sam przez się układ nie w pełni dookreślony, wzywający odbiorcę do odpowiednich precyzacji i dopełnień; określoność uzyskuje dopiero w procesie czytelniczej konkretyzacji dzieła literackiego.
Za twórcę pojęcia świata przedstawionego uważą się Romana Ingardena.
Niejako odpowiednikiem pojęcia świata przedstawionego w sztuce filmowej jest diegeza.

</doc>
<doc id="126448" url="https://pl.wikipedia.org/wiki?curid=126448" title="Cezary Grabarczyk">
Cezary Grabarczyk

Cezary Stanisław Grabarczyk (ur. 26 kwietnia 1960 w Łodzi) – polski prawnik i polityk.
Od 2001 poseł na Sejm IV, V, VI, VII, VIII i IX kadencji, wicemarszałek Sejmu VII kadencji (2011–2014), w latach 2007–2011 minister infrastruktury, w latach 2014–2015 minister sprawiedliwości, w latach 2013–2016 wiceprzewodniczący PO.
Życiorys.
Syn Ludwika i Teresy. Ukończył IV Liceum Ogólnokształcące im. Emilii Sczanieckiej w Łodzi, następnie w 1984 został absolwentem Wydziału Prawa i Administracji Uniwersytetu Łódzkiego. Odbył aplikację adwokacką w Okręgowej Radzie Adwokackiej w Łodzi. W latach 1967–1983 należał do Związku Harcerstwa Polskiego, był m.in. zastępcą komendanta hufca ds. programowych. W latach 1980–1984 zasiadał w Uczelnianej Komisji Rewizyjnej Niezależnego Zrzeszenia Studentów Uniwersytetu Łódzkiego.
W latach 1984–1987 był starszym referentem w łódzkim oddziale Zakładu Ubezpieczeń Społecznych. Od 1987 pracował jako inspektor w Przedsiębiorstwie Gospodarki Mieszkaniowej Łódź-Bałuty, w 1988 jako inspektor w Urzędzie Miasta Łodzi. W latach 1988–1996 był zatrudniony jako asystent w Katedrze Prawa Konstytucyjnego na Wydziale Prawa i Administracji Uniwersytetu Łódzkiego. W 1989 rozpoczął praktykę jako adwokat w kancelarii adwokackiej. W latach 1998–1999 pełnił funkcję zastępcy prezesa Urzędu Zamówień Publicznych. W latach 1999–2001 zajmował stanowisko I wicewojewody łódzkiego.
W 1990 przewodniczył łódzkiemu oddziałowi Unii Polityki Realnej. W latach 1990–1991 był przewodniczącym łódzkiego oddziału Partii Konserwatywno-Liberalnej, zaś w latach 1991–1994 członkiem prezydium Zarządu Krajowego Kongresu Liberalno-Demokratycznego. W latach 1994–2001 należał do Unii Wolności. Był zastępcą przewodniczącego Krajowego Sądu Koleżeńskiego UW. W 2001 przystąpił do Platformy Obywatelskiej. Obejmował funkcję przewodniczącego partii w województwie łódzkim i członka zarządu krajowego.
Po raz pierwszy został wybrany na posła w wyborach w 2001 w okręgu sieradzkim. W Sejmie IV kadencji pełnił funkcję przewodniczącego Komisji Nadzwyczajnej do spraw zmian w kodyfikacjach. Zasiadał w Komisji Sprawiedliwości i Praw Człowieka, Komisji Infrastruktury oraz w tzw. komisji śledczej ds. prywatyzacji PZU. Ponownie uzyskał mandat poselski w wyborach w 2005, w V kadencji kierował sejmową Komisją Sprawiedliwości. W latach 2004–2007 wyróżniany przez tygodnik „Polityka” w rankingu najlepszych posłów IV i V kadencji. W wyborach parlamentarnych w 2007 po raz trzeci został posłem, otrzymując w okręgu łódzkim 44 610 głosów.
16 listopada 2007 objął stanowisko ministra infrastruktury w pierwszym rządzie Donalda Tuska.
W wyborach parlamentarnych w 2011 kandydował z pierwszego miejsca listy PO w okręgu łódzkim. Uzyskał mandat poselski, zdobywając 24 582 głosy. 7 listopada 2011 został odwołany z urzędu ministra, a następnego dnia wybrany na wicemarszałka Sejmu VII kadencji.
14 grudnia 2013 został wiceprzewodniczącym PO, pełnił tę funkcję do 2016. 22 września 2014 objął stanowisko ministra sprawiedliwości w nowo powołanym rządzie Ewy Kopacz. W 2015 był jednym z założycieli komitetu wyborczego Bronisława Komorowskiego w wyborach prezydenckich. 29 kwietnia 2015 po pojawiających się w mediach informacjach o możliwych nieprawidłowościach przy uzyskaniu pozwolenia na broń złożył dymisję ze stanowiska ministra, która została przyjęta. Dzień później został odwołany przez prezydenta. Jeszcze w 2015 prokurator umorzył postępowanie w sprawie związanej z uzyskaniem pozwolenia na broń przez polityka, nie stwierdzając przestępstwa.
W 2015 został ponownie wybrany do Sejmu, otrzymując 26 591 głosów. W Sejmie VIII kadencji został członkiem Komisji Infrastruktury oraz Komisji Obrony Narodowej. W listopadzie 2016 został powołany na funkcję wiceministra rozwoju i infrastruktury w gabinecie cieni utworzonym przez Platformę Obywatelską. Ponownie wszczęto postępowanie w sprawie poświadczenia nieprawdy w dokumentach przez Cezarego Grabarczyka przy uzyskaniu pozwolenia na broń. Polityk, nieprzyznający się do popełnienia tego czynu, sam zrzekł się immunitetu, a w marcu 2018 przedstawiono mu zarzuty.
W wyborach w 2019 ponownie uzyskał mandat poselski, kandydując z ramienia Koalicji Obywatelskiej w okręgu piotrkowskim i otrzymując 16 357 głosów.

</doc>
<doc id="126450" url="https://pl.wikipedia.org/wiki?curid=126450" title="Kartka żywnościowa">
Kartka żywnościowa



</doc>
<doc id="126452" url="https://pl.wikipedia.org/wiki?curid=126452" title="Świdermajer">
Świdermajer

Świdermajer, styl nadświdrzański – nazwa drewnianej architektury letniskowej powstającej na przełomie XIX i XX wieku na południowy wschód od Warszawy, wzdłuż Drogi Żelaznej Nadwiślańskiej (Kolei Nadwiślańskiej) na tzw. linii otwockiej w letniskach: Anin, Międzylesie, Radość, Zbójna Góra, Miedzeszyn, Falenica, Emilianów, Michalin, Józefów, Świder (Letniska Falenickie) oraz w letnisku, a następnie Otwocku.
Opis.
Twórcą tego stylu budownictwa był Michał Elwiro Andriolli, mieszkający od 1880 r. w osadzie położonej po obu brzegach rzeki Świder. Osada w 1883 r. oficjalnie przyjęła nazwę Brzegi.
Styl ma elementy tradycyjnego budownictwa mazowieckiego o lekkiej konstrukcji i bogato zdobionych pawilonów, inspirowanych warszawską Wystawą Rolno-Przemysłową z roku 1885. Andriolli sprowadził do Brzegów kilka eksponowanych na wystawie domów. Bolesław Prus pisał o nich: „Są to cacka, jakich Warszawa jeszcze nie widziała w tej ilości i rozmaitości. Każdy z nich bawi oko piękną formą, sztukaterią, rzeźbieniami, tapicerskimi ozdobami albo żywą barwą”.
Główna bryła budynku kształtowana pod wpływem architektury szwajcarskiej, która w Europie stała się bardzo popularna po wystawie światowej w Wiedniu w 1873 r. Andriolli wzbogacił formę o werandy i przedsionki zaczerpnięte z architektury schronisk alpejskich i rosyjskich daczy. Dla stylu charakterystyczne są drewniane ażurowe zdobienia werand i ganków, szpiczaste zwieńczenia dachów.
Nazwa.
Nazwę „świdermajer”, jako żartobliwie podobną do nazwy biedermeier, wymyślił Konstanty Ildefons Gałczyński w wierszu "Wycieczka do Świdra":
Upamiętnienie.
Od 2010 roku organizowany jest Festiwal Świdermajer, promujący drewnianą architekturę na linii otwockiej. Jego organizatorami są: Towarzystwo Przyjaciół Otwocka, Wawerskie Centrum Kultury i Miejski Ośrodek Kultury w Józefowie. 

</doc>
<doc id="126453" url="https://pl.wikipedia.org/wiki?curid=126453" title="Ryszard Tomczyk (polityk)">
Ryszard Tomczyk (polityk)

Ryszard Władysław Tomczyk (ur. 17 sierpnia 1959 w Bierzwniku) – polski polityk, historyk, nauczyciel akademicki i samorządowiec, profesor nauk humanistycznych, profesor Uniwersytetu Szczecińskiego, poseł na Sejm IV kadencji.
Życiorys.
Na początku lat 80. był podejrzany o rozpowszechnianie ulotek antykomunistycznych, a także o przynależność do nielegalnej w czasach komunistycznych organizacji. W stanie wojennym w lipcu 1982 aresztowany za rozpowszechnianie ulotek; zwolniony w następnym miesiącu, gdy prokurator umorzył postępowanie, uznając zarzucany czyn za „znikomo społecznie niebezpieczny”. Ukończył studia na Wydziale Humanistycznym Wyższej Szkoły Pedagogicznej w Szczecinie. Doktoryzował się na Uniwersytecie Szczecińskim, na którym był zatrudniony jako adiunkt. Pracował w Zakładzie Historii Państwa i Prawa na Wydziale Prawa i Administracji Uniwersytetu Rzeszowskiego, na którym się habilitował. Następnie został pracownikiem Instytutu Historii i Stosunków Międzynarodowych na Wydziale Humanistycznym Uniwersytetu Szczecińskiego. Doszedł do stanowiska profesora tej uczelni. W 2019 otrzymał tytuł profesora nauk humanistycznych.
Od 1994 był także wójtem gminy Bierzwnik. W latach 2002–2003 był radnym sejmiku zachodniopomorskiego i członkiem zarządu województwa.
Od 2003 sprawował mandat posła na Sejm IV kadencji z okręgu koszalińskiego, wybranego z listy Sojuszu Lewicy Demokratycznej. W parlamencie zastąpił Ryszarda Ulickiego. Zasiadał w Komisji Edukacji, Nauki i Młodzieży, Komisji Kultury i Środków Przekazu oraz sejmowej komisji śledczej ds. prywatyzacji PZU. W 2005 bez powodzenia ubiegał się o reelekcję, rok później bezskutecznie kandydował do sejmiku zachodniopomorskiego, mandat objął w 2009 (w miejsce Józefa Falińskiego). W 2010 bezskutecznie ubiegał się o reelekcję.
Odznaczenia.
W 2016 otrzymał Srebrny Krzyż Zasługi.

</doc>
<doc id="126454" url="https://pl.wikipedia.org/wiki?curid=126454" title="Ozjasz Szechter">
Ozjasz Szechter

Ozjasz Szechter (ur. 23 sierpnia 1901 w Witkowie Nowym, zm. 20 sierpnia 1982 w Warszawie) – polski dziennikarz i działacz komunistyczny pochodzenia żydowskiego, skazany w tzw. procesie łuckim w 1934 roku, od lat 60. XX wieku dysydent.
Życiorys.
Działalność do 1939.
Pochodził z żydowskiej rodziny: był synem Natana i Klary (z domu Steinwurcel), miał brata Szymona. Jako nastolatek angażował się we działalność młodzieżowej komunistycznej grupy samokształceniowej we Lwowie, a w 1920 wstąpił do Komunistycznej Partii Galicji Wschodniej. Następnie wyjechał do Wiednia na studia, które przerwał i w 1923 powrócił do Lwowa. Od 1925 zaangażował się w działalność nielegalnej Komunistycznej Partii Zachodniej Ukrainy, dążącej do oderwania od Polski części jej wschodnich ziem oraz przyłączenia ich do Ukraińskiej Socjalistycznej Republiki Radzieckiej, w której pełnił liczne funkcje we władzach różnych szczebli. Był m.in. sekretarzem komitetu miejskiego we Lwowie, okręgowym sekretarzem w Stanisławowie, członkiem Centralnego Wydziału Zawodowego Komitetu Centralnego oraz zastępcą członka i członkiem Komitetu Centralnego. Z powodu działalności w KPZU był wielokrotnie zatrzymany, aresztowany, sądzony i więziony przez organy państwowe II RP. Przez pewien czas ukrywał się przed policją.
W 1934, w ramach tzw. procesu łuckiego Ozjasz Szechter został uznany przez Sąd Okręgowy w Łucku winnym tego, że „od stycznia 1930 do 18 listopada 1930 na terenie państwa polskiego - w szczególności Wołynia, wschodniej części województwa lubelskiego i Małopolski Wschodniej, należąc do Komunistycznej Partii Zachodniej Ukrainy, weszli przez to w porozumienie z innymi osobami i między sobą w celu zmiany przemocą ustroju państwa polskiego i zastąpienia go ustrojem komunistycznym oraz oderwania od państwa polskiego południowo-wschodnich województw”, a następnie skazany na 8 lat więzienia. Wyszedł na wolność w ramach amnestii w 1936 i ponownie podjął działalność w kierownictwie KPZU, którą kontynuował aż do jej rozwiązania przez Komintern w 1938.
Działalność w latach 1939–1968.
Po zajęciu Lwowa przez Armię Czerwoną, został zatrudniony w Obwodowym Banku Państwowym, a w obliczu inwazji niemieckiej, został ewakuowany do Uzbekistanu, gdzie kontynuował pracę w bankowości. W 1943 został zmobilizowany do Armii Czerwonej, w której służył do 1945. W 1945 wstąpił do Związku Patriotów Polskich i Polskiej Partii Robotniczej. Pełnił funkcję inspektora w Zarządzie Głównym, a następnie kierownika sekcji w Zarządzie Obwodowym ZPP we Lwowie.
W 1946 na polecenie KC PPR przybył do Polski. Podjął pracę jako kierownik Wydziału Prasowego Centralnej Rady Związków Zawodowych oraz kierownik działu ekonomicznego pisma „Związkowiec”. W 1947 wstąpił do Związku Zawodowego Dziennikarzy RP, a rok później został członkiem Polskiej Zjednoczonej Partii Robotniczej. Był sekretarzem komitetu PZPR w CRZZ. Od 1950 do 1951 pełnił funkcję zastępcy redaktora naczelnego pisma związkowego „Głos Pracy”. W 1953 został redaktorem w wydawnictwie Książka i Wiedza, gdzie był członkiem egzekutywy POP PZPR, a zawodowo zajmował się edycją dzieł klasyków marksizmu. Popierał przemiany października 1956, a następnie zaprzestał czynnej aktywności politycznej.
Działalność po 1968.
W trakcie wydarzeń marcowych z 1968 roku został obiektem nagonki antysemickiej. W reakcji na te ataki oraz aresztowanie jego syna, wystąpił z PZPR. Związał się następnie ze środowiskami kontestującymi system polityczny PRL. Był wówczas inwigilowany przez Służbę Bezpieczeństwa. Został zwolniony z pracy i przeszedł na emeryturę. Uniemożliwiano mu m.in. wyjazdy zagraniczne. W maju 1977 roku wziął udział w odbywającej się w warszawskim kościele św. Marcina głodówce protestacyjnej przeciwko uwięzieniu przez władze PRL kilkudziesięciu działaczy Komitetu Obrony Robotników. Opublikował wówczas także obszerny list, w którym wyjaśniał swoje wybory życiowe i przyznawał, że jego zdaniem „Marx i Engels jednak się pomylili”, a swoją dotychczasową działalność polityczną ocenił negatywnie.
Życie prywatne.
Z małżeństwa z Sabiną Schatz (lub Chatz) miał syna Jerzego (ur. 1929). Jego synem z nieformalnego związku z Heleną Michnik jest Adam Michnik.
Jest pochowany na cmentarzu Powązkowskim w Warszawie (kwatera 249, rząd 5, grób 8).
Sprawa szpiegostwa na rzecz ZSRR.
W monografii "Marzec 1968 w dokumentach MSW" wydanej przez Instytut Pamięci Narodowej w przypisie wydawcy do nazwiska Adama Michnika znalazła się informacja, że jego ojciec Ozjasz Szechter był w 1934 roku aresztowany i skazany w tzw. procesie łuckim za szpiegostwo na rzecz ZSRR (jeden z redaktorów naukowych monografii, Piotr Gontarczyk (który w publikacji pt. "Zwyczajna agentura" podaje, że "w trakcie przesłuchań część zatrzymanych potwierdziła informacje przekazane policji przez Kozaka, obciążając tym samym siebie i współ­towarzyszy. Wśród zeznających był również Ozjasz Szechter, który opowiedział o swojej dzia­łalności w KPZU, metodach działalności partii. Wymienił także nazwiska innych działaczy."), w swojej wydanej później książce "Nowe kłopoty z historią" napisał, że informacja dotycząca Szechtera „okazała się niedokładna”). W związku z tym Adam Michnik zażądał od IPN sprostowania informacji o rzekomej działalności szpiegowskiej ojca, a wobec odmowy skierował sprawę do sądu, żądając 50 tysięcy złotych odszkodowania na cel społeczny oraz przeprosin w „Gazecie Wyborczej” i „Rzeczpospolitej”. Sąd pierwszej instancji 17 marca 2009 roku oddalił pozew Adama Michnika, przychylając się do argumentów reprezentujących IPN prawników, którzy twierdzili, że czyn, za który Ozjasz Szechter faktycznie został skazany, zdrada stanu, był według ówczesnego polskiego prawa zagrożony wyższą karą niż szpiegostwo.
20 listopada 2009 roku sąd apelacyjny zmienił wyrok sądu pierwszej instancji i nakazał IPN-owi przeprosić Adama Michnika za podanie nieprawdziwych informacji o jego ojcu. IPN przeprosił za nazwanie Ozjasza Szechtera „szpiegiem” na swojej stronie internetowej oraz w gazecie „Rzeczpospolita”.

</doc>
<doc id="126455" url="https://pl.wikipedia.org/wiki?curid=126455" title="Miara skończona">
Miara skończona



</doc>
<doc id="126458" url="https://pl.wikipedia.org/wiki?curid=126458" title="Ryszard Zbrzyzny">
Ryszard Zbrzyzny

Ryszard Zbrzyzny (ur. 4 maja 1955 w Lubawce) – polski działacz związkowy i polityk, poseł na Sejm II, III, IV, V, VI i VII kadencji.
Życiorys.
Od drugiej połowy lat 70. zawodowo związany z KGHM. W 1991 stanął na czele Związku Zawodowego Pracowników Przemysłu Miedziowego. W 1993 ukończył studia na Wydziale Górniczym Politechniki Wrocławskiej (inżynier górnik). Uzyskał magisterium z ekonomii na Wydziale Informatyki i Zarządzania Akademii Ekonomicznej we Wrocławiu. Zasiadał w radzie nadzorczej Zagłębia Lubin.
Od 1978 do rozwiązania w 1990 należał do Polskiej Zjednoczonej Partii Robotniczej. W 1999 wstąpił do Sojuszu Lewicy Demokratycznej. Wszedł w skład rady krajowej tej partii, zasiada również w jej zarządzie krajowym. W 1993, 1997, 2001 i 2005 uzyskiwał mandat posła na Sejm kolejnych kadencji z ramienia SLD. Był m.in. zastępcą przewodniczącego Komisji Skarbu Państwa oraz członkiem sejmowej komisji śledczej ds. prywatyzacji PZU.
W latach 1998–2001 sprawował także mandat radnego sejmiku dolnośląskiego.
W wyborach parlamentarnych w 2007 po raz szósty został posłem, kandydując z listy koalicji Lewica i Demokraci w okręgu legnickim i otrzymując 11 049 głosów. W kwietniu 2008 zasiadł w Klubie Poselskim Lewica, który we wrześniu 2010 przekształcono w KP SLD. W wyborach w 2011 z powodzeniem ubiegał się o reelekcję, dostał 11 990 głosów. W 2015 nie został wybrany na kolejną kadencję. W wyborach samorządowych w 2018 bezskutecznie kandydował do sejmiku dolnośląskiego. W wyborach w 2019 ponownie był kandydatem SLD do Sejmu, nie uzyskując mandatu.

</doc>
<doc id="126459" url="https://pl.wikipedia.org/wiki?curid=126459" title="Arkadiusz Skrzypaszek">
Arkadiusz Skrzypaszek

Arkadiusz Skrzypaszek (ur. 20 kwietnia 1968 w Oświęcimiu) – polski pięcioboista nowoczesny, dwukrotny złoty medalista olimpijski i indywidualny mistrz świata. Absolwent Akademii Wychowania Fizycznego w Katowicach w 1995. Zawodnik Lumelu Drzonków Zielona Góra w latach 1985–1994.
Lata młodości spędził w Brzeszczach. W 1987, po dwóch latach treningu, został wicemistrzem świata juniorów. W swoich pierwszych igrzyskach olimpijskich w Seulu w 1988, na które pojechał jeszcze jako junior, zajął odległe 23. miejsce indywidualnie i 10. drużynowo. W 1988 w Torres Vedras został brązowym medalistą mistrzostw świata juniorów, a w 1990 w Lahti już z drużyną seniorską wywalczył brązowy medal mistrzostw świata.
W 1991 sięgnął po indywidualny złoty medal na mistrzostwach świata w San Antonio oraz srebrny z drużyną. Na igrzyskach olimpijskich w Barcelonie 29 lipca 1992 zdobył dwa złote medale olimpijskie – indywidualnie i drużynowo (wraz z Maciejem Czyżowiczem i Dariuszem Goździakiem).
Arkadiusz Skrzypaszek tak wspominał swój występ w Barcelonie:
W 1991 wywalczył także brązowy medal mistrzostw Polski w szermierce – w szpadzie drużynowo.
Po zakończeniu kariery sportowej zajął się biznesem. Odznaczony Krzyżem Kawalerskim Orderu Odrodzenia Polski. Rozwiedziony z Barbarą Kotowską, z którą ma córkę Izabelę (1991).

</doc>
<doc id="126460" url="https://pl.wikipedia.org/wiki?curid=126460" title="Andreas Widhoelzl">
Andreas Widhoelzl



</doc>
<doc id="126461" url="https://pl.wikipedia.org/wiki?curid=126461" title="Athlon64">
Athlon64



</doc>
<doc id="126462" url="https://pl.wikipedia.org/wiki?curid=126462" title="Akademia Rolnicza w Szczecinie">
Akademia Rolnicza w Szczecinie

Akademia Rolnicza w Szczecinie – akademicka państwowa szkoła wyższa działająca w latach 1954–2008.
Historia.
Utworzona 17 lipca 1954 jako Wyższa Szkoła Rolnicza w Szczecinie. Siedziba rektoratu znajdowała się przy ulicy Janosika 8. W 1972 roku zmieniono nazwę na Akademia Rolnicza w Szczecinie.
W końcowym okresie istnienia składała się z 4 wydziałów, z których trzy, Wydział Kształtowania Środowiska i Rolnictwa, Wydział Biotechnologii i Hodowli Zwierząt, Wydział Nauk o Żywności i Rybactwa posiadały prawa habilitowania w 4 dyscyplinach naukowych oraz prawa doktoryzowania w 7 dyscyplinach, a Wydział Ekonomiki i Organizacji Gospodarki Żywnościowej – prawo doktoryzowania w zakresie ekonomii.
Na podstawie ustawy z dnia 5 września 2008 roku razem z Politechniką Szczecińską utworzyła Zachodniopomorski Uniwersytet Technologiczny w Szczecinie, który rozpoczął działalność 1 stycznia 2009 roku.
Rektorzy.
Rektorami byli kolejno:
Doktorzy honoris causa.
Doktorami honoris causa Akademii Rolniczej w Szczecinie zostali (rok nadania):

</doc>
<doc id="126463" url="https://pl.wikipedia.org/wiki?curid=126463" title="Królestwo SHS">
Królestwo SHS



</doc>
<doc id="126464" url="https://pl.wikipedia.org/wiki?curid=126464" title="Acylokoenzym A">
Acylokoenzym A



</doc>
<doc id="126467" url="https://pl.wikipedia.org/wiki?curid=126467" title="Maciej Czyżowicz">
Maciej Czyżowicz

Maciej Czyżowicz (ur. 28 stycznia 1962 w Szczecinie) – polski pięcioboista nowoczesny, złoty medalista olimpijski.
Życiorys.
W 1981 roku ukończył liceum ogólnokształcące, a potem dwuletnie Studium Medycznego w Zielonej Górze (technik fizjoterapeuta). Trzykrotny olimpijczyk (1988, 1992, 1996). Największy sukces odniósł na olimpiadzie w Barcelonie w 1992, gdzie wraz z Arkadiuszem Skrzypaszkiem i Dariuszem Goździakiem zdobył złoty medal olimpijski w klasyfikacji drużynowej.
Siedmiokrotny medalista mistrzostw świata: 1990 – 3. miejsce w drużynie, 1991 – 2. miejsce w drużynie i 2. miejsce w sztafecie, 1994 – 2. miejsce w sztafecie, 1995 – 1. miejsce w sztafecie i 3. miejsce w drużynie, 1996 – 1. miejsce w sztafecie. Wicemistrz Europy indywidualnie w 1991 roku.
W 1985 i 1997 zdobył tytuł mistrza Polski w pięcioboju nowoczesnym. W 1991 wywalczył także brązowy medal mistrzostw Polski w szermierce – w szpadzie drużynowo.
Zawodnik Lumelu Drzonków Zielona Góra i Gaz Polski Drzonków w latach 1978–2000.

</doc>
<doc id="126471" url="https://pl.wikipedia.org/wiki?curid=126471" title="Dariusz Goździak">
Dariusz Goździak

Dariusz Goździak (ur. 6 grudnia 1962 w Sulęcinie) – polski pięcioboista nowoczesny, złoty medalista olimpijski.
Życiorys.
W 1981 ukończył liceum ogólnokształcącego, później został absolwentem dwuletniego studium medycznego w Zielonej Górze w zawodzie technik fizjoterapeuta.
W trakcie kariery sportowej był zawodnikiem Lumelu Drzonków Zielona Góra (1978–1994), jego trenerem w reprezentacji był Zbigniew Pacelt. W 1989 uzyskał w sztafecie brązowy medal na mistrzostwach Europy. W 1990 wywalczył 3. miejsce w drużynie na mistrzostwach świata, a w 1991 na tych samych zawodach zdobył dwa srebrne medale (w drużynie i w sztafecie). W 1992 wystartował na Letnich Igrzyskach Olimpijskich w Barcelonie. Indywidualnie zajął 10. miejsce. W drużynie, wraz z Arkadiuszem Skrzypaszkiem i Maciejem Czyżowiczem, wywalczył złoty medal. Był kilkakrotnym medalistą mistrzostw Polski, w tym mistrzem kraju w 1990.
Dariusz Goździak jest żonaty, ma dwoje dzieci.
Odznaczony Krzyżem Kawalerskim Orderu Odrodzenia Polski (2011). W 1993 wyróżniony tytułem honorowego obywatela Zielonej Góry.

</doc>
<doc id="126474" url="https://pl.wikipedia.org/wiki?curid=126474" title="Zbrodnie przeciwko ludzkości">
Zbrodnie przeciwko ludzkości



</doc>
<doc id="126476" url="https://pl.wikipedia.org/wiki?curid=126476" title="Dziennik ustaw">
Dziennik ustaw



</doc>
<doc id="126480" url="https://pl.wikipedia.org/wiki?curid=126480" title="Jan Bokloev">
Jan Bokloev



</doc>
<doc id="126482" url="https://pl.wikipedia.org/wiki?curid=126482" title="Göteborg">
Göteborg

Göteborg (wym. ) – miasto w Szwecji, położone na zachodzie kraju, nad cieśniną Kattegat, u ujścia rzeki Göta älv, stolica regionu Västra Götaland. Drugie co do wielkości miasto Szwecji – 510 491 mieszkańców (30 września 2010), zespół miejski – 926,7 tys.
W Göteborgu znajduje się siedziba koncernów Volvo AB i SKF.
Historia.
Göteborg został założony na początku XVII wieku na podstawie planów sporządzonych przez architektów holenderskich, pracujących na zlecenie króla Gustawa II Adolfa, który w ten sposób chciał uniezależnić szwedzki handel od ceł pobieranych przez Danię w Cieśninach Duńskich. Skania na południu Szwecji ówcześnie należała do Danii i ruch statków z Morza Bałtyckiego odbywał się przez wody kontrolowane przez Danię. Umiejscowienie nowego portu pozwoliło na ominięcie wód duńskich i bezpośrednie wyjście na Morze Północne. W tamtych czasach oficjalnymi językami były: holenderski, niemiecki, szwedzki i angielski.
W 1731 r. powstała Szwedzka Kompania Wschodnioindyjska ("Svenska Ostindiska Kompaniet"), która przyczyniła się do nawiązania kontaktów handlowych z Chinami i Wschodem. Dzięki temu do Göteborga przywożono statkami porcelanę, herbatę, przyprawy, szlachetne tkaniny i inne typowe dla tamtego okresu towary luksusowe.
W XIX wieku Göteborg przekształcił się w miasto przemysłowe, szczególnie za sprawą kupców z Wysp Brytyjskich. Z czasem wielu z nich wzbogaciło się i przeznaczyło część swoich majątków na rozwój infrastruktury miejskiej.
W 1829 roku działalność rozpoczął Uniwersytet Techniczny Chalmersa, obecnie z liczbą około 10,5 tys. studentów, a w 1891 założono Uniwersytet w Göteborgu, na którym obecnie kształci się około 49 tys. studentów.
Dzisiejszy Göteborg z szerokimi alejami, parkami i imponującymi budowlami wybudowany został pod koniec XIX wieku.
Plac Götaplatsen i wesołe miasteczko Liseberg powstały przy okazji Wystawy Światowej w 1923.
Transport.
Transport kolejowy.
W centrum miasta przy Drottningtorget znajduje się dworzec Göteborgs centralstation, z którego dostać się można do największych miast w Szwecji. Większość linii tramwajowych i autobusowych ma tu swój przystanek.
Transport tramwajowy.
Göteborg ma bardzo dobrze rozbudowane linie tramwajowe. Pierwsze tramwaje konne zaczęły kursować po mieście od 1879 roku. W 1902 na ulice wyjechały tramwaje elektryczne. W sezonie letnim organizowane są przejażdżki zabytkowym tramwajem pomiędzy Dworcem Centralnym a wesołym miasteczkiem.
Transport morski.
Göteborg posiada codzienne połączenia promowe z Kilonią oraz Frederikshavn, obsługiwane przez linie Stena Line.
Transport lotniczy.
W Göteborgu jest jedno lotnisko czynne dla ruchu komercyjnego: Göteborg-Landvetter (ok. 20 km na wschód od miasta). Przejazd autobusem lotniskowym (tzw. flygbussem) z lotniska do centrum zajmuje około 20 minut.
Pod koniec 2014 r. ruch na drugim lotnisku Göteborg-City (14 km na północny zachód) został wstrzymany z powodu złego stanu nawierzchni pasa, naprawę pasa uznano za nieopłacalną. Na lotnisku jest dopuszczony ruch małych samolotów.
Kultura.
Scena muzyczna.
W Göteborgu rozwinął się specyficzny gatunek muzyki metalowej, nazywany Göteborg Sound, należący do nurtu melodic death metal. Głównymi przedstawicielami są:
Współpraca międzynarodowa.
Miasta bliźniacze:
Miasta partnerskie:

</doc>
<doc id="126486" url="https://pl.wikipedia.org/wiki?curid=126486" title="Biografia grupy Pink Floyd">
Biografia grupy Pink Floyd



</doc>
<doc id="126490" url="https://pl.wikipedia.org/wiki?curid=126490" title="Jikes">
Jikes

Jikes – darmowy kompilator języka Java stworzony przez firmę IBM, dostępny jako otwarte oprogramowanie. Od 2004 projekt nie jest rozwijany.
Historia.
Jikes po raz pierwszy został udostępniony jako wersja alpha w kwietniu 1997, w wersji dla Linuksa 15 czerwca następnego roku. Od razu zdobył dużą popularność i ostatecznie firma IBM przychylając się do wielu głosów użytkowników otworzyła źródła programu. Obecnie w projekcie nie bierze udziału nikt z firmy, jest utrzymywany przez ochotników.
Jikes podobnie jak standardowy kompilator Suna kompiluje kod źródłowy do kodu pośredniego wirtualnej maszyny Javy.
Wraz z programem dostępne są dodatki, jak Jikes Parser Generator oraz zestaw do przeprowadzania testów.
Licencja.
Kod źródłowy jest dostępny na licencji IBM Public Licence, zatwierdzonej jako zgodną ze standardami open source przez Open Source Initiative.
Dostępność.
Jikes jest dostępny dla platformy MS Windows oraz wielu dystrybucji Linuksa (Debian, SuSE, Gentoo, Mandrakelinux, Yellow Dog Linux) oraz FreeBSD i NetBSD. Istnieją też wersje przeniesione na Mac OS oraz AmigaOS.
Większość środowisk programistycznych Javy można skonfigurować tak, by współpracowały z Jikesem.

</doc>
<doc id="126497" url="https://pl.wikipedia.org/wiki?curid=126497" title="Tabula rasa">
Tabula rasa

Tabula rasa (z łac. „czysta tablica”) – w filozofii i psychologii pojęcie mające wyrażać pogląd, że wszelka wiedza pochodzi wyłącznie z doświadczenia, a umysł pozbawiony doświadczeń jest „niezapisany” (tzw. empiryzm).
Pojęcie pojawia się po raz pierwszy w średniowieczu, w łacińskich tłumaczeniach traktatu Arystotelesa "" ("De anima"). "Tabula rasa" to niezapisana tablica, jaką według niego jest dusza człowieka zaraz po urodzeniu, a która zostaje zapisana stopniowo w ciągu życia i zdobywania doświadczeń.
Wśród średniowiecznych filozofów wspominał o nim Tomasz z Akwinu komentujący traktat Arystotelesa. Termin użyty został także przez Dunsa Szkota, który jednak odnosił je do umysłu ludzkiego.
Popularność pojęcie zdobyło w filozofii nowożytnej, gdzie zaczęło być kojarzone z empiryzmem i "" Johna Locka (1690). W oryginalnej wersji eseju termin ten się nie pojawia. Jest natomiast obecny w jego francuskim tłumaczeniu dokonanym przez Pierre'a Coste'a (1700). We fragmencie uznawanym za nowożytne sformułowanie koncepcji "tabula rasa" Locke pisze, że umysł człowieka w chwili narodzin jest "czystą kartą, niezapisaną żadnymi znakami". Umysł taki czeka na zapisanie przez doświadczenie i edukację.
Koncepcja Locke'a sprzeciwiała się natywizmowi (reprezentowanemu przez kartezjanizm i ) – poglądowi zgodnie z którym ludzie rodzą się z pewnymi wrodzonymi ideami w umysłach, a także, że idee te mogą powstawać i zmieniać się niezależnie od czynników zewnętrznych (doświadczenia). Locke odrzucał to stanowisko, dopuszczał jednak wrodzony charakter instynktów (które należy nauczyć się opanowywać), a jego koncepcja dotyczyła wyłącznie treści umysłu.
Tezy Locke'a spotkały się ze sprzeciwem ze strony moralistów, wskazujących, że uderzają one w pogląd, zgodnie z którym człowiek jest z natury dobry, podstawowe idee moralne są wrodzone i człowiek w swoim życiu powinien jedynie za nimi podążać. Zdaniem Locke'a w naturę ludzką nie jest wpisane ani rozeznanie co jest dobre, ani szczególne dążenie do dobra czy prawdy. Tendencje te, aby powstać, potrzebują edukacji. Stąd też idee Locke'a zostały pozytywnie przyjęte przez reformatorów i pedagogów. Dobrze odpowiadały oświeceniowej wierze w postęp i możliwości doskonalenia się człowieka.

</doc>
<doc id="126500" url="https://pl.wikipedia.org/wiki?curid=126500" title="Rafał Olbrychski">
Rafał Olbrychski

Rafał Olbrychski (ur. 26 lutego 1971 w Warszawie) – polski aktor filmowy, teatralny i telewizyjny, muzyk i prezenter telewizyjny.
Życiorys.
Wczesne lata.
Urodził się w Warszawie jako syn aktorów Moniki Dzienisiewicz-Olbrychskiej i Daniela Olbrychskiego. W 1977 jego rodzice rozwiedli się. Był wychowywany przez matkę i babcię. W wieku 20 lat przeprowadził się do ojca w Paryżu, gdzie uczęszczał do gimnazjum sportowego – trenował karate i pływanie.
Kariera muzyczna.
Pierwsze piosenki napisał jako czternastolatek. W 1987 założył zespół Reds, którego został wokalistą i liderem. Reds wydał dwa albumy studyjne: "Changing Colors" i "Berlin".
26 lutego 2009 wydał swój solowy album solowy, zatytułowany "Tatango", który zrealizował z Pawłem Terentowiczem. Gościnnie udział w nagraniach wzięła Maryla Rodowicz, a autorami tekstów byli Wojciech Młynarski, Kuba Sienkiewicz i Krzysztof Kamil Baczyński.
Kariera aktorska.
W 1991 zadebiutował na kinowym ekranie w filmie Jerzego Skolimowskiego "Ferdydurke" na podstawie powieści Witolda Gombrowicza. W 1994 za rolę niepełnosprawnego muzyka w dramacie Mariusza Grzegorzka "Rozmowa z człowiekiem z szafy" (1993) otrzymał Nagrodę im. Zbyszka Cybulskiego. W baśniowym filmie kostiumowym Krzysztofa Gradowskiego "Dzieje mistrza Twardowskiego" (1995) zagrał postać młodego Jana Michała Twardowskiego. W dramacie Władysława Pasikowskiego "Słodko gorzki" (1996) wystąpił jako Maria Leon „Marlon” Schultz. Grywał też gościnnie w serialach telewizyjnych, w tym "Czas honoru" (2012).
Występował na scenach Teatru Wielkiego w Warszawie i Opery Bałtyckiej w Gdańsku.
Pozostałe przedsięwzięcia.
Był jednym z gospodarzy kącika kulinarnego w porannym programie TVP2 "Pytanie na śniadanie". Był uczestnikiem piątej edycji programu rozrywkowego TVN "Taniec z gwiazdami".
Życie prywatne.
Z zakończonego rozwodem w 1995 związku małżeńskiego z Agatą Strzępek miał dwóch synów, Jakuba (1992–2020) i Antoniego (ur. 1993). W 2000 ożenił się z Ewą Ostaficzuk, prezenterką telewizyjną TV4. Para rozwiodła się w 2010 roku.
Od 2016 roku jest abstynentem.

</doc>
<doc id="126501" url="https://pl.wikipedia.org/wiki?curid=126501" title="Indeksacja">
Indeksacja

Indeksacja – system powiązania płac, cen lub stóp procentowych z określonym wskaźnikiem ekonomicznym (najczęściej inflacji bazowej). Zmiana wartości tego wskaźnika powoduje proporcjonalną zmianę płacy, ceny czy stopy procentowej.
Indeksację można również opisać jako przeliczenie wartości określonego parametru (np. płacy) w oparciu o wskaźnik pokazujący zmianę czynnika wpływającego na wartość tegoż parametru (np. inflacji).
Zastosowanie.
Indeksację stosuje państwo – np. przy wypłacie emerytur i rent – przy wzroście inflacji wzrasta nominalna wartość świadczenia. Państwo powinno również indeksować granice przedziałów podatkowych. Gdy tego nie robi, obywatele nominalnie zarabiają więcej, ale też „wpadają” w coraz to wyższe przedziały podatkowe, przez co muszą płacić wyższe podatki. Ponadto, gdy państwo nie ideksuje kwoty wolnej od podatku, podatnicy realnie płacą coraz większe podatki, ponieważ podstawa opodatkowania się zwiększa.
Indeksację stosują banki – przy wzroście inflacji wzrastają kwoty podlegające zwrotowi. Banki mogą również powiązać kwoty podlegające zwrotowi np. z WIBOR.
Indeksację stosują pracodawcy – indeksacja płac umożliwia dostosowanie zawartych porozumień płacowych do zmienionych warunków (wzrost cen spowodowany inflacją).
Indeksację stosują towarzystwa ubezpieczeniowe – indeksując składki (najczęściej w rocznicę podpisania umowy), zwiększają sumę ubezpieczenia.
Indeksacji mogą również podlegać składniki budżetu przy prognozach na kolejne lata. W takim przypadku brany jest przyrost procentowy danej wartości względem okresu poprzedniego.

</doc>
<doc id="126502" url="https://pl.wikipedia.org/wiki?curid=126502" title="John Deacon">
John Deacon

John Richard Deacon (ur. 19 sierpnia 1951 w Leicester) – brytyjski muzyk rockowy, basista zespołu Queen (1971–1997).
Życiorys.
Deacon jest autorem takich hitów jak: „Another One Bites the Dust”, „You’re My Best Friend” czy „I Want to Break Free”. Wprowadził do muzyki zespołu efekty elektroniczne i stylistykę funk.
Po raz ostatni brał czynny udział w działalności Queen podczas nagrywania utworu „No-One But You (Only the Good Die Young)” w 1997. Publicznie ostatni raz wystąpił tego samego roku z Brianem Mayem, Rogerem Taylorem i Eltonem Johnem w Paryżu podczas premiery baletu "Ballet For Life" Mauricea Béjarta 17 stycznia 1997, wykonując „The Show Must Go On”.
W 2000 nie wziął udziału w nagraniu Queen z Robbie Williamsem i ogłosił, że wycofuje się z czynnej działalności muzycznej. W 2002 pomagał przy miksowaniu albumu Queen "The Game" do formatu DVD-Audio. Wyraźnie zaznaczył, że udziela poparcia Brianowi Mayowi i Rogerowi Taylorowi przy produkcji musicalu "We Will Rock You". Brał udział tylko we wczesnych etapach przygotowań do tego musicalu. Odmówił udziału w światowej trasie koncertowej (2005–2006), w którą pozostali żyjący członkowie zespołu wyruszyli w towarzystwie byłego lidera grup Free i Bad Company, Paula Rodgersa. Formalnie jest nadal członkiem Queen. Nie wziął udziału w nagraniach do albumu Queen + Paul Rodgers The Cosmos Rocks.
W 1983 wziął udział w nagrywaniu singla projektu "Man Friday &amp; Jive Junior", który oprócz basisty Queen tworzyli: Robert Ahwai (gitara), Martin Chambers (wokal), Scott Gorham (gitara), Simon Kirke (perkusja), Mick Ralphs (gitara). Formacja nagrała jeden utwór Picking Up Sounds. W 1986 wydał kolejny singel z zespołem The Immortals, „No Turning Back”, który znalazł się w filmie "Biggles"; zespół tworzyli: John Deacon (gitara basowa), Lenny Zakatek (perkusja) i Robert Ahwai (śpiew, gitara).
Mieszka w Londynie wraz z żoną Veronicą Tetzlaff (pochodzenia polskiego). Mają sześcioro dzieci. Aby zachować anonimowość, podczas rezerwacji miejsc w hotelu używał pseudonimu Jason Dane lub Judge Dread.
Dyskografia.
Utwory napisane dla Queen:
Sprzęt.
Sprzęt używany przez Johna Deacona w studyjnych nagraniach zespołu Queen:

</doc>
<doc id="126506" url="https://pl.wikipedia.org/wiki?curid=126506" title="Roger Taylor (Queen)">
Roger Taylor (Queen)

Roger Meddows Taylor (ur. 26 lipca 1949 w King’s Lynn) – brytyjski muzyk rockowy. Najbardziej znany jako perkusista grupy Queen, ponadto był wokalistą The Cross i nagrał pięć albumów solowych.
Oprócz gry na perkusji, potrafi również śpiewać mocnym głosem o ciekawej barwie. Niejednokrotnie występował jako główny wokalista w utworach Queen, np. „Rock It (Prime Jive)”, czy „I’m in Love with My Car”. Jest współtwórcą grupy i autorem przebojów, m.in. „Radio Ga Ga” i „A Kind of Magic”. Już od pierwszego albumu Queen pracował na sukces z całym zespołem, pisząc i śpiewając. Na każdym albumie Queen znajdował się przynajmniej jeden utwór napisany przez Taylora, a do 1982 przeważnie to on był głównym wokalistą we własnych utworach. Ponadto gra na wielu instrumentach, włączając gitarę (elektryczną, klasyczną oraz basową) i instrumenty klawiszowe. W 1979 zakupił swój pierwszy syntezator Oberheim Obx, którego barwy później można było usłyszeć na płytach Queen (m.in. "The Game", "Flash Gordon").
Produkował swoje solowe projekty, współprodukował Queen i innych wykonawców. Dziś ma swoje studia nagraniowe, produkuje i promuje muzykę.
Życiorys.
Jest synem Michaela Taylora, inspektora żywności w ministerstwie rolnictwa i jego żony, Winifred Meddows-Taylor. Po przeprowadzce do Truro w Kornwalii podjął naukę w prywatnej szkole Truro Cathedral School i dołączył do miejscowego chóru. W międzyczasie uczył się grać na ukulele oraz na gitarze, później zdecydował się na naukę gry na perkusji. W 1967 rozpoczął edukację w London Hospital Medical College z zamiarem bycia dentystą. Znudzony tym kierunkiem, przeniósł się na biologię w londyńskiej politechnice, choć później przyznał, że wyłącznym powodem pójścia do college’u była możliwość mieszkania w Londynie.
W odpowiedzi na ogłoszenie „Poszukiwany perkusista w stylu Gingera Bakera”, Taylor dołączył do zespołu Smile, w którym poznał Briana Maya i Tima Staffella. Poznał także Freddiego Mercury’ego, który grał wówczas w zespole Wreckage i zostali przyjaciółmi. Kiedy rozpadła się grupa Smile (odszedł Tim Staffell), ta trójka – Taylor, May i Mercury – założyła Queen. Do zespołu dołączył później John Deacon i w tym składzie pracowali aż do śmierci Mercury’ego w 1991.
Podczas przerwy w działalności Queen po 1986 założył zespół The Cross, z którym koncertował. W latach 1981–1998 wydał cztery płyty, z których każda weszła do list sprzedaży.
Po śmierci Mercury’ego oraz poświęconym mu koncercie The Freddie Mercury Tribute Concert, wraz z pozostałymi członkami Queen brał udział w wielu akcjach wspierających walkę z AIDS i innej muzycznej działalności, m.in. w nagraniu „We Will Rock You” z Five (2000) czy „We Are the Champions” z Robbie Williamsem (2000). Wraz z Brianem Mayem wziął udział w reaktywacji Queen – trasie koncertowej z Paulem Rodgersem, która rozpoczęła się wiosną 2005. Pełnił wówczas zarówno obowiązki perkusisty, jak i wokalisty, śpiewając m.in. klasyki takie jak „I’m In Love With My Car”.
Znany jest w mediach jako intensywny imprezowicz. W latach 80. dużo palił, znane jest jego zamiłowanie do szybkich samochodów, alkoholu i kobiet. Przed każdym koncertem wypija dwa łyki szkockiej whisky.
Jest najbardziej zaangażowanym politycznie członkiem Queen. W 1994 wydał singel atakujący neonazistów.
W 1999 wydany został znaczek pocztowy, upamiętniający życie Freddiego Mercury’ego. W tle widać było Taylora, co wzbudziło spore kontrowersje, gdyż zwyczajem jest, że tylko członkowie rodziny królewskiej mogą za życia znaleźć się na znaczkach.
12 sierpnia 2012 razem z Brianem Mayem wystąpił w ceremonii zamknięcia XXX Letnich Igrzysk Olimpijskich w Londynie. 30 marca 2022 został kawalerem Orderu Imperium Brytyjskiego.
Aby zachować anonimowość, podczas rezerwacji miejsc w hotelu używa pseudonimu Roy Tanner lub Rudolph de Rainbow.
Kariera solowa.
W swoich projektach solowych, Roger Taylor pełnił nie tylko rolę perkusisty i wokalisty, ale często grał również na gitarze, basie i syntezatorach.
Pierwszym jego solowym wydawnictwem był singel „I Wanna Testify / Turn On the TV”, wydany w 1977.
4 kwietnia 1981 ukazał się jego pierwszy album: "Fun in Space". Autorem całości był Taylor, który zagrał też prawie wszystkie partie instrumentów. Na singlach ukazały się „Future Management” i „My Country”.
Kolejny album, "Strange Frontier", wydano 25 czerwca 1984. W utworze „It’s an Illusion” gościnnie zagrał na basie John Deacon, a na gitarze Rick Parfitt ze Status Quo, który był także współautorem tego utworu. Deacon był również autorem remiksu „I Cry for You” (wydanego na stronie B singla). W „Killing Time” usłyszeć możemy Freddiego Mercury’ego. Taylor umieścił na tej płycie również covery: „Racing in the Streets” Bruce’a Springsteena i „Masters of War” Boba Dylana. Singlami promującymi ten album były „Man on Fire” i „Strange Frontier”. Album wyprodukowali, wraz z Taylorem, znani ze współpracy z Queen Mack i David Richards.
W 1987 Taylor założył nowy zespół – The Cross. W jego skład wszedł m.in. Spike Edney, wieloletni współpracownik Queen. Zespół ten wydał w następnych latach trzy płyty: "Shove It" (1988), "Mad, Bad and Dangerous to Know" (1990), "Blue Rock" (1991). Autorem wszystkich kompozycji na pierwszej z nich jest Taylor, pozostałe tworzyli też inni członkowie zespołu.
Zespół koncertował przez kilka lat, później zawiesił działalność. Ostatni ich wspólny występ miał miejsce 29 lipca 1993.
Trzeci samodzielny album Taylora, "Happiness?", ukazał się 9 września 1994. Gościnnie wystąpili m.in. Jason Falloon (gitara), Phil Spalding i Phil Chen (bas), Mike Crossley (instrumenty klawiszowe), Catherine Porter (chórki) i Joshua Macrae (programowanie syntezatorów). Album był promowany na trasie koncertowej Happiness Tour.
W latach 1994–2004 Taylor sporadycznie udzielał się jako współpracownik na koncertach
zespołu SAS Band; potem publicznie wystąpił z tym zespołem w styczniu 2009 r.; przed zakończeniem działalności Queen + Paul Rodgers. W maju 2013 r. Taylor ponownie wystąpił z SAS Band na koncercie w ramach pomocy chorym na raka. W sierpniu 2018 r. Taylor wystąpił z SAS Band na festiwalu WeyFest Music Festival.
W 1998 wydano czwarty solowy album Taylora, "Electric Fire". Na singlach ukazały się: „Pressure On” i „Surrender”. Album (tym razem tylko w Anglii) promowany był trasą koncertową Electric Fire Tour.
W październiku 2006 Taylor ze swoim synem Felixem założył projekt "Felix &amp; Arty". Projekt nagrał jeden utwór, „Woman You’re So Beautiful”, łącząc rock z reggae.
W 2013 ukazał się piąty solowy album Taylora "Fun on Earth". Wydano również box "The lot", zawierający reedycje jego wszystkich solowych albumów, a także albumów The Cross.
27 października 2014 w USA ukazał się album "Best", zawierający wybór solowych utworów artysty z wszystkich albumów – od "Fun in Space" do "Fun on Earth". 17 listopada 2014 ukazał się singel z nagraną na nowo wersją utworu Band Aid „Do They Know It’s Christmas” z udziałem Taylora (8 grudnia wydano go również w wersji CD).
5 maja 2017 na serwisie iTunes ukazała się piosenka Rogera „Journey’s End”. 24 lipca ukazał się singel nie pochodzący z albumu „Two Sharp Pencils”. Piosenka wyszła na singlu w dwóch remiksach. 15 września piosenka „Two Sharp Pencils” ukazała się ponownie na EP. 13 października piosenka „Two Sharp Pencils” ukazała się na winylu.
21 kwietnia 2018 piosenka Rogera „Journey’s End” ukazała się na winylu.
2 lutego 2019 Roger wziął udział w koncercie zespołu Foo Fighters w Atlancie w USA. Wykonał z zespołem utwór "Under Pressure". 1 kwietnia ukazał się na YouTube utwór Rogera „Gangsters Are Running This World”.
21 czerwca 2020 w formacie mp3 ukazał się utwór Rogera „Isolation”.
19 sierpnia 2021 ukazał się pierwszy singel "We’re All Just Trying to Get By" z nadchodzącego albumu Rogera "Outsider"; 16 września drugi - "The Clapping Song".
5 września Roger ponownie wystąpił z SAS Band na koncercie zorganizowanym na pomoc chorym na raka. 1 października ukazał się jego szósty album, "Outsider". Na wersji albumu wydanej w Japonii znalazła się nowa wersja utworu "Surrender" z albumu "Electric Fire".

</doc>
<doc id="126510" url="https://pl.wikipedia.org/wiki?curid=126510" title="ASF (multimedia)">
ASF (multimedia)



</doc>
<doc id="126513" url="https://pl.wikipedia.org/wiki?curid=126513" title="Timbaland">
Timbaland

Timbaland, właściwie Timothy Zachery Mosley (ur. 10 marca 1972 w Norfolk, Wirginia) – amerykański producent hip-hopowy i R&amp;B.
Kariera zawodowa.
Zrobił podkłady muzyczne (tzw. "beaty") do wielu piosenek. Wydał kilka płyt solowych, wraz z raperem Magoo nagrał trzy albumy, robił także podkłady i reżyserował dźwięk na płytach wielu wykonawców, takich jak m.in. Nelly Furtado, Justin Timberlake, 50 Cent, Kelis, John Cena, The Pussycat Dolls, Aaliyah, Ginuwine, Madonna, Keri Hilson, Matt Pokora. Zaistnieć w świecie muzyki pomógł Timbalandowi DeVante Swing (członek znanego kwartetu R&amp;B Jodeci), kiedy przyjął go do swojej wytwórni i grupy zwanej „Da Basement”. DeVante był także osobą, która nadała Timbalandowi jego przydomek.
Światową popularność Timbalandowi przyniosła produkcja albumów: "One in a Million" dla Aaliyah, "Ginuwine… The Bachelor" Ginuwine'a i "Supa Dupa Fly" Missy Elliott.
W styczniu 2007 w mediach zaczęły pojawiać się oskarżenia zarzucające producentowi kradzież piosenki Tempesta i wykorzystanie fragmentów jego twórczości w utworze „Do It” Nelly Furtado. W serwisie YouTube pojawiły się filmy dokumentujące całą sprawę i przedstawiające dowody kradzieży utworu. Tempest twierdził, że nie zamierza nic robić w tej sprawie, jednak potem poinformował o rozmowach prowadzonych z prawnikami od września 2006. To nie były pierwsze oskarżenia tego typu pod adresem Timbalanda, a wcześniej zarzucano mu, że nielegalnie wykorzystuje sample orientalnych piosenkarzy w swoich produkcjach, m.in. Aaliyah „Don’t Know What to Tell Ya”, „More Than a Woman” czy „Big Pimpin'” rapera Jay-Z.
Pod koniec października 2007 wziął udział w telewizyjnej gali stacji VH1 – "Hip Hop Honors 2007". Był jedną z gwiazd Coke Live Music Festival 2008.
Życie prywatne.
11 czerwca 2008 poślubił Monique Idlett, z którą ma córkę Reign (ur. 19 listopada 2007).

</doc>
<doc id="126514" url="https://pl.wikipedia.org/wiki?curid=126514" title="Mostowiec">
Mostowiec

Mostowiec, most przeładunkowy – jedno z największych urządzeń dźwigowych, stosowane najczęściej w portach do przeładunku surowców masowych (rudy, węgla itp.).
Składa się z ustroju stalowego, kratownicy (zwanej wysięgnicą) o rozpiętości nawet powyżej 100 m, wspartej z jednej strony na podporach połączonych na sztywno, a z drugiej na podporach wahliwych, wyposażony w zwodzony wysięgnik ułatwiający manewry statkom. Wysięgnik stanowi również przedłużenie wysięgnicy. Na wysięgnicy jest podwieszony przejezdny, obrotowy żuraw chwytakowy. Podpory wyposażone są w układ jezdny szynowy umożliwiający przejazd całego urządzenia wzdłuż nabrzeża.

</doc>
<doc id="126517" url="https://pl.wikipedia.org/wiki?curid=126517" title="QCad">
QCad

QCad – program do komputerowego wspomagania projektowania w dwóch wymiarach (2D) firmy Ribbonsoft. 
QCad pracuje pod Linuksem, systemami typu UNIX (np. Solaris), Mac OS X i Microsoft Windows, a jego interfejs jest przetłumaczony na ponad 20 języków, między innymi na polski. Do działania wymaga biblioteki Qt.
Licencja.
QCAD jest rozpowszechniany w postaci jednego pliku instalacyjnego, który zawiera bezpłatną wersję QCAD-a oraz komercyjne dodatki „Pro” i „CAM” autorstwa firmy RibbonSoft. Wspomniane dodatki można używać z pewnymi ograniczeniami jako wersje próbne (ang. "trial"), jednak aby używać ich bez żadnych ograniczeń konieczne jest wykupienie licencji komercyjnej. Pozostałych komponentów QCAD-a można używać bezpłatnie. Kod źródłowy jest rozpowszechniany na licencji GPLv3.
Historia.
QCad powstał w październiku 1999 jako wydzielona część programu CAM Expert. W związku z sukcesem pierwszej wersji w maju 2002 zaczęła się rozwijać seria 2.x, której głównym założeniem była modularność. Przy okazji powstały dxflib, vec2web i ManStyle 3.

</doc>
<doc id="126518" url="https://pl.wikipedia.org/wiki?curid=126518" title="Kontaminacja (ekologia)">
Kontaminacja (ekologia)

Kontaminacja (łac. "contaminatio" – zetknięcie, zbrukanie) – skażenie danego materiału lub terenu obcymi czynnikami, zwłaszcza biologicznymi.
Kontaminant – czynnik biologiczny, chemiczny lub fizyczny powodujący skażenie

</doc>
<doc id="126519" url="https://pl.wikipedia.org/wiki?curid=126519" title="Release Candidate">
Release Candidate



</doc>
<doc id="126520" url="https://pl.wikipedia.org/wiki?curid=126520" title="RC">
RC



</doc>
<doc id="126522" url="https://pl.wikipedia.org/wiki?curid=126522" title="Starzenie moralne">
Starzenie moralne

Starzenie moralne – związany z szybkimi zmianami technologicznymi proces (zwłaszcza w elektronice i informatyce), w wyniku którego w pełni sprawny wedle specyfikacji sprzęt lub oprogramowanie nie spełnia już bieżących standardów użytkowania.
Przykładem starzenia moralnego jest system operacyjny DOS, zastąpiony obecnie na rynku przez MS Windows. Innym przykładem jest magnetofon szpulowy, wyparty najpierw przez magnetofon kasetowy, a współcześnie przez techniki nagrywania na nośnikach cyfrowych, np. na dyskach optycznych, również zastępowanych przez odtwarzacze wykorzystujące pamięć flash.
W przypadku budynków mówimy o zużyciu moralnym lub funkcjonalnym.

</doc>
<doc id="126526" url="https://pl.wikipedia.org/wiki?curid=126526" title="Biblioteka Baworowskich">
Biblioteka Baworowskich

Biblioteka Fundacji Wiktora Hr. Baworowskiego (potocznie Biblioteka Baworowskich)– XVII-wieczny pałac rodziny Baworowskich we Lwowie, w którym w XIX wieku powstała prywatna Biblioteka Baworowskich.
Była jedną z największych polskich bibliotek, z tysiącami książek, rękopisów i dokumentów historycznych. Obecnie mająca charakter muzeum. Była ważnym warsztatem pracy dla polonistów i historyków.
Siedziba.
Biblioteka mieści się we Lwowie przy ulicy Baworowskich 2, obecnie Bibliotecznej 2 (ukr. вул. Бібліотечна, 2). Budowla ta powstała w dawnym arsenale Sieniawskich, zbudowanym w 1639 r. przez generała artylerii koronnej Pawła Grodzickiego z inicjatywy tego możnego rodu rezydującego w Brzeżanach. Z tego okresu pochodzi przyziemie budowli, zbudowane z potężnych głazów. W XVIII wieku arsenał należał on do rodziny Czartoryskich. Na początku XIX w. nabyła go rodzina Baworowskich, którzy około 1830 przebudowali go na empirowy pałac, prawdopodobnie według projektu Ignacego Chambreza. Twórcą rzeźbiarskiej dekoracji fasady i wnętrz był lwowski artysta Johann Schimser. Grube mury pałacu w dolnej kondygnacji świadczą o pierwotnie obronnym przeznaczeniu budowli. Kamienny parter gmachu z surowych głazów był do końca XIX wieku zasypany ziemią, którą usunięto podczas regulacji ulicy. Wówczas także dzisiejszą postać otrzymało empirowe piętro.
Pałac Baworowskich jest budowlą dwukondygnacyjną, na planie prostokąta, na wysokim, oblicowanym kamiennym cokole. Bryłę urozmaicają ryzality oraz wieża narożna. Główne elementy dekoracji fasady to pilastry, girlandy, balustrady i wydatny gzyms kroksztynowy. Boczną elewację zdobi rzeźba konia, a wnętrze – płaskorzeźbiony fryz ze scenami mitologicznymi.
Zbiory.
Najważniejsze zbiory obejmowały cenne zabytki typograficzne i materiały historyczne w książkach i rękopisach. Liczyła do 1944 roku około 38 tys. druków (w tym 30 inkunabułów i 1254 rękopisów). Była połączona z galerią 285 obrazów olejnych oraz około 11 tys. sztychów i rysunków, 110 dyplomów (począwszy od XII w.), a także z działem archiwalnym, muzealnym i ikonograficznym. Wśród zbiorów Biblioteki Baworowskich znajdowały się m.in. najcenniejsze rękopisy średniowieczne ("Kronika" Wincentego Kadłubka, statuty Kazimierza Wielkiego) oraz listy i autografy Juliana Ursyna Niemcewicza, Jana Śniadeckiego, Aleksandra Fredry i Stanisława Konarskiego.
Początkowo posiadała zbiór około 15 tys. druków oraz 10 tys. rycin. Powiększona została:
W salach biblioteki zgromadzono wiele starych stylowych mebli z XVII i XVIII w., starą broń, porcelanę, zegary, monety i medale. Z biblioteką połączona była dość duża galeria obrazów, obejmujących blisko 300 dzieł malarzy polskich, włoskich, niderlandzkich i niemieckich mistrzów z XVI-XVIII w., m.in. obrazy Mengsa, Dolciego, Reniego, Domenichina, Canaletta, Juliusza Kossaka, Rejchana, Raczyńskiego, Franciszka Tepy, Schweikarta, Pitschmana i in.
Historia.
Została założona i ufundowana w połowie XIX w. przez hrabiego Wiktora Baworowskiego (ur. 1826, Kołtów, zm. 1894, Lwów) – polskiego bibliofila, mecenasa nauk, poetę i tłumacza romantycznych dzieł Byrona i Hugo. Hr. W. Baworowski gromadził książki, rękopisy, ryciny – tworząc ogromną i niepowtarzalną kolekcję. W pałacu lwowskim hr. Wiktor Baworowski umieścił swoją kolekcję dzieł sztuki i bibliotekę (ok. 60 tysięcy tomów), która była publicznie dostępna od 1900 roku.
W latach 1899–1905 Biblioteką zarządzał Józef Korzeniowski – polski historyk i bibliotekarz.
W czasie II wojny światowej, w wyniku tzw. koncentracji zbiorów, kolekcja Baworowskich została włączona do Ossolineum. Do 13 kwietnia 1940 biblioteką kierował dyr. Rudolf Kotula, wywieziony przez funkcjonariuszy aparatu przemocy ZSRR w ten dzień, wraz z tysiącami Polaków, na Syberię. Po nim kierownictwo objął dr Stefan Inglot z Ossolineum. Podczas okupacji sowieckiej Lwowa włączono bibliotekę do Lwowskiej Filii Biblioteki Akademii Nauk USRR. Zbiory ulegały stopniowemu rozproszeniu. Obrazy przekazano do Galerii Obrazów, eksponaty zaś do Muzeum. Sam gmach położony na rogu ul. Sykstuskiej i Ujejskiego miał stanowić ośrodek komasacji starodruków z całego Lwowa.
Podczas okupacji niemieckiej Lwowa (czerwiec 1941 – lipiec 1944) reaktywowano Bibliotekę Baworowskich. Jej kierownictwo, podobnie jak dla Ossolineum, sprawował prof. Mieczysław Gębarowicz, który w końcowej fazie okupacji niemieckiej przeprowadził ewakuacje najcenniejszej części zbiorów do Krakowa. Po wojnie zasiliły one zbiory Biblioteki Narodowej.
Po wojnie w pałacu Baworowskich powstał Dział Sztuki Biblioteki im. W. Stefanyka.
W ostatnich latach Biblioteka Baworowskich została objęta projektem rewaloryzacyjnym, realizowanym w ramach Programu Ministra Kultury i Dziedzictwa Narodowego „Dziedzictwo Kulturowe”, finansowanym ze środków ministerialnych, które pochodzą bezpośrednio z budżetu Państwa Polskiego.
Dziś stojący w centrum Lwowa siedemnastowieczny pałac Baworowskich jest Oddziałem Sztuki Lwowskiej Biblioteki im. Wasyla Stefanyka. Przechowuje m.in. te zbiory Ossolińskich, które po wojnie zostały we Lwowie.
W 2003 r. pałac został zamknięty dla czytelników. Był w bardzo złym stanie, zawilgocony, z pękającymi murami i sufitami grożącymi zawaleniem. Pieniądze na remont – 900 tys. dolarów – wyłożyła fundacja Antonowyczów (Ukraińców, którzy wyemigrowali do USA) oraz Ossolineum w kwocie 560 tys. złotych.
W listopadzie 2006 r. po remoncie dawny pałac Baworowskich został ponownie otwarty. Ossolineum, które przekazało na jego odrestaurowanie ponad pół miliona złotych, będzie tam miało salę wystawienniczą i biuro.

</doc>
<doc id="126528" url="https://pl.wikipedia.org/wiki?curid=126528" title="MicroStation">
MicroStation

MicroStation to pakiet programów typu CAD zaprojektowany przez amerykańską firmę Bentley Systems.
Znajdują one zastosowanie przede wszystkim w architekturze, budownictwie, geodezji, GIS, kartografii, mechanice, przemyśle i telekomunikacji. 
Wsparcie formatów plików.
Natywnym formatem Microstation jest DGN choć może także czytać i pisać szereg formatów CAD w tym DWG i DXF, pliki graficzne (JPEG i BMP), animacje (AVI), strony internetowe 3D VRML i Adobe Systems PDF.
W chwili powstania MicroStation wykorzystywano w inżynierii i architekturze przede wszystkim do tworzenia rysunków konstrukcji. Ze względu na dodanie m.in. funkcji zaawansowanego modelowania, renderingu, ray tracingu i animacji klatką kluczową w kolejnych wersjach, znajduje zastosowanie jako środowisko dla architektury, inżynierii lądowej, kartografii, a także w bardzo specjalistycznych dziedzin jak choćby projektowanie wyposażenia zakładów produkcyjnych.
W 2000 r. Bentley dokonał zmiany w formacie pliku DGN w V8 aby dodać dodatkowe funkcje, takie jak Digital Rights i Design History - możliwość kontroli wersji która umożliwia przywrócenie poprzednich przeglądów albo globalnie, lub przez wybór oraz do lepszego wsparcie importu/eksportu DWG Autodeska. Ponadto format V8 usunął wiele ograniczeń danych z wcześniejszych wersji takich jak ograniczony poziom projektowania i rysowania obszaru.

</doc>
<doc id="126529" url="https://pl.wikipedia.org/wiki?curid=126529" title="MicroStation Geographics">
MicroStation Geographics



</doc>
<doc id="126530" url="https://pl.wikipedia.org/wiki?curid=126530" title="Microstation">
Microstation



</doc>
<doc id="126532" url="https://pl.wikipedia.org/wiki?curid=126532" title="Robinia akacjowa">
Robinia akacjowa

Robinia akacjowa, grochodrzew akacjowy, robinia biała ("Robinia pseudoacacia" L.) – gatunek drzew należący do rodziny bobowatych. Pochodzi ze wschodniej części Ameryki Północnej, ale został szeroko rozprzestrzeniony i zaaklimatyzowany na wszystkich kontynentach z wyjątkiem Antarktydy. W rodzimym zasięgu jest krótkotrwałym gatunkiem pionierskim rosnącym w leśnych lukach. Na innych kontynentach, gatunek ten jest znacznie bardziej trwały dzięki uwolnieniu od licznych patogenów. Początkowo, w XVII wieku, rozprzestrzeniany był jako roślina ozdobna. Z czasem wzrosło jego znaczenie użytkowe – zaczął być ceniony jako źródło drewna, roślina miododajna, lecznicza, a ze względu na małe wymagania i silne rozrastanie się wegetatywne – sadzony jest na gruntach zdegradowanych dla ich ochrony przed erozją.
Po dwóch wiekach wykorzystywania i promowania gatunku, rozwoju jego akceptacji, włącznie z wychwalaniem przez artystów, w połowie XX zaczęto zdawać sobie sprawę z jego wad. Ponieważ jest bardzo ekspansywny i trudny w zwalczaniu oraz ma negatywny wpływ na środowisko – przekształca glebę, ogranicza zróżnicowanie gatunkowe – zaliczany jest współcześnie do najbardziej problematycznych gatunków inwazyjnych. W Europie zaleca się bezwzględne zwalczanie tego gatunku na obszarach przyrodniczo cennych. W Polsce nie powinien być sadzony w pobliżu lasów, wydm i dolin, w otwartym krajobrazie, na obszarach chronionych i w ich otulinie.
Drzewo potocznie nazywane jest także „akacją”, co jest mylące, ponieważ jest to nazwa odrębnego rodzaju drzew.
Rozmieszczenie geograficzne.
Robinia akacjowa pierwotnie rosła w Ameryce Północnej na dwóch obszarach rozdzielonych dysjunkcją – we wschodniej części USA w południowych Appalachach (od środkowej Pensylwanii po północną Georgię) oraz na położonych w środkowej części tego kraju Wyżynie Ozark i Górach Ouachita na terenie stanów: Arkansas, Missouri i Oklahoma.
Początkowo jako roślina ozdobna, a później także z różnych względów użytkowych gatunek został szeroko rozprzestrzeniony poza swój pierwotny zasięg. Powtarzana w różnych publikacjach informacja o introdukcji gatunku do Europy już w 1601 roku jest wskazywana jako błędna, ponieważ robinia nie została wykazana przez Jeana Robina (uznawanego za pierwszego jej hodowcę w Europie) na liście uprawianych roślin jeszcze w 1623. Przyjmuje się więc, że ten ogrodnik francuskiego króla Henryka IV, a następnie Ludwika XIII, otrzymał nasiona robinii po tej dacie (na pewno zaś przed 1635, kiedy to gatunek został już podany z Paryża). Robin uprawiał robinię w ogrodzie, który znajdował się w miejscu współczesnego Place Dauphine. Syn Jeana, Vespasien Robin (1579–1662), jeden z ukorzenionych odrostów posadził na Skwerze René-Viviani, gdzie okaz ten rośnie do dziś jako najstarsze drzewo Paryża. Niezależnie od introdukcji do Francji nasiona robinii pochodzące z rejonu Appalachów w Wirginii przesłane zostały przez angielskiego botanika i podróżnika, Johna Tradescanta (starszego) (1570–1638) do Londynu, gdzie uprawiane były w jego kolekcji w Lambeth w 1634. W ciągu XVII wieku gatunek został rozprzestrzeniony w Europie – do Lejdy (Holandia) trafił w 1641, do Padwy we Włoszech w 1662, do Berlina w 1672, a do Uppsali w Szwecji w 1685. Drzewo rozprzestrzeniane było początkowo jako ozdobne. W końcu XVIII i w XIX wieku było promowane (zwłaszcza w Niemczech) do upraw o charakterze leśnym w celach użytkowych (w celu produkcji drewna i przeciwdziałania erozji).
Na ziemiach polskich gatunek znany jest co najmniej od 1806 (wówczas udokumentowany został w Ogrodzie Botanicznym Uniwersytetu Jagiellońskiego), ewentualnie od 1760 w Wielkopolsce. We florze Polski jest zadomowionym i inwazyjnym antropofitem. Uznawany jest za gatunek inwazyjny w skali całego kraju o najwyższej klasie inwazyjności, ale przynajmniej jeszcze na przełomie XX i XXI był rzadki w Karpatach, na Pomorzu Środkowym, w województwie podlaskim i warmińsko-mazurskim. Jest najbardziej rozpowszechnionym gatunkiem obcym w parkach narodowych i krajobrazowych – występuje w ok. 94% obiektów tego typu w Polsce.
Robinia akacjowa została rozpowszechniona na wszystkich kontynentach w strefach umiarkowanych – w całej Europie, we wszystkich stanach USA (z wyjątkiem Alaski), w Kanadzie (poza jej północną częścią), w Azji, Australii, na Nowej Zelandii, Reunionie, w południowej Afryce i Ameryce Południowej. Globalne ocieplenie skutkować ma poszerzaniem areału występowania tego gatunku.
Pierwsze doniesienia o spontanicznym rozprzestrzenianiu się gatunku poza naturalnym zasięgiem pochodzą z 1888 z Wielkiej Brytanii. Ze skali inwazyjności i problematyczności robinii zaczęto zdawać sobie sprawę dopiero około połowy XX wieku. Zaczął być uznawany za jeden z najbardziej inwazyjnych gatunków na świecie – trafił na listę 40 najbardziej inwazyjnych gatunków drzewiastych, 26 najbardziej szkodliwie wpływających na środowisko gatunków obcych w Europie, wymieniany jest wśród najbardziej inwazyjnych i problematycznych w światowych bazach danych o gatunkach inwazyjnych i na krajowych czarnych listach.
Anatomia i skład chemiczny.
Budowa drewna.
Drewno robinii jest pierścieniowonaczyniowe z wyraźnie widocznymi słojami rocznymi. Bliżej rdzenia słoje są okrągłe, ale w starszych drzewach obwodowe słoje są nieregularne, ponieważ pnie rzadko bywają regularnie cylindryczne. Biel jest bardzo wąski i według jednych wyraźnie, a według innych niewyraźnie odgraniczony od twardzieli, barwy żółtawobiałej. Twardziel jest ciemniejsza – barwy od żółtozielonej (w stanie świeżym) do żółto- lub złotobrązowej (po wyschnięciu). W drewnie wczesnym występują 2–3 rzędy pierścieni dużych naczyń bardzo mocno pozatykane wcistkami. Naczynia w drewnie późnym w końcowej części słoja układają się w skośne pasemka. Drewno ma strukturę średniodrobną, z wyraźnie różniącą się strefą porowatego drewna wczesnego i spoistą strefą drewna późnego. Promienie rdzeniowe na przekroju poprzecznym są niemal niezauważalne, a w promienistym stają się widoczne jako liczne, jasne, wąskie i krótkie pasemka. Składają się z 1 do 7 rzędów wrzecionowato nabrzmiałych komórek.
Drewno ma gęstość od 540 do 870 kg/m³ w stanie suchym i od 800 do 950 kg/m³ w stanie świeżym. Jego zapach w stanie świeżym opisywany jest jako przypominający kulki na mole lub „nieprzyjemny surowo-kwaśny”.
Fitochemia.
W kwiatach i liściach robinii stwierdzono obecność glikozydów flawonoidowych z takimi aglikonami jak: robinina, syryngina, akacyina, kempferol, a także olejku eterycznego (z farnezolem i linalolem), tanin, węglowodanów, kwasów organicznych. Dużą zawartością tanin (2–7%) cechuje się kora. Drewno robinii składa się w 50,1% z celulozy i 20,6% z ligniny.
Roślina jest trująca, przy czym zawartość trujących związków w różnych organach rośliny jest bardzo zmienna, najwięcej jest ich w korowinie i nasionach, w mniejszym stopniu trujące są młode pędy, liście, owoce i korzenie, a wcale nie są trujące kwiaty. Za działanie toksyczne odpowiadają: białko robina będąca toksalbuminą oraz saponiny. Objawami zatrucia są mdłości, wymioty, bóle brzucha, wzdęcia, gorączka, zaburzenia widzenia, hemoliza i niewydolność nerek. Objawy zatrucia mogą wystąpić po dłuższym czasie, nawet po kilku dniach od spożycia rośliny. Wśród pracowników wykonujących wycinki drzew i pracujących przy obróbce kory robinii dochodziło do reakcji uczuleniowych, rzadko alergie wywołuje kontakt z drewnem robinii. Do zwierząt szczególnie wrażliwych za zatrucie robinią należą konie (zatrucie następuje po zjedzeniu 200 g kory), muły i kury domowe. Specyficznym objawem zatrucia koni jest „porcelanowo-zielony język i niemiła woń z pyska”, poza tym pobudzenie, skurcze mięśni, drgawki, wydalanie moczu, chwiejny chód, w końcu porażenie i śmierć. Mało wrażliwe na toksyny robinii są przeżuwacze i wiele dziko występujących gatunków.
Genetyka.
Liczba chromosomów 2n = 20 i 22. Działając kolchicyną na merystemy wierzchołkowe utrzymywane w kulturze in vitro uzyskano także tetraploidalne klony robinii. W obrębie rodzimego występowania populacje robinii są bardzo zróżnicowane genetycznie i to nawet bez istotnego znaczenia odległości geograficznej między nimi. Kontrastuje to z sytuacją w obszarach, gdzie gatunek był introdukowany, np. w Europie. Na tym kontynencie przyczyną ograniczonego zróżnicowania jest ogromne znaczenie rozmnażania wegetatywnego robinii oraz fakt pochodzenia roślin z co najwyżej kilku tylko populacji z północnej części pierwotnego zasięgu (efekt wąskiego gardła). W tej sytuacji za poważne zagrożenie uważane są programy hodowlane połączone z wymianą nasion, bowiem skutkować mogą jeszcze większą inwazyjnością gatunku. Postulowane jest wprowadzenie ograniczeń w rozprzestrzenianiu materiału roślinnego robinii pochodzącego z pierwotnego zasięgu.
Rozwój.
W Europie Środkowej liście rozwijają się w końcu kwietnia i na początku maja, u roślin rosnących dalej na północy do drugiej połowy maja. Jesienią liście przebarwiają się na żółto i opadają z drzew, zwykle później niż u większości innych gatunków. Często także pozostają zielone aż do nadejścia przymrozków i opadają dopiero po nich.
Następuje w okresie od maja do czerwca (w przypadku roślin rosnących dalej na południu może zacząć się w kwietniu, a wyjątkowo nawet w lutym) i często jest też powtarzane (powtórne kwitnienie w drugiej połowie lata z reguły jest jednak słabsze). Im dalej na południe tym kwitnienie zaczyna się szybciej i np. w południowej Europie kwiaty rozwijają się równocześnie z liśćmi lub bywa, że przed nimi. Także w obrębie miejskich wysp ciepła kwitnienie jest przyśpieszone o kilka dni. Poza tym w ciągu minionych 150 lat w związku z globalnym ociepleniem nastąpiło przyśpieszenie kwitnienia wynoszące do 8 dni. Kwitnienie poszczególnych drzew trwa przez 10–12 dni. Drzewa w Polsce nie kwitną równocześnie i łącznie kwitnienie w skali kraju rozciągnięte jest do czterech tygodni. Zapylenia dokonują błonkoskrzydłe, w Europie głównie pszczoły wabione nektarem. Przy czym pszczoła miodna i inne owady podobne jej rozmiarami mogą dostać się do wnętrza kwiatu zwykle tylko podczas ciepłej pogody, a podczas chłodów sztywniejsze z powodu większego turgoru płatki rozchylić mogą tylko trzmiele. Nektar powstaje w miodnikach u nasady rurki tworzonej przez zrośnięte nitki pręcików, a dostęp do nich umożliwiają otwory po bokach jedynego pręcika o wolnej nitce. U części roślin otwór jest tylko jeden lub nie ma żadnego i one nie tworzą nektaru, podobnie jak i rośliny rosnące w mocno niekorzystnych warunkach siedliskowych – na zwięzłych, mocno wapiennych glebach. Podejrzewa się, że pierścień włosków otaczających znamię pełni rolę zapobiegającą samozapyleniu, podobnie jak protogamia – wcześniejsze dojrzewanie słupka niż pręcików. W przypadku utrzymywania się zimnej pogody w czasie kwitnienia kwiaty się nie otwierają i może w nich wówczas nastąpić samozapylenie. W obrębie zalążni większość zalążków pozostaje niezapłodnionych (przynajmniej w obrębie rodzimego występowania gatunku).
Owoce dojrzewają we wrześniu–październiku i często wiszą na drzewie do wiosny, przy czym obradzają obficie co roku lub czasem co dwa lata. Jedno drzewo rodzi ok. 6 do 12 kg nasion, przy średniej masie pojedynczego nasiona wynoszącej według różnych autorów od 16,5 do 20,4 mg. Owoce otwierają się i wysypują nasiona sukcesywnie od jesieni do wiosny, głównie zimą i pozostają zawieszone, otwarte do wiosny kolejnego roku. Rozprzestrzenianie diaspor następuje głównie za pomocą wiatru i jest skuteczne zwłaszcza w miesiącach zimowych, na pokrywie śnieżnej. Poza tym rozprzestrzeniane są grawitacyjnie, za pomocą wody (zachowują zdolność do kiełkowania unosząc się w wodzie nawet przez 9 dni), pojazdów oraz zwierząt (endochoria po spożyciu nasion przez ptaki i świnie).
Z powodu chowu wsobnego nasiona powstające w płatach robinii rozprzestrzeniających się wegetatywnie (czyli w efekcie niezróżnicowanych genetycznie) cechują się bardzo małą zdolnością do kiełkowania (poniżej 2% i to w warunkach szklarniowych). Nasiona z populacji tworzonych przez zróżnicowane osobniki cechują się w stanie świeżym jednak niewiele większą zdolnością do kiełkowania (wynoszącą od 3,5 do 22%). Wyraźnie częściej kiełkują nasiona, które zostaną poddane skaryfikacji (działaniu pożaru, wysokiej lub bardzo niskiej temperatury, uszkodzeniu łupiny) – w wyniku takich oddziaływań nasiona kiełkują w 67 do ponad 95%. Zdolność do kiełkowania opisywana jest jako nie ustalona w sposób jednoznaczny, według niektórych źródeł wynosi trzy lata, według innych – nawet 80 lat. Wiadomo, że nasiona zachowują ją przez ponad 10 lat w przypadku przechowywania w niskich temperaturach.
Nasiona kiełkują zwykle wiosną i kiełkowanie jest epigeiczne. Hipokotyl osiąga do 2,5 cm długości, jest nagi, zielonkawy, pod liścieniami czerwonawy. Liścienie są krótkoogonkowe, owalne, osiągają do 1,5 cm długości i 1 cm szerokości, są nagie i mięsiste. Epikotyl osiąga do 2,5 cm długości, jest owłosiony. Liście wyrastają z niego naprzemianlegle. Pierwszy liść jest niepodzielony, okrągławy, o średnicy 1,5 cm i osadzony na ogonku 1,5 cm długości. Pojawia się po ok. tygodniu od rozpoczęcia kiełkowania. Drugi liść jest trójlistkowy, a kolejne są już z wieloma listkami, nieparzysto pierzaste. Młody pęd rośnie zygzakowato powyginany. Siewki i młode robinie są bardziej cienioznośne od starszych, ale w przypadku dużego zwarcia warstwy drzew lub pokrycia niższych warstw (są bardzo mało konkurencyjne wobec roślin zielnych) – takie młode rośliny szybko zamierają.
Wzrost młodych roślin w ciągu pierwszych 5 lat odbywa się w szybkim tempie wynoszącym od 0,3 do 0,8 m rocznie, w optymalnych warunkach siedliskowych tempo wzrostu w pierwszych 10 latach sięgnąć może średnio 1,2 m rocznie. Robinia może zacząć owocować już w 6 lat po skiełkowaniu, przy czym owocowanie jest intensywne po osiągnięciu wieku 15 lat, natomiast po ok. 30–40 latach intensywność owocowania zaczyna spadać, a po 60 latach drzewa zwykle przestają rodzić owoce. Gatunek intensywnie rozmnaża się także wegetatywnie za pomocą odrostów korzeniowych i powstających u nasady pnia. W wyższych położeniach górskich i w klimacie chłodniejszym, w tym w Polsce, jest to podstawowy sposób rozmnażania się tego gatunku, ale dominuje nad rozmnażaniem generatywnym także w rodzimym obszarze występowania. Przyrosty korzeni pozwalają na pojawianie się odrostów każdego roku o ok. metr dalej od rośliny macierzystej. Odrosty szybko się usamodzielniają – zwykle już po kilku latach ustaje przepływ asymilatów z rośliny macierzystej. Tworzenie się odrostów jest intensywniejsze w przypadku niekorzystnych oddziaływań w środowisku powodujących mechaniczne uszkodzenia korzeni lub pnia, pożaru, odsłonięcia korzeni z powodu np. erozji. Pierwsze odrosty pojawiają się już u roślin 4–5-letnich, jednak intensywny rozwój systemu korzeniowego następuje po ok. 15–20 latach wzrostu drzewa, kiedy też korzeń palowy burakowato drewnieje. Pojedynczy okaz robinii rozmnażający się wegetatywnie (genet) może rozrosnąć się na powierzchni 1 ha.
W obszarze rodzimego występowania, z powodu presji owadów roślinożernych i konkurencyjnych gatunków drzew, wzrost robinii znacząco słabnie już po osiągnięciu wieku 10–20 lat i wówczas też zaczyna wzrastać śmiertelność tych roślin. Po 15–30 latach robinie zamierają ustępując bardziej konkurencyjnym gatunkom. W obszarach poza zasięgiem rodzimym większą długowieczność tych roślin tłumaczy się przede wszystkim mniejszą presją roślinożerców. Robinie dożywają w Europie zwykle do 90–100, a rzadziej i większej liczby lat. Rekordowo długowieczne okazy osiągają ok. 400 lat (drzewo z Paryża). W Polsce ponad 200 lat ma mieć okaz rosnący przy ogrodzie botanicznym w Krakowie.
Ekologia.
Wymagania siedliskowe.
Obszar naturalnego zasięgu robinii znajduje się pod wpływem klimatu cechującego się znaczną wielkością opadów (średniorocznie od 1020 do 1830 mm) ze średnimi temperaturami najzimniejszego miesiąca (stycznia) wynoszącymi od –4 do 7 °C, a najcieplejszego (sierpnia) od 18 do 27 °C. Podobnie optimum rozwoju ma w Europie w strefie klimatu ciepłego kontynentalnego i śródziemnomorskiego – cechujących się wysokimi temperaturami w okresie letnim. Preferencjami termicznymi gatunku tłumaczony jest jego słabszy rozwój na obszarach górskich. Dorosłe drzewa dobrze znoszą znaczne spadki temperatur (co najmniej do –38 °C), ale też w północnej części zasięgu pierwotnego obserwowane są uszkodzenia mrozowe. Zwłaszcza młode rośliny wrażliwe są na wczesne i późne przymrozki. W przypadku starszych roślin groźne są tylko wczesne (jesienne) przymrozki, ponieważ pędy wiosną rozwijają się późno. Na obszarach górskich w Ameryce Północnej robinia sięga do 1200 m n.p.m. w Great Smoky Mountains, a w Europie do ok. 800 m n.p.m. w Karpatach i ok. 1600 m n.p.m. w południowych Alpach.
Gatunek ten dobrze rośnie na bardzo różnych glebach – od bardzo żyznych do ubogich, od kwaśnych do zasadowych, od wilgotnych do suchych. Słabo rozwija się jednak na glebach stale mokrych i silnie zbitych, gliniastych (wymaga gleb przepuszczalnych i napowietrzonych). W obszarze naturalnego występowania ma węższe spektrum ekologiczne – unika gleb kwaśnych i suchych, na których dobrze radzi sobie w Europie. W warunkach niekorzystnych, np. na stromych stokach i na terenach skalistych robinia z reguły rośnie krzaczasto, a nie jako drzewo. Przy szerokim spektrum tolerancji wyraźnie najlepiej rośnie na glebach żyznych, głębokich i zasadowych, w miejscach osłoniętych od wiatru (z powodu kruchości drewna). Dobrze znosi susze (aczkolwiek hamują one jej wzrost), a źle wysoki poziom wód – rośnie co prawda w lasach nadrzecznych, ale tylko w miejscach, gdzie średni poziom wód gruntowych znajduje się poniżej 3 m od poziomu gruntu. Robinia jest odporna na zanieczyszczenia powietrza i warunki klimatu miejskiego, na zasolenie gleby (aczkolwiek zasolenie opóźnia i osłabia kiełkowanie nasion) oraz pożary. Dzięki grubej korze pnie często przeżywają i rośliny odrastają nawet w przypadku spalenia korony, ewentualnie po spaleniu drzewa pojawiają się odrosty z korzeni i nasady pnia. Wrażliwe na pożary są młode rośliny o cienkiej korowinie. Pożary skutkują intensywniejszym kiełkowaniem nasion robinii.
W odniesieniu do typów siedlisk leśnych robinia najczęściej rośnie na siedliskach lasu mieszanego świeżego i boru mieszanego świeżego.
Jest to gatunek bardzo światłolubny, przy czym ma zdolność unikania nadmiernego nasłonecznienia poprzez ustawianie się listków liści złożonych pod nie większym kątem względem padania promieni słonecznych niż 20° (plagiofototropizm). W ekosystemach leśnych w rodzimym obszarze występowania robinia rośnie jako gatunek pionierski – zasiedlający luki w lasach, w których drzewostan został zniszczony z powodu pożarów, powodzi, w miejscach wystąpienia wywrotów, a w lasach użytkowanych gospodarczo także na zrębach. Pojawia się także obficie w miejscach zniszczonych przez lawiny. W pierwszej fazie sukcesji tworzy lite drzewostany lub jest gatunkiem dominującym, po czym ustępuje silniej rosnącym gatunkom. Jako gatunek światłożądny jest bardzo wrażliwy na zacienienie – w półcieniu rośnie słabo, nie tworzy dużej korony. W obrębie pierwotnego zasięgu poza lasami robinia notowana jest także na siedliskach zastępczych – wkracza na porzucone pola, na tereny pokopalniane oraz porasta tereny wylesione po zrębach.
W obszarach, gdzie gatunek rośnie jako introdukowany, zasiedla bardzo zróżnicowane siedliska – nieużytki poprzemysłowe, odłogowane pola i porzucone pastwiska, murawy, zarośla, lasy i plantacje drzew, przydroża i przytorza. W południowej Europie wprowadzany jest lub rozprzestrzenia się spontanicznie na różnorodnych siedliskach leśnych, zaroślowych i murawowych np. w lasach z kasztanem jadalnym "Castanea sativa" i dębem bezszypułkowym "Quercus petraea", z dębem omszonym i lasach nadrzecznych. W Afryce południowej rozprzestrzenia się wzdłuż brzegów rzek i strumieni, w formacji veldt i wzdłuż przydroży. W Ameryce Północnej poza swym pierwotnym zasięgiem rozprzestrzenia się także na prerii i w dolinach rzek.
Oddziaływania na środowisko i międzygatunkowe.
Korzenie robinii tworzą brodawki korzeniowe, w których żyją bakterie brodawkowe (azotowe). Na różnych obszarach rejestrowane są symbionty różnych gatunków (częściowo też przenoszone prawdopodobnie wraz z nasionami), co świadczy o adaptacji robinii do tworzenia relacji symbiotycznych z lokalnie występującymi bakteriami azotowymi. W brodawkach stwierdzono bakterie z rodzajów: "Bradyrhizobium", "Mesorhizobium", "Phyllobacterium", "Rhizobium" i "Sinorhizobium". W ciągu roku robinie rosnące na 1 ha wiążą za ich pomocą od 23 do 300 kg azotu (najbardziej intensywnie latem). Jego część przenika z korzeni do gleby, ale największy ładunek azotu do gleby dostarczany jest wraz ze zrzucanymi liśćmi (ponad 40 kg azotu na 1 ha). Liście robinii cechują się dużą zawartością tego pierwiastka (ponad 13 mg N/g), przy czym ze względu na dużą zawartość ligniny (średnio ponad 14%) rozkładają się relatywnie wolniej od większości drzew liściastych (połowa masy liści rozkłada się dopiero po ok. 97 dniach). Ilości azotu uwalniane do gleby rosną wraz z wiekiem roślin do osiągnięcia przez nie kilkunastu lat, a później spadają. W płatach robinii w wieku lat 4 do gleby trafia rocznie ok. 48 kg azotu na 1 ha, w wieku 17 lat – 75 kg, a w wieku 38 lat – 33 kg. Robinia wpływa także w miejscach występowania na dostępność wapnia i fosforu, zawartość węgla organicznego i odczyn gleby, przy czym zmiany w glebie utrzymują się długotrwale także po usunięciu tego gatunku, przez co wpływa on istotnie na kierunek sukcesji. Powierzchnie pokryte robinią zwiększają przy tym eutrofizację także przyległych zbiorników i mokradeł. Plantacje robinii powodują spadek wilgotności gleby, problematyczny w szczególności na obszarach, gdzie opady są niewystarczające dla uzupełnienia zasobów wody w glebie (poniżej 550 mm rocznie).
W pierwotnym swym zasięgu robinia jest pionierskim gatunkiem zasiedlającym luki w lasach z tulipanowcem amerykańskim, ale też z dębem białym i czerwonym oraz w lasach mieszanych z dębami oraz sosną kłującą i "Pinus echinata". W pierwszym etapie sukcesji bardzo szybko rosnąc i odnawiając się za pomocą odrostów robinia wypełnia luki w tych lasach, ale już po 15–30 latach wypierana jest przez silniej rosnące gatunki drzew (np. tulipanowiec amerykański), odgrywając w efekcie znaczną rolę tylko w pierwszym, krótkotrwałym etapie sukcesji leśnej.
Na obszarach, gdzie gatunek został introdukowany – utrzymuje się długotrwale w miejscach występowania, bardzo istotnie i negatywnie wpływając na różnorodność gatunkową szaty roślinnej. Ze względu na pionierski charakter, szybki wzrost i rozrastanie się klonalne – dynamicznie zajmuje nowe obszary i je pokrywa, ograniczając wzrost gatunków na nich rodzimych zarówno przez bezpośrednią konkurencję, oddziaływania allelopatyczne, jak i istotną zmianę warunków siedliskowych (zwłaszcza zasilenie gleby w azot, ale w przypadku zarastania siedlisk otwartych też zacienienie). Uznawana jest za szczególnie niebezpieczną dla muraw i zarośli kserotermicznych, dla muraw napiaskowych, wrzosowisk, roślinności naskalnej, ciepłolubnych, świetlistych dąbrów i grądów. W szczególności problem stanowi dla pierwotnie bogatych florystycznie muraw i świeżych łąk, przyczyniając się do wymierania wielu typowych dla nich gatunków roślin.
W dużym stopniu niezależnie od wcześniejszych warunków ekologicznych, na obszarach introdukcji w Europie, pod okapem robinii rozwija się podobny zestaw gatunków azotolubnych, cienioznośnych i ruderalnych, takich jak: pokrzywa zwyczajna, bez czarny, glistnik jaskółcze ziele, przytulia czepna, bodziszek cuchnący i bluszczyk kurdybanek, a na siedliskach uboższych wzrasta udział traw. Z reguły spada zróżnicowanie gatunkowe roślin i następuje homogenizacja runa. Dodatkowo warunki kształtowane w miejscach występowania robinii wspierają neofityzację – do jej zbiorowisk chętnie wkraczają inne gatunki obce, takie jak: niecierpek drobnokwiatowy, klon jesionolistny, czeremcha amerykańska, nawłocie. W okresie kwitnienia wonne i nektarodajne kwiaty skutecznie wabią zapylaczy ograniczając możliwość zapylenia rodzimych gatunków rosnących w sąsiedztwie. W korzeniach, korze i opadających liściach robinii znajdują się substancje (m.in. flawonoidy) działające allelopatycznie na rośliny towarzyszące, w szczególności ograniczają zróżnicowanie gatunkowe traw i bylin występujących na murawach opanowywanych przez robinię. Z kolei negatywne oddziaływanie allelopatyczne na robinię mają rośliny z rodzaju orzech "Juglans" i "Mikania". Do gatunków drzew z powodzeniem konkurujących z robinią na obszarach, gdzie jest ona inwazyjna należy także inwazyjny bożodrzew gruczołowaty "Ailanthus altissima".
Robinia wnika do różnych zespołów roślinności, w początkowych fazach inwazji pozwalając jeszcze na ich identyfikację (np. wkraczając do suboceanicznego boru sosnowego). W przypadku dominacji tego gatunku zbiorowiska z nim określane są jako tzw. „laski robiniowe” rozmaicie klasyfikowane w syntaksonomii, przy czym ze względu na dominację gatunków ruderalnych zwykle nie są zaliczane do roślinności leśnej, a takich klas roślinności jak "Galio-Urticetea" czy "Rhamno-Prunetea", ewentualnie wyodrębniane są do własnej klasy "Robinietea". W zależności od wilgotności i warunków termicznych wyróżniane są związki zespołów (kolejno do coraz suchszych i cieplejszych): "Chelidonio majoris-Robinion pseudoacaciae", "Balloto nigrae-Robinion pseudoacaciae" i "Euphorbio cyparissiae-Robinion pseudoacaciae". O ile w pierwotnym swym obszarze występowania robinia jest szybko zastępowana przez gatunki typowo leśne, o tyle w Europie tworzy zbiorowiska znacznie bardziej trwałe.
Robinia bardzo często zasiedlana jest przez półpasożytniczą jemiołę pospolitą.
W rodzimym obszarze występowania robinia należy do gatunków liściastych drzew najintensywniej atakowanych przez owady i patogeny. Intensywne żerowanie zwłaszcza larw kózki "Megacyllene robiniae" oraz porażanie przez grzyby "Phellinus rimosus" i "Polyporus robiniophilus" powoduje, że praktycznie nie jest możliwe wykorzystanie robinii do produkcji drewna. Do innych bezkręgowców powodujących istotne osłabianie robinii należą: "Ecdytolopha insticiana" (larwy tego motyla tworzą galasy hamujące wzrost i deformujące młode pędy), "Odontota dorsalis" (larwy tego chrząszcza wyjadają miękisz liści), szrotówek robiniaczek "Phyllonorycter robiniella" (larwy powodują wcześniejszy opad liści; gatunek obecny jest już w Europie), pryszczarek robiniowy "Obolodiplosis robiniae" (tworzy galasy na brzegach liści; także obecny jest już w Europie), "Parectopa robiniella" (gąsienice żerując na liściach tworzą charakterystyczne miny; gatunek rozprzestrzenia się w Europie). W sumie w rodzimym zasięgu na robinii żeruje co najmniej 75 gatunków owadów i rozwija się 114 gatunków grzybów. Robinią żywią się takie gatunki kręgowców jak: mulak białoogonowy i czarnoogonowy, zajęczaki, wiewiórki, różne gatunki ptaków żywią się nasionami tego gatunku (np. gołębiowate, bażanty, cieciornik, przepiór kalifornijski). Ze względu na to, że robinia w Ameryce Północnej jest silnie atakowana przez grzyby – drzewa wcześnie stają się dziuplaste i wykorzystywane są jako miejsce schronienia i rozrodu przez nietoperze i ptaki dziuplaste. Także w koronach tego gatunku gnieżdżą się bardzo liczne gatunki zwierząt, a zadrzewienia robinii, zwłaszcza w krajobrazie bezleśnym, stanowią istotne miejsce schronienia dla szeregu gatunków ssaków.
W Europie liczba gatunków atakujących robinię i ich wpływ na kondycję tych roślin jest wyraźnie mniejsza niż w Ameryce Północnej. Z owadów w Europie na robinii żerują m.in. (poza ww.): wałkarz lipczyk i larwy sprężykowatych (tzw. drutowce) – zgryzające korzenie i kiełkujące nasiona oraz kuprówka złotnica żerująca na liściach. W kontekście oddziaływań robinii z bezkręgowcami wskazuje się ten gatunek jako jedną z istotnych przyczyn degradacji siedlisk kserotermicznych i wymierania bogatej fauny bezkręgowców z nimi związanej.
Z drugiej strony także na obszarach inwazji pnie tego gatunku stanowią schronienie dla nietoperzy (np. karlika większego). Według niektórych źródeł ptaki w koronach robinii mają gnieździć się niechętnie z powodu cierni, ale są też autorzy wskazujący na niezbyt znaczące różnice w awifaunie lasków robiniowych i zbiorowisk leśnych z gatunków rodzimych w podobnych warunkach ekologicznych i obszarach (w tych pierwszych zarejestrowano nieznaczny spadek w grupie gatunków związanych z podszytem). Młode pędy są zgryzane chętnie przez zające i króliki, mogące zwłaszcza zimą powodować spore straty w uprawach robinii.
Z patogenów grzybowych na robinii w Europie rozwijają się w szczególności żółciak siarkowy i łuskwiak nastroszony. Szkody na plantacjach powodowane są także przez "Phomopsis oncostoma" i "Phytophthora cinnamomi". W Azji czernienie i przedwczesne opadanie liści powodują "Coniothyrium insitivum" i "Alternaria circianons". W sumie także w obszarze inwazji udokumentowano bardzo liczne gatunki grzybów związane z robinią. Np. tylko w Niemczech zarejestrowano 69 gatunków rozwijających się na jej drewnie (w tym 43 na żywych roślinach) i 11 na liściach. W kontekście negatywnych oddziaływań na florę i faunę bezkręgowców ciekawym zjawiskiem jest występowanie w laskach robiniowych licznych gatunków grzybów w Europie Środkowej rzadkich i zagrożonych.
Udokumentowano zarówno okazy robinii kolonizowane przez grzyby endo- jak i ektomykoryzowe (np. "Terfezia terfezioides" i "Clathrus cancellatus"), a także drzewa nie tworzące mykoryzy. W Niemczech zwykle w towarzystwie robinii nie występują jednak pospolite gatunki mikoryzowe (z takich rodzajów jak: muchomor, zasłonak, włośnianka, mleczaj i gołąbek), często obserwowane są natomiast grzyby określane dawniej mianem wnętrzniaków i inne saprobionty azotolubne. Na korze robinii w Polsce występują zwykle stosunkowo nieliczne i niespecyficzne gatunki porostów.
Z robinii wyizolowano wirusa pierścieniowej plamistości truskawki (SLRSV – strawberry latent ringspot virus), wirusa karłowatości orzecha ziemnego (PSV – peanut stunt virus) oraz fitoplazmę powodującą wyrosty w formie czarcich mioteł blisko związaną z tą wywołującą chorobę X brzoskwini (peach X-disease). Czarcie miotły powodowane są także przez wirusa "Chlorogenus robiniae".
Nazewnictwo.
Rodzajowa nazwa naukowa i zwyczajowa upamiętnia Jeana Robina – pierwszą osobę, która robinię miała sprowadzić i uprawiać w Europie. Epitet gatunkowy "pseudoacacia" ustalony został jako nazwa naukowa przez Karola Linneusza w wydanej w 1753 "Species Plantarum" i oznacza „fałszywą akację”, co wynika z podobieństwa liści tych roślin. Nazwa ta wcześniej stosowana była przez Augusta Rivinusa i Josepha de Tourneforta.
Gatunek ten powszechnie określany był w całej Polsce zwyczajowo akacją lub akacyją z różnymi wariantami fonetycznymi – używane były np. „wakacja” (Kujawy, południowa Małopolska, rzadko Mazowsze), „zakacyja” (Byczki), „agacyj” i „akacyj” (Śląsk Cieszyński i gwara lasowska), „agac”, „akac” i „agat” (Śląsk, rzadziej i gdzie indziej). Pod nazwą akacja gatunek ten opisywany jest od 1764 – przeniesioną nań z rodzaju akacja (znanego z Afryki i Australii), wcześniej nazywanego tak już np. przez Marcina z Urzędowa z XVI wieku. Przy czym nazwa ta miała zostać zapożyczona z Niemiec, gdzie gatunek ten trafił wcześniej i nazwany został „Akazie” i „Akaziebaum”. Ze względu na mylące używanie tej samej nazwy dla różnych rodzajów roślin w XIX wieku tworzone były nowe określenia dla robinii, i tak Krzysztof Kluk nazwał ją „grochowym drzewem amerykańskim”, co przez Ignacego Czerwiakowskiego skrócone zostało do form „grochodrzew” i „grochowiec”, podczas gdy Jakub Waga zaproponował nazwę „grochownik”. Ze względu na wykształcanie cierni i strąków proponowano także nazwy „ostostręczyna” i „ostrostręczyna/ostrostrężyna”. Nazwę „robinia” pierwszy użył Stanisław Bonifacy Jundziłł w 1791. Nazwa ta została utrwalona w XX wieku w kolejnych wydaniach „Roślin polskich”, przy czym w pierwszym wydaniu gatunek określono mianem „robinii fałszywej akacji”, a w późniejszych już „robinii akacjowej”. Nazwa ta zawarta została także w kolejnych wydaniach krytycznych list roślin naczyniowych Polski, przy czym jako nazwy poboczne podano w wydaniu z 2002 roku także „grochodrzew” i „robinię białą”.
Inne nazwy stosowane w odniesieniu do tego gatunku to: robinia akacja, robinia grochodrzew, akacja fałszywa, biała akacja, nibyakacja, robinówka.
Systematyka i zmienność.
Jest to jeden z czterech gatunków rodzaju robinia "Robinia", jedyny o kwiatach białych i osiągający znaczne rozmiary.
Gatunek jest bardzo zmienny. Dawniej opisano w jego obrębie kilkanaście taksonów wewnątrzgatunkowych w randze odmian, ale współcześnie traktowane są one jako kultywary (odmiany ozdobne).
Mieszańce.
Robinia akacjowa tworzy mieszańce z każdym z trzech pozostałych gatunków z rodzaju, przy czym krzyżówki z robinią lepką "R. viscosa" i szczeciniastą "R. hispida" spotykane są także w naturze.
Mieszańcowego pochodzenia jest odmiana ‘Purple Robe’ o różowych kwiatach, często uznawana za odmianę robinii akacjowej. W istocie jest albo krzyżówką tego gatunku z robinią szczeciniastą, albo robinii szczeciniastej z odmianą Decaisne’a.
Odmiany uprawne.
Odmiany ozdobne robinii w Polsce są raczej rzadko spotykane z wyjątkiem odmiany kulistej lub podobnej do niej odmiany Bessona rosnących czasem w niektórych miastach. Za szczególnie wartościową i polecaną odmianę uchodzi ‘Rozynskiana’. Na obszarach intensywnych upraw robinii (zwłaszcza w Korei Południowej i na Węgrzech) prowadzona jest intensywna hodowla tego gatunku, której efektem są odmiany użytkowe o zwiększonej miąższości drewna, odporności na patogeny i wydajności miodowej. W dawnym Związku Radzieckim wyhodowano odmiany bardziej mrozoodporne. Do zastosowań w pszczelarstwie preferowane są też drzewa później kwitnące, dające większą pewność, że w czasie kwitnienia pogoda będzie odpowiednia do zbioru nektaru. W produkcji drzewnej sadzone są odmiany i ekotypy wyróżniające się prostym pniem.
Znaczenie użytkowe.
Robinia ze względu na małe wymagania, w tym tolerancję warunków miejskich i wymagania termiczne jest często wykorzystywana jako składnik nasadzeń parkowych i przydrożnych na obszarach zurbanizowanych. Jej rozpowszechnieniu w tym zakresie sprzyja także korzystna reakcja na postępujące zmiany klimatyczne (globalne ocieplenie), które pogarszają warunki występowania wielu innych gatunków drzew w miastach. Robinia zaliczona została do 20 najbardziej odpornych gatunków drzew stosowanych i zalecanych do stosowania w obrębie miast w Polsce. Gatunek rekomendowany jest do nasadzeń przydrożnych, wiejskich, w dużych parkach, ale też w obrębie zieleni osiedlowej i rekreacyjnej.
Robinia jest cenioną rośliną miododajną. Wydajność miodowa robinii określana jest na 65 kg/ha. W czasie kwitnienia robinii podczas dobrych warunków pogodowych jedna rodzina pszczela może wytworzyć 20–30 kg miodu, przy czym tzw. dzienny przybytek może sięgać 8–9 kg nektaru. Przy tak obfitych zbiorach pszczoły w mniejszym stopniu wzbogacają miód w enzymy (inwertazę i α-amylazę), przez co miody te cechują się większą od innych zawartością sacharozy (jej udział jednak maleje w miarę przechowywania). Miód akacjowy cechuje się bardzo dużą przejrzystością, jasną barwą i tym, że przez długi czas nie krystalizuje. Po krystalizacji ma barwę od białej do jasnosłomkowej.
Drewno robinii jest bardzo twarde i mocne, trwałe, elastyczne, średnio się kurczy, jest dobre do toczenia i trudno łupliwe. Należy do najbardziej ciągliwych gatunków drewna. Przed łączeniem za pomocą gwoździ lub śrub wymaga wstępnego nawiercania. Uznawane jest za bardzo dekoracyjne, a jego właściwości techniczne oceniane są jako lepsze od cenionego drewna dębowego lub jako „w zasadzie mu odpowiadające”. Suszy się średnio dobrze – powoli, rzadko pacząc się i pękając. Dobrze przyjmuje lakiery, natomiast trudne jest do impregnowania. Wyróżnia się zdolnością do luminescencji. Na powietrzu trwałość drewna wynosi ok. 80 lat, a utrzymywanego w stanie suchym nawet ok. 1500 lat. 
Z drewna robinii wyrabia się trzonki do narzędzi, przyrządy sportowe, wiosła i szczeble do drabin, osie i szprychy kół, bywa stosowane do wyrobu mebli i wystroju wnętrz, służy jako drewno konstrukcyjne do zewnętrznych zastosowań, także do budowy młynów. Jest bardzo trwałe w wodzie i stąd też cenione w budownictwie okrętowym i stosowane do budowy mostów. Ze względu na odporność na gnicie w glebie stosowane jest do wyrobu pali, słupów, słupków ogrodzeniowych, podkładów kolejowych (po impregnacji podkłady z robinii mają 40 lat trwałości), palików do winorośli. Wykorzystywane było w snycerstwie, farbiarstwie i garbarstwie, wyrabiano z niego także beczki stosowane w warzelnictwie. Stanowi bardzo ceniony surowiec do obudowy kopalni, cechując się odpornością na działanie grzybów kopalnianych.
Drewno wykorzystywane jest także jako opałowe i źródło biomasy w procesie produkcji energii elektrycznej. Jego wartość opałowa wynosi 11,8 GJ/m³, przed spaleniem nie wymaga suszenia, a w czasie palenia nie wytwarza sadzy (w Polsce w większości robinia jest wykorzystywana jako źródło drewna opałowego). Surowiec drzewny stosowany jest też do produkcji oleju popirolitycznego (biooleju) i etanolu. Gatunek ten wskazywany jest jako przyszłościowe źródło biomasy na potrzeby produkcji energii elektrycznej w warunkach Europy Środkowej, zwłaszcza w kontekście jego niewielkich wymagań i globalnego ocieplenia oraz możliwości wykorzystania pod uprawy terenów silnie przekształconych i zdegradowanych, np. pokopalnianych.
Drewno robinii jest także surowcem do wyrobu masy celulozowej pozyskiwanej metodą siarczanową.
Ze względu na małe wymagania i szybki wzrost robinia wykorzystywana jest w nasadzeniach biotechnicznych – sadzona jest na nagim podłożu na hałdach, wysypiskach, wyrobiskach kopalni odkrywkowych, stromych nasypach w celu jego ochrony przed erozją i szybkiego pokrycia pokrywą roślinną. Jej skuteczność wzmacnia to, że ewentualne uszkodzenia korzeni tylko zwiększają siłę tworzenia odrostów i jeszcze intensywniejsze porastanie skarp. Sadzona na nagim podłożu robinia znacząco przyśpiesza proces glebotwórczy powodując formowanie w krótkim czasie próchnicy (poziomu próchnicznego oraz organicznego). Zmianom korzystnym towarzyszą jednak również oddziaływania niekorzystne, w tym allelopatyczne, znacznie ograniczające zróżnicowanie gatunkowe. Stosowana jest też w nasadzeniach na glebach zanieczyszczonych oraz do tworzenia zadrzewień wiatrochronnych na rozległych terenach otwartych.
Kwiatostany po wysmażeniu można spożywać, np. w cieście naleśnikowym lub racuchowym, przy czym dodawane do ciast są zarówno pojedyncze kwiaty, jak i całe kwiatostany. Pozbawione szypułek kwiaty mogą być przygotowywane i używane podobnie jak płatki róży w cukrze, np. jako nadzienie do pączków i rogali. Maria Disslowa podała przepis na surowe „konfitury” do ciast, uzyskiwane poprzez utarcie kwiatów z cukrem. Gotowane kwiaty bywają też używane do wyrobu galaretek, nadziewania naleśników, sporządzania napojów. Robi się z nich również wino. Olejek eteryczny pozyskany z kwiatów może być wykorzystywany do aromatyzowania potraw i napojów – zawarty w nim piperonal bywa pozyskiwany i wykorzystywany jako substytut wanilii. Indianie w Ameryce Północnej spożywali także w niewielkich ilościach gotowane nasiona (zgodnie z wiedzą współczesną – trujące). Według niektórych źródeł obróbka termiczna powoduje jednak rozkład związków toksycznych, nasiona po ugotowaniu tracą też kwaśny smak i mogą być spożywane jako zamiennik grochu.
Liście wykorzystywane są jako pasza dla kóz, bydła domowego i owiec. Ze względu na szybkie tworzenie odrostów gatunek ten stosowany jest na powierzchniach użytkowanych leśno-pastwiskowo.
Uprawa.
Ze względu na niszczenie drewna przez owady i grzyby w Ameryce Północnej drzewo to sadzone jest tam głównie jako przeciwerozyjne, ozdobne i miododajne. W Europie i na innych kontynentach, uwolnione od większości patogenów z rodzimego zasięgu, sadzone bywa w plantacjach o charakterze leśnym, zwłaszcza w krajach środkowej i południowej Europy oraz we wschodniej Azji. Tylko między 1958 a 1978 rokiem powierzchnia upraw wzrosła ponad pięciokrotnie osiągając ok. 2 mln ha, w tym ponad połowa znajdowała się w Korei Południowej, następne pod względem areału były Węgry (275 tys. ha), Rumunia (191 tys. ha), ówczesny ZSRR (144 tys. ha) i Francja (100 tys. ha). Później powierzchnia upraw wciąż rosła osiągając np. na Węgrzech 380 tys. ha w roku 2008, a ogromne plantacje powstały dodatkowo w Chinach. W Polsce drzewostany robiniowe w Lasach Państwowych zajmują 273 tys. ha (dane z roku 2019) i występują w całym kraju (brak ich tylko w 11 nadleśnictwach spośród 430).
Dla gatunku tego wiek rębności przyjmuje się zwykle w przedziale 20–40 lat. W optymalnych warunkach uzyskuje się przeciętny roczny przyrost miąższości w granicach 12–14 m³/ha. Ze względu na szybki wzrost robinii po wysadzeniu, na plantacjach co dwa lata wykonuje się jej czyszczenie służące eliminacji okazów słabiej i krzywo rosnących. Młode drzewa są formowane poprzez eliminowanie odgałęzień konkurujących z przewodnikiem i podkrzesywanie. Po osiągnięciu przez drzewa co najmniej 12 i 22 lat wykonuje się w dwóch nawrotach trzebież, w wyniku której pozostaje na 1 ha ok. 500–600 wyselekcjonowanych, przyszłościowych drzew.
Ze względu na łatwość tworzenia odrośli robinia uprawiana jest często także w formie lasów odroślowych. Preferowane są przy tym odrosty korzeniowe nad tymi z szyi korzeniowej, ze względu na ich silniejszy wzrost i lepszą kondycję. Odrosty inicjowane są gęsto, tak by rosnąc w dużym zwarciu nie rozgałęziały się. Przerzedzanie młodych drzew następuje już w piątym roku i później jest często powtarzane.
Poza wielkoobszarowymi uprawami robinia sadzona jest w formie alei przydrożnych, pojedynczo i w grupach w obrębie terenów zieleni urządzonej. Ze względu na zagrożenia dla środowiska naturalnego nie powinna być jednak uprawiana w pobliżu obszarów i siedlisk przyrodniczych podlegających ochronie.
Robinia wymagania ma niewielkie – nie znosi jedynie gleb ciężkich i mokrych. Najlepiej rośnie w miejscach słonecznych, ciepłych i osłoniętych od wiatru.
Nasiona robinii pozyskuje się od października i przechowuje luzem, w butelkach lub w suchym piasku. Zachowują zdolność do kiełkowania przez wiele lat, ale najlepiej kiełkują w ciągu pierwszych dwóch lat po zbiorze. Przed wysiewem nasiona zalewa się wrzątkiem i pozostawia do ostygnięcia lub zalewa wodą o temperaturze 60–70 °C i pozostawia na 1–2 dni. Do wysiewu nadają się nasiona, które spęcznieją, a te które nie spęczniały ponownie zalewa się gorącą wodą. Zamiast wody zaleca się też użycie wrzącego, 3% roztworu węglanu sodu. Namoczone nasiona wysiewa się na głębokość 3 cm. Ponieważ młode rośliny wrażliwe są na mrozy – wysiew nasion do gruntu nastąpić powinien po 15 maja. W takim wypadku należy się jednak liczyć ze stratami wśród młodych roślin w czasie jesiennych przymrozków. Dlatego optymalnie jest wysiewać nasiona już w kwietniu, ale wówczas pod osłoną, chroniącą przed przymrozkami wiosennymi. Dłużej rozwijające się młode rośliny mają większą szansę zdrewnieć i uodpornić się na mrozy nadchodzące po sezonie wegetacyjnym.
Najlepsze efekty w rozmnażaniu dają sadzonki pędowe pozyskane z młodych roślin i mikrorozmnażanie. Sadzonki korzeniowe zaleca się pozyskiwać w grudniu, ciąć na fragmenty długości ok. 10 cm i przechowywać zadołowane w piasku. Wysadza się je pod osłoną w skrzynkach nakrywając 2 cm warstwą gleby.
Przy wysadzaniu robinii jako gatunku głównego roczne sadzonki sadzi się w więźbie 1,5 × 1,5 m lub gęściej w przypadku wprowadzania gatunku w formie domieszki.
W przypadku odmian uprawnych zaleca się ich mnożenie za pomocą szczepienia. Wykonuje się je na podkładkach robinii zwykle zimą w szklarniach przez stosowanie lub klinowanie, ewentualnie wiosną metodą kożuchowania.
W przypadku konieczności wykonania cięć w obrębie korony (zwykle przycina się gałęzie krzyżujące się i złamane) najlepszym terminem jest koniec lata, ewentualnie wczesna wiosna. Z powodu wypływania soku nie należy cięć wykonywać w pełni wiosny. Cięcie wykonać należy do silnego bocznego pędu bez pozostawiania kikuta. O ile rozprzestrzenianie się gatunku w miejscu uprawy nie jest pożądane, należy systematycznie usuwać pojawiające się odrosty korzeniowe.
Zwalczanie.
Robinia wymaga zwalczania na obszarach, gdzie rośnie inwazyjnie stanowiąc zagrożenie dla walorów przyrodniczych lub kolidując z użytkowaniem gruntów. Zwalczanie tego gatunku nie jest łatwe ze względu na tworzenie odrostów. Samo wycięcie drzew nie daje trwałego efektu, bowiem stymuluje powstawanie odrostów. Zabieg taki jest skuteczny jednak wówczas, gdy powiązany jest z systematycznym usuwaniem odrostów np. poprzez wypas kóz na powierzchni objętej wycinką. Dobre efekty daje też sukcesywna wycinka robinii w drzewostanach z udziałem innych gatunków zacieniających dno lasu (np. grabu, lip, jawora) – w takich warunkach światłożądna robinia ustępuje. Dla uzyskania efektu konieczne jest jednak rozciągnięte w czasie wycinanie robinii (np. 25% jej zasobności co 10 lat), tak by jej wycinką nie spowodować poprawy warunków świetlnych w niższych warstwach. Skuteczną metodą zwalczania robinii jest niepełne obrączkowanie – wykonane na 9/10 obwodu pnia. Zabieg taki powoduje, że drzewo zamiera nie tworząc przy tym odrostów. Obrączkowanie powinno być wykonane zimą i objąć powinno wszystkie robinie na stanowisku. Obrączka tworzona na wysokości ok. 1 m powinna sięgać twardzieli i mieć nie mniej niż 10 cm szerokości. W pełni sezonu wegetacyjnego obrączkę należy domknąć na pełnym obwodzie pnia (usunąć tzw. mostki kambialno-łykowe), a miesiąc później należy usunąć wszelkie odrosty, jeśli takie odbiją oraz tkankę kallusową w obrębie obrączki. Drzewa należy kontrolować i usuwać odrosty, a ich wycinka nastąpić powinna po pełnym zamarciu koron, przy czym pni nie należy ścinać niżej niż na wysokości obrączki.
Do zwalczania robinii stosuje się także metody chemiczne z użyciem arborycydów takich jak: glifosat, triklopyr, fosfataza amonu, chlopyralid, imazapyr i pikloram. W przypadku dużych drzew optymalną metodą ze względu na skuteczność i ograniczone zużycie preparatów jest ich wstrzykiwanie w nawiercone lub nacięte pnie na przełomie sierpnia i września. Po usunięciu martwych drzew wykonuje się oprysk na odrosty. W przypadku młodych drzew i odrostów stosuje się opryski na liście, na nasadę pni (tylko młode, słabo zdrewniałe rośliny) lub na częściowo okorowane pnie. W przypadku wycinki żywych drzew, dla ograniczenia pojawiania się odrostów należy bezpośrednio po cięciu nałożyć arborycydy w strefie kambialnej wzdłuż obwodu pnia.
Ze względu na problematyczność zwalczania robinii i długotrwałe szkody w środowisku jakie powoduje, kluczowe jest przeciwdziałanie rozprzestrzenianiu tego inwazyjnego gatunku, w tym pogłębianie wiedzy o wpływie gatunków inwazyjnych na środowisko, zwłaszcza wśród architektów krajobrazu, ogrodników i szkółkarzy. W niektórych krajach (np. we Francji) sadzonki robinii opatrywane są w informację o jej inwazyjności i zasadach bezpiecznego stosowania, w USA w szeregu stanach poza obszarem naturalnego zasięgu gatunek objęty jest zakazem sadzenia i zaleceniem zwalczania.
Obecność w kulturze.
W wielu krajach walory użytkowe i ozdobne robinii spowodowały, że jest ona postrzegana jako cenny i już zadomowiony element miejscowego krajobrazu. Sadzona bywa jako charakterystyczne drzewo na skrzyżowaniach dróg, przy kapliczkach, na cmentarzach. Na Węgrzech drzewo ma nieoficjalny status „drzewa narodowego”. W wielu krajach liczne drzewa robinii ze względu na wiek, walory historyczne lub kulturowe objęte są ochroną indywidualną np. w formie pomników przyrody (w Polsce było ich 112 na początku 2021 roku).
Mimo relatywnie krótkiej obecności tego drzewa w Europie, robinia zdołała wejść do kultury ludowej. Wykorzystywana była do wróżenia o urodzaju (jej silne kwitnienie miało zwiastować urodzaj grochu, małe strączki zwiastować miały słabe zbiory). Liście i ich listki wykorzystywane są przy wróżeniu/zabawie Kocha, nie kocha... Na cmentarzach sadzona była jako drzewo cierniste wzdłuż wewnętrznych granic w celu uniemożliwienia przechodzenia duchom zmarłych do świata żywych. W ruchu masońskim liść robinii symbolizuje nieśmiertelność, stąd składany był na grobach.
To charakterystyczne drzewo, zwłaszcza w porze kwitnienia, wielokrotnie było inspiracją dla artystów, pojawia się w licznych wierszach, pieśniach i powieściach. Znamienny jest przy tym fakt, że przynajmniej w polskiej poezji gatunek ten występuje niemal wyłącznie pod nazwą „akacji”, co tłumaczone jest „wrażliwością na urodę słów”, nie pozwalającej poetom użyć takich określeń jak grochodrzew, ostostręczyna czy robinia.
Julian Tuwim pisał o silnie pachnących kwiatach w wierszu "Akacje":
Pod takim samym tytułem wiersz napisała także Maria Pawlikowska-Jasnorzewska (tomik "Surowy jedwab", 1932):
Józef Czechowicz napisał m.in. "Plan akacji" ("Arkusz poetycki 3", 1938)

</doc>
<doc id="126534" url="https://pl.wikipedia.org/wiki?curid=126534" title="Bohdan Kopczyński">
Bohdan Kopczyński

Bohdan Kopczyński (ur. 22 października 1935 we Włodzimierzu Wołyńskim, zm. 15 maja 2020 w Szczecinie) – polski polityk i prawnik, adwokat, poseł na Sejm X i IV kadencji.
Życiorys.
Syn Adolfa i Marii. Od 1952 pracował w Stoczni Szczecińskiej im. Adolfa Warskiego. W 1957 został absolwentem Wyższej Szkoły Marynarki Wojennej w Gdyni. Był zawodowym wojskowym, służył w Marynarce Wojennej. W 1965 ukończył studia na Wydziale Prawa Uniwersytetu im. Adama Mickiewicza w Poznaniu. W 1971 ukończył aplikację sędziowską, a w 1975 obronił doktorat z zakresu nauk prawnych. W 1980 został doradcą zarządu regionalnego Niezależnego Samorządnego Związku Zawodowego „Solidarność”, rok później został usunięty z Polskiej Zjednoczonej Partii Robotniczej i zwolniony z zawodowej służby wojskowej w stopniu komandora porucznika. W 1983 podjął praktykę w zawodzie adwokata, w 1990 założył własną kancelarię.
W 1989 został posłem X kadencji z ramienia Komitetu Obywatelskiego z okręgu świnoujskiego. Ponownie został wybrany do Sejmu w 2001 z listy Ligi Polskich Rodzin w okręgu szczecińskim. W lutym 2003 został wykluczony z LPR, założył wówczas niewielkie ugrupowanie pod nazwą Stronnictwo Prawicy Demokratycznej. Zasiadał w sejmowej komisji śledczej do sprawy afery Lwa Rywina, gdzie pełnił funkcję zastępcy przewodniczącego. Był też wiceprzewodniczącym Komisji Ustawodawczej oraz członkiem Komisji Sprawiedliwości i Praw Człowieka. W 2005 nie ubiegał się o reelekcję, niedługo później jego partia zaprzestała działalności.
Pochowany na cmentarzu w Świnoujściu.
Odznaczenia.
W 1972 otrzymał Srebrny Krzyż Zasługi, a w 2014 Krzyż Wolności i Solidarności.

</doc>
<doc id="126535" url="https://pl.wikipedia.org/wiki?curid=126535" title="Paweł Jaros">
Paweł Jaros

Paweł Jaros (ur. 1 grudnia 1961 w Kutnie) – polski prawnik, doktor nauk prawnych, poseł na Sejm III kadencji, w latach 2001–2006 rzecznik praw dziecka.
Życiorys.
Absolwent Wydziału Prawa Uniwersytetu Łódzkiego z 1988. W 1991 ukończył aplikację sędziowską. W latach 1993–1997 wykonywał zawód sędziego. M.in. pełnił funkcję kierownika Wydziału Rodzinnego i Nieletnich Sądu Rejonowego w Gostyninie, był konsultantem w zakresie ustawy o ochronie zdrowia psychicznego.
W latach 1990–1998 przez dwie kadencje zasiadał w radzie miasta Kutna. Przez dwa lata był członkiem zarządu miasta, a przez ponad cztery lata przewodniczącym rady. W 1995 zasiadał w Radzie ds. Samorządu Terytorialnego przy prezydencie Lechu Wałęsie.
W latach 1997–2001 sprawował mandat posła na Sejm z ramienia Akcji Wyborczej Solidarność (wybrany jako bezpartyjny kandydat z rekomendacji Ruchu Stu). Pracował m.in. w Komisji Sprawiedliwości i Praw Człowieka, przewodniczył Poselskiemu Zespołowi do spraw Policji oraz należał do Parlamentarnej Grupy Polska-USA. Reprezentował Sejm w Krajowej Rady Sądownictwa i przed Trybunałem Konstytucyjnym.
Od 16 lutego 2001 do 7 kwietnia 2006 sprawował urząd rzecznika praw dziecka. Po upływie kadencji został zatrudniony w Ministerstwie Sprawiedliwości. Jest też wykładowcą na Wydziale Prawa i Administracji Uniwersytetu Kardynała Stefana Wyszyńskiego w Warszawie.

</doc>
<doc id="126536" url="https://pl.wikipedia.org/wiki?curid=126536" title="Riplemarki">
Riplemarki



</doc>
<doc id="126537" url="https://pl.wikipedia.org/wiki?curid=126537" title="Rzecznik Praw Dziecka">
Rzecznik Praw Dziecka

Rzecznik Praw Dziecka (RPD) – konstytucyjny jednoosobowy organ władzy państwowej ustanowiony artykułem 72 ust. 4 Konstytucji RP z 1997, po raz pierwszy powołany w 2000.
Rzecznik stoi na straży praw dziecka określonych w Konstytucji Rzeczypospolitej Polskiej, Konwencji o prawach dziecka i innych przepisach prawa, z poszanowaniem odpowiedzialności, praw i obowiązków rodziców. Kieruje się dobrem dziecka oraz bierze pod uwagę, że naturalnym środowiskiem jego rozwoju jest rodzina.
Od 2020 Biuro Rzecznika Praw Dziecka znajduje się przy ul. Chocimskiej 6 w Warszawie.
Kompetencje, kadencja i działalność Rzecznika Praw Dziecka.
Kompetencje i pozycję ustrojową Rzecznika Praw Dziecka reguluje ustawa z dnia 6 stycznia 2000 r. o Rzeczniku Praw Dziecka, ogłoszona 31 stycznia 2000 i obowiązująca z mocą wsteczną od 1 stycznia 2000 r.
Obowiązek uchwalenia ustawy powołującej urząd do istnienia przewiduje art. 72 ust. 4 w związku z art. 236 ust. 1 Konstytucji RP.
Rzecznik powoływany jest uchwałą Sejmu, która podlega zatwierdzeniu przez Senat. Kandydata może zgłosić Marszałek Sejmu Rzeczypospolitej Polskiej, Marszałek Senatu Rzeczypospolitej Polskiej, co najmniej 35 posłów lub co najmniej 15 senatorów. Kadencja trwa 5 lat. Rzecznik obejmuje urząd w dniu złożenia ślubowania przed Sejmem, a kadencja wygasa w razie jego śmierci lub odwołania w wypadkach przewidzianych w ustawie. Ta sama osoba nie może być Rzecznikiem dłużej niż przez dwie kolejne kadencje. Z wyjątkiem zrzeczenia się urzędu ustępujący RPD pozostaje na urzędzie do czasu złożenia ślubowania przez nowo powołanego RPD.
Zgodnie z art. 12 ust 1 ustawy Rzecznik przedstawia Sejmowi i Senatowi, corocznie, nie później niż do dnia 31 marca, informację o swojej działalności i uwagi o stanie przestrzegania praw dziecka. Dostępny w formie druków: sejmowego i senackiego materiał (identyczny dla obu izb) jest podstawowym dokumentem zawierającym informacje o działalności RPD w danym roku kalendarzowym.
W 2017 do Biura Rzecznika Praw Dziecka wpłynęły 39 182 sprawy.
Struktura urzędu.
Rzecznika powołuje Sejm, za zgodą Senatu, na wniosek Marszałka Sejmu, Marszałka Senatu, grupy co najmniej 35 posłów lub co najmniej 15 senatorów.
Statutowymi jednostkami organizacyjnymi Biura Rzecznika Praw Dziecka są:
Pracą Biura kieruje Dyrektor Biura powoływany i odwoływany przez Rzecznika Praw Dziecka.
Budżet, zatrudnienie i wynagrodzenia.
Wydatki i dochody Rzecznika Praw Dziecka są realizowane w części 14 budżetu państwa.
W 2017 wydatki RPD wyniosły 11,32 mln zł. Przeciętne zatrudnienie w Biurze Rzecznika Praw Dziecka w przeliczeniu na pełne etaty wyniosło 68 osób, a średnie miesięczne wynagrodzenie brutto 5574,6 zł.
W ustawie budżetowej na 2018 wydatki Rzecznika Praw Dziecka zaplanowano w wysokości 11,5 mln.

</doc>
<doc id="126540" url="https://pl.wikipedia.org/wiki?curid=126540" title="Kosowa">
Kosowa



</doc>
<doc id="126542" url="https://pl.wikipedia.org/wiki?curid=126542" title="WMA">
WMA



</doc>
<doc id="126543" url="https://pl.wikipedia.org/wiki?curid=126543" title="Lotnicze Warsztaty Doświadczalne">
Lotnicze Warsztaty Doświadczalne

Lotnicze Warsztaty Doświadczalne (LWD) (1945–1950) – pierwsze powojenne biuro i wytwórnia konstrukcji lotniczych powstałe w Lublinie, a po kilku miesiącach przeniesione do Łodzi, gdzie funkcjonowały do końca swego istnienia. Odegrało fundamentalną rolę w reaktywacji polskiej myśli lotniczej po II wojnie światowej. Ich powstanie i działalność jest nierozerwalnie związane z postacią inż. Tadeusza Sołtyka. 
Historia.
Lotnicze Warsztaty Doświadczalne formalnie powstały w Lublinie w 1945 r., gdzie skupiły przebywających tam, ocalałych po wojnie i okupacji inżynierów i techników przedwojennych Polskich Zakładów Lotniczych. Około połowy 1945 r. warsztaty zostały przeniesione do Łodzi, do hal znajdujących się w okolicy obecnej ul. S. Kopcińskiego. W tym czasie ich dyrektorem był inż. Józef Sułkowski. 
W Łodzi szefem biura konstrukcyjnego został inż. Tadeusz Sołtyk, który w 1946 r. został mianowany dyrektorem LWD. Ze względu na podstawowy zespół inżynierski, w tym osobę inż. T. Sołtyka, po II wojnie światowej LWD stały się pierwszym kontynuatorem działalności przedwojennych Państwowych Zakładów Lotniczych.
Tu zaprojektowano pierwsze powojenne polskie samoloty: dyspozycyjny LWD Szpak i aeroklubowy LWD Żak. Oba powstały w Łodzi, w krótkich seriach. Ponoć zamówienie na ten pierwszy samolot ze strony wysłannika szefa sztabu Dowództwa Lotnictwa Wojska Polskiego, gen. Aleksandra Romeyki brzmiało: „samolot który byłby lepszy od dotychczasowych”, na co inż. Sołtyk miał odpowiedzieć równie krótko: „dobrze” i tak powstał „Szpak”.
Pierwszy oficjalny oblot samolotu (absolutnie pierwszy w październiku, ale podczas tego lotu i lądowania złamało się podwozie) zaprojektowanego i wykonanego w LWD – Szpak-2 – miał miejsce 6 listopada 1945 r. na lotnisku Lublinek, wykonany przez por. pil. Antoniego Szymańskiego.

</doc>
<doc id="126544" url="https://pl.wikipedia.org/wiki?curid=126544" title="Phishing">
Phishing

Phishing – metoda oszustwa, w której przestępca podszywa się pod inną osobę lub instytucję w celu wyłudzenia poufnych informacji (np. danych logowania, danych karty kredytowej), danych osobowych, zainfekowania komputera szkodliwym oprogramowaniem czy też nakłonienia ofiary do określonych działań. Jest to rodzaj ataku opartego na inżynierii społecznej.
Historia.
Termin został ukuty w połowie lat 90. przez crackerów próbujących wykraść konta w serwisie AOL. Atakujący udawał członka zespołu AOL i wysyłał wiadomość do potencjalnej ofiary. Wiadomość zawierała prośbę o ujawnienie hasła, np. dla „zweryfikowania konta” lub „potwierdzenia informacji w rachunku”. Gdy ofiara podawała hasło, napastnik uzyskiwał dostęp do konta i wykorzystywał je w przestępczym celu, np. do wysyłania spamu.
Termin „phishing” bywa tłumaczony jako "password harvesting fishing" („łowienie haseł”). Istnieje teoria, że termin pochodzi od nazwiska Briana Phisha, który miał być pierwszą osobą stosującą techniki psychologiczne do wykradania numerów kart kredytowych jeszcze w latach 80. Funkcjonuje również przekonanie, jakoby Brian Phish był jedynie fikcyjną postacią, za pomocą której spamerzy wzajemnie się rozpoznawali.
Dzisiaj przestępcy sieciowi wykorzystują techniki "phishingu" w celach zarobkowych. Popularnym celem są banki oraz aukcje internetowe. Phisher zazwyczaj wysyła spam do znacznej liczby potencjalnych ofiar, kierując je na stronę w Internecie, która udaje bank internetowy, a w rzeczywistości przechwytuje wpisywane tam przez ofiary ataku informacje. Typowym sposobem jest informacja o rzekomym zdezaktywowaniu konta i konieczności podania poufnych informacji w celu odzyskania dostępu. Stronę przechwytującą informacje cechuje łudzące podobieństwo do oryginału. W przeszłości oszuści wykorzystywali na swoją korzyść błąd w Internet Explorerze (w 2004 r. ponad 90% rynku przeglądarek), który pozwalał zamaskować także adres fałszywej strony. Kolejny znany sposób tworzenie fałszywych stron pod adresami bardzo przypominającymi oryginalny, a więc łatwymi do przeoczenia dla niedoświadczonych osób – na przykład www.paypai.com zamiast www.paypal.com lub wykorzystując porywanie URL.
Obrona przed phishingiem.
Zdecydowana większość wiadomości phishingowych jest dostarczana za pośrednictwem poczty elektronicznej lub portali społecznościowych.
Skuteczną obroną przed phishingiem są regularne szkolenia pracowników. Polega to na przeprowadzaniu legalnych kampanii w celu zbadania ile ataków się powiedzie. Przykładowy scenariusz:
Typy phishingu.
Spear phishing.
Phishing spersonalizowany pod konkretną osobę lub firmę nazywany jest spear phisingiem. Oszuści najpierw zbierają informacje na temat ofiary, co znacznie zwiększa ich szanse na powodzenie ataku. Jest to najbardziej efektywna technika phishingu, która w ok. 91% przypadków kończy się osiągnięciem celu przez przestępcę.
Threat Group-4127 użyła taktyki spear phishingu do ataku na konto email Hilary Clinton podczas kampanii prezydenckiej w 2016 roku. Zaatakowali oni wtedy ponad 1800 kont Google i zaimplementowali domenę accounts-google.com, aby zagrażała wybranym użytkownikom.
Clone phishing.
Clone phishing jest typem phishingu, w którym prawdziwy e-mail posiadający załącznik lub link zostaje użyty przez przestępcę jako wzór przy tworzeniu wiadomości na potrzeby oszustwa. Załączniki lub linki zostają zastąpione złośliwymi wersjami, a następnie wysłane z adresu email sfałszowanego tak, aby wyglądał jak ten należący do oryginalnego nadawcy.
Ta technika może zostać użyta pośrednio, przy pomocy wcześniej zainfekowanej maszyny do stworzenia następnej wykorzystując zaufanie społeczne do wnioskowanego adresu email, ponieważ obie strony otrzymują oryginalny email.
Whaling.
Część ataków phishingowych została skierowana w szczególności do kierownictwa wyższego szczebla i innych ważnych celów z branży biznesowej. Z tego powodu ataki te nazwano whaling (z języka angielskiego „wielorybnictwo”). W przypadku ataków tego typu, sfałszowana witryna lub wiadomość jest tworzona z uwzględnieniem np. stanowiska ofiary w firmie. Treść e-maili często przypomina pisma pochodzące z kancelarii prawnych lub urzędów państwowych. Taka wiadomość może zawierać załącznik w postaci złośliwego oprogramowania i nakłaniać ofiarę do jego instalacji np. w celu uzyskania dostępu do ważnego dokumentu.
Link manipulation XD.
Większość metod phishingu opiera się na wysyłaniu w e-mailach linków do stron podszywających się pod prawdziwe witryny należące do danej organizacji. Tworzenie realistycznie wyglądających stron na potrzeby oszustwa może odbywać się poprzez nieznacznie zmodyfikowany zapis adresu URL lub subdomeny. Phisher może umieszczać w wiadomości prawdziwy odnośnik zmodyfikowany tak, by przekierowywał ofiarę na fałszywą stronę. W większości przypadków po najechaniu kursorem myszy na odnośnik widoczny jest adres strony, do której rzeczywiście prowadzi link, jednak m.in. aplikacje mobilne nie przewidują takiej możliwości. Wykorzystuje się także tzw. spoofing IDN, co pozwala na wykorzystanie wizualnie identycznego adresu WWW do przekierowania użytkownika na złośliwą stronę. Cyfrowe certyfikaty również nie rozwiązują tego problemu, ponieważ możliwy jest zakup fałszywego zaświadczenia przez oszusta.

</doc>
<doc id="126546" url="https://pl.wikipedia.org/wiki?curid=126546" title="Biblioteka Dzieduszyckich">
Biblioteka Dzieduszyckich

Biblioteka Dzieduszyckich – nieistniejąca biblioteka rodowa w Poturzycy w województwie lwowskim, założona w XIX w. przez Józefa Dzieduszyckiego, gromadziła druki i rękopisy odnoszące się do historii Polski.
Zbiory tej biblioteki obejmowały ponad 50 tys. książek, przeważnie z działów historii i literatury polskiej.
Pierwotnie mieściła się ona w Poturzycy pod Sokalem, głównej siedziby rodowej Dzieduszyckich. Do Lwowa została przewieziona w 1847 roku przez syna założyciela, Włodzimierza Dzieduszyckiego. Od tego czasu siedzibą biblioteki były specjalnie przystosowane do tego celu sale oficynowe lwowskiej rezydencji Dzieduszyckich przy ul. Kurkowej 17, u stóp Wysokiego Zamku.
Znajdowały się w niej książki drukowane w Polsce, począwszy od 1473 roku (w tym unikaty Ecclesiastes), wiele inkunabułów i rzadkości bibliograficznych. W dziale rękopiśmiennym znajdowały się listy królów polskich, Jana Długosza, cara Piotra I, dziennik podróży kanclerza Osieckiego, archiwum rodzinne rodziny 
Dzieduszyckich, zielniki Spiczyńskiego z XVII w., zaś wśród autografów kopia "Króla Ducha" Juliusza Słowackiego, która razem z częścią zbiorow ewakuowanych w 1939 roku do Biblioteki Ossolińskich wróciła do Polski w 1945 roku.
W skład tej biblioteki wchodziły także zbiory obrazów pędzla przyjaciół rodziny Dzieduszyckich: Juliusza Kossaka, Franciszka Tepy, a przede wszystkim arcydzieła Artura Grottgera (cykl "Warszawa"). Zbiory te liczyły około 300 obrazów.
Najcenniejsze zbiory tej biblioteki zostały w końcowej fazie okupacji niemieckiej Lwowa ewakuowane przez prof. Mieczysława Gębarowicza w 1944 roku do Krakowa i po wojnie zasiliły zbiory Biblioteki Narodowej.

</doc>
<doc id="126547" url="https://pl.wikipedia.org/wiki?curid=126547" title="Rakieta (parowóz)">
Rakieta (parowóz)

Rakieta Stephensona (ang. The Rocket) – parowóz będący pierwszym, który w 1829 roku zbudowali George i Robert Stephensonowie.
Powszechnie błędnie uważa się, że „Rakieta” była pierwszym w historii parowozem. Faktycznie pierwsza lokomotywa parowa poruszająca się po torach została zbudowana przez Richarda Trevithicka 25 lat wcześniej, ale nie odniosła sukcesu finansowego. George Stephenson, jak również wielu innych inżynierów, budowali lokomotywy parowe jeszcze przed pojawieniem się „Rakiety”. Była ona więc raczej wynikiem ewolucji konstrukcji tego typu pojazdów niż zmianą rewolucyjną.
„Rakieta” była pierwszym „nowoczesnym” parowozem, w którym użyto płomieniówkowego (wielorurowego) kotła, mającego wyższą wydajność i sprawność. Poprzednie kotły składały się z pojedynczej rury (płomienicy) otoczonej płaszczem wody. Do innowacji zastosowanych w projekcie należało także wyprowadzenie strumienia zużytej pary do dymnicy, co zwiększało ciąg kominowy i wydajność kotła, a w efekcie dawało znacznie lepsze osiągi „Rakiety”. 
Parowóz ten nie miał jeszcze możliwości zmiany wielkości napełnienia cylindra parą (przez co zużycie pary było wysokie w stosunku do wykonanej pracy przez parowóz – zob. silnik parowozu) ani układu hamulca hamującego cały skład pociągu, nie tylko hamulca parowego lokomotywy. 
Odtąd prawie wszystkie lokomotywy parowe budowane były w oparciu o kocioł płomieniówkowy i odprowadzanie pary odlotowej do dymnicy – jak było to w projekcie „Rakiety”.
Została zaprojektowana i zbudowana, by współzawodniczyć w konkursie Rainhill Trials, mającym wyłonić lokomotywę dla kolei Liverpool &amp; Manchester w październiku 1829. Maszyny wszystkich uczestników uległy uszkodzeniu, tak że trudno mówić o prawdziwym zwycięstwie; jednakże „Rakieta” spełniła kluczowe wymaganie konkursu, pokonując odcinek 90 km w pełnym obciążeniu i przy zadowalającym zużyciu paliwa. Ważący 4 tony parowóz o mocy 13 KM osiągnął prędkość maksymalną 48 km/h
Prawie rok później, 15 września 1830, w oficjalnym otwarciu kolei pierwszy przejazd „Rakiety" spowodował pierwszy śmiertelny wypadek w historii kolei – zginął William Huskisson.
„Rakieta” Stephensona była jeszcze używana na Lord Railway Carlisle, a następnie w 1862 podarowana "Patent Museum" w Londynie.
W 1979 została zbudowana przez Enterprises Locomotion replika „Rakiety”.
„Rakieta” Stephensona wciąż istnieje (2022), w znacznie zmodyfikowanej formie w porównaniu do jej stanu z Rainhill Trials. Cylindry zostały przerobione na położenie poziome jako nowsze, w porównaniu do pierwotnego ustawienia skośnego. Podobnie ze zmianami maszyny od 1829, które czasopismo „The Engineer” z 1884 skomentowało: "nie ulega wątpliwości, że wersje „Rakiety” z 1829 i 1830 były całkowicie różnymi maszynami".
W 2019 „Rakieta” została przekazana muzeum National Railway Museum w Yorku (Anglia), na „co najmniej dekadę”, gdzie ma być wystawiana (ostatnio była pokazywana w tym muzeum 20 lat temu). W 2023 lokomotywa (oraz inne eksponaty) miała zostać zdjęta z wystawy (na ok. 18 miesięcy) z powodu rozpoczęcia planowanego na styczeń remontu dachu.

</doc>
<doc id="126550" url="https://pl.wikipedia.org/wiki?curid=126550" title="Edoardo Volterra">
Edoardo Volterra

Edoardo Volterra (ur. 1904, zm. 1984) – włoski prawnik, specjalista w zakresie prawa rzymskiego.
Był profesorem na wydziałach prawa w Cagliari, Bolonii i Rzymie. Volterra zajmował się przede wszystkim prawem małżeńskim i osobowym. 
Eduardo Volterra przyczynił się do rozwoju polsko-włoskiej współpracy naukowej i dydaktycznej. Otrzymał Order Odrodzenia Polski III klasy oraz tytuł "Doktora honoris causa" Uniwersytetu Jagiellońskiego.
Autor jednego z najlepszych podręczników prawa rzymskiego: "Instituzioni di diritto privato romano"

</doc>
<doc id="126553" url="https://pl.wikipedia.org/wiki?curid=126553" title="Ostrawica">
Ostrawica

Ostrawica (czes. "Ostravice", niem. "Ostrawitz(a)") – rzeka we wschodnich Czechach w kraju morawsko-śląskim, prawy dopływ górnej Odry.
Wypływa z gór Beskidu Morawsko-Śląskiego jako Bílá Ostravice (Biała Ostrawica) i Černá Ostravice (Czarna Ostrawica). Oba potoki (Biała uznawana za główny) łączą się we wsi Stare Hamry i płyną dalej już jako Ostrawica m.in. przez Frydek-Mistek i Ostrawę, gdzie uchodzi do Odry.
Na Ostrawicy znajduje się zbiornik wodny Šance. Ważniejsze dopływy to m.in. Čeladenka, Morawka, Łucyna.
Większe dopływy.
Od połączenia Białej i Czarnej Ostrawicy, większymi dopływami są:
Granica.
Rzeka stanowi historyczną granicę między Morawami i Śląskiem Cieszyńskim, jak również między dawnymi (archi)diecezjami ołomuniecką i diecezją wrocławską. Po raz pierwszy granica ta została uregulowana pomiędzy Władysławem, księciem opolsko-raciborskim a nowym królem czeskim Przemysłem Ottokarem II na mocy specjalnego dokumentu królewskiego wystawionego w grudniu 1261. Po powstaniu nowego księstwa cieszyńskiego w 1290 granica ta została potwierdzona po raz kolejny na mocy dyplomu zawartego 2 sierpnia 1297 pomiędzy Mieszkiem cieszyńskim a biskupem ołomunieckim Dytrykiem. Od 1327 księstwo cieszyńskie stanowiło lenno Królestwa Czech, co zmniejszyło znaczenie tej granicy.
W ramach administracji austriackiej granica śląsko-morawska na Ostrawicy została de facto zniesiona w latach 1783 do 1848 wraz z utworzeniem gubernium morawsko-śląskiego, podobnie jak w administracji czechosłowackiej 1 grudnia 1928 roku wraz z utworzeniem Ziemi Morawskośląskiej (cz. Země Moravskoslezská) ze stolicą w Brnie. Granicą kościelną przestała być Ostrawica w 1996 po utworzeniu diecezji ostrawsko-opawskiej.

</doc>
<doc id="126558" url="https://pl.wikipedia.org/wiki?curid=126558" title="MOST 650x">
MOST 650x



</doc>
<doc id="126565" url="https://pl.wikipedia.org/wiki?curid=126565" title="Dynastia Karadziordziewiciów">
Dynastia Karadziordziewiciów

Karadziordziewicie () – serbska, rodzima dynastia panująca. Została ustanowiona przez Aleksandra (1806–1885), panującego jako książę w 1842–1858. Następnie odnowiona przez Piotra Wyzwoliciela (1844–1921), który objął panowanie nad Królestwem w 1903. W latach 1918–1945 władcy Królestwa Jugosławii (przed 1929 Królestwo Serbów, Chorwatów i Słoweńców).
Założycielem dynastii Karadziordziewiciów był Jerzy Czarny. W listopadzie 1945 roku opanowany przez komunistów parlament ("Skupština") ustanowił w Jugosławii republikę pozbawiając Karadziordziewiciów tronu.

</doc>
<doc id="126573" url="https://pl.wikipedia.org/wiki?curid=126573" title="CIFS">
CIFS



</doc>
<doc id="126575" url="https://pl.wikipedia.org/wiki?curid=126575" title="Cassini (sonda)">
Cassini (sonda)



</doc>
<doc id="126577" url="https://pl.wikipedia.org/wiki?curid=126577" title="Rochici">
Rochici

Wspólnota Braci Miłosierdzia od św. Rocha (Rochici) – założycielem wspólnoty był biskup wileński Konstanty Kazimierz Brzostowski (1644-1722), który opracował dla rochitów ustawy zakonne. Zgromadzenie osadzone zostało w 1713 przy szpitalu pw. św. Rocha w Wilnie. Rozwinęło się na Litwie i Żmudzi. W 1753 rochici otrzymali kanoniczne potwierdzenie od biskupa Michała Zienkowicza.
Pierwotnie celem rochitów było pielęgnowanie i grzebanie ofiar epidemii — zgodnie z czwartym ślubem zakonnym nakazującym im miłość w ratowaniu ubogich i "powietrzem zarażonych". Ten cel wyrażało charakterystyczne godło zakonne, przedstawiające trupią głowę i skrzyżowane pod nią piszczele, białe na czarnym tle. Znak ten nosili rochici na zakonnych czarnych płaszczach, noszonych na szarych (później białych) habitach przepasanych czarnym pasem skórzanym. Stroju dopełniała czarna czapka. W późniejszym okresie rochici oddawali się pracy duszpasterskiej w parafiach na wzór kapłanów diecezjalnych. 
Wspólnota składała się w większości z braci zakonnych, jednak w każdym domu przebywał jeden kapłan dla duchowej opieki nad chorymi i braćmi. Na czele Wspólnoty stał "brat starszy".
Zgromadzenie zostało skasowane przez władze rosyjskie w 1840, ale przetrwało kilka następnych lat we Worniach i Kęstajciach na Żmudzi, gdzie rochici prowadzili szpitale.

</doc>
<doc id="126579" url="https://pl.wikipedia.org/wiki?curid=126579" title="Catering">
Catering

Catering, katering – usługa polegająca na przygotowywaniu i dostarczaniu na zamówienie gotowych potraw lub na organizacji przyjęć np. (wesel, jubileuszy), imprez, bankietów i konferencji, wydarzeń kulturalnych, wydarzeń firmowych jak i również codzienne zapewnianie posiłków w szkołach, miejscach pracy etc. przygotowywanych poza obiektem klienta. Pierwotnie termin związany z naziemną obsługą lotnisk i odnoszący się do przygotowywania i serwowania posiłków dla pasażerów i załogi samolotów na czas lotu. Nową formą cateringu jest catering dietetyczny.
Rozróżnia się dwa kierunki działalności cateringowej:
Istnieją również dwie metody podawania posiłków:

</doc>
<doc id="126582" url="https://pl.wikipedia.org/wiki?curid=126582" title="MOS Technology 650x">
MOS Technology 650x



</doc>
<doc id="126585" url="https://pl.wikipedia.org/wiki?curid=126585" title="Sterydy">
Sterydy



</doc>
<doc id="126586" url="https://pl.wikipedia.org/wiki?curid=126586" title="Mistrzostwa Świata w Piłce Ręcznej Mężczyzn 2005">
Mistrzostwa Świata w Piłce Ręcznej Mężczyzn 2005

Mistrzostwa Świata w Piłce Ręcznej Mężczyzn 2005 – dziewiętnaste mistrzostwa świata w piłce ręcznej mężczyzn, oficjalny międzynarodowy turniej piłki ręcznej organizowany przez IHF. Odbył się w dniach 23 stycznia – 6 lutego 2005 roku w Tunezji. W zawodach wystąpiły dwadzieścia cztery zespoły, automatycznie do mistrzostw zakwalifikowała się reprezentacja Chorwacji jako mistrz świata z 2003 oraz reprezentacja Tunezji jako organizator zawodów. O pozostałe miejsca odbywały się kontynentalne eliminacje. 
Ramowe daty rozegrania mistrzostw zostały opublikowane w listopadzie 2001 roku, jednocześnie ogłoszono, że przyjmowanie zgłoszeń krajów chętnych do organizacji zawodów będą przyjmowane do końca tego roku. Aplikację złożyły Rosja, Niemcy, Norwegia i Tunezja, do których dołączyła następnie Rumunia, zaś prawa do organizacji mistrzostw zostały przyznane Tunezji podczas Kongresu IHF w listopadzie 2002 roku.
Złote medale zdobyli Hiszpanie w finałowym pojedynku pokonując obrońców tytułu, brąz zdobyli zaś Francuzi po zwycięstwie nad gospodarzami.
Po zakończonym turnieju IHF opublikowała statystyki indywidualne i drużynowe.
Nad przebiegiem zawodów czuwało szesnaście par arbitrów. Reprezentacje w pierwszej fazie rywalizowały w ramach czterech sześciozespołowych grup systemem kołowym. Zwycięzca meczu zyskiwał dwa punkty, za remis przysługiwał jeden punkt, porażka nie była punktowana, a cztery czołowe zespoły z każdej grupy awansowały do fazy pucharowej. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
Eliminacje.
Dwa zespoły miały zapewniony automatyczny awans, o dwadzieścia dwa miejsca w turnieju finałowym toczyły się natomiast kontynentalne eliminacje. Wolne miejsca zostały podzielone według następującego klucza geograficznego: Europie przydzielono dwanaście miejsc, Ameryce (Południowej wspólnie z Północną), Azji i Afryce przyznano po trzy miejsca, a jedno Oceanii.
Faza pucharowa.
Mecz o 11. miejsce
Mecz o 9. miejsce
Mecz o 7. miejsce
Mecz o 5. miejsce
Mecze o 1. miejsce
Nagrody indywidualne.
Nagrody indywidualne zdobyli:

</doc>
<doc id="126587" url="https://pl.wikipedia.org/wiki?curid=126587" title="Cole Porter">
Cole Porter

Cole Albert Porter (ur. 9 czerwca 1891 w Peru w Indianie, zm. 15 października 1964 w Santa Monica) – amerykański kompozytor, twórca musicali filmowych i scenicznych ("Kiss me, Kate"; "Anything Goes"; "Paris"), przedstawiciel wielkiej piątki kompozytorów tworzących zasady musicalu obowiązujące do końca pierwszej połowy XX wieku.
Życiorys.
Dzieciństwo.
Urodził się w rodzinie milionerów. Jego dziadek, J.O. Cole, dorobił się fortuny na węglu. Rozpoczął edukację muzyczną w bardzo młodym wieku. Kiedy miał sześć lat, grał już na skrzypcach, w wieku ośmiu na fortepianie, dwa lata później, z pomocą matki (Kate) napisał pierwszą operetkę "Song of the birds". Jednak surowy J.O. Cole widział swojego wnuka w roli prawnika, a nie muzyka, postanowił więc wysłać go na studia prawnicze. Po ukończeniu Uniwersytetu Yale, gdzie był członkiem wielu organizacji i pisał piosenki dla klubów sportowych (niektóre z nich śpiewane są tam do dziś), młody Porter udał się na Harvard Law School, skąd po roku, ku niezadowoleniu swego wpływowego dziadka, przeniósł się do Harvard University Department of Music.
W 1916 na Broadwayu pojawiła się jego pierwsza produkcja, „See America First”. Okazała się ona jednak katastrofą i zdjęto ją po kilku tygodniach. Zrażony i podłamany niepowodzeniem Cole uciekł do Paryża, gdzie postanowił wieść wystawne życie na koszt swojego znienawidzonego dziadka.
Paryż.
W 1917 Stany Zjednoczone przystąpiły do I wojny światowej, a Cole Porter przebywał w Paryżu, pisząc piosenki i zabawiając nimi swoich przyjaciół. W tym samym roku udał się też w podróż po Europie, poznając wielu światowych artystów i intelektualistów, między innymi Pabla Picassa i Gertrude Stein. Istnieją wątpliwości co do tego, czy służył – jak sam twierdził – w Legii Cudzoziemskiej, choć figuruje on w wykazie jej żołnierzy, a jego portret jest wystawiony w muzeum tej jednostki ("Musée de la Légion étrangère") w Aubagne.
W 1918 w jego życiu nastąpił przełom. Na weselu przyjaciół poznał Lindę Lee Thomas, bogatą rozwódkę uważaną za „najpiękniejszą kobietę Paryża”. Wspólne zamiłowanie do podróży, luksusu, muzyki i sztuki stworzyło z nich idealną parę. W 1919 odbył się ich ślub. Linda szybko poznała się na muzycznym talencie męża, który do tej pory ograniczał się tylko do pisania muzyki na niekończące się przyjęcia. Postanowiła przywrócić mu wiarę w siebie i amerykańską publiczność.
Broadway.
W 1928 zawitał na Broadwayu z komedią "Paris" (wątek francuski miał powtarzać się w jeszcze wielu jego przedstawieniach, a mianowicie "Silk Stockings", "Can Can"). "Paris" okazał się jego pierwszym sukcesem, a piosenka "Let’s do it", opowiadająca o zwyczajach różnych zwierząt, stała się szlagierem. Jest to też pierwsza z jego „list songs” – gatunku, który odkrył i rozsławił – polegająca na wymienianiu kolejnych przykładów. Następne przedstawienia, "50 milionów Francuzów" i kończące dekadę "Obudź się i śnij" (premiera odbyła się 30 grudnia 1929), cieszyły się jeszcze większym powodzeniem. Piosenki "You do something to me" i "What is this thing called love" grane były na całym świecie. Nową dekadę rozpoczął odważnym jak na swe czasy musicalem „Nowojorczycy”. Numer "Love for Sale" został natychmiast objęty cenzurą, a piosenka zakazana w radiu na wiele lat. Jednak lata 30. okazały się też pasmem sukcesów. Show "Wesoła Rozwódka" z Fredem Astaire’em w roli głównej, przedstawiał prawdopodobnie najlepiej znaną piosenkę Cole’a, "Night and Day".
W 1934 odbyła się premiera "Anything Goes", musicalu uważanego nie tylko za największe osiągnięcie muzyczne Portera, ale w ogóle całych lat 30. Piosenki "You’re the Top", "Blow Gabriel Blow" oraz pozycja tytułowa przeszły do historii. Jest to też pierwsze przedstawienie, w którym występuje Ethel Merman, ulubiona aktorka i przyjaciółka Cole’a. Kochał on jej silny, przenikliwy głos i napisał 5 musicali, których piosenki miały uwypuklać jej atuty. Następna sztuka, "Jubilee", okazała się niepowodzeniem. Była ona bardziej ambitna niż poprzednia. Mimo finansowej klapy, piosenki (w tym "Just one of those things" i "Begin the Beguine") zostały zapamiętane.
Hollywood.
W połowie lat 30. przyjechał wraz z żoną do Hollywood. Na początku sceptyczny wobec reguł szefów studiów filmowych (w filmach nie były cenione charakterystyczne dla niego błyskotliwe rymy i dwuznaczny dowcip), szybko uprościł piosenki, rozsmakował w hollywoodzkim życiu i napisał muzykę do filmów "Urodzona do tańca" i "Rosalie".
Prywatnie słynął z zamiłowania do pięknych kobiet i choć był żonaty z jeszcze piękniejszą, „powszechnie znaną tajemnicą” była jego homoseksualność. Największą miłością jego życia był rosyjski poeta, tancerz i librecista Boris Kochno, z którym żył w Paryżu w latach dwudziestych. Pozostawał też w dłuższych związkach z choreografem Nelsonem Barcliftem (dla którego napisał "You’d be so nice to come home to"), architektem Edem Tauchem czy Bostończykiem Howardem Sturgesem. Mimo jego związków z mężczyznami małżeństwo z Lindą było szczęśliwe i oparte na wzajemnym szacunku i przyjaźni. Dopiero w Hollywood, gdzie homoseksualizm stawał się coraz bardziej otwarty, ich związek zaczął przeżywać kryzys. Para rozstała się pod koniec lat 30.
Wypadek i ostatnie lata.
W październiku 1938 udał się na przejażdżkę konną. Koń się spłoszył i przewrócił w pędzie, miażdżąc obie nogi kompozytora i pozostawiając w chronicznym bólu do końca życia. Lekarze powiedzieli Lindzie, która zdecydowała się wrócić i opiekować mężem, że jego prawa noga powinna być amputowana, ale ta nie wyraziła zgody. Porter przeszedł więc ponad 30 operacji, a ciągły ból i bezsenność doprowadziły go do stanów głębokiej depresji. Nie stracił jednak humoru, ani chęci pracy. Opowiadał, że leżąc na trawie po upadku i czekając na pomoc, napisał jedną ze swych najbardziej romantycznych piosenek "At Long Last Love".
Mimo bólu i choroby już w rok po wypadku można było podziwiać kolejny musical Portera, „Leave it to me” z uroczą Mary Martin i skandalizującym „My heart belongs to Daddy”. Jednak sukcesy następnych czterech musicali nie uchroniły go od krytyki. Jego twórczość okrzyknięto „mniej magiczną”. Po dwóch kolejnych klapach wielu uznało go za skończonego.
Jednak w 1948 powrócił silniejszy niż kiedykolwiek. "Kiss Me, Kate" przez wielu uważany jest za jeden z lepszych musicali w historii Broadwayu. Oparte na "Poskromieniu Złośnicy" Szekspira, "Kiss Me, Kate" zostało wyróżnione nagrodami Tony w wielu kategoriach, w tym za najlepszy musical i najlepszego autora muzyki i tekstów. Przedstawiał piosenki takie jak "So in love" czy "Too Darn Hot". Porter znów był na szczycie.
I choć jego kolejna sztuka, „Out of this World”, nie była sukcesem, to następna "Can Can" z "I love Paris" była arcydziełem. Jego ostatnia teatralna produkcja, "Jedwabne Pończoszki" również została doceniona. Po pożegnaniu z Broadwayem Porter wrócił do Hollywood, aby pisać muzykę filmową.
W 1952 zmarła jego ukochana matka, a w 1954, po długich zmaganiach z rakiem płuc, Linda. Zaraz po tym zaczęły się pogłębiać problemy z nogami kompozytora.
W 1956 jego piosenka "True Love" z musicalu "Wyższe sfery" (w rolach głównych Bing Crosby i Grace Kelly) nominowana była do Oscara. Dużym powodzeniem cieszyło się też "Les Girls" z Gene’em Kellym. Ale szczęśliwa passa zaczynała się kończyć.
W 1958, po 36 operacjach, amputowano mu prawą nogę. Ten ciąg nieszczęść okazał się dla niego zbyt ciężki – nigdy nie napisał już żadnej piosenki. Zmarł w szpitalu w Santa Monica. Pochowany został między ojcem a żoną w rodzinnym mieście Peru (w Indianie).

</doc>
<doc id="126588" url="https://pl.wikipedia.org/wiki?curid=126588" title="Norwich Terrier">
Norwich Terrier

Norwich terier – rasa psów, należąca do grupy terierów, znajdująca się w sekcji terierów krótkonożnych. Nie podlega próbom pracy.
Krótki rys historyczny.
Psy te pochodzą z regionu nazywanego East Anglia (Wschodnia Anglia) znajdującego się na południu Wielkiej Brytanii, z hrabstwa Norfolk. Norfolk terier wyodrębniono jako oddzielną rasę z norwich terierów w 1963 w Wielkiej Brytanii. W USA uczyniono to w roku 1979.
Użytkowość.
Rasa wyhodowana do polowań na szkodniki, skuteczna w walce z gryzoniami.
Temperament.
Norwich Terrier to rasa terierów odważnych i aktywnych, są cierpliwe wobec dzieci, przywiązują się do członków rodziny.
Budowa.
Mały pies o silnym i mocnym układzie kostnym.
Szata i umaszczenie.
Umaszczenie w jakiej występuje Norwich Terrier to rude oraz płowe we wszystkich odcieniach, od czerwonego przez rude z czarnym przesianiem aż po czarne podpalane.
Utrzymanie.
Wymagana jest regularna pielęgnacja szaty – trymowanie.
Popularność w Polsce.
Rasa pojawiła się w Polsce w latach 90. i jak dotąd jest mało popularna – do niedawna rocznie rodziło się około 2-3 miotów.

</doc>
<doc id="126592" url="https://pl.wikipedia.org/wiki?curid=126592" title="Wojciech Cejrowski">
Wojciech Cejrowski

Wojciech Daniel Cejrowski (ur. 27 czerwca 1964 w Elblągu) – polski dziennikarz, prezenter telewizyjny, fotograf, podróżnik, autor książek i publikacji prasowych, kierownik artystyczny biblioteki Poznaj Świat, członek The Explorers Club. Określa się jako antropolog kulturowy, chociaż nie ma w tej dziedzinie formalnego wykształcenia.
Życiorys.
Młodość i edukacja.
Rodzina Wojciecha Cejrowskiego pochodzi z Kociewia i według jego relacji on sam również wychowywał się na Kociewiu. Według biografii autorstwa Grzegorza Brzozowicza oraz informacji medialnych Cejrowski urodził się 27 czerwca 1964 roku w Elblągu, lecz on sam nie chce tego wprost potwierdzić. Rodzicami Wojciecha byli Stanisław Cejrowski, znany animator jazzowy, impresario i menedżer muzyczny (m.in. Czesława Niemena i grupy No To Co) oraz Krystyna z domu Cieślak, z wykształcenia astronom. Na początku lat 60. rodzice Wojciecha zamieszkali w Elblągu, a w 1966 roku przeprowadzili się do Warszawy.
Ze względów zdrowotnych pierwsze trzy klasy szkoły podstawowej ukończył w Osieku na Kociewiu, po czym dołączył do rodziców w Warszawie. W 1983 roku ukończył warszawskie XVII Liceum Ogólnokształcące im. Andrzeja Frycza Modrzewskiego. Uczęszczał do równoległej klasy z Grzegorzem Przemykiem (śmiertelnie pobity przez funkcjonariuszy MO), po którego pogrzebie w maju 1983 – w okresie egzaminów maturalnych – został uprowadzony i brutalnie przesłuchiwany. Wskutek odniesionych urazów do egzaminu dojrzałości przystąpił w rękawiczkach oraz z ręką w temblaku. Studiował w wielu uczelniach: w Państwowej Wyższej Szkole Teatralnej w Warszawie (wydział aktorski), na Katolickim Uniwersytecie Lubelskim (historia sztuki), Uniwersytecie Warszawskim (socjologia i archeologia); studiów tych nie ukończył. Studiował także na Santa Clara University w Kalifornii. W 2010 rozpoczął zaoczne studia socjologiczne na Katolickim Uniwersytecie Lubelskim.
Posługuje się językiem hiszpańskim i angielskim (odmiana amerykańska). Porozumiewa się również w języku rosyjskim oraz portugalskim (odmiana brazylijska).
Występy publiczne.
Telewizja.
Karierę medialną rozpoczął w 1992 występami u boku Wojciecha Manna w programie "Non Stop Kolor" w TVP2. Popularność przyniósł mu nadawany w TVP1 program "WC Kwadrans" (1994–1996), w którym prezentował konserwatywne poglądy na kwestie społeczne oraz promował w nim pozytywne znaczenie słowa „ciemnogród” określające przywiązanie do tradycyjnych wartości. Równolegle prowadził program muzyczny pt. "Stajnia..." w TVP1 oraz powtarzany przez Ośrodki Regionalne TVP. W sezonie 1996-1997 na zamówienie Telewizji Niepokalanów zrealizował 30-odcinkowy cykl "Podróżnik", w którym opowiadał o swoich wyprawach do Ameryki Południowej. W 1997 nawiązał współpracę ze stacją RTL 7, w której występował najpierw w cyklu komentarzy satyrycznych, a nastęnie współprowadził talk-show "Piękny i Bestia" (1999–2000) z Alicją Resich-Modlińską.
Po przejściu do telewizji Polsat prowadził autorski program "Z kamerą wśród ludzi" (2003–2004) oraz współtworzył program "Co się święci w mej pamięci" (2004), w którym był przewodnikiem po Ziemi Świętej. W 2006 zasiadał w jury programu "Supertalent" emitowanego przez TVP2. 1 maja 2006 na antenie TVP1 wyemitowany został jednoodcinkowy talk-show "Produkt jednorazowy", który prowadził z Macieja Chmiela. W latach 2006–2007 był stałym gościem programu podróżniczego TVP "Podróże z żartem". Od stycznia 2007 w niedziele na antenie TVP2 emitowany był jego program "Boso przez świat", który został zdjęty z anteny TVP w maju 2009, kiedy to Cejrowski wystąpił w spotach wyborczych Prawicy Rzeczypospolitej, zachęcając do oddania głosu na Marka Jurka. Miesiąc po wyborach do PE po licznych protestach program powrócił na antenę TVP2 i był nadawany do 2011.
W 2008 nawiązał współpracę ze stacją TVN Style, dla którego prowadził programy "Po mojemu" (2008) i "Wojciech Cejrowski. Boso" (2011–2013), który od września 2013 emitowany jest na antenie TV Puls oraz Puls 2.
Od 6 kwietnia 2017 do 28 listopada 2018, co czwartek w programie "Minęła dwudziesta", prowadzonym przez Michała Rachonia na antenie TVP Info, komentował wydarzenia społeczno-polityczne z Polski i ze świata. Jego późniejszą nieobecność w programie dyrektor TAI Jarosław Olechowski uzasadnił "potrzebą refleksji". Cejrowski był jednym z nielicznych gości audycji, opłacanym honorariami za udział.
28 lutego 2021 program "Boso przez świat" powrócił po 10 latach przerwy na antenę TVP2.
Radio.
Pracę w Polskim Radiu rozpoczął w 1991 u boku Korneliusza Pacudy cyklem audycji "Czy jest miejsce na country w Polsce?". Następnie w wyniku podpisania kontraktu z amerykańskim koncernem medialnym ABC w styczniu 1992 rozgłośnie regionalne Polskiego Radia S.A. w całym kraju rozpoczęły nadawanie "American Country Countdown" w polskiej wersji językowej. Wojciech Cejrowski, początkowo z Korneliuszem Pacudą, prowadził tę audycję przez 11 lat. Ostatnie, 519. wydanie, wyemitowano w styczniu 2003.
W 1993 otrzymał propozycję pracy w prywatnej stacji Radio Kolor, której właścicielami i założycielami byli Wojciech Mann i Krzysztof Materna. Początkowo prowadził własną audycję muzyczną, a potem program "Aeroplan" z Beatą Pawlikowską oraz autorski blok poranny, w każdą sobotę od godz. 6 do 10. Audycja ta była podstawą powstania telewizyjnego programu "WC Kwadrans". Współpracę z Kolorem zakończył w 1997, a przez kolejne dwa lata pracował w Radiu Wawa.
Od 1995 różne jego audycje trafiają jako produkcja zewnętrzna do kilkudziesięciu stacji prywatnych i publicznych na terenie całego kraju, m.in. "Na drugim końcu globusa", emitowane na antenie Programu I PR, Radia dla Ciebie, Radia Koszalin, Radia Merkury, Radia PiK oraz sieci radiowej Plus.
Od 1999 rozpoczął stałą współpracę z Programem Pierwszym Polskiego Radia, składającą się z korespondencji zagranicznych dla "Z pierwszej ręki" i "Radia kierowców", opowieści podróżniczych w ramach "Lata z Radiem" oraz "Czterech pór roku" oraz audycji autorskich przygotowywanych na zlecenie Redakcji Muzycznej PR. W latach 2007–2011 współpracował z Programem III Polskiego Radia, dla którego prowadził "Audycję podzwrotnikową" oraz przygotowywał program "Pocztówka dźwiękowa Wojciecha Cejrowskiego". W 2017 wrócił do Trójki z "Audycją podzwrotnikową".
W 2009 był jednym z twórców internetowego Radia Wnet, w którym został także komentatorem wydarzeń społeczno-politycznych w audycji "Studio Dziki Zachód". Do 2018 wraz z Andrzejem Rudnikiem współprowadził "Radiowy przegląd prasy" w Radiu Koszalin. Od 834. odcinka audycja publikowana jest na kanale Cejrowskiego w serwisie YouTube.
Prasa.
Jest felietonistą i reportażystą, pisze felietony na tematy społeczno-polityczne (cykle felietonów do „Gazety Polskiej”, „Frondy”, „Ilustrowanego Kuriera Polskiego”) oraz reportaże podróżnicze („Rzeczpospolita”, „Podróże”, „Voyage”, „Opcja na prawo”, „Poznaj Świat”, „National Geographic”). Dawniej publikował także w „Tygodniku AWS”.
Od czerwca do września 2020 publikował w tygodniku „Do Rzeczy” swoje felietony w cyklu "Lato z Cejrowskim". We wrześniu tego samego roku został stałym felietonistą pisma.
Inne przedsięwzięcia.
Od 1995 jeździ po Polsce, Kanadzie, USA, Australii, Francji i Szwajcarii z występami estradowymi w stylu "stand-up comedy" pod nazwą „WC na stojaka” lub „Boso do...”.
W latach 1996–2000 organizował w Osieku Festiwale Ciemnogrodu. Od 1997 w ich trakcie odbywały się koncerty muzyki gospel i country. Spotkania miały na celu gromadzenie się ludzi o poglądach konserwatywnych, którzy sprzeciwiali się poprawności politycznej. Cejrowski chciał nadać pozytywne znaczenie słowu „ciemnogród” oraz wartościom konserwatywno-chrześcijańskim.
W 2000, przedzierając się przez ochronę w warszawskiej Galerii Zachęta, chciał zakryć prześcieradłem figurę Jana Pawła II przygniecionego meteorytem. Miał to być protest przeciwko obrazoburczości wystawy. Wystawa niedługo potem została zdemontowana przez ówczesnych posłów ZChN-u Witolda Tomczaka i Halinę Nowina-Konopkę, którzy przenieśli meteoryt przygniatający postać papieża.
Działalność podróżnicza.
Podróżował dotychczas po blisko 60 krajach na sześciu kontynentach. Najczęściej jeździ do Amazonii, dokumentując życie zamieszkujących ją Indian i Metysów. Brał udział m.in. w pieszym pokonaniu bagnistej puszczy Darien, na granicy Kolumbii i Panamy (1996) oraz przejeździe trasy Camel Trophy, w Gujanie, w 1996, w ramach której dotarł m.in. do odległych osad plemienia Wai Wai. Członek licznych stowarzyszeń podróżników, m.in. The Explorers Club.
Spopularyzowana przez programy telewizyjne i książki działalność podróżnicza Cejrowskiego, jakkolwiek przyniosła mu olbrzymie powodzenie wśród widzów i czytelników, stała się obiektem krytyki ze strony latynoamerykanisty Mariana Floriana Gawryckiego w jego książce "Podglądając Innego". Gawrycki zaliczył Cejrowskiego do „trawelebrytów”, czyli podróżniczych celebrytów głoszących uproszczony wizerunek egzotycznych ludów świata. Jak pisze Agnieszka Sikora, zdaniem Gawryckiego „Cejrowski to arogancki, egocentryczny zwiedzacz Ameryki Łacińskiej, który pod pozorem upatrywania w niej prawdziwego raju na ziemi w rzeczywistości nieustannie pokazuje swoją (czyli białego człowieka z Zachodu) wyższość nad «dzikimi»”. Również stosunek Cejrowskiego do Afrykanów został poddany krytyce. Iwona Anna Ndiaye oraz Bara Ndiaye zwrócili uwagę, że wypowiedzi Cejrowskiego na temat Afrykanów utrwalają stereotypowy obraz kontynentu i wpisują się w ogólną pogardę polskich dziennikarzy wobec mieszkańców Afryki. Natomiast w opinii antropolog Elżbiety Rybickiej relacje podróżnicze Cejrowskiego sprawiają wrażenie gawęd o szczególnym kolorycie: „narracje podróżne Cejrowskiego są polem przecięcia różnych dyskursów – sensacyjnych fabuł, mitu męskiej przygody podróżnika, anegdot w stylu «Polak potrafi», «antropologicznych» spostrzeżeń, encyklopedycznych informacji, ewangelizacyjnego przekazu, moralistycznych pouczeń”.
Pozostała działalność.
W 2010 na rynku ukazała się seria odzieży sygnowana jego imieniem i nazwiskiem – WC Collection. W 2011 powstał Sklep Kolonialny, gdzie Wojciech Cejrowski oferuje ubrania, kosmetyki, yerba mate, dewocjonalia i inne.
We współpracy z EMI Music Poland rozpoczął serię płyt CD z muzyką tropikalną, będącą zbiorem utworów różnych zagranicznych wykonawców. Dotychczas ukazała się pierwsza pozycja z serii Ananas Bananas.
Organizacje.
Należy do następujących organizacji:
Poglądy i krytyka.
Jest publicystą zaliczanym przez takich politologów jak David Ost oraz Dariusz Galasiński do skrajnej prawicy. Dziennikarz ma jednoznacznie wrogi stosunek do mniejszości LGBT. W kwestii religijnego światopoglądu Cejrowski deklaruje się jako katolik; w 2014 roku proponował, żeby Polska przyjęła katolicyzm jako oficjalną religię Rzeczypospolitej. Jest ponadto zwolennikiem całkowitego zakazu aborcji, przeciwnikiem edukacji seksualnej oraz nurtów feministycznych.
W sprawach gospodarczych określa się jako liberał, zwolennik niskich podatków i małej ingerencji państwa w życie obywateli (w tym form publicznego wsparcia). Deklaruje się ponadto jako wróg wszelkich osób należących do innych opcji politycznych niż prawicowa. W 1999 roku został skazany wyrokiem sądu na karę grzywny w wysokości 3000 złotych za nazwanie prezydenta Aleksandra Kwaśniewskiego „komunistycznym aparatczykiem”, „drugim Jelcynem, który upija się za publiczne pieniądze” oraz „prymitywnym bawidamkiem i pijakiem”, którym to wyrażeniami zdaniem sądu znieważył głowę państwa. Jego wypowiedzi były skierowane również w stronę liberalnych adwersarzy. Na kilka dni przed drugą turą wyborów prezydenckich w Polsce w 2015 roku, Cejrowski opublikował na portalu YouTube spot, w którym podarł plakat kandydata Bronisława Komorowskiego, strzępy wrzucił do kosza i zaapelował by „nie wybierać śmieci”. Otwarcie manifestuje wrogość w stosunku do Unii Europejskiej: stwierdził m.in. „Nienawidzę tego ścierwa sowieckiego, którym jest Unia Europejska”. W czerwcu 2017 roku Cejrowski wypowiedział się o przewodniczącym Rady Europejskiej Donaldzie Tusku, że ten „kocha Polskę, ale od tyłu, czyli żeby wydoić, tak jak krowę się kocha od tyłu”; wypowiedź ta została potępiona przez część dziennikarzy. Poglądy Wojciecha Cejrowskiego, mające charakter pokazowy, zostały odebrane przez innego prawicowego publicystę Mariusza Maxa Kolonka jako forma „tabloidowego populizmu”, Michał Bilewicz zaś komentował ich artykułowanie na antenie TVP Info jako publicystyczną „lekcję pogardy”. W maju 2019 udzielił poparcia Konfederacji KORWiN Braun Liroy Narodowcy w wyborach do Parlamentu Europejskiego.
We wrześniu 2019 roku sprzeciwiał się powstawaniu w Polsce masztów sieci 5G, argumentując to wysokimi karami więzienia jakie za budowanie masztów miał wprowadzić Izrael, co było informacją nieprawdziwą.
Krótko po agresji rosyjskiej na Ukrainę w 2022 roku Cejrowski w jednym ze swoich radiowych programów obarczył winą za te wydarzenia Prezydenta USA Joego Bidena, twierdząc, że Prezydent Rosji Władimir Putin został przez niego sprowokowany do podjęcia ataku, oraz krytykował pomoc dla ludności ukraińskiej. W odpowiedzi na protesty ludzi oburzonych tą wypowiedzią Teatr im. Stefana Jaracza w Łodzi odwołał zaplanowane występy podróżnika. W tym samym czasie nagle znikła z anteny Programu III Polskiego Radia cotygodniowa „Audycja podzwrotnikowa”; na pytanie, czy decyzja o wstrzymaniu tego cyklu zapadła w związku z postawą Cejrowskiego wobec wojny rzeczniczka Radia nie odpowiedziała wprost stwierdzając jedynie, że „Trójka nadaje audycje związane z bieżącą sytuacją”.
Życie prywatne.
Jest synem Stanisława Cejrowskiego – animatora i działacza jazzowego.
Jego pierwszą żoną była dziennikarka i podróżniczka Beata Pawlikowska, z którą wziął ślub kościelny w 1994 roku. Małżeństwo jednak nie zostało zarejestrowane w urzędzie stanu cywilnego. W 1996 Cejrowski deklarował się jako kawaler. W 2004 za pośrednictwem mediów Pawlikowska przekazała, że nie jest już związana z Cejrowskim. Ślub kościelny został uznany przez sąd biskupi jako zawarty w sposób nieważny.
Obecnie żonaty jest z dziennikarką i działaczką katolicką Joanną Najfeld. Według doniesień polskiej prasy para zawarła ślub kościelny pod koniec kwietnia 2010 roku w Pelplinie. Natomiast według rejestru ślubów stanu Teksas para również wzięła ślub 23 września 2011 roku w Dallas.
Cejrowski przez większą część roku przebywa poza Polską; w 2008 roku ogłosił, że rezygnuje z polskiego obywatelstwa. Mieszka w Fort Worth (aglomeracja Dallas) w Teksasie, posiada ranczo w Arizonie, dom w mieście Meksyk w dzielnicy Coyoacán oraz posiadłość w Ekwadorze. W Polsce na Pomorzu posiada gospodarstwo rolne.
Publikacje książkowe.
Cejrowski wydał kilka książek, z których część ("Kołtun się jeży", "Młot na lewicę" i "Sól do oka") to pozycje z dziedziny publicystyki i humoru politycznego, natomiast pozostałe są książkami podróżniczymi.
"Gringo wśród dzikich plemion" otrzymała nagrodę Bursztynowego Motyla im. Arkadego Fiedlera dla najlepszej książki podróżniczej roku 2003. Według rankingu Wręcz Przeciwnie, zarabiając w 2011 r. 1,87 mln zł, stał się w tymże roku najlepiej zarabiającym pisarzem w Polsce.
Inne:

</doc>
<doc id="126595" url="https://pl.wikipedia.org/wiki?curid=126595" title="Katastrofa tunguska">
Katastrofa tunguska

Katastrofa tunguska – wydarzenie z 30 czerwca 1908 roku, które miało miejsce w tajdze w środkowej Syberii nad rzeką Podkamienna Tunguzka, na północ od jeziora Bajkał na obszarach niezamieszkanych. Zgodnie z wynikami badań z roku 2013 nastąpiła tam eksplozja, za którą odpowiedzialna była asteroida, poruszająca się z prędkością ok. 15 km/s i która rozpadła się na części na wysokości ok. 10 km ponad powierzchnią.
Eksplozja, do której wówczas doszło, powaliła drzewa w promieniu 40 km, widziana była w promieniu 650 km, słyszana w promieniu 1000 km, niezwykle zaś silny wstrząs zarejestrowały wówczas sejsmografy na całej Ziemi, a wreszcie – dzięki szczególnemu położeniu Słońca w okresie przesilenia letniego, wskutek odbijania światła przez pył, będący efektem eksplozji – w wielu europejskich miastach zaobserwowano zjawisko „białej nocy”. Uderzenie było tak silne, że ówczesne rosyjskie magnetometry pokazywały w jego rejonie drugi biegun północny.
Jest wiele niejasności dotyczących tej katastrofy, które nie pozwalają na wyciągnięcie jednoznacznych wniosków. Wciąż do końca nie wiadomo, co wywołało tak potężny wybuch. Niektóre źródła podają, że było to ciało niebieskie, które leciało z prędkością ok. 1,3 km/s z południowego wschodu w kierunku północno-zachodnim i eksplodowało w odległości 65 km na zachód ówczesnej faktorii Wanawara, na wysokości kilku kilometrów nad powierzchnią Ziemi. Inną niewyjaśnioną zagadką są różne relacje świadków z rejonu rzeki Angara oraz z rejonu rzeki Dolna Tunguzka; relacje te mówią m.in. o różnych kierunkach przemieszczania się obiektu oraz o różnym czasie, w którym obiekt został zaobserwowany. Świadkowie z okolic Angary mówią o wczesnym ranku, Dolnej Tunguzki – o popołudniu. Kolejną tajemnicę stanowi fakt istnienia trzech wywałów drzew na terenie katastrofy, co także zdaje się potwierdzać, iż katastrofa tunguska nie była dziełem jednego obiektu. Obiekty te mogły mieć do 50 m średnicy.
W grudniu 2016 roku Zgromadzenie Ogólne ONZ ustanowiło 30 czerwca Międzynarodowym Dniem Planetoid z intencją upowszechniania świadomości zagrożeń, jakie mogą stanowić zderzenia obiektów bliskich Ziemi z naszą planetą.
Miejsce katastrofy znajduje się w Rezerwacie Tunguskim.
Badania zjawiska.
Brak bezpośrednich obserwacji katastrofy tunguskiej spowodował powstanie wielu mniej lub bardziej prawdopodobnych hipotez, mających wyjaśnić przyczynę owego fenomenu. Aby położyć kres różnym teoriom i bezpodstawnym domniemaniom, w roku 1927 – 19 lat po wybuchu – sowieckie środowisko akademickie postanowiło wysłać pierwszą poważną ekspedycję naukową w rejon Podkamiennej Tunguzki. Badania zostały przeprowadzone przez Leonida Kulika z Rosyjskiej Akademii Nauk. Po odnalezieniu w archiwalnej gazecie wiadomości o wydarzeniu, uczony ów wyraził przypuszczenie, iż na obszar Syberii spadł gigantyczny meteoryt, zbudowany z żelaza i niklu. Chcąc znaleźć dowody na poparcie tej tezy, Kulik długie lata prowadził badania w strefie torfowisk na górze Stojkowicz. Poszukiwania ekspedycji Kulika zakończyły się niepowodzeniem – nie znaleziono żadnych pozostałości meteorytu lub krateru uderzeniowego, ale dostarczyły sporą ilość materiału fotograficznego, dokumentującego krajobraz tajgi po katastrofie. Zdaniem czechosłowackiego astronoma Ľubora Kresáka, który wyraził swoją opinię na temat ekspedycji w 1978 roku, stanowi to dowód, iż przyczyną katastrofy tunguskiej był meteoroid, którym był oderwany fragment Komety Enckego.
Stanowisko to odbiło się szerokim i niespodziewanym echem w światowych mediach, co spowodowało kolejną falę polemiki na temat możliwych przyczyn katastrofy. Jedni (np. naukowiec Andrew Chaikin) twierdzili, że w rejon Podkamiennej Tunguski spadła skalna asteroida. Inni przychylali się do koncepcji eksplodującego w powietrzu meteoroidu (co wyjaśniałoby brak krateru), "radioaktywnej komety" bądź też "eksplozji bagiennego gazu". Żadna z tych hipotez nie brała jednak pod uwagę anomalii, z jakimi w obszarze tajgi zetknęła się ekspedycja Kulika i późniejsze: wzrost na terenie katastrofy zdeformowanych drzew oraz odnalezieniu kulek szkła o średnicy 1 mm, przypominających tektyty.
W latach 1973–1979 na obszarze objętym wybuchem przeprowadzono badania, na podstawie których wysunięto dwie hipotezy. Pierwsza zakłada, że w atmosferę ziemską wleciał meteoroid lub mała asteroida, druga – była to kometa. Obie opierają się na wynikach badań próbek torfu pobranego z pokładów pochodzących z 1908, w których znaleziono co najmniej siedem substancji kosmicznych, w szczególności izotop węgla – radioaktywną formę węgla powstającą w atmosferze pod wpływem uderzeń promieni kosmicznych.
Prof. Nikołaj Wasiliew, członek Akademii Nauk Medycznych ZSRR, w 1979 roku stwierdził, że sprawcą wybuchu tunguskiego było „ciało niebieskie zbliżone do komety”. Z kolei w roku 1984 dwaj radzieccy geofizycy Wiktor Żurawiew i Aleksiej Dimitriew wysunęli hipotezę, że był to plazmoid, który oderwał się od Słońca.
Hipoteza Korlevicia.
W 1990 roku w rejon katastrofy udała się ekspedycja naukowa składająca się z badaczy rosyjskich, bułgarskich, francuskich i szwedzkich, oraz Chorwata Korado Korlevicia. Ten ostatni, po dziesięciu dniach pobierania próbek ziemi, oznajmił, że wyrobił sobie pogląd na przyczynę i przebieg katastrofy tunguskiej.
Zdaniem Korlevicia wybuch spowodowany został zderzeniem Ziemi z meteorytem o wielkości porównywalnej z drapaczami chmur. Dwadzieścia sekund po eksplozji na niewielkiej wysokości powstał grzyb rozżarzonej pary wodnej o temperaturze 15 000 °C, który „ugotował” całą strefę uderzenia – popiół i piasek stopiły się, tworząc tektyty – szklane kuleczki, odnalezione przez ekspedycję Kulika. Według chorwackiego uczonego powstała fala uderzeniowa rozchodziła się równolegle do powierzchni ziemi, co wyjaśnia dlaczego zniszczenia lasów na powierzchni 2150 km² miały nieregularny kształt, który widziany z góry przypominał motyla. Korlević wyjaśnił również nietypowy kształt drzew, jakie rosną do dnia dzisiejszego w rejonie Podkamiennej Tunguski – miałoby to być wynikiem opaleń powstałych wskutek pożarów, jakie miały miejsce po upadku meteorytu.
Jezioro Czeko.
W czerwcu 2007 roku Luca Gasparini i Giuseppe Longo, dwóch naukowców z Uniwersytetu Bolońskiego, oświadczyło, że odnalazło krater powstały w wyniku uderzenia dużego meteorytu lub fragmentu komety w powierzchnię Ziemi. Według nich kraterem uderzeniowym jest jezioro Czeko znajdujące się 8 km na północny zachód od wyznaczonego dotychczas epicentrum, a więc w kierunku zgodnym z zeznaniami świadków zdarzenia oraz kierunku załamania drzew. Jezioro owalnym kształtem odróżnia się od pozostałych zbiorników w okolicy, a na jego dnie włoscy badacze natrafili na odłamki skalne lub sprasowane osady denne, będące prawdopodobnie pozostałościami meteorytu. Zbiornik nie jest zaznaczony na żadnej z map obszaru sprzed 1929 roku. Odkrycie Włochów skrytykował doktor Gareth Collins z Londynu. Stwierdził, iż niecka zbiornika nie ma cech charakterystycznych dla krateru pouderzeniowego, a w jego pobliżu rosną ponad stuletnie drzewa.

</doc>
<doc id="126598" url="https://pl.wikipedia.org/wiki?curid=126598" title="GAP (oprogramowanie)">
GAP (oprogramowanie)

GAP ("Groups, Algorithms and Programming") – program typu CAS służący do przeprowadzania obliczeń na obiektach algebraicznych (zwłaszcza z obliczeniowej teorii grup).
GAP jest również nazwą języka programowania używanego w systemie GAP (większość dostępnych w tym systemie funkcji napisanych jest w tym właśnie języku).
Możliwości GAP-a obejmują:
Struktura tego systemu jest następująca: jądro programu, napisane w języku C realizuje funkcje takie jak: zarządzanie pamięcią, implementacja języka GAP, czy podstawowe środowisko użytkownika; biblioteka funkcji napisana jest głównie w języku GAP; dodatkowe pakiety – mogą realizować różne zadania (np. implementują struktury danych i algorytmy, umożliwiają korzystanie z innych programów; pakiet XGAP spełnia rolę GUI).
Jest to wolne oprogramowanie dostępne na licencji GNU GPL. GAP działa w systemach Unix (w szczególności w systemie GNU/Linux), MacOS oraz Windows (jednak niektóre dodatkowe pakiety dostępne wraz z systemem działają jedynie w systemach Unix).
Historia.
GAP powstał na "Lehrstuhl D für Mathematik", RWTH w Akwizgranie w 1986 roku i był tam rozwijany do 1997, kiedy centrum koordynacji projektu zostało przeniesione do "School of Mathematical and Computational Sciences" na University of St Andrews w Szkocji. Latem 2005 roku zostało ponownie przeniesione do czterech ośrodków „GAP Centres” znajdujących się na Uniwersytecie w St. Andrews; w RWTH Aachen; na Uniwersytecie Technicznym w Brunszwiku i na Uniwersytecie Stanowym w Kolorado.

</doc>
<doc id="126601" url="https://pl.wikipedia.org/wiki?curid=126601" title="WIG20">
WIG20

WIG20 – indeks giełdowy 20 największych spółek akcyjnych notowanych na warszawskiej Giełdzie Papierów Wartościowych. Bazową datą dla indeksu jest 16 kwietnia 1994, zaś wartością bazową 1000 punktów.
Jest to indeks typu cenowego (przy jego obliczaniu bierze się jedynie ceny zawartych w nim transakcji). W ramach WIG20 nie może być notowanych więcej niż 5 spółek z jednego sektora; nie są w nim notowane fundusze inwestycyjne.
Historia.
Notowania WIG20 rozpoczęły się w kwietniu 1994 roku, blisko miesiąc po osiągnięciu szczytu pierwszej hossy przez WIG i po 4 dniach WIG20 osiągnął szczyt notowań przy poziomie 1350 punktów. W ciągu tych 4 dni miał miejsce też rekordowy w całej historii WIG20 jednodniowy wzrost, kiedy to 21 kwietnia zanotował wzrost o blisko 16%. Realna stopa zwrotu przy zakupie za cenę zamknięcia z pierwszego dnia do końca 1994 wyniosła -63% co było najgorszym wynikiem w historii notowań, duży wpływ na tak słaby wynik miała wysoka inflacja wynosząca 32%. Minimalną wartość w historii i tym samym dołek pierwszej bessy indeks osiągnął 28 marca 1995 roku przy wartości 577,9 punktów. Po bessie nastąpiło szybkie odbicie i w 1996 roku indeks zakończył z realną stopą zwrotu wynoszącą 62%, co również jest najwyższą realną stopą zwrotu w historii WIG20.
W 1999 roku, po spadku wartości indeksu w październiku 1998 do 971,3 punktów, rozpoczęła się hossa internetowa, która trwała do końca pierwszego kwartału 2000 roku, kiedy warszawski indeks blue chipów osiągnął wartość 2443,7 punktów, a między końcem 1998 a 1999 roku realna stopa zwrotu wyniosła 37%.
Kolejną hossą była hossa surowcowa, która to zaczęła się w 2000 roku, a skończyła się w 2008 roku, od stycznia 2000 roku do czerwca 2008 roku cena ropy naftowej wzrosła ponad 5-krotnie. Natomiast na WIG20 hossa zaczęła się w 2002 roku i trwała do końca października 2007 roku, kiedy to 29 października WIG20 osiągnął wartość 3917,87 punktów. W okresie tej hossy indeks zanotował 5 lat dodatniej stopy zwrotu, ze średnioroczną realną stopą zwrotu między końcem 2002 a końcem 2007 roku wynosząca 23%.
Po historycznych szczytach nastąpiły rekordowe bez uwzględnia inflacji spadki, kiedy to między końcem 2007 a 2008 roku wartość WIG20 spadła o 48%, a minimum tej bessy zostało osiągnięte w lutym 2009 roku przy poziomie 1327,64 punktów.
Po spadkach w 2008 i 2009 r. następnie nastąpiły kolejne wzrosty do poziomu 2932,62 punktów w kwietniu 2011, wraz z kolejną falą kryzysu finansowego pod koniec 2011 i drugiej połowie 2012 wartość WIG20 spadła do 2035,8 punktów w maju, ale pod koniec roku wzrósł do 2602,61 punktów.
W kolejnych latach WIG20 utrzymywał się raczej w trendzie bocznym, w 2017 roku nastąpiło gwałtowne wybicie i wzrost o 26% do poziomu 2 630,37 pod koniec stycznia 2018 roku. Po tym szczycie nastąpił okres trendu bocznego przerwany gwałtowny spadkiem związanym z COVID-19, kiedy to w okresie od 2 stycznia do 12 marca wartość indeksu spadła o 40,65%. Po tym krachu nastąpiło dynamiczne odbicie na dzień 30 lipca indeks wrócił do stanów sprzed spadków związanych z COVID-19.
Z 6792 sesji, które miały miejsce od kwietnia 1994 roku do lipca 2021 roku na WIG20 3409 sesji było wzrostowych, 3377 spadkowych a 6 miało kurs zamknięcia tożsamy z dniem poprzedzającym.
Rekordowa pod względem dziennej stopy zwrotu była sesja z 21 kwietnia 1994, kiedy to wartość indeksu wzrosła o 15,99%. Największa strata na wartości w ciągu jednego dnia miała miejsce 12 marca 2020 roku, kiedy to spadła ona o 13,28%.
W badanym okresie od 16 kwietnia 1994 do 30 lipca 2021 roku średnia dzienna stopa zwrotu wyniosła 0,03%.
23 września 2013 do indeksu dodano 10 nowych spółek tworząc WIG30 publikowany obok WIG20.
Skład indeksu.
O wyborze spółek wchodzących w skład indeksu WIG20 decyduje bezpośrednio ich kapitalizacja rynkowa i wartość obrotu ich akcjami.
Warunkiem sine qua non wejścia do indeksu jest:
Ranking indeksu.
Ranking spółek tworzony jest w oparciu o punkty przyznawane według wzoru:
formula_1
gdzie poszczególne symbole oznaczają:
Przy czym metoda opracowywania indeksów ulega zmianie z dniem 12 marca 2021. Zmniejszeniu ulega udział obrotów, a zwiększeniu kapitalizacja w wolnym obrocie – odpowiednio 0,4 i 0,6.
Ranking jest wspólny dla indeksów WIG20, mWIG40 oraz sWIG80.
Zmiany okresowe.
Listę spółek wchodzących w skład indeksu WIG20 ustala się po ostatniej sesji stycznia – tzw. rewizja roczna – lub kwietnia, lipca i października – korekta kwartalna – na podstawie średniej ważonej 2 kryteriów:
Dotychczas nastąpiły następujące rewizje i korekty składu WIG20:
Łącznie na przestrzeni lat 27 lat w skład indeksu wchodziły 104 spółki.
Spółkami które zaczynały historię WIG20 były (kolejności od największego do najmniejszego udziału w indeksie): Bank Śląski, Elektrim, WBK, Wedel, BRE Bank, Żywiec, Polifarb Cieszyn, Millennium (BIG), Vistula, Mostostal Export, Universal, Okocim, Exbud, Próchnik, Wólczanka, Kable, Swarzędz, Irena, Sokołów oraz Krosno. Większość z nich stanowiły własność Skarbu Państwa, a ich wejście na giełdę miało na celu ich prywatyzację. Spółkami prywatnymi było tylko Sokołów, BIG i Kable. Spośród wszystkich 20 pierwszych spółek tylko jedna z nich, choć po kilkukrotnej zmianie nazwy, wchodzi w skład indeksu. Wielkopolski Bank Kredytowy (WBK) był częścią WIG20 od kwietnia 1994 roku do czerwca 1998 roku. Następnie po blisko dwu i półrocznej przerwie i połączeniu z Bankiem Zachodnim (BZ) we wrześniu 2001 roku ponownie był częścią indeksu pod nazwą BZWBK gdzie wchodził w skład indeksu do czerwca 2011 roku i pod tą samą nazwą wrócił do WIG20 w czerwcu 2013 roku. Był jego częścią do grudnia 2018 roku, kiedy to nastąpiła zmiana firmy spółki i do dnia dzisiejszego wchodzi w skład WIG20 pod nazwą Santander Bank Polska.
Obliczanie indeksu.
Uczestnikami indeksu WIG20 jest 20 spółek z najwyższą pozycją w rankingu wyznaczanym w oparciu o dane po sesji w trzeci piątek lutego, maja, sierpnia i listopada. Ranking obliczany jest na podstawie obrotów za ostatnie 12 miesięcy oraz wartości akcji w wolnym obrocie wyznaczoną w oparciu losowo wybrany kurs zamknięcia z ostatnich 5 dni sesyjnych licząc wstecz od dnia rankingu. W indeksie mogą uczestniczyć spółki, które spełniają kryterium Miesięcznego Wskaźnika Obrotu (MWO) w okresie ostatnich 12 miesięcy przed dniem rankingu. W rankingu nie uczestniczą najmniejsze spółki.
Indeks WIG20 obliczany jest według wzoru:
formula_5
gdzie poszczególne symbole oznaczają:
Współczynnik korygujący oblicza się według wzoru:
formula_10
gdzie poszczególne symbole oznaczają:
Uwzględnianie współczynnika korygującego ma na celu neutralizowanie zmian wielkości kapitalizacji giełdy, takich jak zmiany w składzie portfela indeksu, wypłaty dywidendy.
Indeksy pochodne.
WIG20short.
Obliczany od 4 maja 2009 pochodny do WIG20 indeks odzwierciedlający zmiany cen spółek odwrotnie proporcjonalnie do samego WIG20.
Wartość bazowa WIG20short na dzień 31 grudnia 2005 wyniosła 2654,95 pkt.
WIG20lev.
Obliczany od 4 maja 2009 rok pochodny od WIG20 indeks odzwierciedlający zmiany cen spółek dwukrotnie silniej niż sam WIG20.
WIG20TR.
WIG20TR (total return) – indeks obliczany od 2012 roku. WIG20 to indeks cenowy, natomiast WIG20TR to indeks dochodowy. Oznacza to, że uwzględnia wypłatę dywidendy oraz emisję akcji z prawem poboru. W oparciu o indeks powstał fundusz ETF notowany na GPW, symbol BETAW20TR.PL

</doc>
<doc id="126605" url="https://pl.wikipedia.org/wiki?curid=126605" title="Księstwo cieszyńskie">
Księstwo cieszyńskie

Księstwo cieszyńskie (, , ) – księstwo ze stolicą w Cieszynie, istniejące w latach 1290–1918. W latach 1290–1653 znajdowało się pod panowaniem miejscowej linii Piastów. W 1653 roku przeszło pod panowanie Habsburgów. Od 1722 roku książęta cieszyńscy pochodzili z dynastii książąt lotaryńskich, w latach 1767–1822 z dynastii Wettynów, a od 1822 do 1918 roku z dynastii Habsburgów lotaryńskich.
Historia.
W 1281 lub 1282 roku doszło do podziału piastowskiego księstwa opolsko-raciborskiego pomiędzy synów księcia Władysława opolskiego. Najstarszy syn Władysława, Mieszko, wspólnie z bratem Przemysławem odziedziczył Księstwo raciborskie. Około 1290 roku obaj bracia rozdzielili swe kompetencje i dokonali podziału podległego im obszaru na 2 części. Mieszko otrzymał rozległe tereny pomiędzy rzekami Ostrawicą na zachodzie i Skawą/Skawinką na wschodzie, tj. kasztelanie cieszyńską i oświęcimska. Na obszarze tym istniały już dwa ważne miasta, Cieszyn i Oświęcim, kilka osad targowych i ok. 70 wsi. Cieszyn został obrany na siedzibę księcia i stolicę podległych mu terenów. Sam Mieszko stał się założycielem linii Piastów cieszyńskich, panującej do 1653 roku. Jemu przypisuje się inicjatywę przeprowadzenia kolonizacji na prawie niemieckim. Dokument "Liber fundationis episcopatus Vratislaviensis" z około 1305 wymienia tylko w cieszyńskiej części księstwa około 70 nowych miejscowości, założonych podczas tzw. kolonizacji łanowo-czynszowej. Większość osadników była pochodzenia etnicznie polsko-śląskiego, etnos niemiecki był w zdecydowanej mniejszości, natomiast stanowił większość na terenie tzw. bielskiej wyspy językowej.
Zapewne w 1315 roku nastąpił podział księstwa pomiędzy synów Mieszka na części cieszyńską i oświęcimską, wzdłuż rzeki Białej. 18 lutego 1327 roku książę Kazimierz I, który objął cieszyński tron książęcy i złożył w Opawie hołd lenny królowi czeskiemu Janowi Luksemburskiemu. Odtąd księstwo cieszyńskie stanowiło lenno korony czeskiej z zachowaniem dużej autonomii wewnętrznej.
XIV i XV wiek to dalszy rozwój księstwa, zarówno gospodarczy, jak i społeczny. Najważniejszymi ośrodkami miejskimi były w tym czasie Cieszyn, Bielsko, Frydek, Frysztat i Skoczów. Księstwo cieszyńskie, pomimo peryferyjnego położenia, za sprawą księcia Przemysława Noszaka, piastującego ważne urzędy w cesarstwie, miało nieproporcjonalnie duże znaczenie na Śląsku. W XV i XVI wieku rozwój księstwa nadal postępował. Z racji położenia na drodze z Moraw i Czech do Krakowa było ważnym ośrodkiem wymiany handlowej.
Kłopoty finansowe księcia Wacława I zmusiły go do sprzedaży w dniu 30 grudnia 1443 roku księstwa siewierskiego biskupowi krakowskiemu Zbigniewowi Oleśnickiemu (od tego czasu ziemia siewierska przestała być traktowana jako część Śląska).
Najwcześniej w 1545 roku książę Wacław III Adam uznał luteranizm za oficjalne wyznanie w księstwie cieszyńskim, choć wyznanie samego księcia jest trudne do jednoznacznego ustalenia aż do lat 60. XVI wieku. Jednocześnie na skutek rozrzutności synów księcia nastąpiło znaczne uszczuplenie majątku książęcego, który w części został sprzedany w prywatne ręce. Do tej pory cały obszar księstwa był w bezpośrednim władaniu księcia bądź jego wasali. W 1572 roku z księstwa cieszyńskiego zostały wydzielone państwa stanowe niższego rzędu: bielskie (przekształcone w 1752 roku w księstwo), frysztackie i frydeckie. W 1609 roku książę Adam Wacław przeszedł na katolicyzm. Rozpoczął się okres kontrreformacji, który miał tragiczne skutki demograficzne dla księstwa.
W 1618 roku wybuchła wojna trzydziestoletnia, w trakcie której wielokrotnie przez księstwo cieszyńskie przechodziły oddziały wojsk, pustosząc region i dziesiątkując ludność. W efekcie nastąpił upadek ekonomiczny i gospodarczy księstwa. W 1653 roku zmarła księżna Elżbieta Lukrecja, która była ostatnią przedstawicielką rodu Piastów na cieszyńskim tronie książęcym (nie powiodła się jej próba przekazania tronu ostatnim biologicznym potomkom cieszyńskich Piastów – baronom von und zu Hohenstein). Tytuł księcia cieszyńskiego przeszedł na królów czeskich, którymi od 1526 roku byli Habsburgowie. Druga połowa XVII i początek XVIII wieku to dalszy upadek księstwa. Habsburscy książęta, oprócz wydawania dekretów kontrreformacyjnych oraz czerpania zysków z działalności Komory Cieszyńskiej, nie interesowali się losami regionu.
W latach 1740–1763 trwały wojny śląskie pomiędzy Austrią i Prusami, w wyniku których niemal cały Śląsk przeszedł w ręce pruskie, zaś przy Austrii pozostały tylko księstwa cieszyńskie i opawskie, z których utworzono prowincję Śląsk Austriacki. Był to początek niezależnego od reszty Śląska rozwoju kulturowego i gospodarczego księstwa cieszyńskiego. Dzięki temu np. opóźniony został napływ germanizmów do gwary cieszyńskiej w zasadzie do XIX wieku. W 1772 roku nastąpił I rozbiór Polski, w wyniku którego do Austrii przyłączone zostało graniczące z Księstwem Cieszyńskim Królestwo Galicji i Lodomerii. Fakt ten miał bardzo duży wpływ na rozwój gospodarczy księstwa. Już w 1772 roku książę Albert Sasko-Cieszyński polecił wybudowanie pierwszej huty żelaza w Ustroniu, która stała się zalążkiem przemysłu ciężkiego w księstwie. W latach 1780 do 1785 przebudowano dawny szlak solny w tzw. „drogę cesarską” z Wiednia do Lwowa (zobacz trakt środkowogalicyjski), która przebiegała przez księstwo cieszyńskie. Rozwijała się też oświata, bowiem w 1774 roku wprowadzono w księstwie obowiązek szkolny. W 1783 utworzono obwód cieszyński w ramach gubernium morawsko-śląskiego, co odbiło się np. we wprowadzeniu morawskich podręczników do szkół ludowych.
XIX wiek to gwałtowny rozwój gospodarczy i społeczny księstwa cieszyńskiego. W 1802 roku w Cieszynie ks. Leopold Szersznik założył pierwsze na dzisiejszych ziemiach polskich publiczne muzeum (istniejące dziś jako Muzeum Śląska Cieszyńskiego). W 1805 roku, w wyniku zagrożenia Wiednia przez wojska Napoleona, dwór cesarski przeniósł się do Cieszyna, który na kilka miesięcy stał się stolicą cesarstwa. W latach 30. XIX wieku nastąpił gwałtowny rozwój przemysłu (sukiennictwo w Bielsku, górnictwo w Karwinie i Polskiej Ostrawie, uruchomienie ogromnej huty w Trzyńcu). W krótkim czasie księstwo cieszyńskie stało się jednym z najzamożniejszych i najlepiej rozwiniętych regionów cesarstwa.
1848 rok to okres Wiosny Ludów, który oznaczał ostateczne zniesienie pańszczyzny, równouprawnienie wyznań oraz początki polskiego ruchu narodowościowego na Śląsku Cieszyńskim. W 1849 roku do Szonychla (Bogumina) dotarła kolej żelazna, którą 10 lat później przedłużono do Krakowa. Wkrótce powstały kolejne linie: Bogumin-Cieszyn-Żylina-Koszyce w 1869 roku i Frydek-Cieszyn-Skoczów-Bielsko w 1888 roku. Do końca XIX wieku dalszy rozwój gospodarczy, społeczny i kulturowy. W latach 80. XIX wieku nastąpił dynamiczny przyrost imigracji z Galicji, jak również rozwój dotąd słabego czeskiego ruchu narodowego.
Od roku 1848 dokumenty urzędowe dla Śląska Cieszyńskiego wydawane były w języku polskim. Spis ludności z 1910 roku stwierdził, że mieszkało tu 434 tys. ludzi, z czego 55% (ok. 234 tys.) to Polacy, 27% (ok. 116 tys.) to Czesi, a 18% (ok. 77 tys.) to Niemcy. W austriackich spisach ludności z lat 1880 do 1910 nie było pytania o narodowość, a o język potoczny (niem. "Umgangssprache"), który nie pokrywał się z poczuciem narodowościowym, gdzie większy wgląd dawały wyniki wyborów parlamentarnych, przede wszystkim z lat 1907 i 1911. W 1914 roku wybuchła I wojna światowa. Duży był udział mieszkańców księstwa w Legionach Piłsudskiego. W 1916 roku sztab generalny armii austro-węgierskiej przeniósł się do Cieszyna.
W październiku 1918 roku nastąpił ostateczny upadek monarchii austro-węgierskiej. W dniach 12–19 października 1918 roku utworzyła się Rada Narodowa Księstwa Cieszyńskiego, która miała zamiar przejąć władzę w księstwie cieszyńskim. Był to pierwszy nieformalny rząd polski. W dniach 31 października/1 listopada 1918 roku miał miejsce bezkrwawy zamach wojskowy, w wyniku którego Rada Narodowa Księstwa Cieszyńskiego przejęła oficjalnie władzę z rąk austriackich. Był to oficjalny koniec istnienia księstwa cieszyńskiego, choć nazwy tej używano nadal jeszcze do 1920 roku.
5 listopada 1918 roku zawarto porozumienie pomiędzy RNKC a tymczasowymi, czeskimi władzami w Księstwie, Zemským národním výborem pro Slezsko, w którym ustalono przebieg przyszłej polsko-czechosłowackiej granicy na zasadach etnicznych (76% obszaru księstwa dla Polski). Podział ten był zgodny z oczekiwaniami strony polskiej, jednak strona czechosłowacka zgłaszała pretensje do całego Śląska Cieszyńskiego, powołując się na wielowiekową podległość tych ziem wobec Królestwa Czeskiego.
23 stycznia 1919 roku, wykorzystując uwikłanie Polski w wojnę z Rosją Sowiecką, oddziały czechosłowackie zaatakowały Śląsk Cieszyński, przekraczając wyznaczoną linię demarkacyjną. Słaba obrona polska zatrzymała je na linii Wisły 30 stycznia i doszło do zawieszenia broni. Wojna na długie lata zaważyła na stosunkach polsko-czechosłowackich. 3 lutego w Paryżu zostało podpisane porozumienie polsko-czechosłowackie, w którym podzielono Śląsk Cieszyński na dwie strefy okupacyjne wzdłuż nowej linii demarkacyjnej, którą stanowiła linia Kolei Koszycko-Bogumińskiej. 28 lipca 1920 roku, po zrezygnowaniu z planowanego plebiscytu, paryska Rada Ambasadorów dokonała ostatecznego podziału księstwa cieszyńskiego pomiędzy Polskę i Czechosłowację.
Żadna ze stron konfliktu nie była w pełni zadowolona z decyzji podziału. Z punktu widzenia Polski po stronie czeskiej pozostało kilkaset tysięcy Polaków, w większości wysoko uświadomionych narodowo. Czesi liczyli na zwycięstwo w plebiscycie i przyznanie całego regionu, co przy uwzględnieniu geografii regionu i zwycięstwa grup społecznych w różnych częściach regionu nie było niemożliwe. Strona polska zakładała zwycięstwo dzięki głosom polskojęzycznej większości (55% w ostatnim austriackim spisie w 1910), z poparciem części Niemców. Była to jednak założenie realnie zbyt optymistyczne, zarówno w przypadku Niemców, jak i rodzimej ludności. Analiza wyników wyborczych z czasów austriackich sugeruje, że antypolscy
ślązakowcy stanowili przynajmniej 20% ludności polskojęzycznej, 10 do 12% ludności całego regionu. Ponadto w roku 1920 nastroje proczechosłowackie się wzmocniły. W najgorszym przypadku strona polska, przeciwko wszystkim przeciwnym głosom, mogła przegrać różnicą kilku do nawet kilkunastu procent. Według obliczeń środowisk ślązakowskich nawet w 60% do 70% gminach całego regionu wygrałaby opcja czechosłowacka. W wypadku zwycięstwa Czechosłowacji w plebiscycie geograficzne rozłożenie powyższych grup wyborców, uświadomionych narodowo Polaków w części środkowej i północno-zachodniej regionu, a ślązakowców i Niemców w części wschodniej, mogła pociągnąć za sobą gorszy z punktu widzenia Polski podział, niż ten dokonany przez Radę Ambasadorów.
W Polsce tę część księstwa, która pomimo zamieszkiwania przez Polaków znalazła się w Czechosłowacji, określono – od rzeki granicznej – Zaolziem.

</doc>
<doc id="126607" url="https://pl.wikipedia.org/wiki?curid=126607" title="Ałtaj">
Ałtaj

Ałtaj (ros. Алтай; kaz. Алтай; mong. Алтайн нуруу, "Altajn nuruu"; ) – łańcuch górski w Azji Środkowej, na terytorium Rosji, Kazachstanu, Chin i Mongolii. Rozciąga się na długości ponad 2000 km od równin pustyni Gobi ku północnemu zachodowi, rozszerzając się w części zachodniej. 
Nazwa.
Nazwa gór pochodzi z języka mongolskiego od słowa "altan" (złoto) i formantu zaimkowego (–taj) – Altantaj, Alttaj, Altaj: "złotodajny", "tam gdzie jest złoto"; nazwa mongolska została zapożyczona do języka chińskiego (阿尔泰山脉, Ā’ěrtài Shānmài). Rozpowszechniona jest również opinia o pochodzeniu nazwy z języków tureckich ("alatau" – "pstre góry"), gdyż szczyty gór stanowią kompozycję białych lodowców, czarnych osypisk, zielonych łąk oraz szarych skał granitowych. Dawniej panowała opinia o pochodzeniu nazwy z tureckiego ("al" – "wysoka" i "taj" – "góra"), ale współczesne badania odrzucają tę wersję.
Podział.
Ałtaj dzieli się na trzy części:
Geologia.
Ałtaj powstał w wyniku ruchów górotwórczych kaledońskich (część zachodnia – Ałtaj właściwy) i hercyńskich (część wschodnia – Ałtaj Mongolski i Gobijski). W następnych okresach dzięki procesom denudacyjnym powierzchnia została silnie zrównana. Odmłodzenie rzeźby nastąpiło dzięki wypiętrzeniu blokowemu w orogenezie alpejskiej oraz zlodowaceniu plejstoceńskiemu i silnej erozji. Góry zbudowane są z silnie sfałdowanych i zmetamorfizowanych skał krystalicznych (gnejsy, granitognejsy, łupki krystaliczne) i osadowych (skały węglanowe) oraz skał magmowych (wulkanity – lawy, tufy, brekcje wulkaniczne), tworzących się od proterozoiku po karbon, poprzecinanych intruzjami skał krystalicznych. W zapadliskach śródgórskich występują górnopaleozoiczne i dolnomezozoiczne utwory węglonośne oraz trzeciorzędowe skały osadowe.
W Ałtaju, zwłaszcza w Ałtaju Kruszcowym, występują liczne bogactwa mineralne: rudy cynku, ołowiu, rtęci, żelaza, miedzi, złota, metali rzadkich, a także węgla kamiennego.
Klimat i przyroda.
Ałtaj leży w klimacie umiarkowanym chłodnym kontynentalnym, który jest dość surowy i cechuje się dużymi kontrastami termicznymi i opadowymi; występują mroźne zimy i krótkie, chłodne lata. Część wysokogórska (powyżej 1700–2400 m n.p.m.) pokryta jest łąkami i górską tundrą, niżej występują bogate lasy (około 70% powierzchni Ałtaju), które przechodzą w stepy, a na wschodzie w półpustynie. Granica wiecznego śniegu znajduje się na wysokości 2200–2300 m n.p.m. na zachodzie do 3000–3500 m n.p.m. na wschodzie. W najwyższych partiach pojawiają się liczne lodowce o łącznej powierzchni ok. 900 km². W górach występuje ponad 3000 jezior (głównie pochodzenia glacjalnego), a także liczne rzeki (obszar źródłowy Obu i Irtysza) o znacznych zasobach energii wodnej (ok. 13 mln kW).
Ałtaj dzieli się na trzy zasadnicze strefy przyrodnicze: stepy, lasy i piętro wysokogórskie.
Stepy.
Stepy stanowią osobne płaty (Ujmoński, Abajski, Kajski, Teńgiński i Ursulski) wkraczające klinami w piętro lasu, a charakter ich roślinności zależy od ich gleb i skał macierzystych. Królują czarnoziemy południowe i gleby ciemnokasztanowe z wysoką zawartością próchnicy (do 8%). Rzadsze są sołonczaki. Stepy zakwitają na krótko wczesną wiosną (jaskry, sasanki, zawilce i miłki). Na stepach kamienistych obficie rośnie traganek, ostrołódka i szarotka syberyjska, a na półpustynnych - mietelnik, "Krascheninnikovia ceratoides", czy "Parmelia vagans". Stepy położone w wyższych partiach górskich obfitują w pancerkę stepową ("Panzeria lanata"), która zawiera dużą ilość olejków eterycznych. Uprawiana jest wczesnodojrzewająca odmiana pszenicy, tzw. "ujmonka".
Faunę stepów reprezentują: susły, kazarka rdzawa, żuraw stepowy i białorzytka płowa. Licznie występują dołczany.
Stepy wysokogórskie.
Występuje tu ostry klimat, zimy są mroźne (do -48°C), wiatry silne, a pokrywa śnieżna mała, zwiewana (około 7 cm). Roślinność jest uboga, rozproszona i niskorosła, zbliżona do kamienistych stepów północnej Mongolii. Rosną tu m.in.: osetnica żwirowa ("Stipa glareosa"), "Stipa splendens", "Dontostemon perennis", traganek i "Caragana bungei". Fauna tego piętra ma głównie cechy mongolskie. Charakterystyczne gatunki to gazela czarnoogonowa, gęś tybetańska, myszołów mongolski, pustynnik zwyczajny i śnieżka mongolska. Hodowane są jaki oraz sarłyki, czyli mieszańce krów i jaków.
Lasy.
Lasy pozbawione są rozleglejszych bagien, a runo jest obfitsze niż w tajdze. Królują limba, modrzew, jodła, świerk i sosna z domieszką brzozy i osiki. W Ałtaju Północno-Wschodnim dominuje tzw. "czerń", czyli lasy świerkowo-jodłowo-limbowe zbliżone do syberyjskiej tajgi nizinnej, z którą się zlewają. Powyżej 700 m n.p.m. zanika sosna, powyżej 1500 m n.p.m. - brzoza, a najwyżej sięgają modrzew i limba (najwyżej rosnące limby zanotowano na wysokości 2580 m n.p.m.). Na dużej wysokości trafiają się brzozy niskie. Istotnym elementem krajobrazu są obszerne pogorzeliska (starsze i nowsze). Przetrzymują na nich najczęściej modrzewie. Limby częściowo pozostają w postaci pni, które w ciągu 30-40 lat butwieją i dopiero padają. Pogorzeliska zarasta w pierwszej kolejności trzcinnik, wierzbówka kiprzyca i malina. Następnie podrasta brzoza i osika, następnie jodły i świerki, a w końcu limba, które wspólnie zagłuszają brzozy i osiki.
Bardzo bujnymi ekosystemami są łąki śródleśne, gdzie obficie występuje zawilec żółty, zawilec błękitny, pełnik europejski i pełnik azjatycki. Charakterystyczne są tzw. "bolszetrawja", czyli łąki bylinowe, praktycznie bez traw i darni. Rosną tu m.in. ostróżka wyniosła, tojad północny i inne selerowate, jak również fiołek trójbarwny oraz gwiazdnica wielkokwiatowa, która osiąga do metra wysokości. 
Ze zwierząt w lasach żyje niedźwiedź brunatny, rosomak, kuna syberyjska, gronostaj, wiewiórka, polatucha, szczekuszka ałtajska, łoś, koziorożec, piżmowiec syberyjski, sarna i jeleń szlachetny. Z ptaków lasy zasiedla m.in. głuszec, jarząbek, kukułka, kukułka niema i orzechówka. W prześwietlonych lasach modrzewiowych żyje ponadto świergotek drzewny i paszkot.
Piętro wysokogórskie.
Piętro to w obrębie Ałtaju (od 1900 do 2400 m n.p.m.) charakteryzuje się zupełnym brakiem lasów, znacznym rozwojem łąk, zarośli brzóski polarnej oraz kobierca mchów i porostów. Występuje tu znaczne nasłonecznienie, duże wahania dobowych temperatur w lecie, znaczna siła wiatru i krótki okres wegetacyjny. Nocne przymrozki i opady śniegu zdarzają się w trakcie całego lata (głównie wieczorem i nocą, nawet do 25 cm). Pod koniec lipca pojawiają się pierwsze symptomy jesieni, a po początku września nastaje już głęboka jesień. W połowie września zalega już stała pokrywa śnieżna. 
Rośliny rosnące w tym obszarze to 297 gatunków, w tym m.in.: goryczka ałtajska ("Gentiana altaica"), wierzba żyłkowana i tojad południowy. 39% gatunków jest wspólnych ze strefą arktyczną. Na łąkach wysokogórskich rosną krzewy alpejskie, a najbardziej typowe z nich to: polarna brzóska okrągłolistna ("Betula rotundifolia"), wierzba karłowata ("Salix glauca"), wierzba arktyczna, wiciokrzew kosmaty ("Lonicera hispida") i porzeczka złota. Wysokość porostu na położonych wyżej łąkach alpejskich wynosi 20-60 cm. Są to łąki obfite, soczyste, liczne gatunkowo (30-40 gatunków na 100 m²).
Powyżej łąk znajduje się podpiętro tundry wysokogórskiej, dzielącej się na trzy kolejne podpiętra:
Fauna wysokich gór jest różnorodna. Wypasają się tu sarny, jeleń szlachetny, łoś, piżmowiec syberyjski, koziorożec syberyjski i owca ałtajska. Na Płaskowyżu Czułyszmańskim żyją renifery. Gryzonie reprezentowane są m.in. przez "Ochotona alpina alpina", szczekuszkę mongolską. Bobak ałtajski ("Marmota baibacina baibacina") jest pozyskiwany dla futerek i aklimatyzowany był w Dagestanie oraz Baszkirii. Z lasów zachodzą tu niedźwiedź brunatny, lis i wilk. Rzadziej napotykany jest manul, kot stepowy, wilk górski, a najrzadziej irbis śnieżny. Z ptaków występują: pardwa, podróżniczek ałtajski ("Cyanecula svecica"), siwerniak, jer ałtajski oraz mornel. W tundrze kamienistej żyje ułar ałtajski, wrończyk, wieszczek alpejski, śnieżka zwyczajna i płochacz pstry. Z owadów dużo jest trzmieli, much i muchówek.
W Republice Ałtaju utworzono w 1932 roku Rezerwat Ałtajski (pow. 881 238 ha). W 1998 roku rezerwat pod nazwą „Złote góry Ałtaju” został wpisany na listę Światowego Dziedzictwa UNESCO, a w 2009 roku na listę rezerwatów biosfery.

</doc>
<doc id="126608" url="https://pl.wikipedia.org/wiki?curid=126608" title="Funkcja składowa klasy">
Funkcja składowa klasy



</doc>
<doc id="126609" url="https://pl.wikipedia.org/wiki?curid=126609" title="Operator rzutowy">
Operator rzutowy



</doc>
<doc id="126611" url="https://pl.wikipedia.org/wiki?curid=126611" title="Żółwie słodkowodne">
Żółwie słodkowodne



</doc>
<doc id="126616" url="https://pl.wikipedia.org/wiki?curid=126616" title="Pampasowiec grzywiasty">
Pampasowiec grzywiasty

Pampasowiec grzywiasty, wilk grzywiasty ("Chrysocyon brachyurus") – gatunek drapieżnego ssaka z rodziny psowatych i jej największy przedstawiciel w Ameryce Południowej. 
Występowanie i środowisko.
Zamieszkuje południową Brazylię (gdzie nazywany jest "lobo-guará"), Paragwaj i Boliwię oraz niewielkie obszary Argentyny.
Ewolucja i systematyka.
Według najnowszych badań genetycznych nie jest blisko spokrewniony z żadnym z pozostałych psowatych. Wydaje się, że jest pozostałością południowoamerykańskiej plejstoceńskiej fauny dużych ssaków. Jest jedynym przedstawicielem rodzaju pampasowiec ("Chrysocyon").
Etymologia.
Nazwa rodzajowa: "khrusos" „złoto”; κυων "kuōn", κυνος "kunos" „pies”. Epitet gatunkowy: gr. βραχυς "brakhus" „krótki”; -ουρος "-ouros" „-ogonowy”, od ουρα "oura" „ogon”.
Wygląd.
Przypomina nieco lisa, ale ma bardzo długie kończyny. Kończyny przednie są krótsze od tylnych.
Sierść dość długa, miękka, ruda, po bokach czarny, krótka na nogach; na grzbiecie sierść czarna, nastroszona; ogon puszysty, może być biały lub czarny; podbrzusze białe. Na szyi i karku sztywna, odstająca grzywa długości ok. 13 cm. Wnętrze małżowiny ucha porośnięte białym włosem.
Wielkość.
Wysokość w kłębie: 75–91 cm
Długość ciała bez ogona: ok. 130 cm
Długość ogona: ok. 30 cm
Masa ciała: 20–25 kg
Tryb życia i zachowanie.
Aktywny wieczorem i nocą, w dzień odpoczywa w wysokiej trawie lub zaroślach, zwykle w tych samych miejscach. Samce wyraźnie bardziej aktywne od samic. Jego głos to pojedyncze szczeknięcia w sporych odstępach czasu. Poluje jak lis – podkradając się blisko do ofiary. W przeciwieństwie do większości dużych psowatych (wilk szary, likaon) nie tworzy stad. Żyje w parach, terytorium pary wynosi średnio 20–30 km². Chodzi inochodem, co sprawia, że kołysze się lekko na boki.
Rozród.
Dojrzałość płciowa w 1 roku życia, ale rozród dopiero w następnym; okres rui trwa 3–5 dni, ciąża trwa 62–66 dni; po tym okresie rodzi się 1–5 szczeniąt, każde o masie ok. 300g.
Pożywienie.
Poluje na gryzonie, króliki i ptaki. Duży procent jego diety stanowią owoce; niezbędnym roślinnym składnikiem jego jadłospisu jest tzw. wilcze jabłko, czyli "lobeira" (nazwa miejscowa) – "Solanum lycocarpum" z rodziny psiankowatych, bez którego zwierzę to choruje na nicieniowe zapalenie nerek. Wilk grzywiasty jest głównym czynnikiem rozprzestrzeniającym nasiona tej rośliny.
Status.
Według IUCN ma status NT „podwyższonego ryzyka”; jednakże zważywszy, że jego zasięg zmniejszył się znacznie (kiedyś obejmował też Urugwaj i Argentynę) nie można wykluczyć, że wkrótce dołączy do gatunków zagrożonych.
W Brazylii, Argentynie i Urugwaju polowanie na wilka grzywiastego jest prawnie zabronione. Działacze na rzecz ochrony przyrody podejmują również inne kroki, aby zapewnić mu przetrwanie, zwłaszcza że urbanizacja nadal postępuje na terenie jego naturalnego środowiska.
W 2012 roku brazylijscy naukowcy zapowiedzieli sklonowanie zwierząt ośmiu gatunków – w tym pampasowca grzywiastego. Celem tego działania ma być ochrona zagrożonych gatunków przed wymarciem.

</doc>
<doc id="126617" url="https://pl.wikipedia.org/wiki?curid=126617" title="Miara zewnętrzna">
Miara zewnętrzna

Miara zewnętrzna – monotoniczna i przeliczalnie podaddytywna funkcja zbiorów określona na rodzinie wszystkich podzbiorów danego zbioru. Prace nad nimi zapoczątkował grecki matematyk Constantin Carathéodory; z tego powodu funkcje tego rodzaju nazywa się też niekiedy miarami Carathéodory’ego.
Miary zewnętrzne znalazły wiele zastosowań w teoriomiarowej teorii mnogości: wykorzystuje się przede wszystkim do konstrukcji miar, w tym miary Lebesgue’a, za pomocą twierdzenia Carathéodory’ego o rozszerzeniu miary; ponadto były one kluczowe do zdefiniowania przez Feliksa Hausdorffa wymiaropodobnego niezmiennika metrycznego nazywanego dziś wymiarem Hausdorffa.
Definicja formalna.
Niech formula_1 oznacza zbiór potęgowy pewnego zbioru formula_2 Funkcję formula_3 nazywa się miarą zewnętrzną (w zbiorze formula_4), gdy spełnia następujące warunki:
Twierdzenie Carathéodory’ego.
Niech formula_11 będzie miarą zewnętrzną w zbiorze formula_2 Mówi się, że zbiór formula_13 spełnia warunek Carathéodory’ego względem formula_14 jeśli dla każdego formula_15 spełniona jest równość
która (z monotoniczności funkcji formula_11) jest równoważna równości
Równoważnie można to wyrazić następująco: zbiór formula_19 spełnia warunek Carathéodory’ego, gdy dla dowolnych zbiorów "wewnętrznego" formula_20 oraz "zewnętrznego" formula_21 spełniona jest równość:
Rodzinę zbiorów formula_23 spełniających warunek Carathéodory’ego (względem formula_11) nazywa się też zbiorami "mierzalnymi w sensie Carathéodory’ego". Twierdzenie Carathéodory’ego mówi, że formula_23 jest σ-ciałem, a formula_11 zawężona do formula_23 jest miarą zupełną, nazywaną "miarą wyciętą" z formula_28
Przykłady.
Niech formula_29 będzie miarą na przestrzeni mierzalnej formula_30 Funkcja formula_31 dana wzorem
jest miarą zewnętrzną nazywaną "miarą zewnętrzną wyznaczoną przez miarę" formula_33
Jeżeli formula_29 jest miarą wyciętą z miary zewnętrznej formula_11 przy użyciu metody Caratheodory’ego oraz formula_36 jest miarą zewnętrzną wyznaczoną przez miarę formula_37 to na ogół miary formula_11 i formula_36 są różne. W przypadku, gdy formula_29 jest miarą Lebesgue’a (którą można skonstruować przy użyciu wspomnianej metody z miary zewnętrznej Lebesgue’a formula_11), to formula_42
Niech formula_4 będzie niepustym zbiorem oraz formula_44 będzie dowolną funkcją. Funkcja formula_45 dana wzorem
jest miarą zewnętrzną, nazywaną miarą zewnętrzną wyznaczoną przez funkcję zbiorów formula_48
Niech formula_49 będzie przestrzenią metryczną, formula_44 będzie dowolną funkcją oraz formula_51 Funkcja formula_52 dana wzorem
jest miarą zewnętrzną w zbiorze formula_2
Jeżeli formula_57 oraz formula_58 to formula_59 Funkcja dana wzorem
jest również miarą zewnętrzną. Jeżeli formula_61 oraz funkcja formula_62 dana jest wzorem
to miara zewnętrzna formula_64 nazywana jest "r-wymiarową miarą zewnętrzną Hausdorffa w X".
Miary zewnętrzne metryczne.
Niech formula_65 będzie przestrzenią metryczną oraz formula_11 będzie miarą zewnętrzną w formula_2 Miarę formula_11 nazywa się miarą zewnętrzną metryczną (w przestrzeni formula_4), gdy
dla wszystkich formula_71 dla których
(w przypadku, gdy jeden ze zbiorów formula_73 lub formula_74 jest pusty przyjmuje się, że formula_75).
Jeśli formula_11 jest miarą zewnętrzną metryczną w formula_77 to dla każdego takiego ciągu podzbiorów formula_78 zbioru formula_4 o tej własności, że
dla każdej liczby naturalnej formula_81 który spełnia warunek
zachodzi równość
Ponadto wszystkie domknięte podzbiory przestrzeni formula_4 są mierzalne w sensie Carathéodory’ego względem formula_14 wynika więc stąd, że i każdy borelowski podzbiór przestrzeni formula_4 jest mierzalny w sensie Carathéodory’ego względem formula_28

</doc>
<doc id="126620" url="https://pl.wikipedia.org/wiki?curid=126620" title="Zbiór Caratheodory'ego">
Zbiór Caratheodory'ego



</doc>
<doc id="126631" url="https://pl.wikipedia.org/wiki?curid=126631" title="Przestrzeń Focka">
Przestrzeń Focka

Przestrzeń Focka nad przestrzenią Hilberta formula_1 – przestrzeń Hilberta, która jest sumą prostą przestrzeni utworzonych z danej przestrzeni formula_1 oraz jej iloczynów tensorowych formula_3 formula_4 itd. W zastosowaniu do opisu stanów cząstek kwantowych, ze względu na nieodróżnialność cząstek danego typu (elektronów, fotonów, atomów helu itp.) powyższe iloczyny tensorowe muszą być dodatkowo poddane symetryzacji bądź antysymetryzacji (objaśniono to w artykule). Dlatego definiuje się trzy typy przestrzeni Focka:
Wektor przestrzeni Focka prezentuje stan układu kwantowego cząstek danego typu, który w ogólności jest superpozycją stanów kwantowych układów zawierających 0, 1, 2 itd. tych cząstek. Pozwala to na algebraizację opisu zmian stanów kwantowych za pomocą operatorów kreacji i anihilacji.
W teorii prawdopodobieństwa elementy przestrzeni Focka interpretuje się jako zmienne losowe.
Nazwa przestrzeni pochodzi od rosyjskiego fizyka Władimira A. Focka, który jako pierwszy zdefiniował ją w roku 1932 dla funkcji całkowalnych z kwadratem na prostej z miarą Lebesgue’a. Ścisła matematyzacja pojęcia pochodzi od J.M. Cooka.
Symetryczny i antysymetryczny iloczyn tensorowy przestrzeni Hilberta.
Niech formula_5 oraz formula_6 oznacza grupę permutacji zbioru formula_7
Definicja 1.
Iloczynem tensorowym symetrycznym elementów formula_8 nazywamy element przestrzeni tensorowej formula_9 taki że
Definicja 2.
Iloczynem tensorowym antysymetrycznym elementów formula_8 nazywamy element przestrzeni tensorowej formula_9 taki że
gdzie formula_14 – znak permutacji formula_15 (co w tym kontekście oznacza również symbol Leviego-Civity).
Definicja 3.
n-tym symetrycznym "iloczynem tensorowym przestrzeni" formula_1 nazywamy domknięcie podprzestrzeni liniowej zawartej w przestrzeni formula_17 generowanej przez wektory formula_18 gdzie formula_8 przebiegają całą przestrzeń formula_20
Definicja 4.
n-tym antysymetrycznym "iloczynem tensorowym przestrzeni" formula_1 nazywamy domknięcie podprzestrzeni liniowej przestrzeni formula_17 generowanej przez wektory formula_23 gdzie formula_8 przebiegają całą przestrzeń formula_20
Oznaczenia:
formula_26 – "n-ty symetryczny iloczyn tensorowy przestrzeni" formula_20
formula_28 – "n-ty antysymetryczny iloczyn tensorowy przestrzeni" formula_20
Iloczyny tensorowe symetryczny formula_26 oraz antysymetryczny formula_28 tworzą więc podprzestrzenie pełnego iloczynu tensorowego formula_32 przestrzeni Hilberta.
Przestrzeń Hilberta układu n cząstek. Symetryzacja/antysymetryzacja.
Konstrukcja przestrzeni Focka przebiega następująco:
(1) Konstruuje się przestrzenie Hilberta n-cząstkowe formula_17 tzn.
A. Jeżeli formula_1 jest przestrzenią Hilberta wszystkich możliwych stanów pojedynczej cząstki (np. 1 elektronu, 1 fotonu, 1 atomu helu itp.), to
A. iloczyn tensorowy przestrzeni Hilberta
zawiera stany układu składającego się z dwóch cząstek tego samego typu (tj. np. 2 elektronów, 2 fotonów, 2 atomów helu itp.).
B. Analogicznie przestrzeń
zawiera stany układu formula_37 cząstek tego samego typu.
C. W przypadku układów kwantowych przestrzenie formula_38 są za duże, bo zawierają stany, z których tylko niektóre są stanami układów kwantowych. Mianowicie: cząstki kwantowe są nieodróżnialne i dlatego ich stany kwantowe są stanami symetrycznymi (w przypadku bozonów, np. fotonów) lub antysymetrycznymi (w przypadku fermionów, np. elektronów). Dlatego tworząc przestrzenie Hilberta dla formula_39 cząstek kwantowych trzeba dodatkowo zredukować powyższe iloczyny tensorowe formula_32 poprzez utworzenie symetrycznych bądź antysymetryzacji iloczynów tensorowych. Opisano to w poprzednim rozdziale.
Definicja przestrzeni Focka: pełnej, symetrycznej i antysymetrycznej.
Przestrzenią Focka pełną/symetryczną/antysymetryczną nazywa się sumę prostą iloczynów tensorowych przestrzeni Hilberta formula_1 zwyczajnego/symetrycznego/antysymetrycznego, czyli
Inne oznaczenia: formula_44 bądź formula_45
Inne oznaczenia: formula_48
Inne oznaczenia: formula_48
Symbol sumy prostej, użyty powyżej, oznacza sumę prostą przestrzeni Hilberta. W szczególności, wszystkie zdefiniowane wyżej przestrzenie są przestrzeniami Hilberta.
W każdym z powyższych przypadków formula_37-ty składnik sumy prostej nazywany jest "podprzestrzenią stanów (wektorów) układu formula_37"cząstek.
Każdy element formula_54 pełnej (odpowiednio, symetrycznej i antysymetrycznej) przestrzeni Focka jest postaci
(często dla skrócenia zapisu pisze się formula_56 bądź formula_57), gdzie formula_58 jest elementem przestrzeni formula_32 (odpowiednio, formula_60 formula_28) oraz
Wektor
nazywany jest "wektorem próżni" (stanem próżni) i oznaczany symbolem formula_65 bądź formula_66
Przestrzeń liniowa formula_67 generowana przez wektory postaci formula_68 gdzie formula_37 przebiega zbiór liczb naturalnych, a formula_70 przestrzeń formula_71 tj.
jest gęstą podprzestrzenią przestrzeni formula_73 Przestrzeń formula_67 nazywana jest "przestrzenią skończonej liczby cząstek".
Przestrzeń Focka jako wykładnicza przestrzeń Hilberta.
Dla każdego elementu formula_70 przestrzeni formula_1 wzór:
określa element przestrzeni formula_78 nazywany "wektorem wykładniczym" (bądź "eksponencjalnym") wektora formula_79 W szczególności, wektor próżni jest wektorem eksponencjalnym formula_80
Jeżeli formula_70 i formula_82 należą do formula_71 to
Dla dowolnego podzbioru formula_85 przestrzeni formula_1 symbol formula_87 oznacza podprzestrzeń
W szczególności, gdy formula_89 można pisać krótko formula_90 Zbiór formula_91 jest liniowo niezależny. Co więcej, formula_92 jest gęstą podprzestrzenią przestrzeni formula_73
Jeżeli formula_94 formula_95 są przestrzeniami Hilberta, to
przy czym równość w tym przypadku rozumie się z dokładnością do izomorfizmu. Jeżeli przyjąć notację formula_97 to powyższy wzór przybiera postać
co tłumaczyć może dlaczego przestrzeń Focka bywa nazywana czasem "wykładniczą przestrzenią Hilberta" (nazwa pojęcia "wykładnicza przestrzeń Hilberta" pochodzi od H. Arakiego i J.E. Woodsa i została wprowadzona dla symetrycznej przestrzeni Focka w kontekście algebr Boole’a operatorów rzutu na przestrzeniach Hilberta).
Baza przestrzeni Focka.
Jeżeli formula_1 jest ośrodkową przestrzenią Hilberta oraz formula_100 jest jej bazą ortonormalną, to zbiory
są bazami ortonormalnymi, odpowiednio, przestrzeni formula_104 formula_105 i formula_106 Wszystkie opisane wyżej bazy są przeliczalne, a więc (dowolnego rodzaju) przestrzeń Focka nad ośrodkową przestrzenią Hilberta jest nadal ośrodkowa.
Operatory na przestrzeni Focka.
Niech formula_70 będzie ustalonym elementem przestrzeni formula_20
Operatory anihilacji i kreacji na symetrycznej przestrzeni Focka.
Funkcje
dane wzorami
można, zgodnie z twierdzeniem o operatorze liniowym zadanym na bazie, przedłużyć do operatorów liniowych określonych na formula_92 w sposób jednoznaczny ze względu na fakt, że zbiór formula_92 jest liniowo niezależny.
Podprzestrzeń formula_92 jest gęsta w formula_116 tak więc formula_117 i formula_118 są operatorami domkniętymi.
Ponadto zachodzą pomiędzy nimi następujące relacje:
przy czym inkluzję powyżej należy rozumieć w sensie zawierania wykresów operatorów.
Operatory anihilacji i kreacji definiuje się, odpowiednio, poprzez zależności
oraz
Operatory te są więc wzajemnie do siebie sprzężone. Zbiór formula_67 jest ich dziedziną istotną (podobnie jak formula_123 na mocy definicji), gdzie określone są one następującymi wzorami:
oraz
Innymi słowy, operator anihilacji przenosi stany z przestrzeni formula_37 do formula_127 cząstkowej, a operator kreacji z przestrzeni formula_128 do formula_129-cząstkowej.
Maksymalną dziedziną na jakiej są one zdefiniowane (jako domkniętę operatory wzajemnie sprzężone) jest odpowiednio, dla operatora anihilacji
oraz dla operatora kreacji
Ponadto zachodą pomiędzy nimi tzw. relacje CCR i CAR (ang. "canonical commutation relations" i "canonical anticommutation relations"):
gdzie formula_134 oznacza komutator operatorów, a formula_135 ich antykomutator. Relacja CAR jest związana z tzw. regułą Pauliego mówiącą, iż żadne dwa fermiony nie mogą w jednej chwili występować w tym samym stanie kwantowym.
Operatory anihilacji i kreacji na symetrycznej przestrzeni Focka są operatorami nieograniczonymi. W szczególności,
W literaturze używana bywa również notacja Diraca w kontekście operatorów anihilacji – formula_137 i kreacji – formula_138 przy czym wektor „bra” jest elementem przestrzeni sprzężonej do formula_20
Operator liczby cząstek.
Operator liczby cząstek formula_140 na formula_105 określony jest w następujący sposób:
gdzie:
Operator liczby cząstek jest operatorem dodatnim (w szczególności, jest on operatorem samosprzężonym) na formula_73 Z dodatniości wynika, że można w sposób jednoznaczny określić jego pierwiastek formula_145
Zbiór formula_67 jest dziedziną istotną operatora formula_147 tzn. jest domknięciem obcięcia operatora formula_140 do zbioru formula_149 W szczególności, dla dowolnej funkcji formula_150 operator formula_151 jest zdefiniowany poprzez rachunek funkcyjny dla operatorów samosprzężonych:
Przykłady.
Dla każdej liczby naturalnej formula_154 iloczyn tensorowy formula_155 można w naturalny sposób utożsamić z formula_156 skąd
Dla każdej liczby zespolonej formula_158 wektor wykładniczy z nią stowarzyszony jest postaci
i należy do przestrzeni formula_160
Niech formula_161 będzie standardowym rozkładem normalnym (Gaussa) na prostej. W przestrzeni formula_162 rozważa się tzw. funkcję tworzącą, zdefiniowaną przy pomocy wielomianów Hermite’a:
gdzie formula_164 jest wielomianem Hermite’a stopnia formula_165
Istnieje dokładnie jeden taki izometryczny izomorfizm formula_166 że
Niech formula_168 będzie standardowym procesem Wienera (ruchem Browna) z odpowiadającą mu miarą probabilistyczną formula_169 na przestrzeni funkcji ciągłych formula_170 Dla dowolnej funkcji zespolonej formula_171 będącej elementem przestrzeni formula_172 (z miarą Lebesgue’a), niech
oznacza jej całkę stochastyczną Wienera względem procesu formula_173 Istnieje wówczas dokładnie jeden izometryczny izomorfizm
który spełnia warunek
Związek pomiędzy procesami gaussowskimi a przestrzenią Focka został zauważony w pracy I.E. Segala z 1959 roku.

</doc>
<doc id="126637" url="https://pl.wikipedia.org/wiki?curid=126637" title="Antystenes">
Antystenes

Antystenes z Aten (gr. "Antisthenes Athenaios", ur. ok. 445 p.n.e., zm. ok. 365 p.n.e.) – filozof grecki, twórca cynizmu. Jego najbardziej znanym uczniem był Diogenes z Synopy.
Początkowo był uczniem Gorgiasza i obracał się wśród sofistów, lecz w późnym wieku dołączył do uczniów Sokratesa – należał do grupy tzw. sokratyków mniejszych.
Nauczanie.
Antystenes nauczał, iż jedynym szlachectwem jest cnota, której można się nauczyć i która nie wymaga niczego prócz siły moralnej – przejawia się w prostocie oraz pogardzie istniejących zwyczajów; jest warunkiem koniecznym do osiągnięcia szczęścia. Podobnie jak Sokrates krytykował ateński system demokracji – Diogenes Laertios w "Żywotach i poglądach słynnych filozofów" podaje, iż doradzał Ateńczykom, by głosowali, aby osły były końmi; w odpowiedzi na zarzut o niedorzeczności powiedzieć miał: 
„A przecie i wasi generałowie, w rzeczywistości zupełnie niekompetentni, są dowódcami tylko na mocy głosowania”. 
Ten sam podaje, iż to właśnie Antystenes był głównym sprawcą wygnania Anytosa i skazania na śmierć Meletosa, którzy jego zdaniem byli oskarżycielami Sokratesa.
Antystenes traktował przyjemność jak zło, ponieważ człowiek, który jej szuka, staje się niewolnikiem zmysłów, tracąc panowanie nad sobą. Nauczał wyzwolenia od pożądań i przyjemności oraz od złudzeń stworzonych przez społeczeństwo (np. bogactwo, sława).
Głosił, że jest jeden Bóg, którego nie można z niczym porównać, ani poznać za pomocą obrazów. Krytykował państwowych bogów, traktując ich jako wytwór konwencji społecznej usankcjonowanej prawnie.
Nauczał idei trudu ("ponos"), która zakładała wysiłek ze strony człowieka zmierzający do zwalczania pożądań, przyjemności, pragnień i konwencji społecznych. Trud uznawał za cnotę.
Dion Chryzostom podaje, że Diogenes szanował poglądy Antystenesa, jednak „"nazywał go drwiąco 'trąbą', gdyż sam siebie nie słyszy, chociaż tak głośno grzmi"”. Antystenes podziwiając charakter filozofa, był wobec niego wyrozumiały.

</doc>
<doc id="126641" url="https://pl.wikipedia.org/wiki?curid=126641" title="Julian Zachariewicz">
Julian Zachariewicz

Julian Oktawian Zachariewicz-Lwigród (ur. 17 lipca 1837 we Lwowie, zm. 27 grudnia 1898 tamże) – polski architekt, przedstawiciel historyzmu, profesor i rektor Politechniki Lwowskiej, konserwator zabytków. Ojciec Alfreda i Juliana Edwina oraz dziadek Juliana Godlewskiego.
Życiorys.
Julian Zachariewicz studiował początkowo w Akademii Technicznej we Lwowie, następnie w Instytucie Politechnicznym w Wiedniu. Jako dyplomowany inżynier pracował do 1870 na różnych stanowiskach w kolejnictwie austriackim. W 1871 otrzymał propozycję kierowania nowo utworzoną Katedrą Budownictwa we lwowskiej Akademii Technicznej. Wrócił do Lwowa, został profesorem zwyczajnym Akademii i dziekanem Wydziału Budownictwa. Po zmianie nazwy na Szkołę Politechniczną był jej pierwszym rektorem w latach 1877–1878 i 1881–1882. W 1877 otrzymał austriackie szlachectwo II stopnia, z tytułem „Ritter” i predykatem „von Lwigród”. Odznaczony został również Orderem Korony Żelaznej III stopnia.
Projekty.
Zachariewicz jest autorem projektu gmachu głównego Politechniki Lwowskiej oraz odrębnego gmachu Wydziału Chemicznego. Projekt poprzedziły podróże studialne po Niemczech i Austrii w celu zapoznania się z najnowocześniejszymi wówczas rozwiązaniami podobnych uczelni. Gmach główny Politechniki Lwowskiej, nazywanej „Macierzą polskich politechnik”, zaprojektowano w modnym wówczas eklektycznym stylu neorenesansowym, któremu J. Zachariewicz nadał barwę karminową. Barwa ta przetrwała nie zmieniana przez wiele dziesiątków lat aż dzięki setkom tysięcy kurzych jaj (w maju 2005 gmach został pomalowany na kolor żółty). Julian Zachariewicz był autorem szeregu gmachów publicznych i prywatnych rezydencji lwowskich, np. gmachu Galicyjskiej Kasy Oszczędności na rogu ulic Karola Ludwika (po 1925 ul. Legionów) i Jagiellońskiej, kościoła sióstr Franciszkanek przy ulicy Kurkowej, dokonał kontrowersyjnej renowacji najstarszych lwowskich kościołów: Matki Boskiej Śnieżnej i św. Jana Chrzciciela, zaprojektował willę artysty malarza Jana Styki, szereg willi na Kastelówce, zbudował willę Tyszkiewiczów w Wilnie, kościół we wsi Buczniewo k. Tarnopola, Zarzeczu, cerkiew w Żelechowie Wielkim, synagogę w Czerniowcach, przeprowadził renowację katedry w Tarnowie i kościoła parafialnego w Stryju, zaprojektował szereg pawilonów Powszechnej Wystawy Krajowej we Lwowie, budował pałace w Psarach i , zamek w Husiatynie. Jest autorem książki "Zabytki sztuki w Polsce" (1895).
Julian Zachariewicz został pochowany na Cmentarzu Łyczakowskim.

</doc>
<doc id="126644" url="https://pl.wikipedia.org/wiki?curid=126644" title="Biała (dopływ Dunajca)">
Biała (dopływ Dunajca)

Biała – rzeka, prawobrzeżny dopływ Dunajca, w województwie małopolskim przepływająca przez powiaty gorlicki, nowosądecki, tarnowski oraz miasto Tarnów. Biała ma charakter rzeki górskiej w górnym biegu, a podgórskiej w dalszym biegu. Cechująca się nagłymi wezbraniami wód rzeka objęta jest monitoringiem powodziowym. Dolina rzeki na znacznym odcinku stanowi specjalny obszar ochrony siedlisk sieci Natura 2000 Biała Tarnowska. Biała jest pierwszą polską rzeką, którą objęto programem kompleksowej renaturalizacji.
Nazwa.
Nazwa Biała pochodzi od przymiotnika biały, określenia koloru skały osadowej tworzącej jej podłoże na początkowym odcinku – margla o jasnej, kremowej barwie. Rzek o tej nazwie jest wiele, dlatego bywa dookreślana przymiotnikami utworzonymi od nazwy rzeki, do której uchodzi lub nazw miast, przez które przepływa. Bywa więc nazywana Białą Dunajecką lub Białą Dunajcową, w regionie sądeckim również Białą Grybowską, a w regionie tarnowskim Białą Tarnowską.
Pierwszy raz, w znanych źródłach historycznych, wzmiankowana w 1229 roku pod nazwą "Bala", hydronim "Biała" pierwszy pojawił się w 1564 roku. Inne nazwy w źródłach historycznych to: "Bayla, Bialam, Bela, Biala, Bialka, Biała-dunajcowa", z fonetyką wschodniosłowiańską "Bila Rika".
Przebieg rzeki.
Charakterystyka.
Źródła Białej znajdują się na północno-wschodnim stoku Lackowej w Beskidzie Niskim, w okolicy przełęczy Pułaskiego leżącej na granicy polsko-słowackiej; powyżej doliny, w której leżała dawna wieś łemkowska Bieliczna. W obszarze źródłowym występuje 5 źródeł – jedno wydajne wywierzysko znajdujące się na wysokości 810,2 m oraz 4 źródła helokrenowe leżące na wysokościach od 805,3 do 810,9 m. 
W górnym biegu, na obszarze Beskidu Niskiego, Biała ma charakter potoku górskiego, charakteryzującym się dużym spadkiem jednostkowym koryta, sięgającym ok. 6‰. Na tym odcinku rzeka meandruje swobodnie w wąskiej dolinie, krętym korytem o dużej liczbie zakoli. Z powodu wielkiej zmienności przepływów i zasilania grubym rumoszem skalnym formuje miejscami rozległe, wielonurtowe koryta, rozdzielone przez odsypy roztokowe. Brzegi porośnięte są zaroślami wrześni pobrzeżnej i zaroślami wierzbowymi, przylegają do nich pastwiska i łąki, a miejscami fragmenty łęgów.
Poniżej Florynki, na obszarze Pogórza Środkowobeskidzkiego, Biała ma charakter rzeki podgórskiej (wyżynnej). Dolina rzeki stanowi granicę Pogórza Ciężkowickiego i Pogórza Rożnowskiego. Na tym odcinku krótsze fragmenty uregulowane w pobliżu mostów, przedzielają dłuższe fragmenty nieuregulowanego koryta. W korycie rzeki istnieje wiele bystrzyn poprzedzielanych plosami. Odcinki uregulowane cechują się radykalnym przekształceniem geometrii koryta. Koryto przekształciło się w głębokie jednonurtowe o szerokości średnio trzykrotnie mniejszej niż na odcinkach nieuregulowanych. Prócz regulacji rzeki przyczyniła się do tego eksploatacja kruszywa i mniejszy dopływ rumowiska z zalesianych partii Beskidu Niskiego. Poniżej Tuchowa dolina Białej rozszerza się do 2-3 km. W dolnym biegu cechuje się nagłymi wezbraniami z dużymi wahaniami stanów wody, osiągającymi 6,5 m.
W pobliżu Tarnowa Biała wypływa z Karpat do Kotliny Sandomierskiej i uchodzi do Dunajca na obszarze Niziny Nadwiślańskiej, na wysokości 183,6 m . 
Rzeka jest prawobrzeżnym dopływem Dunajca o długości 102 km, w końcowym odcinku stanowi granicę między miejscowościami Tarnów i Biała. Rzeka przepływa przez powiaty gorlicki, nowosądecki, tarnowski oraz miasto Tarnów, w województwie małopolskim. 
Miasta nad rzeką.
Miastami leżącymi nad Białą są (w kolejności od źródła): Grybów, Bobowa, Ciężkowice, Tuchów i Tarnów.
Dorzecze.
Obszar zlewni.
Powierzchnia zlewni Białej wynosi 983,3 km² (980,54 km²). Zlewnia położona jest w obrębie 5 mezoregionów: Beskidu Niskiego, Niziny Nadwiślańskiej, Płaskowyżu Tarnowskiego, Pogórza Rożnowskiego oraz Pogórza Ciężkowickiego. Pod względem geologicznym obszar ten znajduje się na granicy Zapadliska Przedkarpackiego i Karpat Zewnętrznych.
Zlewnia Białej zbudowana jest głównie z utworów fliszowych (łupków i piaskowców). Dzieli się na trzy wyraźne części: południową, środkową i północną. Południowa część zlewni leży w Beskidzie Niskim, ma charakter górski i jest najsilniej zalesiona. Środkowa część ma rzeźbę podgórską, a jej charakterystyczną cechą są wylesione i użytkowane rolniczo głębokie doliny rzeczne Pogórza Ciężkowickiego i Rożnowskiego; stanowi około 70% całej zlewni Białej. Północna część zlewni obejmuje niskie wzniesienia i ujściowy odcinek doliny Białej w Kotlinie Sandomierskiej; stanowi ok. 5% całej zlewni. Występują tam głównie tereny zurbanizowane oraz przemysłowe.
Dopływy.
Nurt Białej zasilają wody z 32 dopływów, wszystkie z nich to potoki.
Głównymi prawobrzeżnymi dopływami Białej są: Lipka, Czertyżnianka, Stawiszanka, Czarna, Sudoł, Polnianka, Stróżnianka, Łużnianka, Ostruszanka, Rzepianka, Rostówka, Szwedka, Radlanka, Dębnica, Wątok, Stary Wątok oraz Chyszowski Rów, lewobrzeżnymi: Banicki Potok, Czyrnianka, Mostysza, Binczarówka, Pławianka, Jasienianka, Brzanka, Jastrzębianka, Kipsznianka, Mesznianka, Rychwałdzianka, Rzuchowianka i Zimna Woda.
Hydrologia rzeki.
Przepływ cieku.
Na rzece wodowskazy IMGW znajdują się w Koszycach Wielkich (6,54 km biegu rzeki), Ciężkowicach (km 47,72) i Grybowie (km 74,14).
Średni roczny przepływ SSQ z lat 1961–2000 mierzony w miejscowości Koszyce Wielkie wynosi 8,41 m³/s. Największe przepływy w tym miejscu notuje się w dwóch kulminacjach – pomiędzy lutym i kwietniem (marcowe SSQ 13,78 m³/s), a także w lipcu (SSQ 10,36 m³/s).
Temperatura wody.
Średnia roczna temperatura wody wynosi 8,7 °C, a temperatura maksymalna w szerokich i płytkich miejscach osiąga do 28 °C.
Środowisko naturalne.
Woda.
W 1996 roku cały odcinek w granicach ówczesnego województwa tarnowskiego nie mieścił się w żadnej z klas czystości ze względu na zanieczyszczenie bakteriologiczne. Pozostałe wskaźniki z reguły mieściły się w której z klas. Pod względem hydrobiologicznym (indeks saprobów) i fizykochemicznym odcinek do Koszyc mieścił się w drugiej, a odcinek od Koszyc w trzeciej klasie. Wyjątkiem był odcinek w Tarnowie, który nie odpowiadał normom fizykochemicznym. W tej grupie wskaźników ówczesnych norm nie spełniał tam poziom zawiesiny i substancji biogennych. Ten ostatni nie spełniał kryteriów pierwszej klasy na całym monitorowanym odcinku, podczas gdy poziom zanieczyszczenia związkami organicznymi i specyficznymi oraz zasolenie w większości punktów pomiarowo-kontrolnych mieściły się w pierwszej klasie. 
W 2003 roku monitorowano odcinki rzeki poniżej Stróż. Odcinek od Ciężkowic do ujścia Wątoku oceniono na trzecią klasę, a czystość odcinków położonych od niego powyżej i poniżej nie mieściła się w normach. O ocenie tej zadecydowały wskaźniki mikrobiologiczne. Pod względem fizykochemicznym część mieściła się w granicach drugiej klasy, pod wskaźniki hydrobiologiczne mieściły się w tej klasie na całym badanym odcinku. W dwóch punktach badano jakość wody pod kątem przydatności do spożycia. W Ciężkowicach stężenie fenoli powodowało obniżenie ówczesnej kategorii do A2, a w Lubaszowej do A3. W tym punkcie również taką wartość wskazywało stężenie manganu. W obu punktach miano Coli wskazywało na kategorię A3.
Po zmianie systemu klasyfikacji stanu wód w 2005 roku stan ekologiczny wód Białej w Tarnowie mieścił się według ówczesnych kryteriów w czwartej klasie (słaby stan ekologiczny). Zadecydowały o tym wskaźniki mikrobiologiczne oraz stężenie fosforu i kadmu oraz barwa, zapach, zawiesina ogólna i BZT5. Nieco lepiej (trzecia klasa, czyli umiarkowany stan ekologiczny) jakość sklasyfikowano w Bobowej i Lubaszowej.
W 2019 roku stan ekologiczny wód Białej zależnie od miejsca badań sklasyfikowano jako umiarkowany i słaby, jej stan chemiczny jako poniżej dobrego, natomiast ogólną ocenę uplasowano na poziomie złego stanu wód. Najgorszą klasyfikację uzyskał odcinek bliski ujścia, gdzie stwierdzono dobry stan ichtiofauny i bezkręgowców bentosowych, ale umiarkowany stan fitobentosu i słaby stan makrofitów. Z kolei najgorszy, tj. umiarkowany, stan ichtiofauny, stwierdzono na odcinku między Mostyszą a Binczarówką, gdzie stan fitobentosu i zoobentosu był bardzo dobry. W najniżej położonym odcinku stwierdzono również przekroczenie norm stanu dobrego dla różnych postaci azotu i fosforu, wskaźników zasolenia czy BZT5 oraz aldehydu mrówkowego. Znacznie mniej przekroczeń stwierdzono w okolicy Kąclowej, a odcinek w okolicach Lubaszowej miał pośrednie wartości wskaźników. O stanie chemicznym poniżej dobrego zadecydowało głównie przekroczenie norm dla PBDE i heptachloru w tkankach ryb. Na Białej znajdują się ujęcia wody pitnej w Bobowej i Stróżach.
Fitobentos.
W latach 2010–2011 w Białej stwierdzono 205 taksonów (gatunków lub odmian) okrzemek, w większości typowych dla wód zasadowych i eutroficznych. W górnym biegu dominują "Achnanthidium pyrenaicum" i "Achnanthidium minutissimum" var. "minutissimum", niżej zaś: "Cocconeis placentula" var. "lineata", "Diatoma moniliformis", "Encyonema minutum", "Encyonema ventricosum" i "Navicula lanceolata". Występuje również stosunkowo rzadki górski gatunek "Didymosphenia geminata". 24 stwierdzone taksony znajdują się na czerwonej liście glonów Polski, w tym pięć ma status wymierających: "Pinnularia rupestris", "Pinnularia schoenfelderi", "Pinnularia subrupestris", "Pinnularia viridiformis" i "Fallacia lenzii".
Rybostan.
W Białej żyje 21 gatunków ryb, 15 z nich potrzebuje do rozwoju kamienistego i żwirowego podłoża, część z nich to ryby wędrowne, które nie mogą się obejść bez okresowego dostępu do wody słonej.
W rzece występują m.in.: klenie ("Squalius cephalus"), brzany ("Barbus barbus"), szczupaki ("Esox lucius"), płocie ("Rutilus rutilus"), kiełbie ("Gobio gobio"), lipienie ("Thymallus thymallus"), a w górnym biegu pstrągi potokowe ("Salmo trutta trutta") i strzeble potokowe ("Phoxinus phoxinus"). Rzeka zarybiana była również łososiem ("Salmo salar") i trocią wędrowną ("Salmo trutta"). W górnym biegu wiodącym gatunkiem jest pstrąg. W dolnym odcinku rzeka, w klasyfikacji stref rybnych, zaliczana jest do krainy brzany.
Obszary Chronione.
Obszary chronionego krajobrazu.
Biała przepływa przez Południowomałopolski Obszar Chronionego Krajobrazu (odcinek od źródeł do Grybowa), Ciężkowicko-Rożnowski Park Krajobrazowy (odcinek od Pławnej do Gromnika), Park Krajobrazowy Pasma Brzanki (odcinek od Chojnika do Burzyna) i Obszar Chronionego Krajobrazu Pogórza Ciężkowickiego (odcinek od Tuchowa do Koszyc Małych). Obszary chronionego krajobrazu obejmują tereny chronione ze względu na wartości przyrodnicze, historyczne i kulturowe oraz wyróżniające się walory krajobrazowe, dające możliwość zaspokajania potrzeb związanych z turystyką i wypoczynkiem lub pełnioną funkcją korytarzy ekologicznych.
Obszary Natura 2000 i rezerwaty przyrody.
Większa część Białej wraz z doliną tworzy specjalny obszar ochrony siedlisk o nazwie "Biała Tarnowska". Obszar został wydzielony w 2011 roku decyzją Komisji Europejskiej. Ma powierzchnię 957,46 ha. Nie weszły do niego odcinki rzeki płynące przez miasta i większe wsie (Grybów, Sędziszowa, Ciężkowice, Tuchów, Pleśna, Tarnów). Obszar znajduje się w dwóch regionach biogeograficznych, 11, 42% w alpejskim, a 88, 58% w kontynentalnym. Stanowi ważny korytarz ekologiczny, fragment głównego korytarza karpackiego w Beskidzie Niskim i fragment głównego korytarza południowego na Pogórzu Ciężkowicko-Rożnowskim dla organizmów związanych bezpośrednio z korytem rzeki oraz z roślinnością nadrzeczną. Górny odcinek rzeki jest cennym obszarem dla wszystkich trzech typów siedlisk kamieńcowych występujących w Polsce.
Na odcinku do Brunar obszar Biała Tarnowska jest częścią obszaru Beskid Niski, obszaru specjalnej ochrony ptaków. W tej ptasiej ostoi występuje 37 gatunków ptaków z załącznika I Dyrektywy Ptasiej, 18 gatunków ptaków wpisano do polskiej czerwonej księgi zwierząt jako ptaki zagrożone. W okolicy Śnietnicy rzeka przepływa przez jedną z Ostoi Nietoperzy Powiatu Gorlickiego, w okolicy Bobowej przez Ostoję Nietoperzy okolic Bukowca. W Ciężkowicach Biała przepływa przez otulinę rezerwatu przyrody nieożywionej Skamieniałe Miasto. Obszar Biała Tarnowska bezpośrednio sąsiaduje z Ostoją w Paśmie Brzanki. Na końcowym odcinku Biała płynie przez obszar Dolny Dunajec.
Ochrona siedliskowa.
Ochrona siedliskowa na obszarze Natura 2000 Biała Tarnowska:
Ochrona gatunkowa.
Gatunki związane z rzeką, objęte ochroną i wymienione w charakterystyce jednolitych części wód powierzchniowych:
Zagrożenia.
Przekształcenia hydromorfologiczne.
Część Białej jest wyznaczona jako silnie zmienione części wód. Szczególnie znaczące przekształcenia hydromorfologiczne charakteryzują odcinek tarnowski. Ciągłość podłużna i poprzeczna Białej jest zaburzona przez obwałowania i budowle hydrotechniczne. Od 2010 trwa przebudowa barier poprzecznych, mająca na celu ułatwienie migracji ryb. Zmiany te zostały wyróżnione nagrodą Fish Passage 2022.
Gospodarka ściekowa.
Wody rzeki Białej podlegają silnej presji antropogenicznej. Miejscowości leżące nad rzeką generują zanieczyszczenia wody. Do rzeki trafiają oczyszczone ścieki z oczyszczalni znajdujących się m.in. w miejscowościach: Kąclowa, Stróże, Bobowa, Ciężkowice, Tuchów, Rzuchowa, Tarnów, a z mniejszych miejscowości ścieki nieoczyszczone. W dolnym biegu do rzeki trafiają także ścieki przemysłowe, pochodzące m.in. z Zakładów Azotowych w Tarnowie. Do Białej trafiają także spływy obszarowe z terenów rolniczych i zurbanizowanych.
W 2011 roku osady w Tarnowie sklasyfikowano jako zanieczyszczone ze względu na zawartość DDT i jego pochodnych. Z kolei w roku 2014 na tym samym stanowisku zawartość tych substancji w osadach była niewielka. Osady sklasyfikowano ostatecznie jako miernie zanieczyszczone, ponieważ stwierdzono takie zanieczyszczenie niklem. Zanieczyszczenie tym metalem było podobne w obu badaniach, natomiast pozostałe badane substancje stwierdzano w niewielkich ilościach.
Gatunki inwazyjne.
Na obszarze Natura 2000 Biała Tarnowska występują gatunki inwazyjne, które wypierają rodzimą roślinność. Są to m.in.: barszcz Sosnowskiego, słonecznik bulwiasty, rdestowiec ostrokończysty, niecierpek gruczołowaty, winobluszcz pięciolistkowy, kolczurka klapowana i amerykańskie gatunki nawłoci.
Administracja.
Nadzór wodny.
Cała rzeka i jej dopływy podlegają nadzorowi wodnemu w Grybowie, zarządowi zlewni w Nowym Sączu i regionalnemu zarządowi gospodarki wodnej w Krakowie. Biała na Mapie Podziału Hydrograficznego Polski ma identyfikator 2148.
Jednolite części wód.
W planie gospodarowania wodami na obszarze dorzecza Wisły Białą podzielono na cztery jednolite części wód powierzchniowych.
Monitoring powodziowy.
Rzeka objęta jest monitoringiem powodziowym. Stacja bazowa znajduje się w Tarnowie, a punkty pomiarowe (wodne) w Bobowej, Pławnej, Ciężkowicach, Golance, Lubaszowej, Tuchowie, Pleśnej i Tarnowie (ul. Krakowska).
Obwody rybackie.
Biała podzielona jest na dwa obwody rybackie, którymi administrują zarządy okręgów Polskiego Związku Wędkarskiego.
Administracja lokalna.
Wykaz miejscowości, gmin, powiatów (miasta wyróżniono pogrubioną czcionką).

</doc>
<doc id="126647" url="https://pl.wikipedia.org/wiki?curid=126647" title="Twierdzenie Kroneckera-Capellego">
Twierdzenie Kroneckera-Capellego

Twierdzenie Kroneckera–Capellego — twierdzenie algebry liniowej dające kryterium istnienia rozwiązań układu równań liniowych i umożliwiające ich klasyfikację (która, opisana w niniejszym artykule jako „wniosek”, jest często przytaczana w samym twierdzeniu); stanowi ono uogólnienie opisu rozwiązań układu równań liniowych jednorodnych zawartego w twierdzeniu o rzędzie na przypadek niejednorodny.
Jako pierwszy miał je udowodnić Georges Fontené (co zaznaczył w swoim piśmie do "Nouvelles Annales de Mathématiques" z listopada 1875 roku), przed Eugènem Rouchém, który opublikował wcześniej w 1875 roku pierwszą wersję twierdzenia, a następnie pełniejszą w 1880 roku. Gdy Ferdinand Georg Frobenius powoływał się na to twierdzenie w swoich pracach, przypisywał je Rouchému i Fontenému. Alfredo Capelli miał być pierwszym, który wyraził to twierdzenie w języku macierzy (za pomocą pojęcia "rzędu"). Wersja Leopolda Kroneckera pojawiła się w jego wykładach o teorii wyznaczników.
Polska nazwa twierdzenia (stosowana również m.in. w Rosji) nosi nazwiska Kroneckera i Capellego, choć we Włoszech przypisuje się je Rouchému i Capellemu, a we Francji wynik ten nazywa się "twierdzeniem Rouchégo-Fontenégo"; w Hiszpanii znane jest ono jako "twierdzenie Rouchégo-Frobeniusa", najprawdopodobniej za sprawą hiszpańsko-argentyńskiego matematyka Julia Reya Pastora, który określał je w ten sposób.
Twierdzenie.
Niech dany będzie układ równań liniowych formula_1 gdzie rząd macierzy formula_2 typu formula_3 (co oznacza, że formula_4 jest liczbą niewiadomych, a formula_5 określa liczbę równań) wynosi formula_6 z macierzą rozszerzoną formula_7 rzędu formula_8 Układ ten ma rozwiązanie wtedy i tylko wtedy, gdy formula_9
Ponieważ zbiór rozwiązań układu zależy od formula_10 parametrów w sposób afiniczny (tworzy przestrzeń afiniczną tego wymiaru), to w przypadku formula_11 rozwiązanie układu wyznaczone jest jednoznacznie (zerowymiarowa przestrzeń opisuje punkt). Jeśli układ jest jednorodny, to zbiór rozwiązań zależy od formula_10 parametrów w sposób liniowy (tworzy przestrzeń liniową tego wymiaru) i wtedy jednoznaczność rozwiązania oznacza jego trywialność, tj. formula_13
Dowód.
Niech formula_14 będą wektorami odpowiadającymi kolejnym kolumnom macierzy formula_15 zaś wektorom kolumnowym formula_16 odpowiadają wektory formula_17 oraz formula_18 Wektor formula_19 jest rozwiązaniem układu wtedy i tylko wtedy, gdy formula_20 co ma miejsce wtedy i tylko wtedy, gdy formula_21 należy do powłoki liniowej formula_22 co zachodzi wtedy i tylko wtedy, gdy wymiar tej powłoki nie zwiększa się po dodaniu do niej wektora formula_23 tj. formula_24 Wynika stąd, że przestrzeń wektorów kolumnowych macierzy formula_2 oraz formula_26 mają równe wymiary, co oznacza równość rzędów tych macierzy.

</doc>
<doc id="126648" url="https://pl.wikipedia.org/wiki?curid=126648" title="Ujście deltowe">
Ujście deltowe



</doc>
<doc id="126649" url="https://pl.wikipedia.org/wiki?curid=126649" title="Slieve Donard">
Slieve Donard

Slieve Donard (irl. "Sliabh Dónairt"; według różnych źródeł 849-852 m n.p.m.) – szczyt w górach Mourne w hrabstwie Down w prowincji Ulster. Zbudowany z granitów – najwyższy szczyt Irlandii Północnej. Przez zbocza i wierzchołek Slieve Donard przebiega Mur Mourne. Przez góry Mourne biegnie znany turystyczny szlak Ulster Way.

</doc>
<doc id="126651" url="https://pl.wikipedia.org/wiki?curid=126651" title="Wilia (dopływ Niemna)">
Wilia (dopływ Niemna)

Wilia (biał. "Вілія", "Вяльля", lit. "Neris") – rzeka na Białorusi i Litwie, prawy, najdłuższy dopływ Niemna. Źródła na północ od Mińska. Długość: 510 km, z tego 228 km na Litwie. Powierzchnia zlewni – 25,1 tys. km².
Główne dopływy:
Większe miasta nad Wilią:
Historia.
W 1812 r., na początku kampanii rosyjskiej, część wojsk Napoleona musiała się przeprawić na prawy brzeg Wilii w Kownie, u ujścia rzeki do Niemna, aby zabezpieczyć prawy brzeg rzeki. Ze względu na to, że Rosjanie spalili most na Wilii, oddziały francuskiej kawalerii szukały brodu przez rzekę, zanim jednak wykonali swoje zadanie, szwadron szwoleżerów gwardii pod dowództwem Jana Kozietulskiego, przekroczył Wilię u jej ujścia do Niemna wpław, a razem z nimi ruszyli ochotnicy z piechoty francuskiej. To pozwoliło spokojnie podjąć prace nad odbudową zniszczonego mostu i przeprowadzić resztę wojsk cesarza.
Adam Mickiewicz w swoim poemacie historycznym "Konrad Wallenrod" (wyd. 1828) poświęcił tej rzece jedną pieśń, którą nuci wajdelota Halban - "Wilĳa, naszych strumieni roǳica". W późniejszych latach, tekst ten wzbogacony o muzykę Stanisława Moniuszki, był śpiewany w polskich domach jako pieśń patriotyczna.
W 1857 r. Konstanty hr. Tyszkiewicz odbył specjalnie zbudowaną barką, sfinansowaną z własnych środków, wyprawę od źródeł Wilii do jej ujścia. Już pośmiertnie, w roku 1871 została wydana książka Tyszkiewicza, w której opisuje rzekę i jej okolice.
Od 1877 roku zaczęto stawiać nad Wilią pierwsze stacje hydrologiczne. Pierwsze powstały w Wilnie i Janowie (lit. Jonava). 
W 1881 r. wiersz o Wilii opublikował Faustyn Łopatyński wileński skrzypek i pionier fotografii (prowadził przez kilka lat wspólny zakład fotograficzny z Wacławem Czyżem i Stanisławem Filibertem Fleury).
W 1930 r., 34 km na północny zachód od Wilna, w sąsiedztwie ówczesnej granicy polsko-litewskiej, w majątku Legaciszki nad Wilią (3 km od stacji kolejowej Zawiasy), została otwarta Akademicka Kolonia Wypoczynkowa. Prowadziła ją Bratnia Pomoc Polskiej Młodzieży Akademickiej Uniwersytetu Stefana Batorego w Wilnie. Jednorazowo w kolonii mogło przebywać 100 kuracjuszy. Legaciszki miały nad Wilią przystań wodną z własnymi łódkami. Często były też organizowane w sezonie letnim spływy kajakowe z Wilna do Legaciszek. Po wojnie kolonia studencka została całkowicie zniszczona. Dzisiaj na miejscu nie ma po niej śladu. Pozostały jedynie przedwojenne publikacje reklamowe.
W marcu 1931 r. w wyniku gwałtownych roztopów Wilno nawiedziła powódź, w czasie której Wilia i druga rzeka Wilenka zalała miasto i poczyniła wiele spustoszeń oraz spowodowała kilka ofiar śmiertelnych. Wtedy też zginął Mieczysław Dordzik ratujący topielca. Pośrednim skutkiem wylania Wilii było odkrycie w podziemiach katedry wileńskiej grobów królewskich (Aleksander Jagiellończyk, Elżbieta Habsburżanka, Barbara Radziwiłłówna oraz urna z sercem oraz wnętrznościami króla Władysława IV).
W latach 1938-1939, 10 km od centrum Wilna, pod wsią Turniszki rozpoczęto wstępne prace przy budowie tamy na Wilii i elektrowni wodnej, która miała wspomóc pierwszą elektrownię wileńską zbudowaną w 1903 roku. 
W 1968 roku pod miastem Wilejką stworzono Zalew Wilejski (biał. Вілейскае вадасховішча), który zasila głównie Wilia oraz Serwecz (biał. Сэрвач), Ilia (biał. Ілія) oraz niewielkie rzeczki Orpa (biał. Орпа) i Żuczka (biał. Жучка). Od roku 1975 jest on źródłem wody pitnej dla stolicy Białorusi, Mińska, dostarczanej tam specjalnym kanałem.
Od nazwy rzeki w jej litewskim brzmieniu, czyli Nėris, wzięła swój pseudonim znana litewska poetka Salomėja Nėris
Nazwę rzeki w polskim brzmieniu „Wilia” nadano polskiemu zespołowi folklorystycznemu działającemu na Litwie od 1955 roku.

</doc>
<doc id="126653" url="https://pl.wikipedia.org/wiki?curid=126653" title="Dolina Litworowa">
Dolina Litworowa



</doc>
<doc id="126655" url="https://pl.wikipedia.org/wiki?curid=126655" title="Orava">
Orava



</doc>
<doc id="126657" url="https://pl.wikipedia.org/wiki?curid=126657" title="Orawa">
Orawa



</doc>
<doc id="126659" url="https://pl.wikipedia.org/wiki?curid=126659" title="Antrim">
Antrim

Miejscowości w USA:
Gminy w USA:
Hrabstwa w USA:

</doc>
<doc id="126660" url="https://pl.wikipedia.org/wiki?curid=126660" title="Antrim Mountains">
Antrim Mountains

Antrim Mountains – płaskowyż w północno-wschodniej części Irlandii (Irlandia Północna). Stanowi przedłużenie kaledońskich masywów południowej Szkocji. Zbudowany jest ze skał osadowych (wapienie, kreda), pokrytych pokrywami lawowymi ze schyłku orogenezy alpejskiej. Najwyższym wzniesieniem na płaskowyżu jest Trostan sięgający 554 m n.p.m. Klimat jest umiarkowanie ciepły, wybitnie morski. Obszar pokrywają w znacznej części wrzosowiska i torfowiska. W środkowej, obniżonej części leży jezioro Lough Neagh. W północnej części znajduje się klifowe wybrzeże ze słynną Groblą Olbrzyma (Giant’s Causeway) – jedną z największych atrakcji turystycznych wyspy.

</doc>
<doc id="126663" url="https://pl.wikipedia.org/wiki?curid=126663" title="Szpital polowy">
Szpital polowy

Szpital polowy – rodzaj tymczasowego szpitala, rozstawianego (w terminologii wojskowej: „rozwijanego”) poza budynkami szpitala stałego, zazwyczaj przeznaczonego do leczenia ofiar działań wojennych, wielkich katastrof i klęsk żywiołowych.
Szpitale polowe na potrzeby wojska zazwyczaj „rozwijane” są z dala od frontu tak, aby zminimalizować ryzyko związane z bezpośrednimi działaniami wojennymi, ale jednak na tyle blisko pola walki, aby przewóz rannych (śmigłowcami, transporterami lądowymi lub samochodami) nie nastręczał zbyt wielkich trudności. Szpitale polowe w czasie pokoju buduje się bez uwzględniania ryzyka działań bojowych, a biorąc pod uwagę głównie położenie dogodne ze względów komunikacyjnych.
W czasie konfliktów w XIX w. i przez większość XX w. szpitale polowe budowano przede wszystkim w namiotach, czasem z wykorzystaniem innych lekkich konstrukcji tego typu. Powszechnie znanym, dzięki serialowi telewizyjnemu "M*A*S*H", był "mobile army surgical hospital" używany w trakcie wojny koreańskiej. Obecnie coraz częściej zastępuje się niewygodne namioty łatwymi do przewożenia i ustawiania zestawami specjalistycznych kontenerów.
Odmianą szpitala polowego jest statek szpitalny (np. "Britannic" 48.000 BRT, zatopiony na Morzu Egejskim w 1916, albo ORP Wodnik, biorący udział na wodach Zatoki Perskiej w akcji koalicji antysaddamowskiej podczas pierwszego konfliktu irackiego w 1991), pływający po morzu w pobliżu obszaru działań wojennych. 
Jeszcze inna wersja szpitala polowego budowana jest na bazie samolotów transportowych lub pasażerskich, przy czym stosuje się je jednak przede wszystkim do funkcjonowania na ziemi, na lotnisku, a nie w powietrzu. Jeden z takich samolotów Bundeswehra skierowała do Phuket w celu niesienia pomocy ofiarom tsunami na Oceanie Indyjskim w grudniu 2004. Samolotami szpitalami dysponują także m.in. Amerykanie, Holendrzy, a także – do akcji humanitarnych – ONZ.

</doc>
<doc id="126674" url="https://pl.wikipedia.org/wiki?curid=126674" title="Liu Peng">
Liu Peng

Liu Peng (; ur. 1951 w Chongqing) – chiński działacz sportowy. Ukończył studia na Uniwersytecie w Chongqing, z wykształcenia inżynier mechaniki ciał stałych.
Związany z ruchem komunistycznym, członek KPCh od 1979 roku, w latach 1993-1997 był przewodniczącym Ogólnochińskiego Związku Młodzieży, a w latach 2002-2005 wicesekretarzem Komitetu Prowincjalnego Komunistycznej Partii Chin prowincji Syczuan. Po igrzyskach olimpijskich w Atenach (2004) przejął kierownictwo sportu chińskiego od Yuana Weimina – w grudniu 2004 roku został przewodniczącym Państwowej Administracji Sportu ChRL, a w lutym 2005 prezydentem Chińskiego Komitetu Olimpijskiego.
Od 2007 roku członek Komitetu Centralnego KPCh.

</doc>
<doc id="126678" url="https://pl.wikipedia.org/wiki?curid=126678" title="Boeing B-17 Flying Fortress">
Boeing B-17 Flying Fortress

Boeing B-17 Flying Fortress – amerykański czterosilnikowy ciężki samolot bombowy dalekiego zasięgu, zaprojektowany i zbudowany w połowie lat 30. XX wieku w amerykańskim koncernie lotniczym Boeing Airplane Company.
Od 1936 roku, kiedy zaczęto produkcję serii wstępnej YB-17, do roku 1945, kiedy zakończono produkcję wersji B-17G, wyprodukowano blisko 13 000 egzemplarzy B-17 różnych wersji, z czego w działaniach bojowych utracono około 4750. Wykorzystywano je przede wszystkim do nalotów strategicznych podczas II wojny światowej – na cele na terenie III Rzeszy, na terytoriach jej sojuszników oraz na terytoriach przez nią okupowanych – prowadzonych przez siły United States Army Air Forces stacjonujące w Wielkiej Brytanii, w Afryce i we Włoszech. W skład wielu amerykańskich wypraw bombowych wchodziło po kilkaset B-17; maszyny te były najczęściej spotykanymi amerykańskimi samolotami bombowymi podczas wojny w Europie. Łącznie B-17 zrzuciły na cele w Europie ponad 640 tysięcy ton bomb. W latach 1941–1943 Amerykanie w ograniczonym zakresie wykorzystywali B-17 również na Pacyfiku, a pewna liczba bombowców służyła także w brytyjskim RAF-ie.
Odporność konstrukcji na uszkodzenia w boju i silne uzbrojenie obronne zapewniły B-17 status legendy lotnictwa. Wykorzystywany był również do innych działań poza bombardowaniami strategicznymi: ZOP, ratowniczych czy transportowych, a oprócz tego powstało wiele specjalistycznych wersji pochodnych, w tym zdalnie sterowanych.
Po II wojnie światowej Flying Fortressy nadal brały udział w konfliktach zbrojnych, choć na dużo mniejszą skalę. W siłach zbrojnych Stanów Zjednoczonych służyły jeszcze w czasie wojny koreańskiej jako maszyna ratownicza, tymczasem siły powietrzne Izraela – które stały się jednym z powojennych użytkowników B-17 – użyły tych maszyn w roli bombowców w wojnie o niepodległość i w czasie kryzysu sueskiego.
Opis techniczny (B-17F i G).
Ciężki samolot bombowy Boeing B-17 Flying Fortress był średniopłatem o konstrukcji metalowej. Kadłub o konstrukcji półskorupowej i przekroju kołowym, kryty alcladem przymocowanym techniką nitowania krytego i podzielony na pięć zasadniczych przedziałów. Skrzydła z klapami krokodylowymi, dwudźwigarowe o profilu zmiennym od NACA 0018 do NACA 0010 przy końcówce. Usterzenie klasyczne, wolnonośne, powierzchnie sterowe poruszane za pomocą układu zdwojonych cięgien linkowych, podwozie w układzie klasycznym (główne – jednogoleniowe) chowane w locie wraz z kółkiem ogonowym. Napęd stanowiły cztery silniki gwiazdowe chłodzone powietrzem, śmigła trójłopatowe samoprzestawialne o średnicy 3,53 metra.
Podział miejsc w kadłubie następujący: w przedniej części kadłuba stanowisko bombardiera (na samym przodzie) i nawigatora (po lewej), dalej kabina pilotów, wieżyczka górna z dwoma karabinami maszynowymi obsługiwana przez mechanika pokładowego, w środkowej części (między wręgami numer 4 i 5) komora bombowa zamykana otwieranymi na zewnątrz pokrywami i (bliżej ogona) zamknięte stanowisko radiooperatora. W osobnych stanowiskach kolejni strzelcy pokładowi: dolny w wieżyczce kulistej o średnicy 75 centymetrów z dwoma karabinami maszynowymi, dwaj boczni (po jednym karabinie) i tylny w ciasnym przedziale pod statecznikiem pionowym z dwoma karabinami.
Historia rozwoju konstrukcji.
Od prototypu do wersji D.
W sierpniu 1934 roku, w związku z opracowaniami teoretyków wojskowości (takich jak Giulio Douhet, Billy Mitchell czy Haywood S. Hansell) na temat przyszłej wojny i roli, którą miałoby odgrywać w niej lotnictwo – a zwłaszcza lotnictwo bombowe, mające dokonywać bombardowań precyzyjnych wymierzonych w kluczowe elementy infrastruktury i przemysłu – Korpus Powietrzny Wojsk Lądowych Stanów Zjednoczonych przekazał przedsiębiorstwu Boeing Airplane Company wytyczne odnośnie do opracowania bombowca ciężkiego nowej generacji, godzącego duży rozmiar z efektywnością aerodynamiczną. 16 sierpnia w biurze konstrukcyjnym Boeinga ruszyły prace (początkowo pod kierownictwem E.G. Emery’ego, a następnie Edwarda Curtisa Wellsa) nad maszyną o oznaczeniu Model 299 – bombowcem w układzie dolnopłata, napędzanym czterema silnikami gwiazdowymi Pratt &amp; Whitney R-1690 Hornet, z podwoziem w układzie klasycznym, chowanym w locie, oraz ośmioosobową załogą i pięcioma karabinami maszynowymi do samoobrony. Nazwę Flying Fortress (pol. Latająca Forteca) ukuł dziennikarz Richard L. Williams, podpisując tak zdjęcie prototypu opublikowane w „The Seattle Times” w lipcu 1935 roku. Siły zbrojne początkowo nadały samolotowi oznaczenie B-299.
Pierwszy lot prototypu – noszącego rejestrację cywilną X-13372 – odbył się 28 lipca 1935 roku z Lesliem Towerem za sterami. 20 sierpnia 1935 roku wykonano pierwszy lot długodystansowy: Tower i Louis Wait przelecieli z Seattle na Wright Field (prawie 3400 kilometrów) w trochę ponad dziewięć godzin bez międzylądowań. Podczas prób w locie udowodnił swoją wyższość nad konkurencyjnymi samolotami, ale 30 października 1935 roku doszło do wypadku maszyny (pilotowanej tym razem przez oficerów sił zbrojnych), w którym zginęły trzy osoby, między innymi Leslie Tower. Mimo że jako przyczynę zdarzenia wskazano błąd pilota (niezwolnienie blokady steru kierunku), mało brakowało, a przekreśliłoby ono szanse na dalszy rozwój maszyny; ostatecznie wojska lądowe zredukowały złożone już zamówienie na samoloty pierwszej wersji seryjnej YB-17 (później: Y1B-17) z sześćdziesięciu pięciu do trzynastu egzemplarzy. Samoloty te wyposażono w nowsze silniki Wright R-1820 Cyclone, a także wprowadzono szereg pomniejszych zmian, między innymi w konstrukcji podwozia i skrzydeł (instalacja odladzająca) i zmniejszono załogę do sześciu osób. Pierwszego Y1B-17 (numer 36-149) oblatano 2 grudnia 1936 roku, a dostawy zakończyły się 4 sierpnia 1937 roku. Dwanaście egzemplarzy dostarczono świeżo sformowanej 2. Grupie Bombowej na Langley Field, a jeden skierowano do kolejnych prób na Wright Field. Ponadto z myślą o statycznych testach wytrzymałościowych zamówiono jeden egzemplarz, który jednak został przeznaczony do prób silników z turbosprężarkami.
W składzie 2. Grupy samoloty intensywnie eksploatowano (między innymi pobito rekord czasu przelotu transkontynentalnego nad Stanami Zjednoczonymi, zarówno ze Wschodniego Wybrzeża na Zachodnie, jak i z powrotem, a także wieloetapowy lot do Buenos Aires i z powrotem w lutym 1938 roku). Jeszcze zanim dobiegły końca dostawy samolotów do tej jednostki, podpisano kontrakt na budowę pierwszej wersji seryjnej – B-17B – charakteryzującej się mocniejszymi silnikami i przebudowanym nosem; ostatecznie do marca 1940 roku Korpus Powietrzny Wojsk Lądowych otrzymał trzydzieści dziewięć B-17B. Przewidywano, że dzięki zastosowaniu celownika Nordena B-17 osiągnie niespotykaną dotąd celność bombardowań i pozwoli realizować kampanię precyzyjnych bombardowań strategicznych. Sam Carl Norden przekonywał, że dzięki jego wynalazkowi można będzie z wysokości sześciu tysięcy metrów zrzucić bombę wprost do beczki ogórków. B-17B oblatano 27 czerwca 1939 roku w Seattle. Pierwsze egzemplarze skierowano do 2. i 7. Grupy Bombowej. Również ta wersja ustanowiła kilka rekordów, między innymi bezpośredni przelot na trasie Burbank–Nowy Jork w 9 godzin i 14 minut.
B-17B trafiły także do baz poza Stanami Zjednoczonymi. Do stacjonującej w Río Hato w Panamie 74. Eskadry Uderzeniowej 6. Grupy Uderzeniowej przydzielono najpierw dwa samoloty tego typu, a potem – w grudniu 1941 roku – jeszcze osiem (wraz z pewną liczbą B-18 i A-24); ich zadaniem była obrona Kanału Panamskiego.
Jeszcze w 1939 roku wojska lądowe zamówiły Fortressy nowej wersji – B-17C, w której wprowadzono samouszczelniające się zbiorniki paliwa i nowe dolne stanowisko strzeleckie w kształcie wanny oraz usunięto kroplowe owiewki przy stanowiskach bocznych karabinów maszynowych. Pierwszy egzemplarz oblatano 21 lipca 1940 roku. Z pierwotnie zamówionych osiemdziesięciu sztuk powstało trzydzieści osiem, z czego osiemnaście trafiło na wyposażenie amerykańskich sił zbrojnych (na początku 1941 roku zmodernizowano je do standardu B-17D), a dwadzieścia na mocy Lend-Lease Act wyeksportowano w marcu 1941 roku do Wielkiej Brytanii, gdzie oznaczono je Fortress Mk. I. Ich udział w działaniach bojowych w Europie dowiódł, że uzbrojenie obronne Flying Fortressów i zabezpieczenie ich instalacji paliwowej jest za słabe.
Na bazie B-17C Boeing opracował również samolot pasażerski – Boeing 307 Stratoliner – mający zupełnie nowy, dużo większy kadłub z kabiną ciśnieniową, ale te same skrzydła, silniki i usterzenie. Samolot oblatano 31 grudnia 1938 roku.
17 kwietnia 1940 roku złożono zamówienie na czterdzieści dwie maszyny, które wprawdzie zakwalifikowano początkowo do wersji B-17C, lecz zakres wprowadzonych modyfikacji w zakresie instalacji elektrycznej i uzbrojenia (wprowadzono sześć karabinów maszynowych kalibru 12,7 mm) sprawił, że oznaczenie zmieniono na B-17D. Oblotu dokonano 3 lutego 1941 roku.
Wersje od E do H.
Następna wersja – B-17E, oblatana 5 września 1941 roku – miała w założeniu eliminować niedostatki wcześniejszych wariantów i korzystać z pierwszych doświadczeń bojowych Flying Fortressów. W związku z niemożnością skutecznej obrony tylnej półsfery ze stanowisk strzeleckich istniejących w wersjach wcześniejszych zdecydowano się na przebudowę i wydużenie ogona i umieszczenie w nim dodatkowego strzelca, mającego do dyspozycji dwa karabiny maszynowe kalibru 12,7 mm. W tej wersji pojawiła się również górna wieżyczka strzelecka i zdalnie sterowana wieżyczka podkadłubowa (po dwa karabiny kalibru 12,7 mm w każdej), a do tego w dziobie umieszczono sześć gniazd, przygotowanych dla pojedynczego (i przenoszonego ręcznie) karabinu maszynowego kalibru 7,62 mm. Inne zmiany w konstrukcji płatowca objęły między innymi przebudowę statecznika pionowego i zwiększenie rozpiętości stateczników poziomych o 2,82 metra; ogół zmian spowodował wzrost masy o około 7000 kilogramów. Załogę stanowiło dziesięć osób.
Zdalnie sterowana wieżyczka podkadłubowa okazała się jednak niewystarczająco skuteczna ze względu na małą celność prowadzonego z niej ognia, toteż począwszy od 113. egzemplarza instalowano wieżyczkę kulistą Sperry z dwoma karabinami maszynowymi kalibru 12,7 mm i zapasem amunicji po 250 pocisków na każdy. Miała ona średnicę siedemdziesięciu pięciu centymetrów, strzelec wsuwał się do niej, kiedy samolot był w powietrzu, i przyjmował pozycję embrionalną z karabinami pomiędzy nogami. W warunkach bojowych strzelcy dolni musieli spędzać w wieżyczkach wiele godzin bez ustanku, przez co byli zmuszeni oddawać mocz do ubrania, co z kolei skutkowało odmrożeniami pleców, pośladków i ud. Ze względów bezpieczeństwa przebywanie w wieżyczce podkadłubowej podczas startu było ściśle zakazane. Wieżyczka podkadłubowa miała sterowanie elektryczne, strzelec obracał ją za pomocą pedałów.
Pierwsze B-17E dostarczono w listopadzie 1941 roku do 7. Grupy Bombowej. Do maja 1942 roku zbudowano 512 Flying Fortressów w wariancie E. W połowie 1942 roku do Wielkiej Brytanii dostarczono czterdzieści pięć B-17E (oznaczenie lokalne Fortress Mk. II); część B-17E przeznaczonych dla RAF-u trafiła jednak do służby w amerykańskich siłach zbrojnych. Poszukując sposobów zwiększenia skuteczności B-17 w atakowaniu okrętów podwodnych, Brytyjczycy wyposażyli jedną maszynę w działo Vickers S kalibru 40 milimetrów. W grudniu 1943 roku trzy B-17E trafiły do służby w kanadyjskich wojskach lotniczych jako maszyny transportowe, II wojnę światową przetrwały dwa egzemplarze.
Kilka B-17E i B-17F przebudowano na samoloty transportowe; była wśród nich maszyna o nazwie własnej „Bataan” stanowiąca osobisty samolot dyspozycyjny generała Douglasa MacArthura.
Krótko przed II wojną światową zapotrzebowanie na B-17 wzrosło ponad poziom, przy którym Boeing byłby w stanie samodzielnie realizować zamówienia, w związku z czym USAAF doprowadził do powstania kartelu, w którego skład poza Boeingiem weszły Vega Aircraft Corporation (spółka córka Lockheeda) i Douglas Aircraft Company. Pierwszą wersją produkowaną wspólnie przez trzy przedsiębiorstwa była B-17F, wyposażona w jeszcze mocniejsze silniki Wright R-1820-97 i oblatana 30 maja 1942 roku. Wprowadzono w niej szereg ulepszeń (łącznie ponad 400) na podstawie doświadczeń bojowych, jednak głównie w wyposażeniu wewnętrznym (dotyczyły między innymi instalacji tlenowej czy autopilota), tak że z zewnątrz samolot zasadniczo nie różnił się od wersji E. Wyraźna zmiana w części nosowej pojawiła się dopiero w ostatnich osiemdziesięciu sześciu egzemplarzach B-17F – była to przednia wieżyczka zwana podbródkową, mająca poprawić obronę przedniej półsfery, gdzie bombowiec był najbardziej narażony na ataki myśliwców nieprzyjaciela.
Na bazie B-17F stworzono w listopadzie 1942 roku ciężki samolot eskortowy YB-40, nieprzenoszący bomb, za to uzbrojony w więcej karabinów maszynowych (w tym dwa w wieżyczce podbródkowej) i z większym zapasem amunicji. Ponadto w zakładach Vega na bazie B-17E opracowano samolot oznaczony XB-38 napędzany silnikami rzędowymi Allison V-1710. Oblatano go 19 maja 1943 roku. Z nową jednostką napędową samolot wykazywał niewielki wzrost osiągów; niespełna trzy miesiące później – po wypadku, w którym samolot uległ zniszczeniu – program anulowano.
Dziewiętnaście B-17F trafiło do Wielkiej Brytanii (te również otrzymały oznaczenie Fortress Mk. II), a trzy – do Kanady. Pewną liczbę amerykańskich B-17F (a także B-17G) przebudowano na samoloty rozpoznawcze, wyposażone w aparaty o ogniskowej od sześciu do czterdziestu cali, i oznaczono F-9/F-9A/F-9B.
W lipcu 1943 roku ruszyła produkcja seryjna wersji B-17G, oblatanej 21 maja. Pierwsze egzemplarze dostarczono siłom zbrojnym 4 września. W tym wariancie wieżyczka podbródkowa od początku stanowiła standard, a ponadto zmieniono położenie bocznych stanowisk strzeleckich, tak aby strzelcy nie zderzali się plecami; w późniejszych odmianach B-17G wprowadzono też jako standard nowe stanowisko strzeleckie w ogonie, zapewniające strzelcowi lepszą widoczność, więcej miejsca i większy zakres ruchu karabinów. B-17G stał się najbardziej masowo produkowaną wersją Flying Fortressa (8680 egzemplarzy). Część B-17G otrzymała radar H2X umieszczony za wieżyczką podbródkową, który wykorzystywano do lokalizowania celów skrytych pod chmurami. Udział w rozwoju konstrukcji miał także wynalazca polski Jerzy Rudlicki. W 1943 roku udoskonalił on wyrzutnik bomb Świąteckiego, oparty na systemie inżyniera Władysława Świąteckiego, modyfikując go do bombardowań powierzchniowych z dużej wysokości; wyrzutnik zastosowano w B-17.
Również B-17G przebudowywano na samoloty transportowe, oznaczone CB-17G, mogące zabrać na pokład (w bardzo niekomfortowych warunkach) sześćdziesięciu czterech żołnierzy. Z dalszej produkcji tej wersji zrezygnowano w związku z odpowiednio dużymi dostawami transportowca C-47. Istniejące CB-17G zmodyfikowano do pełnienia funkcji luksusowo wyposażonych samolotów dyspozycyjnych dla oficerów wysokiego szczebla (VB-17G). Powstała także wersja treningowa B-17G, oznaczona TB-17G. Zbudowano ponad 180 egzemplarzy tego wariantu, przebudowując bombowce B-17G różnych odmian.
Po II wojnie światowej B-17G służyły w siłach powietrznych kolejnych państw. Trafiły między innymi do Brazylii, Portugalii czy Izraela.
Ostatnią wersją w ciągu oznaczeń literowych była B-17H – wersja ratownictwa morskiego, przenosząca pod kadłubem wykonany z laminowanego mahoniu dziewięciometrowy kuter ratowniczy A-1, mogący standardowo pomieścić dwanaście osób i zawierający zapas żywności i wody na dwadzieścia dni. Według różnych autorów zbudowano albo 130 B-17H, albo 147 (130 dla sił powietrznych i siedemnaście dla straży wybrzeża), albo aż 180. Część z nich przystosowano do obserwacji i pomiarów testów pocisków rakietowych, a co najmniej pięć – na maszyny szkolne dla załóg ratowniczych (oznaczenie TB-17H). Wersja G była jednak ostatnią wypuszczaną z fabryk, nie zaś przebudowywaną.
Użycie w czasie II wojny światowej.
RAF.
W brytyjskich wojskach lotniczych B-17 nigdy nie odgrywały wiodącej roli, a ich liczebność zawsze była niewielka, lecz to właśnie brytyjskie Fortressy jako pierwsze wzięły udział w działaniach bojowych: 8 lipca 1941 roku trzy maszyny 90. Eskadry wystartowały z RAF Polebrook do lotu na bombardowanie bazy marynarki wojennej w Wilhelmshaven. Nalot przebiegł bez strat własnych po stronie Brytyjczyków, ale też nie wyrządził istotnych szkód w niemieckiej bazie (RAF-owskie Fortressy nie były wyposażone w tajne celowniki Nordena, a przy tym bombardowały ze zbyt dużej wysokości).
W kolejnych lotach odbywających się w ciągu kilku następnych miesięcy (między innymi nad Francję i Norwegię) RAF stracił osiem Fortressów, a w październiku 1941 roku część ocalałych maszyn przekazano 206. i 220. Eskadrze RAF Coastal Command. Cztery bombowce przebazowano do Afryki Północnej, gdzie atakowały Tobruk i Bengazi. Do Coastal Command trafiły również Fortressy Mk. II – także do 206. i 220. Eskadry. Spośród dziewiętnastu B-17F, które trafiły do Wielkiej Brytanii, część wypełniała zadania ZOP w składzie Coastal Command (59., 86., 206. i 220. Eskadra; następnie były samolotami rozpoznania pogodowego w 251., 517., 519. i 521. Eskadrze), inne zaś trafiły do 214. i 223. Eskadry RAF Bomber Command, gdzie otrzymały wyposażenie WRE.
Do RAF-u trafiło również osiemdziesiąt pięć B-17G (oznaczenie lokalne Fortress Mk. III), które podzielono między Coastal Command i Bomber Command. Maszyny lotnictwa morskiego uzbrajano w bomby głębinowe i wykorzystywano do zwalczania okrętów podwodnych, tymczasem dwie eskadry Bomber Command używały Fortressów do zrzutu spadochroniarzy i zaopatrzenia dla ruchu oporu oraz prowadzenia walki radioelektronicznej.
27 października 1942 roku Fortress z 206. Eskadry zatopił niemiecki okręt podwodny U-627 na południe od Islandii. Kolejnymi U-Bootami zatopionymi przez Fortressy były U-265 (3 lutego 1943 roku, maszyna z 220. Eskadry), U-624 (7 lutego 1943 roku, 220. Eskadra), U-384 (19 marca 1943 roku, 206. Eskadra), U-469 (25 marca 1943 roku, 206. Eskadra), U-169 (27 marca 1943 roku, 206. Eskadra), U-710 (24 kwietnia 1943 roku, 206. Eskadra), U-417 (11 czerwca 1943 roku, 206. Eskadra), U-707 (9 listopada 1943 roku, 220. Eskadra), U-575 (13 marca 1944 roku, Fortressy z 206. i 220. Eskadry wraz z okrętami i samolotami amerykańskimi, brytyjskimi i kanadyjskimi) i U-871 (26 września 1944 roku, 220. Eskadra).
USAAF w Europie.
Anglia 1942–1943.
2 stycznia 1942 roku generał Henry H. Arnold, dowódca Sił Powietrznych Wojsk Lądowych, powołał do życia 8. Armię Powietrzną z Carlem Spaatzem na czele, a niedługo później dowódcą jej sił bombowych mianowano Irę Eakera. 4 lutego 1942 roku Eaker z sześcioma oficerami wyruszył do Anglii, aby przygotować się do przyjęcia B-17 w Europie (stworzyć ośrodek dowodzenia, przygotować infrastrukturę we współpracy z RAF-em). Dzień wcześniej formalnie utworzono trzy grupy 8. Armii mające latać na B-17E: 97., 301. i 303. Grupę Bombową; ich bombowce miały jednak trafić do Anglii dopiero w połowie czerwca. Ostatecznie pierwsza piętnastka B-17E ruszyła w drogę przez Ocean Atlantycki 26 czerwca, ale zła pogoda na drugim odcinku przelotu zmusiła pilotów do zawrócenia lub lądowania na innych lotniskach, niż planowano. Wskutek tego pierwszy B-17 należący do 8. Dowództwa Lotnictwa Bombowego (maszyna o nazwie własnej „Jarring Jenny”) wylądował w Wielkiej Brytanii dopiero 1 lipca 1942 roku.
17 sierpnia 1942 roku lotnictwo wojsk lądowych Stanów Zjednoczonych po raz pierwszy wysłało Flying Fortressy do lotu na bombardowanie celów na kontynencie europejskim – dwanaście bombowców 97. Grupy Bombowej, prowadzonych przez samolot o nazwie własnej „Butcher Shop” z Paulem Tibbetsem i Frankiem Armstrongiem za sterami (obaj dosłużyli się później stopni generalskich), udało się z RAF Grafton Underwood nad Francję, aby zaatakować stację rozrządową opodal Rouen. Eskortę zapewniały myśliwce Supermarine Spitfire. Bomby (w sumie pięćdziesiąt cztery sztuki o różnych wagomiarach), zrzucone z wysokości 7000 metrów, w większości spadły w obrębie celu. Lot zakończył się minimalnymi stratami: jeden B-17 uszkodzony przez obronę przeciwlotniczą i dwóch lotników rannych wskutek uderzenia gołębia w pleksiglasowy nos bombowca. Sierżantowi Kentowi Westowi, strzelcowi dolnemu bombowca o nazwie własnej „Birmingham Blitzkrieg”, zaliczono zestrzelenie (później przeklasyfikowane na uszkodzenie) niemieckiego myśliwca.
19 sierpnia 97. Grupa wysłała dwadzieścia cztery B-17E w lot bojowy mający wesprzeć siły alianckie wykonujące rajd na Dieppe. Nad cel – bazę Jagdgeschwader 26 w Abbeville – dotarły dwadzieścia dwie maszyny, którym udało się zniszczyć hangar i uszkodzić pas startowy, ale Niemcy stracili tylko dwa uszkodzone Fw 190, a lotnisko jako takie wciąż było w stanie funkcjonować.
Dla Amerykanów letnie i jesienne miesiące 1942 roku były okresem nauki w zakresie prowadzenia wojny bombowej. Doskonalono zarówno celność i metody bombardowania, jak i precyzję ognia obronnego. W kolejnych nalotach występowały nieprzewidziane problemy, na przykład: 21 sierpnia (nalot na stocznię w Rotterdamie) bombowce zbyt wolno zebrały się w formację, wskutek czego Spitfire’y nie miały dość paliwa, żeby eskortować je przez całą drogę, co pozwoliło niemieckim myśliwcom atakować nieeskortowane B-17; 24 sierpnia nalot na stocznię w Le Trait nie wyrządził jej praktycznie żadnych szkód; 5 września trzydzieści jeden B-17 z 97. i 301. Grupy Bombowej (ta pierwsza miała już na stanie B-17F, a dla drugiej był to pierwszy lot bojowy) zaatakowało stacje rozrządowe w Rouen, a w obrębie celu spadło tylko dwadzieścia procent bomb, zaś część spadła na miasto, w tym jedna na miejski szpital; 9 października spośród ponad sto bombowców (zarówno B-17, jak i B-24 Liberatorów) atakujących zakłady kolejowe Fives-Lille zaledwie sześćdziesiąt dziewięć zrzuciło bomby w obrębie celu (wielu bombardierów nie zdołało nawet ujrzeć go w celownikach), a do tego nieskuteczna okazał się taktyka stosowana przez eskortę; 17 listopada przez grubą pokrywę chmur w ogóle nie udało się odnaleźć celu – schronów U-Bootów w Saint-Nazaire. Jednym z nielicznych udanych nalotów było uderzenie na bazę myśliwską Wevelgem 29 sierpnia – dwanaście B-17E wyrządziło poważne szkody na lotnisku, nie ponosząc strat.
Pierwsze dwie maszyny 8. Armia Powietrzna straciła 6 września 1942 roku. Straty wzrosły w drugiej połowie listopada 1942 roku, kiedy Niemcy – szczególnie as myśliwski Egon Mayer – zaczęli opracowywać nową taktykę atakowania B-17: dwójkami lub czwórkami od przodu, gdzie Flying Fortressy były najsłabiej chronione. 20 grudnia wyprawa wysłana nad Romilly-sur-Seine (pierwsza penetracja nieprzyjacielskiej przestrzeni powietrznej na głębokość stu mil) straciła sześć B-17, a do tego trzydzieści jeden zostało uszkodzonych.
W tym okresie Curtis LeMay opracował nową taktykę: zrzut bomb na sygnał z samolotu prowadzącego formację. Miała ona tę zaletę, że nie zmuszała samolotów do ryzykownych manewrów w ciasnej formacji, ale zarazem sprawiała, że samoloty zamykające formację zrzucały bomby w tym samym momencie co maszyna prowadząca, a więc daleko przed celem. Pomimo to pierwszy nalot, w którym udało się zastosować tę taktykę – 3 stycznia 1943 roku na Saint-Nazaire – okazał się najprecyzyjniejszy ze wszystkich dotychczasowych. Sukces okupiono jednak wysokimi stratami: siedem samolotów zestrzelonych, pewna liczba rozbitych w Anglii podczas lądowania awaryjnego, ponad siedemdziesięciu lotników zabitych lub zaginionych, czterdzieści siedem bombowców uszkodzonych.
8. Armia Powietrzna po wielu atakach na Francję rozpoczęła dzienne naloty na terytorium Niemiec w styczniu 1943 roku. Pierwsza penetracja niemieckiej przestrzeni powietrznej nastąpiła 27 stycznia 1943 roku podczas nalotu na stocznię w Wilhelmshaven (pierwotnie celem miało być Vegesack); formację prowadziła 306. Grupa Bombowa z Frankiem Armstrongiem na czele. Amerykanie stracili jednego B-17, a strącili prawdopodobnie aż siedem myśliwców niemieckich. W kolejnych tygodniach na przeszkodzie dalszym nalotom stanęła jednak zła pogoda: samoloty albo nie mogły startować, albo nie były w stanie dotrzeć nad wyznaczone cele.
18 marca Eaker zorganizował największą do tej pory wyprawę bombową nad Niemcy: siedemdziesiąt trzy Flying Fortressy i dwadzieścia cztery Liberatory miały zbombardować Vegesack, uratowane przez pogodę 27 stycznia. W tym nalocie bombardier 359. Eskadry Jack W. Mathis, pomimo śmiertelnych ran zadanych przez pocisk artylerii przeciwlotniczej, zdołał w ostatnich chwilach życia zwolnić bomby (i dać sygnał do zwolnienia całej eskadrze) – odznaczono go za to Medalem Honoru, pierwszym dla lotnika 8. Armii Powietrznej. Nalot uznano za udany.
Kolejny rekord liczebności pobito 17 kwietnia 1943 roku: w nalocie na Bremę wzięło udział 115 Flying Fortressów (z czego nad Niemcy dotarło 107) należących do czterech grup bombowych (91., 303., 305., 306.), formujących dwa skrzydła, z których każde składało się z trzech "combat boxów" po 18–21 bombowców. Amerykanie ponieśli dotkliwe straty: 401. Eskadra 91. Grupy utraciła pięć B-17 zestrzelonych przez obronę przeciwlotniczą i jednego strąconego przez Fw 190, a w sumie straty poniesione w dwugodzinnej bitwie nad Bremą zamknęły się liczbą szesnastu B-17 za cenę dziesięciu myśliwców niemieckich.
1 maja 1943 roku Flying Fortressy 8. Armii Powietrznej wróciły nad Saint-Nazaire. Wskutek błędu w nawigacji część maszyn wleciała nad Brest i dostała się pod ostrzał artylerii przeciwlotniczej, a wkrótce potem zaatakowały niemieckie myśliwce. Jeden z B-17F 423. Eskadry został uratowany przez strzelca dolnego Maynarda Harrisona Smitha, dla którego był to pierwszy lot bojowy. Smith walczył z pożarem, który ogarnął maszynę, najpierw gaśnicami, a następnie oddając mocz na płomienie, a także opatrzył ciężko rannego strzelca tylnego i ostrzelał zbliżające się niemieckie myśliwce. Smith stał się pierwszym podoficerem 8. Armii Powietrznej odznaczonym Medalem Honoru.
29 maja 1943 roku, w okresie przerwy w lotach bojowych na głęboką penetrację, po raz pierwszy w locie bojowym wzięło udział siedem eskortowych YB-40 (nalot na Saint-Nazaire, łącznie 279 bombowców ciężkich). Konstrukcja okazała się nieudana – YB-40 nie był w stanie nadążyć za B-17 po zrzuceniu przez nie bomb, a liczba samolotów nieprzyjaciela strąconych przez YB-40 nie była znacząco wyższa w porównaniu ze strąconymi przez B-17 – toteż po czternastu lotach bojowych maszyny te odesłano do Stanów Zjednoczonych, gdzie wykorzystywano je w roli samolotów szkolno-treningowych.
Mimo że amerykańskie siły bombowe były coraz liczniejsze i sprawniejsze, wciąż ponosiły dotkliwe straty w zmaganiach z niemieckimi myśliwcami, tak jak 13 czerwca w równoległych nalotach na Bremę i Kilonię (łącznie 174 B-17), nazwanych przez Martina Bowmana „totalnymi katastrofami”. W tym właśnie okresie alianci rozpoczęli Połączoną Ofensywę Bombową (dyrektywa „Pointblank”), mającą stanowić całodobową anglo-amerykańską kampanię bombową, która położy fundamenty pod inwazję na kontynent europejski dzięki osłabieniu niemieckiego lotnictwa (poprzez niszczenie zarówno samolotów, jak i zakładów produkcyjnych) oraz systematycznemu bombardowaniu innych gałęzi przemysłu (fabryki łożysk kulkowych i kauczuku syntetycznego, zakłady petrochemiczne).
Pierwsza wyprawa bombowa 8. Armii Powietrznej realizująca dyrektywę „Pointblank” wyruszyła 22 czerwca. 235 bombowców ciężkich skierowało się w stronę fabryki kauczuku syntetycznego w Hüls, stanowiących źródło 18% niemieckiej produkcji gumy; większość drogi bombowce miały pokonać bez eskorty myśliwskiej. Nalot okazał się precyzyjny, produkcję w zakładach wznowiono dopiero miesiąc później, a poziom sprzed bombardowania osiągnięto po pięciu miesiącach, lecz ceną za ten sukces była strata szesnastu Flying Fortressów (uszkodzonych zostało 170). 1 lipca Eaker dokonał zmiany na stanowisku dowódcy lotnictwa bombowego Ósmej Armii Powietrznej – miejsce Newtona Longfellowa zajął generał dywizji Frederick Anderson, „dowódca wściekle agresywny”.
Za prawdziwy początek realizacji dyrektywy „Pointblank” uznaje się tak zwany "Blitz Week" (tydzień Blitzu), który przypadł na końcówkę lipca 1943 roku. W tym okresie atakowano między innymi cele w okupowanej Norwegii, zakłady lotnicze w Kassel i Warnemünde czy stocznie w Kilonii, ale przede wszystkim 8. Armia Powietrzna wespół z RAF-em przeprowadziła serię nalotów na Hamburg, w których doszczętnie spłonęło niemal 60% miasta i zginęło, jak się szacuje, 46 tysięcy ludzi. W ciągu tego tygodnia Amerykanie stracili około stu bombowców ciężkich.
Po "Blitz Weeku" grupy bombowe 8. Armii Powietrznej odpoczywały przez niemal dwa tygodnie; powrót do lotów bojowych nastąpił 12 sierpnia wraz z nalotem w wykonaniu 330 bombowców na cele w Zagłębiu Ruhry.
17 sierpnia 1943 roku wysokimi stratami zakończył się podwójny dzienny nalot na fabrykę łożysk kulkowych w Schweinfurcie (230 bombowców) i fabrykę Messerschmittów Bf 109 w Ratyzbonie (146 bombowców). Oba ugrupowania miały startować równocześnie i wspólnie udać się nad Niemcy; dzięki rozdzieleniu się w ostatniej chwili planowano zmylić obronę nieprzyjaciela i zmusić ją, żeby również się rozdzieliła. Pogoda pokrzyżowała jednak te plany: świadom presji z Waszyngtonu, Frederick Anderson podjął decyzję o opóźnieniu startu formacji zmierzającej nad Schweinfurt do czasu rozpogodzenia, a formację ratyzbońską wysłał w powietrze samą. W pierwszej fazie lotu Flying Fortressom towarzyszyły myśliwce eskorty, ale ostatnie P-47 Thunderbolty musiały zawrócić w chwili, w której bombowce dzieliło od Ratyzbony 500 kilometrów. W tym samym rejonie kilka godzin później zawróciły również myśliwce towarzyszące wyprawie bombowej zmierzającej na Schweinfurt. O ile w Ratyzbonie bombardowanie było stosunkowo celne, o tyle w Schweinfurcie jedna trzecia bomb spadła na dzielnice mieszkalne, a te, które trafiły w fabryki, nie wyrządziły poważnych szkód. Amerykanie opóźnili jednak (nieświadomie) program budowy myśliwca odrzutowego Me 262. Straty Amerykanów wyniosły sześćdziesiąt bombowców zestrzelonych (w tym trzydzieści sześć nad Ratyzboną) oraz kolejne sto uszkodzonych i nienadających się do naprawy, Luftwaffe straciła (w atakach na bombowce i w starciach z P-47 opodal Eupen) czterdzieści siedem myśliwców.
Flying Fortressy wróciły nad Niemcy 6 września – 338 bombowców wyruszyło bombardować stuttgarckie zakłady lotnicze. Amerykanom nie udało się znaleźć przykrytego chmurami celu, toteż B-17 zrzuciły bomby na przygodne cele w drodze powrotnej do Anglii; kilka bombowców zużyło tak dużo paliwa podczas krążenia w rejonie Stuttgartu, że musiało wodować w kanale La Manche.
8 października 1942 roku Eaker rozpoczął drugi „Tydzień Blitzu”, który jednak – ze względu na wysokie straty – został wkrótce określony mianem „Czarnego Tygodnia”. Drugiego dnia kampanii zbombardowano między innymi Gdynię i Malbork, a także zakłady Arado Flugzeugwerke w Anklam; Stracono tego dnia dwadzieścia osiem bombowców ciężkich. 10 października w nalocie na Münster 8. Armia Powietrzna 100. Grupa Bombowa straciła dwanaście z trzynastu wysłanych B-17; po powrocie jedynie trzech z pierwotnej liczby 140 oficerów było dostępnych do udziału w lotach bojowych. Cztery dni później Amerykanie wysłali kolejną wyprawę bombową nad Schweinfurt (ponad 300 bombowców, z czego 257 Flying Fortressów spenetrowało niemiecką przestrzeń powietrzną). Luftwaffe przeciwstawiła wyprawie jeszcze większe siły niż w pierwszym nalocie na to miasto – w tym Ju 88 uzbrojone w nową broń, Werfer-Granate 21 – i zadała jej ciężkie straty. Według Millera nad Niemcami strącono sześćdziesiąt bombowców, a kolejne siedemnaście musiało lądować awaryjnie w Anglii. Caidin podaje odmienne i bardziej szczegółowe informacje: dwadzieścia osiem maszyn utraconych w drodze nad cel, trzydzieści jeden w drodze powrotnej, jeden rozbity w kanale La Manche, kolejne pięć w Anglii, co oznacza zniszczenie sześćdziesięciu pięciu B-17. W następstwie Czarnego Czwartku, jak nazwano potem dzień drugiego nalotu na Schweinfurt, amerykańskie lotnictwo wstrzymało loty bojowe obejmujące głęboką penetrację niemieckiej przestrzeni powietrznej bez eskorty.
W sierpniu 1943 roku w RAF Alconbury sformowana została 482. Grupa Bombowa ("Pathfinderów", czyli tropicieli), której zadaniem było naprowadzanie wypraw bombowych za pomocą radaru; jej pierwszym lotem bojowym było bombardowanie miasta Emden 27 września. Początkowo użyto brytyjskiego radaru H2S, ale już 3 listopada w wyprawie bombowej na Wilhelmshaven wzięli udział "Pathfinderzy" wyposażeni w amerykański radar H2X. Nalot okazał się nieprecyzyjny – większość bomb spadła na miasto, a nie na zabudowania portowe – lecz pomimo to wyniki użycia radaru uznano za obiecujące. Trzynaście dni później dwie dywizje bombowe 8. Armii Powietrznej zaatakowały cele na terenie Norwegii, między innymi kopalnie molibdenu w Knaben na południu kraju, co miało opóźnić niemieckie prace nad bronią jądrową, o których donosił wywiad. Przy tej okazji B-17F „Knockout Dropper” pilotowany przez porucznika Manninga z 303. Grupy Bombowej stał się pierwszym Flying Fortressem, który odbył pięćdziesiąt lotów bojowych w Europie.
26 listopada 8. Armia pobiła kolejny rekord liczebności wypraw bombowych wysłanych jednego dnia: 633 bombowce skierowano przeciwko celom w Bremie i Paryżu. Dla 401. Grupy Bombowej był to debiut bojowy; wraz z jej przybyciem do Anglii liczebność B-17 w szeregach samej 1. Dywizji Bombowej wzrosła do 505 maszyn. W nalocie na Bremę stracono dwadzieścia dziewięć B-17. 13 grudnia Bremę zaatakowano po raz kolejny, wraz z Hamburgiem i Kilonią; wówczas po raz pierwszy nad celami wyznaczonymi dla jednej wyprawy zjawiło się ponad 600 bombowców ciężkich.
Anglia 1944–1945.
Ostatnie naloty prowadzone przez B-17 w ramach 8. Dowództwa Lotnictwa Bombowego odbyły się 5 stycznia 1944 roku (426 bombowców zaatakowało cele we Francji i w Niemczech). Następnego dnia dokonała się zmiana struktury amerykańskiego lotnictwa w Europie: dowództwo lotnictwa bombowego 8. Armii rozwiązano, Eakera przeniesiono na śródziemnomorski teatr działań wojennych, jego miejsce zajął Jimmy Doolittle, a Carl Spaatz stanął na czele nowej struktury nazwanej USSTAF (Strategiczne Siły Powietrzne Stanów Zjednoczonych w Europie), mającej koordynować działania 8. i 15. Armii Powietrznej. Już 7 stycznia 420 Flying Fortressów zbombardowało zakłady IG Farben w Ludwigshafen; Amerykanie stracili dwanaście bombowców.
20 lutego rozpoczęto kolejną znaczącą ofensywę bombową, nazwaną „Wielkim Tygodniem”. Miała ona dosięgnąć celów w całej Europie; pierwszego dnia głównym celem były zakłady lotnicze w Lipsku. Tego dnia czynów nagrodzonych później Medalem Honoru dokonało trzech lotników 8. Armii. Pięciodniową kampanię zamknęło wspólne uderzenie około 680 bombowców ciężkich z wszystkich trzech dywizji bombowych 8. Armii na zakłady lotnicze w różnych niemieckich miastach. „Wielki Tydzień” stał się początkiem „najdłuższej, decydującej bitwy powietrznej II wojny światowej”. W jego trakcie 8. Armia Powietrzna straciła 137 bombowców czterosilnikowych, a 15. Armia – osiemdziesiąt dziewięć.
4 marca 1944 roku trzy eskadry (dwie z 95. i jedna z 100. Grupy Bombowej) jako pierwsze amerykańskie jednostki lotnicze zrzuciły bomby na Berlin. 6 marca na stolicę Trzeciej Rzeszy ruszyła wyprawa bombowa złożona z 730 bombowców ciężkich w osłonie blisko 800 myśliwców. Amerykanie stracili sześćdziesiąt dziewięć bombowców. Siedemdziesiąt dwie godziny później odbył się trzeci amerykański nalot na Berlin, tym razem w wykonaniu 600 bombowców (zestrzelono trzydzieści siedem B-17), a 9 marca nad Berlin skierowało się około 300 Flying Fortressów. 22 marca w nalocie na Berlin wzięło udział blisko 800 Flying Fortressów i Liberatorów.
Kwiecień 1944 roku był dla 8. Armii Powietrznej najtrudniejszym miesiącem w całej wojnie pod względem strat – straciła ona 361 (lub nawet ponad 400) bombowców ciężkich, głównie B-17, w nalotach między innymi na Schweinfurt, Monachium czy Chociebuż. 1 maja rozpoczęła się seria nalotów na infrastrukturę kolejową we Francji i Belgii zgodnie z dyrektywą „Pointblank”, ale nie oznaczało to zaprzestania nalotów na Berlin; 7 maja niemiecką stolicę zbombardowało 549 Flying Fortressów, a nazajutrz – 378. W kolejnych dniach bombardowano między innymi lotniska w Holandii, zakłady naftowe w Policach, stocznie w Kilonii czy różnorodne cele we Francji. 24 maja B-17 wróciły nad Berlin – spośród 519 maszyn artyleria przeciwlotnicza i myśliwce strąciły trzydzieści trzy, w tym osiem z 381. Grupy Bombowej, która w chmurach oddzieliła się od reszty wyprawy.
28 maja Amerykanie ustanowili kolejny rekord liczby bombowców – 1282 samoloty wysłane przeciwko siedmiu celom w Niemczech – a nazajutrz 881 bombowców skierowało się nad zakłady w Policach i fabryki lotnicze w północno-zachodnich Niemczech.
Od 30 maja bombowce amerykańskie i brytyjskie prowadziły naloty na cele związane z mającą nastąpić 6 czerwca inwazją na wybrzeżu Francji. Na pierwszy lot bojowy w "D-Day", służący zneutralizowaniu sił niemieckich broniących wybrzeża, wysłano 1361 bombowców ciężkich, z czego 1015 zrzuciło bomby. Kolejne bombardowania miały odciąć rejon przyczółka od rejonów leżących dalej w głąb lądu. W drugim locie bojowym pogoda uniemożliwiła większości bombowców zlokalizowanie celu, ale w kolejnych dwóch cele pomyślnie zbombardowano, nie tracąc ani jednego B-17. Cele o charakterze taktycznym leżące we Francji atakowano do 15 czerwca, po czym skupiono się częściowo na bombardowaniu baz Luftwaffe i stanowisk wyrzutni V-1 oraz zrzucaniu zaopatrzenia dla ruchu oporu.
18 lipca siły brytyjskie-kanadyjskie dowodzone przez Bernarda Montgomery’ego podjęły próbę przełamania linii niemieckich pod Caen, poprzedzoną jednym z największych dotychczasowych nalotów dywanowych. W następstwie tej rozczarowującej operacji generał Omar Bradley opracował plan „Cobra”: ponad 1000 bombowców miało w ciągu godziny zrzucić 50 tysięcy bomb na oddziały niemieckie w rejonie Saint-Lô i otworzyć drogę natarciu korpusu generała Collinsa. Mimo sprzeciwu generała Spaatza, który uważał takie użycie bombowców strategicznych za marnotrawstwo, nalot wykonano 24 lipca. Okazał się on mało precyzyjny: część bomb spadła poza wyznaczonym obszarem i zabiła dwudziestu siedmiu żołnierzy amerykańskiej 30. Dywizji Piechoty, a dalszych 130 raniła. Kolejnego dnia nalot powtórzono. Tym razem udział wzięło 1507 bombowców czterosilnikowych. Część bomb ponownie spadła na oddziały amerykańskie (tym razem zginęło 111 Amerykanów, w tym generał Lesley J. McNair). Zarazem jednak bombowce zadały ciężkie straty niemieckiej dywizji „Panzer Lehr”, a generał Collins nazajutrz zdecydował się na rozpoczęcie natarcia, które okazało się udane.
Oprócz tego pod koniec czerwca oraz w lipcu, sierpniu i wrześniu B-17 atakowały cele przemysłowe w Niemczech, ale wciąż zdarzały się naloty na lotniska. Doolittle coraz silniej atakował niemiecki przemysł naftowy, jednocześnie zaś zawiadywał przezbrojeniem pięciu grup 3. Dywizji Bombowej z B-24 na B-17. 7 października 457. Grupa Bombowa straciła cztery B-17 w nalocie na Police. 2 listopada 8. Armia Powietrzna wysłała wyprawę bombową na fabrykę benzyny syntetycznej w Leunie. Również tym razem 457. Grupa doznała ciężkich strat: zepchnięta przez wiatr i pozbawiona eskorty, skierowała się na cel rezerwowy w Bernbergu i w zmaganiach z myśliwcami straciła dziewięć maszyn. 91. Grupa straciła dwanaście Fortressów.
9 listopada B-17 wykorzystano do wsparcia 3. Armii generała George’a Pattona. W drugiej połowie miesiąca 8. Armia trzykrotnie atakowała Merseburg, cieszący się złą sławą wśród amerykańskich załóg i zwany „Mercilessburg” (od ang. "merciless" – bezlitosny) ze względu na bardzo silną obronę przeciwlotniczą w tym regionie.
W grudniu w Europie Zachodniej zapanowała ostra zima, która de facto uziemiła lotnictwo aliantów. Korzystając z okazji, Niemcy rozpoczęli 16 grudnia zaskakującą ofensywę w Ardenach; broniące się siły alianckie nie mogły liczyć na wsparcie z powietrza. Sytuacja zmieniła się dopiero 23 grudnia – bombowce ciężkie od razu wysłano do ataku na infrastrukturę drogową i kolejową, ale widoczność wciąż nie była dobra, wskutek czego część B-17 musiało lądować w nie swoich bazach, a następnego dnia dochodziło do wypadków podczas startów i lądowań. 24 grudnia 8. Armia Powietrzna raz jeszcze ustanowiła rekord, wysyłając do lotu bojowego 2034 bombowce ciężkie, lecz chaos wywołany przez pogodę utrudnił prowadzenie działań w kolejnych dniach. Mimo to do końca roku B-17 atakowały zaplecze sił niemieckich w Ardenach i przemysł naftowy. 1 stycznia świeżo przemianowana 1. Dywizja Lotnicza (dawna 1. Bombowa) zaatakowała fabrykę czołgów w Kassel, rafinerię w Magdeburgu i stację rozrządową w Dillenburgu.
Podczas konferencji jałtańskiej (4–11 lutego 1945 roku) Józef Stalin prosił, aby lotnictwo alianckie sparaliżowało Berlin i Lipsk, a także Drezno, uniemożliwiając w ten sposób ściąganie posiłków na front wschodni, zbliżający się do niemieckiej stolicy. Winston Churchill i Franklin Delano Roosevelt przystali na tę prośbę i zgodzili się także przeprowadzić uderzenia na inne ośrodki administracyjne i węzły komunikacyjne. Realizacja tego planu zaczęła się jednak de facto już wcześniej – 3 lutego. Do wyprawy bombowej na Berlin zebrano ponad 1000 Flying Fortressów, które wraz z pewną liczbą B-24 zrzuciły na centrum miasta 2267 ton bomb i zabiły około 25 tysięcy ludzi; Amerykanie stracili dwadzieścia jeden bombowców zestrzelonych i sześć, które lądowały awaryjnie na terenach zajętych przez Sowietów (jednym z utraconych B-17 był „Birmingham Jewel”, który odbył 128 lotów bojowych). Nalot na Berlin z 3 lutego 1945 roku oznaczał faktyczne porzucenie doktryny niezabijania bez rozróżnienia kombatantów i niekombatantów.
W kolejnych kilkunastu dniach bombardowano Magdeburg, Chemnitz, Dortmund, Lützkendorf i Merseburg. Przede wszystkim jednak Amerykanie wspólnie z RAF-em zbombardowali Drezno (dotychczas atakowane tylko dwa razy, a celem były wówczas zakłady przemysłowe na obrzeżach miasta). Najpierw wieczorem 13 lutego nad miastem zjawiło się ponad 800 Avro Lancasterów, a nazajutrz 311 Flying Fortressów zrzuciło 771 ton bomb na płonące już miasto – stacje rozrządowe, dworzec kolejowy i dzielnicę przemysłową. Trzy grupy bombowe skierowane na Drezno zgubiły się w chmurach i omyłkowo zbombardowały Pragę. W Dreźnie zginęło 35 tysięcy ludzi.
W tym okresie 8. Armia Powietrzna coraz częściej organizowała wyprawy bombowe liczące ponad 1000 bombowców (23 lutego – 1193, 18 marca – 1327), a zarazem ponosiła coraz niższe straty (23 lutego – dwa bombowce, 26 lutego – pięć), choć zarówno artyleria przeciwlotnicza, jak i nowe myśliwce odrzutowe Me 262 wciąż jeszcze stanowiły zagrożenie. Na przykład 18 marca rekordowo liczną wyprawę bombową na Berlin zaatakowało trzydzieści siedem Me 262. Za cenę dwóch Me 262 Luftwaffe strąciła szesnaście bombowców i pięć myśliwców, kolejne szesnaście uszkodziła i zmusiła do lądowania na terytorium sowieckim.
23 i 24 marca siły brytyjskie i amerykańskie wspierane między innymi przez 1747 bombowców ciężkich sforsowały Ren. 13 kwietnia 398. Grupa Bombowa odbyła swój 188. lot bojowy (nalot na Neumünster). W jego trakcie bombardier samolotu prowadzącego zrzucił przedwcześnie bomby, a dwie z nich zderzyły się i eksplodowały, niszcząc sześć B-17 z 601. Eskadry. W ostatnich dniach wojny postępy aliantów były tak szybkie, że doszło do sytuacji, w której odwołano szykujące się już do startu bombowce, ponieważ żołnierze Pattona zajęli już miejscowość wyznaczoną jako cel.
17 kwietnia 1945 roku po raz kolejny zaatakowano Drezno (osiem B-17 zestrzelonych, w tym sześć przez Me 262), 19 kwietnia – Uście nad Łabą (cztery B-17 zestrzelone), a 25 kwietnia 8. Armia Powietrzna wysłała w powietrze swoją ostatnią dużą wyprawę bombową – nad Pilzno (udział wzięło 306 Flying Fortressów). Głównym celem były zakłady Škody, które – jak przypuszczano – wciąż dostarczały wozy pancerne siłom niemieckim w tej części Europy. 8. Armia Powietrzna straciła tego dnia sześć bombowców; były to jej ostatnie straty bojowe. W nalocie wziął udział podpułkownik Immanuel Klette, dla którego był to dziewięćdziesiąty pierwszy lot na bombardowanie (rekord na europejskim teatrze działań wojennych). Nazajutrz doszło do spotkania oddziałów amerykańskich i sowieckich nad Łabą.
Szereg rekordów w ramach 8. Armii Powietrznej ustanowiła 379. Grupa Bombowa: najwięcej samolotolotów (10 492), największa łączna masa zrzuconych bomb (26 359,6 tony) i najwięcej lotów bojowych wykonanych przez jeden samolot (157 – „Ol Gappy” z 524. Eskadry). Nie był to wszakże koniec służby B-17 w Europie. Teraz powierzono im zadanie ratowania życia ludzkiego.
Od 1 maja Flying Fortressy wykonywały loty z prowiantem dla głodującej ludności holenderskiej (operacja „Chowhound”; Brytyjczycy dwa dni wcześniej rozpoczęli analogiczną operację pod kryptonimem „Manna”). Bombowce zrzucały pakunki z żywnością wprost z komór bombowych w locie na małej wysokości ponad oznaczonymi punktami zrzutu. 8. Armia Powietrzna przeprowadziła w sumie (według różnych źródeł) pięć tego typu misji w okresie 1–5 maja lub sześć w okresie 1–7 maja. Po kapitulacji Niemiec B-17 przydzielono do zadań transportowych innego rodzaju: przewożenia jeńców alianckich z obozów w Europie Środkowej i Wschodniej, przewożenia „dipisów” z powrotem w ojczyste strony (do Francji, Holandii czy Danii) oraz transportu żołnierzy zmierzających na Daleki Wschód do Casablanki, skąd ruszali w dalszą drogę. Poza tym członków personelu naziemnego zabierano na pokładach B-17 na swoiste wycieczki ponad zbombardowanymi miastami.
Morze Śródziemne.
Kilka dni przed operacją „Torch” Paul Tibbets przewiózł w B-17 o nazwie „Red Gremlin” generała Dwighta Eisenhowera i jego sztab do Gibraltaru. 9 listopada 1942 roku 97. Grupa Bombowa rozpoczęła przebazowanie do Afryki Północnej, gdzie dzień wcześniej rozpoczęła się operacja „Torch”; pod koniec listopada w jej ślady podążyła 301. Grupa. Obie grupy podporządkowano nowo utworzonej, dowodzonej przez Jimmy’ego Doolittle’a 12. Armii Powietrznej, noszącej nieoficjalny kryptonim „Junior”. Pierwszym lotem bojowym B-17 w Afryce – wzięło w nim udział zaledwie sześć Flying Fortressów – był nalot na lotnisko Sidi Ahmed.
W następnych dniach kontynuowano naloty na lotniska niemieckie. Dopiero 28 listopada trzydzieści siedem B-17 z 98. i 301. Grupy zaatakowało port w Bizercie, który w kolejnych tygodniach wraz z portem w Tunisie stał się jednym z głównych celów alianckich bombowców ciężkich; pierwszym B-17 strąconym w Afryce był samolot porucznika Roberta Mahera. Bizertę bombardowano regularnie, między innymi 23 stycznia (co najmniej jedenaście B-17), 29 stycznia (szesnaście B-17) i 1 lutego (dziesięć B-17). 4 lutego czterdzieści dwa B-17 zaatakowały nową bazę Jagdgeschwader 77 pod Kabisem.
7 lutego 1943 roku po raz pierwszy wyprawa bombowa zapuściła się poza Afrykę – trzydzieści dwa B-17 zbombardowały lotnisko Port lotniczy Cagliari-Elmas na Sardynii, nie ponosząc strat. Osiem dni później 97. Grupa przebazowała się do Chateaudun-du-Rhumel w Algierii (w przeciwieństwie do Biskiry tutaj grupa nigdy nie została zaatakowana na ziemi przez niemieckie lotnictwo), a po kolejnym tygodniu wysłano ją na poszukiwania sił Erwina Rommla. Poszukiwania długo okazywały się bezowocne, dopiero 23 lutego po raz pierwszy udało się zrzucić bomby na niemieckie wozy pancerne. Miesiąc później dużym sukcesem zakończył się nalot dwudziestu czterech B-17 na port w Palermo (Amerykanie stracili dwa samoloty). 4 kwietnia po raz pierwszy zbombardowano Neapol. 10 kwietnia około sześćdziesięciu B-17 wysłano do ataku na zakotwiczone u brzegów Sardynii włoskie krążowniki „Gorizia” typu "Zara" i „Trieste” typu "Trento" – jeden okręt zatopiono, drugi uszkodzono.
9 maja 1943 roku nalotem 211 samolotów różnych typów (poza B-17 także B-25 i B-26) na silnie bronione Palermo rozpoczęła się aliancka ofensywa powietrzna wymierzona w Sycylię. Przez cały maj i czerwiec atakowano lotniska, infrastrukturę kolejową i instalacje portowe, a w pierwszej połowie czerwca bombardowaniami z powietrza i z morza zmuszono do kapitulacji włoski garnizon na strategicznie ważnej wyspie Pantelleria. 18 czerwca alianckie bomby zatopiły w Mesynie transportowy okręt podwodny "Romolo". W dniu inwazji – 10 lipca – B-17 wystartowały, lecz warunki pogodowe uniemożliwiły im przeprowadzenie nalotów w celu wsparcia sił desantowych, a w kolejnych dniach, wobec sukcesu natarcia, wsparcie ze strony bombowców ciężkich było prawie zbędne.
19 lipca Flying Fortressy po raz pierwszy zaatakowały Rzym. Głównym celem była stacja rozrządowa w dzielnicy San Lorenzo; załogom polecono nie bombardować kościołów ani innych zabytków. Niedługo potem kampania sycylijska dobiegła końca i wojna w powietrzu chwilowo zamarła, a 5. Skrzydło Bombowe wykorzystało ten czas na przebazowanie z Algierii do Tunezji. 19 sierpnia wszystkie cztery grupy 5. Skrzydła Bombowego sformowały wyprawę na Foggię. Nalot okazał się udany, praktycznie sparaliżował ruch kolejowy w mieście, ale zarazem wysokie były straty: sama 2. Grupa Bombowa straciła pięć B-17 i dwudziestu dziewięciu zabitych. 3 września, kilka dni przez lądowaniem sił amerykańskich w rejonie Salerno, Włochy podpisały rozejm z aliantami. W dniu inwazji 150 Flying Fortressów zbombardowało dowództwo niemieckie we Frascati i niemalże zabiło dowódcę sił niemieckich we Włoszech Alberta Kesselringa; Amerykanie stracili jednego B-17.
1 października 1943 roku przyszła chwila pierwszego nalotu na Niemcy – na fabrykę Messerschmitta w Augsburgu. Wyprawa trafiła jednak w gęste chmury, które uniemożliwiły bombowcom odnalezienie celu. Dokładnie miesiąc później cztery grupy 12. Armii Powietrznej wyposażone w B-17, dwie grupy myśliwskie i dwie grupy bombowe 9. Armii Powietrznej latające na B-24 sformowały nową 15. Armię Powietrzną. Jej pierwszym lotem bojowym było uderzenie na inne zakłady Messerschmitta – w Wiener Neustadt. Na początku grudnia, po stosunkowo spokojnym okresie, 15. Armia przebazowała się do Włoch, na lotniska w okolice Foggii, skąd znów regularnie latała nad cele we Włoszech, w Niemczech i w Grecji. Amerykanie ponieśli dotkliwe straty 11 stycznia 1944 roku podczas nalotu na Pireus. Tuż przed celem doszło do kolizji w chmurach, w której zniszczone zostało pięć B-17 z 301. Grupy Bombowej i dwa z 97. Grupy.
Kolejna aliancka operacja desantowa – kryptonim „Shingle” – rozpoczęła się 22 stycznia. Tego dnia 97. Grupa Bombowa straciła jednego B-17 podczas nalotu na most w Pontecorvo. Dwa dni później podczas nalotu na Sofię jeden samolot 2. Grupy został ciężko uszkodzony przez bombę z innego, lecącego powyżej B-17 (a następnie strącony przez myśliwce). W sumie wyprawa straciła sześć B-17, w tym cztery, które musiały wodować w Adriatyku po wyczerpaniu paliwa. 4 lutego 97. Grupa zbombardowała port w Tulonie, a 10 lutego celem były oddziały niemieckie atakujące przyczółek w Anzio. 15 lutego 5. Skrzydło Bombowe wraz z innymi formacjami 12. i 15. Armii Powietrznej przeprowadziło „jeden z najbardziej kontrowersyjnych” nalotów w całej wojnie – na Monte Cassino.
15. Armia również wzięła udział w ofensywie bombowej zwanej „Wielkim Tygodniem”. 20 lutego cztery grupy Flying Fortressów wyruszyły nad Ratyzbonę, gdzie miały zbombardować zakłady Messerschmitta, lecz pogoda zmusiła je do zawrócenia. Nalot na Ratyzbonę udało się przeprowadzić (z umiarkowanym sukcesem) dopiero dwa dni później za cenę dwóch B-17; dla porównania: cztery grupy B-24 atakujące ten sam cel straciły czternaście maszyn. Nazajutrz celem były zakłady Steyr-Daimler-Puch w mieście Steyr, lecz i tym razem na przeszkodzie stanęła pogoda, wobec czego konieczna była druga wyprawa na ten sam cel 24 lutego. Tym razem to B-17 doznały ciężkich strat: w samej 2. Grupie Bombowej ofiarą myśliwców padło czternaście maszyn, w tym wszystkie siedem wysłanych przez 49. Eskadrę Bombową. Mimo to pokiereszowane 5. Skrzydło Bombowe zbombardowało następnego dnia zakłady lotnicze w Regensburg-Prüfening. Tym razem 2. Grupa Bombowa straciła dwa B-17, a 301. Grupa – jedenaście. Naloty prowadzone przez 5. Skrzydło w ramach „Wielkiego Tygodnia” wyrządziły w zakładach przemysłowych mniejsze szkody, niż oczekiwano, a 15. Armia Powietrzna doznała strat w wysokości 14,6% wysłanych sił, ale zarazem Luftwaffe straciła dużą liczbę myśliwców, usiłując powstrzymać wyprawy bombowe.
W marcu 1944 roku 5. Skrzydło Bombowe wspierało siły alianckie w trakcie operacji „Strangle” i odniosło pewne sukcesy, niszcząc na ziemi wiele niemieckich myśliwców. Naloty na cele przemysłowe wznowiono w kwietniu, rozpoczynając od uderzenia na fabrykę łożysk kulkowych w Steyrze. Nazajutrz bombowce udały się nad Budapeszt, aby zbombardować zakłady Dunai Repülőgépgyár, produkujące samoloty myśliwskie Messerschmitt Me 210; mimo stosunkowo dobrej celności zginęło 1073 węgierskich cywilów, niemieckie lotnictwo strąciło zaś trzy B-17.
5 kwietnia 1944 roku 15. Armia Powietrzna siłami złożonymi głównie z B-24 zaatakowała stację rozrządową w Ploeszti; był to pierwszy nalot w tym rejonie od czasu bombardowania kompleksu petrochemicznego w sierpniu 1943 roku. Osiem dni później zaatakowano najważniejszą fabrykę lotniczą na Węgrzech, w mieście Győr, a po kolejnych dwóch dniach 5. Skrzydło Bombowe wróciło nad Ploeszti, swój najważniejszy w tym okresie cel, tym razem prowadzone przez "Pathfinderów". Mimo wzrostu siły amerykańskiego lotnictwa Niemcy wciąż potrafili zadać Amerykanom dotkliwe straty: w kwietniu 1944 roku 8. Armia Powietrzna straciła 409 bombowców, a 15. Armia – 214.
W czerwcu 1944 roku, zgodnie z wytycznymi generała Spaatza, wszystkie amerykańskie grupy bombowców ciężkich w Europie skupiły się na uderzeniach na niemiecki przemysł naftowy. 14 czerwca 15. Skrzydło zbombardowało rafinerie na Węgrzech, dwa dni później – w Austrii, a 23 czerwca bombowce wróciły nad Ploeszti. W tym ostatnim nalocie 97. Grupa Bombowa straciła dwa B-17; bombardier jednego z nich, David R. Kingsley, otrzymał pośmiertnie Medal Honoru za uratowanie życia kolegi z załogi.
7 lipca 15. Armia Powietrzna wykonała pierwszy nalot na kompleks rafineryjny w Blachowni Śląskiej. Był on wówczas trzecim co do wielkości producentem paliwa na świecie i był silnie broniony. Tego dnia obrona przeciwlotnicza i myśliwce (w tym Fw 190 i Me 410) strąciły siedem B-17. Osiem dni później Amerykanie po raz kolejny zbombardowali Ploeszti, a nazajutrz – magazyny paliwa pod Wiedniem. Nad Austrią 15. Armia Powietrzna straciła jedenaście bombowców, w tym sześć Flying Fortressów. 18 lipca w uderzeniu na lotnisko w Memmingen 483. Grupa Bombowa, która ze względu na problemy z pogodą i łącznością jako jedyna znalazła się nad celem, została niemal unicestwiona przez myśliwce: 816. Eskadra straciła wszystkie siedem B-17, cała grupa – czternaście z dwudziestu sześciu wysłanych w powietrze. Grupę uratowało pojawienie się dwunastu P-51 z 31. Grupy Myśliwskiej. Z kolei 26 lipca 301. Grupa straciła jedenaście Flying Fortressów w nalocie na zakłady lotnicze w Wiener Neudorf.
Przez kilka dni poprzedzających rozpoczętą 15 sierpnia operację „Dragoon” 5. Skrzydło atakowało stanowiska artylerii w Savonie i Genui oraz na Riwierze Francuskiej. W dzień desantu B-17 zbombardowały plaże, na których miały lądować siły alianckie, a w kolejnych dniach bombardowano infrastrukturę na zapleczu. 19 sierpnia po raz ostatni zbombardowano Ploeszti, które wkrótce potem zajęła Armia Czerwona. W sumie 15. Armia Powietrzna atakowała je dwadzieścia cztery razy i straciła 239 samolotów, w tym około czterdziestu pięciu B-17. 20 sierpnia 15. Armia wykonała pierwszy z trzech nalotów na fabrykę IG Farben przy obozie Monowitz, a 29 sierpnia zbombardowano rafinerię w Morawskiej Ostrawie. W tym drugim nalocie 2. Grupa Bombowa straciła dziewięć B-17.
31 sierpnia trzydzieści sześć B-17 wzięło udział w operacji „Reunion”, w której ramach z zajętej przez Sowietów Rumunii przewieziono do Włoch 1162 uwolnionych amerykańskich jeńców wojennych, a 4 września Flying Fortressy zbombardowały port w Genui i zatopiły lub uszkodziły kilka okrętów podwodnych.
Pod koniec 1944 roku 5. Skrzydło Bombowe zaczęło dodatkowo prowadzić naloty nocne. Zarówno w dzień, jak i w nocy na przeszkodzie często stawała pogoda – w styczniu 1945 roku 5. Skrzydło Bombowe wykonało zaledwie osiem lotów bojowych. 22 marca 15. Armia odbyła jeden z najdłuższych lotów bojowych w swojej historii: nad fabrykę benzyny syntetycznej w Ruhland. Flying Fortressy poniosły wysokie straty wskutek ataków Me 262 i w ogniu artylerii przeciwlotniczej: 483. Grupa straciła sześć maszyn, 2. Grupa – pięć. Dwa dni później B-17 wchodzące w skład 15. Armii po raz pierwszy zjawiły się nad Berlinem (ponad rok później niż pierwsze Flying Fortressy 8. Armii). Pomimo stosunkowo wysokich strat bombardowanie było celne, a zakłady Daimler-Benz zostały poważnie uszkodzone. Jeszcze celniejsze okazało się bombardowanie stacji rozrządowej w Vepetino 20 kwietnia: 99. Grupa Bombowa zmieściła 93% bomb w promieniu 1000 stóp od punktu celowania.
Ostatni lot bojowy 5. Skrzydła Bombowego odbył się 1 maja 1945 roku. Jego samoloty zaatakowały most kolejowy w Kolbnitz i stację rozrządową w Salzburgu.
Loty do Związku Radzieckiego.
Od czerwca 1944 roku 8. i 15. Armia Powietrzna wykonywały misje wahadłowe do Związku Radzieckiego oznaczone kryptonimem „Frantic”. Bombowce lecące z Anglii na bombardowanie odległych celów w Niemczech nie wracały do baz macierzystych, ale kontynuowały lot na wschód – do udostępnionych baz na Ukrainie – z których leciały do Włoch, a z Włoch z powrotem do Anglii, tak aby na każdym odcinku mieć możliwość zrzucenia bomb na cel. 5. Skrzydło Bombowe 15. Armii wyruszyło w pierwszy lot do Związku Sowieckiego 2 czerwca; pierwszym celem była stacja rozrządowa w Debreczynie. 6 czerwca B-17 zbombardowały lotnisko w Gałaczu i wróciły na Ukrainę, a pięć dni później poleciały z powrotem do Włoch, bombardując po drodze lotnisko w Fokszanach.
21 czerwca 144 Flying Fortressy 8. Armii Powietrznej stanowiące część dużej wyprawy bombowej nad Niemcy wylądowały w Połtawie i Myrhorodzie. Nocą z 21 na 22 czerwca Luftwaffe zaatakowała słabo bronione przez artylerię przeciwlotniczą lotnisko w Połtawie i zniszczyła lub uszkodziła sześćdziesiąt dziewięć z obecnych tam 114 Flying Fortressów (Martin Bowman podaje: czterdzieści cztery zniszczone i dwadzieścia sześć poważnie uszkodzonych, łącznie siedemdziesiąt, Tomasz Szlagor – czterdzieści siedem zniszczonych i dziewiętnaście uszkodzonych, łącznie sześćdziesiąt sześć). 18 września 1944 roku 107 Flying Fortressów z 8. Armii Powietrznej wzięło udział w dziennej wyprawie nad Warszawę, mającej na celu dostarczenie zaopatrzenia dla powstańców warszawskich. Samoloty przewoziły około 1250 zasobników, lecz powstańcy zebrali jedynie 228 z nich.
Samoloty zdalnie sterowane.
W czerwcu 1944 roku, po rozpoczęciu przez Niemców ataków za pomocą pocisków V-1, obmyślono plan wykorzystania dziesięciu zużytych Flying Fortressów wypełnionych materiałami wybuchowymi w charakterze zdalnie sterowanych latających bomb do zniszczenia stanowisk startowych V-1. Operacja otrzymała kryptonim „Aphrodite” (pol. Afrodyta). Samoloty, które oznaczono BQ-7, pozbawiono wszystkich zbędnych elementów, aby maksymalnie je odciążyć, i wypełniono nitroskrobią, a załogę stanowiły tylko dwie osoby: pilot i mechanik pokładowy odpowiedzialny za autopilota. Załoga miała wyprowadzić samolot pocisk na wysokość 550 metrów, uzbroić ładunki wybuchowe i wyskoczyć ze spadochronem jeszcze nad Anglią; od tego momentu za sterowanie i naprowadzenie na cel (na wysokości 180–210 metrów) miał odpowiadać towarzyszący BQ-7 samolot matka.
Samoloty pociski na bazie B-17 wykonały kilkanaście lotów bojowych w okresie od 4 sierpnia 1944 roku do 20 stycznia 1945 roku. Celem pierwszego uderzenia był podziemny kompleks w Mimoyecques, a maszynę prowadzącą pilotował porucznik Fain Pool. Ostatecznie program okazał się nieudany, a wśród uczestników zyskał przezwisko "Perilous" (niebezpieczny); dochodziło do sytuacji, w których po opuszczeniu samolotu pocisku przez załogę maszyna wymykała się spod kontroli i rozbijała w przypadkowym miejscu na terytorium Anglii. Donald Miller ocenia, że projekt „okazał się spektakularną klapą”.
USAAF na Pacyfiku.
Flying Fortressy miały stanowić kluczowy element obrony Filipin, które z kolei miały zablokować dalsze agresywne działania Japonii w tym regionie. 5 września 1941 roku mieszana eskadra dziewięciu B-17D (złożona z maszyn 5. i 11. Grupy Bombowej Hawajskiej Armii Powietrznej) wyruszyła z Hickam Field w drogę na Filipiny via Midway, Wake, Port Moresby i Darwin. Bombowce wylądowały na Clark Field tydzień później.
W chwili ataku na Pearl Harbor (7 grudnia 1941 roku) lotnictwo amerykańskich wojsk lądowych posiadało 150 Flying Fortressów. Tuż przed japońskim uderzeniem z kontynentalnych Stanów Zjednoczonych w drogę na Filipiny ruszyły kolejne dwie formacje B-17C, D i E. Kiedy posterunek radarowy opodal bazy Pearl Harbor wykrył dużą formację zbliżających się samolotów, dowódca bazy uznał, że jest to właśnie grupa B-17, i zignorował ostrzeżenie, tymczasem była to w istocie pierwsza fala japońskiego lotnictwa. Japończycy zniszczyli na ziemi niemal wszystkie obecne tam Flying Fortressy. W tym czasie przybyły samoloty z kontynentu (nieuzbrojone, aby mogły zabrać więcej paliwa); część z nich również została zniszczona.
Wkrótce japońskie lotnictwo zaatakowało Filipiny. W pierwszym uderzeniu zniszczono na ziemi siedemnaście Flying Fortressów, co zredukowało o połowę flotę samolotów tego typu na Filipinach. 10 grudnia pięć spośród siedemnastu bombowców przeprowadziło pierwszy w tej wojnie nalot w wykonaniu amerykańskiego lotnictwa – na japoński konwój, z którego Japończycy desantowali się w północnej części Luzonu. Jedna z maszyn zaatakowała krążownik ciężki „Ashigara”. W następnych dniach kontynuowano ataki na flotę inwazyjną, lecz bez zauważalnych sukcesów; tymczasem Japończycy z powodzeniem niszczyli kolejne B-17.
W następstwie ataku na Pearl Harbor Amerykanie obawiali się, że kolejne uderzenie może być wymierzone w zachodnie wybrzeże kontynentu. Rozpoczęto więc przebazowanie części Flying Fortressów do stanów Kalifornia (dwadzieścia dziewięć B-17E) i Waszyngton (dziewiętnaście B-17B). W kolejnych tygodniach przebazowano czterdzieści sześć B-17 na Hawaje. Tymczasem w drugiej połowie grudnia filipińskie B-17 ewakuowano do Australii, skąd kontynuowały ataki na siły japońskie, zwłaszcza na żeglugę. Później siły rozproszono: B-17 trafiły między innymi na Mindanao i Jawę, a także na Kendari. W obliczu szybkich postępów japońskich B-17 z Jawy ewakuowano do Australii na przełomie lutego i marca 1942 roku.
W lutym i marcu B-17 bombardowały port w Rabaulu, mający stanowić – jak spodziewali się alianci – fundament przyszłej inwazji na Nową Gwineę. Niedługo po kapitulacji sił amerykańskich na Filipinach B-17 zaczęły atakować również ten archipelag, a w maju 19. Grupa Bombowa atakowała oddziały japońskie prowadzące inwazję Nowej Gwinei. W tym okresie, w czasie lotu bojowego nad Morzem Koralowym, formacja B-17 omyłkowo zbombardowała sojuszniczy krążownik HMAS „Australia”, ale nie wyrządziła mu żadnych szkód.
W dniach 29–30 maja siedemnaście B-17E z 11. Grupy Bombowej przybyło na Midway. 2 czerwca sześć z nich wróciło na Oʻahu. 3 czerwca o godzinie 12.30 dziewięć Flying Fortressów wyruszyło na poszukiwania floty japońskiej i cztery godziny później zauważyły ją w odległości 570 mil od atolu. Bombowce zaatakowały trzema kluczami po trzy na różnych wysokościach (od około 2400 do około 3700 metrów), ale bez powodzenia; mimo że załogi meldowały o trafieniach i pożarach na pokładach japońskich okrętów, widziany przez nie dym był w istocie zasłoną dymną. W nocy z 3 na 4 czerwca na Midway przybyło kolejne siedem B-17E z 11. Grupy Bombowej, toteż 4 czerwca wczesnym rankiem w powietrze wysłano już czternaście Flying Fortressów. B-17 odnalazły i zbombardowały parę japońskich lotniskowców, „Sōryū” i „Hiryū”.
Nazajutrz B-17 kontynuowały ataki na flotę japońską. Tym razem jeden bombowiec został strącony, a drugi rozbił się, kiedy zabrakło mu paliwa. W sumie w trakcie bitwy pod Midway Flying Fortressy wykonały pięćdziesiąt pięć samolotolotów i zrzuciły 300 bomb, ale nie uzyskały ani jednego trafienia, co dowiodło, że użycie bombowców strategicznych w locie poziomym na dużej wysokości do atakowania poruszających się okrętów jest zasadniczo błędem. Podobnie bezowocny był atak B-17 i B-26 na japońskie lotniskowce w toku kampanii aleuckiej (3 czerwca 1942 roku). Nie znaczyło to jednak, iż B-17 w ogóle nie są w stanie zatopić okrętu: 25 sierpnia 1942 roku w trakcie bitwy koło wschodnich Wysp Salomona B-17 zatopiły niszczyciel „Mutsuki”, a niebawem miały odnieść na tym polu jeszcze większy sukces.
30 lipca nalotem z Efate na Tulagi 11. Grupa Bombowa rozpoczęła bombardowania stanowiące przygotowanie do kampanii na Guadalcanalu. Następnego dnia B-17 zaatakowały lotnisko Lunga Point. Naloty trwały do 6 sierpnia, tymczasem 7 sierpnia – w dzień operacji desantowej – B-17 poszukiwały floty japońskiej na północ od Wysp Salomona. 24 sierpnia Flying Fortressy zaatakowały lotniskowiec „Ryūjō”. Lotnicy meldowali o czterech trafieniach, ale okręt został unieszkodliwiony dopiero później przez samoloty torpedowe i bombowce nurkujące marynarki wojennej. W kolejnych tygodniach B-17 wciąż zapewniały wsparcie marines walczącym z Japończykai na Guadalcanalu. Latały one głównie z Espiritu Santo i Efate, ale wkrótce na ich użytek wydłużono pas w Lunga Point, przemianowanym już na Henderson Field. We wrześniu 1942 roku na Espiritu Santo zaczęły przybywać B-17F.
13 listopada para B-17 poleciała zbombardować unieruchomiony japoński pancernik „Hiei”. Bombowce zdołały uszkodzić okręt, ale go nie zatopiły, toteż do akcji wysłano kolejne siedemnaście Flying Fortressów. Pomimo uzyskania jednego trafienia bezpośredniego i pięciu prawdopodobnych pancernik jeszcze przez jakiś czas utrzymał się na wodzie.
Tymczasem Flying Fortressy 19. Grupy Bombowej od 7 sierpnia znów atakowały Rabaul. Pod koniec 1942 roku w porcie tym znajdowało się coraz więcej statków i okrętów, na początku stycznia było ich już ponad dziewięćdziesiąt, toteż 5 stycznia generał dywizji George Kenney zarządził nalot w wykonaniu dwunastu bombowców ciężkich – sześciu B-17 z 43. Grupy Bombowej i sześciu B-24 z 90. Grupy. Kenney chciał, aby bombowce znalazły się nad Rabaulem o świcie, zanim japońskie myśliwce rozpoczną patrole, ale generał brygady Kenneth Walker obawiał się, że nocny start z Port Moresby może być niebezpieczny, i przesunął godzinę startu tak, że bombowce znalazły się nad celem w ; sam Walker poleciał jako obserwator na pokładzie B-17F „San Antonio Rose”. Nalot okazał się udany, bomby trafiły dziesięć jednostek, w tym jedną zatopiły. Rabaul był jednak silnie broniony przez myśliwce i artylerię przeciwlotniczą. Samolot z Walkerem na pokładzie został strącony, a generała pośmiertnie odznaczono Medalem Honoru.
W styczniu 1943 roku Rabaul bombardowano trzynaście razy, zawsze jednak niewielkimi siłami, maksymalnie po dwanaście B-17. Dla porównania: 8. Armia Powietrzna w nalocie na Vegesack 18 marca 1943 roku wykorzystała siedemdziesiąt trzy Flying Fortressy. 43. Grupa Bombowa teoretycznie miała na stanie pięćdziesiąt pięć B-17E i B-17F, lecz na ogół w stanie zdatnym do lotu było tylko kilkanaście maszyn.
1 marca siedem B-17 wyleciało nad Morze Bismarcka w poszukiwaniu japońskiego konwoju transportującego znaczne siły do Lae. Tego dnia Flying Fortressy nie zdołały odnaleźć celu, ale już nazajutrz rano osiem bombowców z 63. Eskadry 43. Grupy przeprowadziło pierwszy nalot na konwój. Ta formacja zatopiła dwie jednostki (transportowiec i niszczyciel), a przybyła niedługo później druga formacja, licząca dwadzieścia bombowców, zapisała sobie na konto dwa trafienia i cztery bliskie uderzenia bomb. Tego wieczora nastąpił jeszcze trzeci nalot w wykonaniu B-17; tym razem załogi meldowały o zatopieniu jednego okrętu. Po raz kolejny Flying Fortressy (tym razem eskortowane przez P-38 Lightningi) zaatakowały konwój 3 marca, najpierw rankiem, a następnie po południu; rankiem japońskie myśliwce strąciły B-17 „Ka-Puhio-Wela” i ostrzelały opadających pod spadochronem członków załogi, a w odwecie podczas drugiego nalotu niektórzy lotnicy amerykańscy ostrzelali japońskich rozbitków. Rankiem 4 marca trzy B-17 zaatakowały kilka japońskich barek desantowych opodal Lae. Bitwa na Morzu Bismarcka zakończyła się porażką Japończyków, którzy stracili osiem transportowców wojska i cztery niszczyciele – wszystkie padły ofiarą lotnictwa.
W maju 1943 roku 43. Grupa Bombowa rozpoczęła długotrwałe (zakończone we wrześniu) przezbrojenie z B-17 na B-24, których większy zasięg sprawiał, że lepiej się nadawały do działań na rozległych akwenach Pacyfiku.
16 czerwca B-17E „Lucy” wystartował do lotu aerofotograficznego nad Wyspami Salomona, który przyniósł dwu członkom załogi odznaczenie Medalem Honoru. Maszynę zaatakowało co najmniej piętnaście japońskich myśliwców. Śmiertelnie ranny bombardier Joseph Sarnoski do ostatniej chwili prowadził ogień z karabinu maszynowego. Pilot, Jay Zeamer, mimo poważnych ran rąk i nóg manewrował samolotem, aby utrudnić przeciwnikom celowanie, a następnie doprowadził samolot na lotnisko Dobodura; jego hospitalizacja po tym locie trwała piętnaście miesięcy. Zarówno Sarnoskiemu, jak i Zeamerowi przyznano najwyższe amerykańskie odznaczenie wojskowe.
5 września Flying Fortressy zrzucały zaopatrzenie dla amerykańskich spadochroniarzy, którzy wylądowali na lotnisku Lae Nadzab. Było to ostatnie użycie bojowe B-17 w ramach 43. Grupy Bombowej, lecz jeszcze do maja 1944 roku wykorzystywano je w roli samolotów transportowych latających pomiędzy wyspami zajmowanymi przez Amerykanów.
Maszyny zdobyczne i internowane.
Japończycy przywrócili do stanu lotnego jednego Flying Fortressa w wersji D (numer 40-3095), którego zdobyli na Clark Field; jako że był uszkodzony, być może de facto złożyli go z dwóch różnych egzemplarzy. Ponadto na Jawie (w Yogyakarcie i Bandungu) zdobyli B-17 (co najmniej jeden B-17E). Japońskie siły zbrojne z pomocą maszyn zdobycznych opracowywały taktykę zwalczania amerykańskich bombowców ciężkich.
Pewna liczba B-17 dostała się w ręce niemieckie; część z nich została przydzielona do Kampfgeschwader 200 i pomalowana w barwy Luftwaffe. Wykorzystywano je między innymi do potajemnych zrzutów agentów za liniami wroga.
Wiele uszkodzonych lub zagubionych maszyn lądowało w krajach neutralnych – Szwecji lub Szwajcarii (generał Arnold podejrzewał, że w niektórych przypadkach piloci kierowali tam swoje bombowce nie dlatego, że były uszkodzone, ale dlatego, że sami chcieli zdezerterować). W toku całej II wojny światowej w Szwajcarii internowano 1740 lotników, w Szwecji – około 1400.
Sześćdziesiąt osiem B-17 wylądowało w Szwecji; maszyny internowano tam wraz z załogami. W ostatnich miesiącach wojny rząd szwedzki zwolnił internowanych lotników, a w zamian rząd amerykański sprzedał Szwedom dziewięć internowanych B-17 za symbolicznego dolara, z czego siedem przebudowano na samoloty pasażerskie dla linii AB Aerotransport.
Użycie po II wojnie światowej.
Wojna koreańska.
W czasie wojny koreańskiej Flying Fortressy nie były już wykorzystywane w roli samolotów bombowych, ale wciąż wypełniały zadania poszukiwawczo-ratownicze. Maszyny na bazie B-17G – oznaczone SB-17G – stacjonowały w Japonii. Ze względu na możliwość spotkania z myśliwcami wroga SB-17G otrzymały z powrotem część uzbrojenia obronnego. Pierwszy zrzut kutra ratunkowego wykonano 8 grudnia 1950 roku dla jednego z członków załogi rozbitego B-26. Służba SB-17 w Korei była jednak krótka, gdyż z biegiem czasu do zadań ratowniczych coraz częściej wykorzystywano SB-29.
W wojnie koreańskiej używane były również samoloty dyspozycyjne VB-17G.
Amerykańska marynarka wojenna i straż wybrzeża.
W 1945 roku US Navy otrzymała kilkadziesiąt używanych B-17 z zapasów USAAF-u. Dwadzieścia trzy B-17G – pod oznaczeniem PB-1W – od kwietnia 1946 roku do 1955 roku służyły jako samoloty wczesnego ostrzegania (z umieszczonym pod kadłubem radarem AN/APS-20) i ZOP w eskadrze VBP-101. Poza tym trzydzieści osiem bombowców przekazane marynarce nigdy nie weszły do służby i zostały skanibalizowane na części zamienne. Z kolei United States Coast Guard używała osiemnastu B-17G (pod oznaczeniem PB-1G) jako maszyn poszukiwawczo-ratowniczych.
Samoloty specjalne i samoloty cele.
Po II wojnie światowej powrócono do koncepcji użycia zdalnie sterowanych BQ-7 – tym razem do bliskiej obserwacji prób z bronią nuklearną. W maju 1946 roku na drony przebudowano szesnaście Flying Fortressów, a kolejne sześć przystosowano do pełnienia funkcji samolotu matki – wzięły one udział w próbach w ramach operacji „Crossroads”. W tej roli wykorzystywano je do 1952 roku (w późniejszym okresie pod oznaczeniem QB-17G dla drona i DB-17G dla samolotu matki).
Inna grupa B-17G przebudowanych na drony otrzymała oznaczenie QB-17L. Większość z nich zniszczono w charakterze celów latających w próbach systemów przeciwlotniczych MIM-3 Nike Ajax i pocisków powietrze–powietrze AIM-4 Falcon, a ostatni QB-17L został zestrzelony pociskiem Bomarc w 1960 roku.
Jeszcze w marcu 1945 roku dwa B-17G (oznaczone MB-17G) rozpoczęły udział w próbach pocisku JB-2 Loon (amerykańskiej kopii niemieckiego V-1).
Dwa B-17G przeznaczono w US Air Force do prób silników turbośmigłowych, które instalowano w części nosowej, w miejscu przedziału bombardiera i nawigatora. Konstrukcję samolotu, oznaczonego EB-17G (od 1956 roku JB-17G) wzmocniono, kabinę pilotów przesunięto do tyłu, usunięto całe uzbrojenie, a w komorze bombowej umieszczono stanowisko mechanika pokładowego. Jeden samolot latał do 1980 roku, drugi – do roku 1979, w którym został uszkodzony przez tornado. Jedną podobnie przebudowaną maszynę użytkowała w tym samym celu amerykańska marynarka wojenna (samolot otrzymał później oznaczenie JTB-17).
Co najmniej jeden B-17 był wykorzystywany przez Centralną Agencję Wywiadowczą do wykonywania zadań transportowych w latach pięćdziesiątych.
Izrael.
Wysłannicy izraelscy w Stanach Zjednoczonych kupili cztery używane B-17G, z czego trzy dotarły do Izraela. Wcielono je do służby w wojskach lotniczych i intensywnie wykorzystano bojowo w toku wojny o niepodległość (w sumie 131 samolotolotów bojowych, między innymi bombardowanie Kairu). Odbyły także loty bojowe w czasie kryzysu sueskiego w 1956 roku (w sumie osiem lotów, bez znaczących sukcesów).
Izraelskie B-17 wycofano ze służby pod koniec lat pięćdziesiątych i wkrótce zezłomowano.
B-17 jako symbol.
B-17 Flying Fortress uznawany jest za samolot legendarny, „bezdyskusyjnie” zajmujący pierwsze miejsce w oczach opinii publicznej spośród wszystkich bombowców II wojny światowej. Jeszcze przed wybuchem II wojny światowej prezentowany był jako „cudowny bombowiec” w filmach takich jak "Brawura" (1938 rok). Pod względem estetycznym Donald Miller ocenia, że B-17 „na ziemi wyglądał groźnie, w powietrzu prezentował się pięknie”.
B-17 był wytrzymalszy i zwrotniejszy, ale wolniejszy i miał mniejszy zasięg w porównaniu ze służącym równolegle bombowcem B-24 Liberator. Przede wszystkim jednak B-17 słynął z odporności na uszkodzenia i jest często wskazywany jako najodporniejszy samolot całej II wojny światowej. Gruby płat B-17 dobrze znosił przestrzelenia, rozległe użycie instalacji elektrycznej (zamiast hydrauliki jak w B-24) zmniejszało ryzyko pożaru na pokładzie.
Ponadto B-17 radził sobie lepiej niż B-24 po awarii jednego z czterech silników. Znany jest co najmniej jeden przypadek, w którym lądowanie odbyło się na jednym sprawnym silniku – maszyna z 305. Grupy Bombowej wracająca z nalotu na Lipsk 20 lutego 1944 roku została sprowadzona na ziemię przez Williama R. Lawleya, którego odznaczono za męstwo Medalem Honoru. Niemniej jednak B-17 zalicza się do samolotów ponoszących najwyższe straty w przekroju całej II wojny światowej, ale z drugiej strony – Flying Fortressy latały z reguły nad cele silniej bronione niż cele atakowane przez jednostki wyposażone w B-24. Sondaż przeprowadzony w 1943 roku na zlecenie przedsiębiorstwa Consolidated wykazał, że 73% respondentów (mężczyzn z sześciu miast USA) zna nazwę „Liberator”, podczas gdy nazwę „Flying Fortress” – 90%.
W czasie II wojny światowej B-17 zrzuciły na cele w Europie 640 036 ton bomb (B-24 – 452 508 ton) i odbyły 291 508 samolotolotów bojowych. Na wszystkich teatrach działań wojennych lotnictwo wojsk lądowych USA utraciło w boju około 4750 Flying Fortressów.
Zachowane egzemplarze.
Pewna liczba Flying Fortressów zachowała się do czasów współczesnych i może być oglądana w muzeach w wielu krajach, a około dziesięciu maszyn – wyłącznie egzemplarze wersji B-17G – jest nadal zdolnych do lotu (stan na 2017 rok, żaden z nich nie uczestniczył w działaniach bojowych).
Jedyny latający egzemplarz w Europie, B-17G-105-VE s/n 44-85784 o nazwie własnej „Sally B”, zbudowany przez zakłady Vega, przebywa na stałe w Wielkiej Brytanii.
Więcej latających B-17 znajduje się w Stanach Zjednoczonych. Należały do nich między innymi B-17G-VE s/n 44-85740 „Aluminum Overcast” (własność Experimental Aircraft Association) czy B-17G s/n 44-83514 „Sentimental Journey” i B-17G-95-DL s/n 44-83872 „Texas Raiders” (oba stanowią własność Commemorative Air Force).
B-17G s/n 44-83575 „Nine-O-Nine”, stanowiący własność Collings Foundation, uległ zniszczeniu 2 października 2019 roku w wypadku po starcie na lotnisku Bradley w stanie Connecticut. Z trzyosobowej załogi i dziesięciorga pasażerów zginęło siedem osób, w tym 75-letni pilot. Był to czwarty wypadek z udziałem B-17G od 1982 roku.
12 listopada 2022 roku podczas pokazów lotniczych w Dallas doszło do zderzenia w powietrzu B-17G (s/n 44-83872, znaki rejestracyjne N7227C) oraz myśliwca Bell P-63 Kingcobra, w wyniku czego oba samoloty spadły i zginął pilot P-63 oraz pięć osób na pokładzie B-17.

</doc>
<doc id="126679" url="https://pl.wikipedia.org/wiki?curid=126679" title="Miara zupełna">
Miara zupełna

Miara zupełna – miara formula_1 określona na przestrzeni mierzalnej formula_2 jest zupełna, gdy podzbiory zbiorów miary zero są mierzalne (a więc i w konsekwencji również miary zero). Innymi słowy, jeśli formula_3 formula_4 i formula_5 to formula_6
Twierdzenie o rozszerzeniu miary mówi, że dla każdej miary formula_1 określonej na przestrzeni mierzalnej formula_2 istnieje taka miara zupełna formula_9 określona na najmniejszym σ-ciele zawierającym formula_10 i wszystkie podzbiory zbiorów miary formula_1-zero, która pokrywa się z formula_1 na formula_13

</doc>
<doc id="126681" url="https://pl.wikipedia.org/wiki?curid=126681" title="Yuan Weimin">
Yuan Weimin

Yuan Weimin (; ur. 1939 w Suzhou, prowincja Jiangsu) – chiński trener siatkówki, działacz sportowy i państwowy.
Życiorys.
Studiował w Instytucie Kultury Fizycznej w Nankinie, w 1962 wstąpił do Komunistycznej Partii Chin. Uprawiał siatkówkę na poziomie reprezentacji narodowej, następnie zyskał sławę jako trener reprezentacji kobiecej Chin i współtwórca jej sukcesów światowych w latach 80. Pełnił także szereg funkcji w administracji sportowej – był wiceprzewodniczącym Stowarzyszenia Chińskich Związków Sportowych, przewodniczącym Chińskiej Federacji Siatkówki, wiceministrem sportu ChRL (zastępcą szefa Państwowej Komisji Kultury Fizycznej i Sportu). W 1996 został także prezydentem Federacji Siatkówki Azji. W 2000 został prezydentem Chińskiego Komitetu Olimpijskiego, za jego kadencji reprezentacja osiągnęła szereg sukcesów zarówno w Salt Lake City (2002), jak i Atenach (2004). Kierowanie komitetem olimpijskim łączył z funkcją przewodniczącego Państwowej Administracji Sportu ChRL; odszedł z obu stanowisk po ateńskich igrzyskach – w grudniu 2004 kierowanie Państwową Administracją przejął Liu Peng, ten sam działacz został w lutym 2005 szefem narodowego komitetu olimpijskiego. Sam Yuan objął stanowisko szefa Komitetu Organizacyjnego Igrzysk Olimpijskich Pekin 2008.
Niezależnie od aktywności sportowej Yuan Weimin wchodził w skład władz partyjnych. W latach 1982-1987 był zastępcą członka Komitetu Centralnego KPCh, od 1987 jest członkiem KC (kolejny raz wybrany na XVI Kongresie partii w 2002).
W 2002 opublikował autobiografię "My Way As Volleyball Coach". W 1992 został honorowym profesorem Instytutu Kultury Fizycznej w Nankinie.
Jest członkiem amerykańskiej galerii sław siatkarskich – Volleyball Hall of Fame.

</doc>
<doc id="126682" url="https://pl.wikipedia.org/wiki?curid=126682" title="Witold Woyda">
Witold Woyda

Witold Woyda (ur. 10 maja 1939 w Poznaniu, zm. 5 maja 2008 w Bronxville, w stanie Nowy Jork) – polski szermierz, dwukrotny złoty medalista olimpijski. Zawodnik Budowlanych Warszawa i Marymontu Warszawa.
Życiorys.
Na igrzyska olimpijskie do Rzymu w 1960 pojechał jako 21-letni zawodnik. W turnieju indywidualnym florecistów zajął 4. miejsce. W turnieju drużynowym (wraz z Egonem Franke, Ryszardem Kunze, Ryszardem Parulskim i Januszem Różyckim) zajął miejsce 5–8. Rok później na mistrzostwach świata w Turynie zdobył brązowy medal w drużynie, zaś w 1962 w Buenos Aires został dwukrotnym wicemistrzem świata (indywidualnie i drużynowo).
Na igrzyskach w Tokio w 1964 wywalczył drużynowo (drużyna w składzie: Woyda, Franke, Parulski, Różycki, Zbigniew Skrudlik) swój pierwszy medal olimpijski za zajęcie drugiego miejsca, po porażce w finale z zespołem florecistów ZSRR. Na igrzyskach w Meksyku w 1968 zdobył brązowy medal w drużynie (Woyda, Franke, Parulski, Skrudlik, Adam Lisewski).
Na igrzyska olimpijskie w Monachium (1972) pojechał z zamiarem zakończenia kariery. W turnieju indywidualnym osiągnął największy sukces w karierze, zdobywając złoty medal i zwyciężając m.in. z Władimirem Denisowem i Jenoe Kamutim. Drugi złoty medal wywalczył w turnieju drużynowym, w którym zespół w składzie Marek Dąbrowski, Arkadiusz Godel, Jerzy Kaczmarek, Lech Koziejowski i Witold Woyda pokonał w finale drużynę ZSRR. W ten sposób Woyda został pierwszym polskim sportowcem, który zdobył dwa złote medale podczas jednych igrzysk olimpijskich.
W czasie swojej kariery zdobył 10 medali mistrzostw świata (5 srebrnych i 5 brązowych), 25 razy zwyciężał w wielkich międzynarodowych turniejach floretowych. Był trzykrotnym indywidualnym mistrzem Polski we florecie (1964, 1965, 1972). W 1972 w plebiscycie „Przeglądu Sportowego” został wybrany najlepszym sportowcem roku w Polsce. Również w 1972 został odznaczony Krzyżem Kawalerskim Orderu Odrodzenia Polski.
Po zakończeniu kariery wyjechał do USA, gdzie m.in. pracował dla włoskiej firmy IMA North America, Inc. Trzykrotnie żonaty, miał dwoje dzieci z drugiego małżeństwa.
Zmarł 5 maja 2008 w swym domu w Bronxville (USA). Został pochowany w Alei Zasłużonych na Cmentarzu Wojskowym na Powązkach w Warszawie (kwatera C31-tuje-19).

</doc>
<doc id="126684" url="https://pl.wikipedia.org/wiki?curid=126684" title="Powiat łosicki">
Powiat łosicki

Powiat łosicki – powiat w Polsce (województwo mazowieckie), reaktywowany w 1999 roku w ramach reformy administracyjnej. Jego siedzibą jest miasto Łosice. Jest to najdalej na wschód wysunięty powiat województwa mazowieckiego.
Według danych z 31 grudnia 2019 roku powiat zamieszkiwały 30 774 osoby. Natomiast według danych z 30 czerwca 2020 roku powiat zamieszkiwało 30 658 osób.
Podział administracyjny.
W skład powiatu wchodzą:
Historia.
Powiat łosicki został powołany dnia 1 stycznia 1956 roku w województwie warszawskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat łosicki złożyło się 1 miasto i 30 gromad, które wyłączono z trzech ościennych powiatów:
Po zniesieniu gromad i reaktywacji gmin z dniem 1 stycznia 1973 roku powiat łosicki podzielono na 1 miasto i 8 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu łosickiego włączono głównie do nowo utworzonego województwa bialskopodlaskiego, oprócz gmin Korczew i Przesmyki, które włączono do województwa siedleckiego.
Wraz z reformą administracyjną z 1999 roku przywrócono w województwie mazowieckim powiat łosicki o kształcie i podziale administracyjnym zmniejszonym w porównaniu z tym z początku 1975 roku, ponieważ gminy Korczew i Przesmyki pozostały przy Siedlecczyźnie, należąc do powiatu siedleckiego w tymże województwie. Miasto i gminę Łosice połączono 1 stycznia 1992 roku we wspólną gminę miejsko-wiejską Łosice.
Porównując obszar dzisiejszego powiatu łosickiego z obszarem z 1954 roku można zauważyć, że niektóre tereny dawnego powiatu łosickiego znajdują się obecnie w powiecie siedleckim, w gminach Korczew, Przesmyki i Mordy.

</doc>
<doc id="126685" url="https://pl.wikipedia.org/wiki?curid=126685" title="Sas (herb szlachecki)">
Sas (herb szlachecki)

Sas ("Drag") – herb szlachecki.
Opis herbu.
Herb Sas występuje w kilku odmianach, z których najważniejsze to:
Herb występuje także w wariantach hrabiowskich (m.in. Dzieduszyckich, Komarnickich, Uruskich), z dodanymi koronami rangowymi, odmianami i trzymaczami.
Najwcześniejsze wzmianki.
Herb pochodzenia węgierskiego, związany prawdopodobnie z Wołochami osadzanymi od XIII w. przez królów węgierskich na terenach Marmaroszu, m.in. w celu stworzenia systemu obrony przed Tatarami. Na Rusi Halickiej pierwsi przedstawiciele rodu Sasów – Dragów – pojawili się w 1359.
Ślad wołoskiego pochodzenia herbu zawarty jest w legendzie herbowej przedstawionej przez Kaspra Niesieckiego w jego herbarzu, wywodzącej Sasów od wołoskiego "grafa Wanczałucha", zwanego też "Wańczą Wołoszynem", który miał otrzymać w XV w. rozległe nadania w okolicach Turki.
Na ziemiach polskich związany z rodami wołoskimi (przede wszystkim z rodem Dragów-Sasów) – wśród kilkuset rodzin pieczętujących się tym herbem najwięcej było przesiedleńców z Mołdawii i Wołoszczyzny, osadzonych jeszcze w XIII a może nawet w XII w. na Rusi Halickiej. Przesiedlenia te były próbą stworzenia spójnego systemu obrony przed najazdami tatarskimi a także próbą wprowadzenia nowego typu pasterstwa na ziemie nieużywane. Według Franciszka Piekosińskiego najwcześniejsze wzmianki na temat tego herbu w Polsce pochodzą z XV w., a pierwszy zachowany wizerunek na pieczęci z 1464. Większość rodzin to przeważnie wschodniogalicyjska szlachta zaściankowa, choć nie brakowało także znamienitszych rodów z innych rejonów Polski jak np. Jędryczków z Opola.
Nie jest jasne pochodzenie nazwy herbu. Według jednej z teorii nazwa Dragów – Sasów wywodzi się od imienia lub przydomku wojewody Sasa, potomka Draga, pochodzącego z rodu, który z ramienia Węgier zarządzał Mołdawią. Wschodnie pogranicze Węgier, a zwłaszcza ziemię siedmiogrodzką, zamieszkiwało wielu osadników saskich. Być może echem związków rodzinnych Wołochów z osadnikami niemieckimi rodowych jest właśnie słowo "Sas", które pierwotnie było przydomkiem, a później stało się nazwą całego rodu.
W języku węgierskim słowo „sas” oznacza „orzeł”. Z kolei „drága” oznacza – drogi, ukochany, bezcenny. Węgierskie pochodzenie nazwy wiąże się z historią migracji Wołochów. Całkowicie błędne według niego było natomiast wiązanie tej nazwy z niemieckimi Sasami – stąd najprawdopodobniej funkcjonujące mylne określenie dla Wołochów –„bracia germanie”, chociaż w miejscach w których dotychczas przybywali czyli Rumunia oraz dzisiejsza Słowacja rozwijało się od XII wieku osadnictwa saksońskie, które dało impuls osadniczy w okresie panowania Kazimierza Wielkiego i Ludwika Węgierskiego. Na Węgrzech takim samym herbem (czasem przedstawianym ze złotą strzałą) już od XV w. pięczętuje się rodzina Dragffy, co potwierdza węgierskie pochodzenie herbu, zwłaszcza przy podobieństwie nazwiska do alternatywnej nazwy herbu Sas.
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Najpełniejszą listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 781 nazwisk:
Abramowski, Alechnowicz, Aleksandrowicz, Andrzejkowicz, Arszenic, Asłam, Asłamowicz, Asłanowicz, Awramowski.
Babaszyński, Baczański, Baczewski, Baczyński, Badowski, Balicki, Balowicz, Bandrowski, Baniewicz, Banikowski, Bankowski, Bańkowski, Baraniecki, Bardziejowicz, Batowski, Bejarski, Bejdowski, Bejowski, Bereziński, Berezowski, Bereźnicki, Bereżnicki, Bereżyński, Bieliński, Bieniewski, Biernacki, Bilawicz, Biliński, Billewicz, Blisiewicz, Błażejewicz, Błażewicz, Błażewski, Błażowski, Bobaszyński, Bobrowicz, Boczański, Bodrug, Bogusiewicz, Bohatyrowicz, Bohosiewicz, Bojarowski, Bojarski, Bojarzyński, Bojeniacki, Bondarzewski, Bonowski, Borkowski, Boryczewski, Borysławski, Bosacki, Bosadzki, Brański, Bratkowski, Broszniewski, Broszniowski, Browczyński, Brylewicz, Brylewski, Bryling, Bryliński, Brynk, Brześciański, Brzuski, Buchowski, Budziewicz, Bujarski, Buszyński, Buzdawicz, Byliński, Byszyński.
Charczyński, Charewicz, Chechłowski, Chesłowski, Chłopicki, Chnatusko,Chodakowski, Chodkowski, Chodorowski, Chołodowicz, Chomikowicz, Chordyński, Chosłowski, Chozłowski, Chrustowski, Ciechoński, Ciechowski, Ciecieniewski, Ciecieniowski, Ciemierzyński, Ciemierżyński, Cierciowicz, Cierpiłowski, Cierupowicz, Cieszkowski, Cisowski, Cissowski, Ciurupowicz, Cucyłowski, Czahrowski, Czajkowski, Czapiewski, Czapiński, Czarnota, Czarnowski, Czemierzyński, Czemierżyński, Czepucha, Czerpacki, Czołchański, Czołhański, Czołowski, Czuczepkowicz, Czulewicz, Czułajewski, Czylewski, Czyżewski.
Dachnowicz, Damiłowski, Danejko, Daniełowicz, Danilewicz, Daniłowicz, Daniłowski, Daniszowski, Dasiewicz, Daszkiewicz, Dawkszewicz, Dawszkiewicz, Dąbrowski, Dekański, Delatyński, Demkowicz, Didkowski, Ditkowski, Długopolski, Dmitraszko, Dmitrowicz, Dmoszycki, Dmościcki, Dmytrowicz, Dniestrzański, Dobrocki, Dobrodzki, Dobrokański, Dobrosański, Dobrowlański, Dobrowolski, Dobrożański, Dobrzański, Dobrzyjański, Dodajewski, Doliński, Dołżański, Dombrowski, Domeński, Doroszewicz, Drelachowski, Drelichowski, Drobnicki, Drohomirecki, Drużbicz, Drużyłowski, Dryniewicz, Dubanowicz, Dubieniewicz, Dubracki, Dubrawski, Dubrowlański, Dubrowski, Duchowski, Dulski, Dunajewski, Duniecki, Duszyński, Dwernicki, Dwojakowski, Dydkowski, Dziedoszycki, Dzieduszycki, Dziedzicki, Dziendolet, Dzientolet, Dziewiątkowicz, Dziewulski, Dziurdz, Dziurdziewicz, Dżurdż, Dżurdżewicz.
Esymontowski.
Faleński, Falęski, Faliński, Fedkowicz, Filonowicz, Fiłonowicz, Floriański, Foland, Forkiewicz, Fryzowicz, Fugowski.
Gacicki, Gaczyński, Gałecki, Giecewicz, Girski, Giżelewski, Gogoliński, Gojsiewski, Gojziewski, Gojżewski, Goliński, Gorczyński, Gorzeński, Goszowski, Gotkiewicz, Goyżewski, Grabowiecki, Grebnicki, Guranda, Gwozdecki.
Haczyński, Hanczewski, Hatajłowicz, Herman, Hnilecki, Hołobut, Hołonowicz, Hołyński, Hordyński, Horodecki, Horodyński, Horodyski, Horoszkowicz-Jaworski, Horucki, Hossowski, Hrebiński, Hrebnicki, Hrebuński, Hrunicki, Hubiak, Hubicki, Huhernicki, Hulecki, Humecki, Humiatycki, Huniatycki, Huniewicz, Husakowski, Hussakowski, Hussarowski, Huśniański.
Ignaszewicz, Ihnatowicz, Ilnicki, Iwanicki, Iżycki.
Jabłoński, Jamiński, Jamnicki, Janiowicz, Janiszewski, Jaroszewicz, Jasienicki, Jasieński, Jasiewicz, Jasiński, Jaśniski, Jaworowski, Jaworski, Jermałowicz, Jermołowicz, Juchno, Jugiewicz, Jurgiewicz, Jurkiewicz, Jurkowski.
Kaczkowski, Kaleczycki, Kalinowicz, Kałęczycki, Kamiński, Kanafalski, Kaniowski, Kanofojski, Kański, Kapczewski, Karbowski, Karczewski, Karczmarzewski, Karczyński, Karmazyn, Karwowski, Kasprzykowski, Keller, Kędzierski, Kiedrowski, Kierewczycki, Kiernowski, Kierzkowski, Kimakowicz, Klaczowski, Klechniewski, Klechniowski, Kluczyński, Kładnicki, Kłodnicki, Kniaźdworski, Kniehiniński, Kniehiński, Kniehynicki, Knihinicki, Knihiński, Koblański, Kobylański, Kobyleński, Kobyliński, Kokolnicki, Kołkanowicz, Kołodczak, Komarnicki, Komorowski, Konaszewicz, Kopcieński, Kopciński, Kopczeński, Kopczyński, Kopiecki, Kopystyński, Korczmarzewski, Korczmażewski, Korczyński, Kornalewski, Kornelowski, Kornieszowski, Kotecki, Kotel, Kotłowicz, Kozakowski, Kozłowski, Krameński, Krasowski, Krassowski, Kraśniański, Kraśnicki, Krechowicki, Krechowiecki, Krechowski, Kropielnicki, Kropilnicki, Kropiwnicki, Krupicki, Krusielnicki, Kruszelnicki, Kryłoszański, Krynicki, Krzeczkowski, Krzewkowski, Krzywczycki, Księżyk, Kubicki, Kuiłowski, Kulczycki, Kulhanowicz, Kumarnicki, Kunecki, Kunicki, Kupiecki, Kuszczykiewicz.
Lacki, Lastowski, Lechowicz, Leniewicz, Lepech, Lepiech, Leszczyński, Leśnikiewicz, Lewandowski, Lewicki, Lewiński, Lichacki, Lipecki, Lipiecki, Liskowacki, Liskowski, Liśniekiewicz, Lityński, Lubacki, Lubaczewski, Lubaczowski, Lubieniecki, Lubikowski.
Łabinowicz, Łabunowicz, Łagorzewski, Łagowski, Łapuszański, Łapuszyński, Łastowski, Ławrowski, Łącki, Łęski, Łodyński, Łomia, Łopuszański, Łostowski, Łowczycki, Łoziński, Łubieniecki, Łucki, Łuckiewicz, Łuczaj, Łuczkiewicz, Łuczycki, Łuczyński, Łukawicki, Łukawiecki, Łukcewicz, Łużecki, Łytyński.
Macewicz, Machalewski, Maciulewicz, Maculewicz, Majtkowski, Malikowski, Malinkowski, Malitowski, Malkiewicz, Małuszycki, Manasterski, Manastyrski, Mańczak, Martycz, Matkowski, Medyński, Michniewicz, Mikulski, Misczowski, Miszczowski, Miszczkowski, Mokrzecki, Mokrzycki, Molitowski, Monasterski, Monastyrski, Morgulec, Morkowski, Morochowski, Moszkowski, Mościszewski, Mujski, Mykitycz, Myszczowski.
Nagwazdan, Nahujowski, Nanowski, Nehrebecki, Niebyszczański, Niedaszkowski, Niedziałkowski, Niedzielski, Niehrebecki, Niemszyński, Nowakowski, Nowicki, Nowosielecki, Nowosielski, Nozdryn.
Obertyński, Obuchowski, Odrzechowski, Odyniak, Olechnowicz, Olegnicki, Oleszkiewicz, Oleszkowicz, Olewnicki, Opolski, Opryszowski, Orłowski, Ortyński, Orzeński, Ostolski, Ostraszewicz.
Pacławski, Palimączyński, Pareński, Parnawski, Paryłowski, Pasławski, Patyłowski, Pawlik, Pawlikowicz, Pawlikowski, Perehuda, Perski, Petraszewicz, Pielecki, Pilik, Piskowski, Płonczyński, Płoszczański, Płoszczyński, Płotnicki, Podgórski, Podgurski, Podhajecki, Podhorecki, Podhorodecki, Podlesiecki, Podłuski, Podwysocki, Pohorecki, Pokutyński, Polański, Politowicz, Popiel, Popielnicki, Popin, Popkowicz, Poradowski, Porudowski, Półtorakiewicz, Procewicz, Proczewicz, Prusinowski, Przygrodzki, Pukiniecki, Pułtorakiewicz, Pumporakiewicz, Putwiński, Puziowicz.
Raczkiewicz, Radiłowski, Radzewic, Radzewicz, Radziewicz, Rafalski, Rajca, Rajkiewicz, Rasko, Rastawiecki, Rastowiecki, Raszko, Raszkowski, Rayca, Raykiewicz, Robaszewski, Rodziewicz, Rozłucki, Rożniatowski, Rożniewski, Rubaszewski, Rubinowski, Rudnicki, Rupczyc, Rybczyc, Rybnicki, Rybotycki, Rychlicki, Rychliński, Rześniewski, Rześniowiecki, Rzodkiewicz.
Sarnowski, Sasimowski, Sasinowski, Saski, Sasowski, Sasulicz, Semkowicz, Serednicki, Sernowski, Siarczyński, Siemakowicz, Siemasz, Siemiasz, Siemiginowski, Sienicki, Sienuszkowicz, Skoinicki, Skolski, Skotnicki, Skowronek, Skulski, Słotyło, Smereczański, Smeroczański, Smolnicki, Snitowski, Sołoma, Soroczyński, Sosiński, Sosnowski, Sozański, Srzednicki, Stanisławski, Steckiewicz,Stefański, Strupiński, Strutyński, Stryjski, Stryski, Strzelbicki, Stupnicki, Stypałkowski, Sulatycki, Swarczyński, Swaryczewski, Symon, Sypajło, Szachnowicz, Szandorowski, Szandrowski, Szandyrowski, Szczeniawski, Szczeniowski, Szczombrowski, Szczurewicz, Szczygielski, Szemetyłło, Szeniowski, Szeptycki, Szeremieciński, Szpakowski, Szumiłło, Szumiło, Szumlański, Szylwiński, Szymański, Szyszka.
Śnitkowski, Świchodowski, Świebodowski, Świerzpot, Świrydowski, Świstelnicki, Świstun.
Taonewicz, Tarnawski, Tarnowiecki, Tarnowski, Tatomir, Telepianowicz, Tenewicz, Terlecki, Ternawski, Ternowski, Terpiłowski, Tokarski, Topolnicki, Toporowicz, Towarnicki, Trachimowski, Trojanowski, Truchanowicz, Trzcina, Turczyński, Turebski, Turecki, Turek, Turkiewicz, Turzański, Tustanowski, Tychowski, Tymiński, Tymowski, Tysarowski, Tysowski, Tyssowski, Tyszarowski, Tyszewicz, Tyzdrowski.
Uhelnicki, Uhernicki, Uhrynowski, Ulnicki, Uniatycki, Uniatyński, Urbański, Urocicki, Urociecki, Uruski, Usarzewski, Ussakowski, Ussowski, Ustyanowski.
Waczewski, Wakulski, Wanczałuch, Wandrowicz, Wandrycz, Wasilkowski, Wasylkiewicz, Weber, Weidman, Werpachowski, Werpechowski, Werycha, Weryha, Wichliński, Winkler, Winnicki, Wisłobocki, Wisłocki, Wismont, Witkowski, Witwicki, Włosiański, Wojutyński, Wolański, Wołczański, Wołkowicki, Wołkowyski, Wołłszowski, Wołosiański, Wołosiecki, Wołosowski, Wołoszowski, Wołoszyn, Wołoszynowski, Wołoszyński, Wołszyński, Worotnicki, Woruski, Woruyski, Worytko, Wysłobocki, Wysoczański, Wyszyński.
Zaczywilkowski, Zaderewnicki, Zadrzewicki, Zajkowski, Zakałużny, Zakaźny, Zankowicz, Zapłatyński, Zarudzki, Zasimowicz, Zatwardnicki, Zatwarnicki, Zawadzki, Zawisza, Zeliszkiewicz, Zeloborski, Zesieliński, Zesteliński, Zeszteliński, Zieliborski, Zieliński, Ziembiński, Ziębiński, Ziętarski, Zuber, Zubr, Zubrzycki, Zukotyński, Zurakowski, Zuroch, Zyzani.
Żabiński, Żejmo, Żeliborski, Żelisko, Żerebecki, Żórakowski, Żubr, Żukociński, Żukotyński, Żukowski, Żurachowski, Żurakowski, Żurawski, Żydykowicz.

</doc>
<doc id="126686" url="https://pl.wikipedia.org/wiki?curid=126686" title="Powiat makowski">
Powiat makowski

 
Powiat makowski – powiat w Polsce, w północnej części województwa mazowieckiego, nad rzeką Orzyc. Utworzony w 1999 roku w ramach reformy administracyjnej. Jego siedzibą jest miasto Maków Mazowiecki.
W skład powiatu wchodzą:
Pierwszym starostą makowskim w III RP został Kazimierz Białobrzeski. Obecnie starostą makowskim jest Zbigniew Deptuła. Były poseł Sejmu RP w latach 2001-2005. Wicestarostą jest Dariusz Wierzbicki a w skład zarządu powiatu wchodzą: Zbigniew Deptuła, Dariusz Wierzbicki, Bogdan Żebrowski, Stanisław Strzelecki i Jerzy Pepłowski.
Według danych z 31 grudnia 2019 roku powiat zamieszkiwały 44 892 osoby. Natomiast według danych z 30 czerwca 2020 roku powiat zamieszkiwało 44 667 osób.
Historia.
XVI w.-1795
1795-1866
1866-1918
Ustawa z 19 (31) grudnia 1866 r. o zarządzie gubernialnym i powiatowym w guberniach Królestwa Polskiego powołała do życia powiat makowski. Powiat ten znalazł się w zachodniej części guberni łomżyńskiej. W jego skład weszły trzy miasta: Maków, Różan i Krasnosielc oraz osiem gmin wiejskich: Karniewo, Perzanowo, Płoniawy, Sielc I, Sielc II, Sieluń, Smrock i Sypniewo. W 1868 r. gminę Sielc I przemianowano na gminę Sielc, zaś gminę Sielc II na gminę Białosielc. Kolejne zmiany nastąpiły w 1870 r. Wraz z odebraniem praw miejskich Różanowi i Krasnosielcowi, miejscowości te jako osady wcielono do sąsiadujących z nimi gmin. Różan przyłączono do gminy Sieluń, natomiast Krasnosielc do gminy Białosielc. Mocą tego samego postanowienia gminę Białosielc przemianowano na gminę Krasnosielc.
1919-1939
14 sierpnia 1919 r. na mocy ustawy tymczasowej o organizacji władz administracyjnych II instancji powołano do życia województwo warszawskie. Na obszarze tego województwa utworzono powiat makowski. 17 grudnia 1923 starostą makowskim został Włodzimierz Hendrich.
1939-1945
8 października 1939 r. Adolf Hitler wydał dekret o organizacji i administracji wschodnich terytoriów włączonych do Rzeszy. Zgodnie z tym dekretem 1 listopada 1939 r. (w rzeczywistości stało się to już 26 października) wcielono do III Rzeszy obszar o powierzchni 91 974 km². Wśród dawnych ziem II RP na terenie Rzeszy znalazła się m.in. północna część województwa warszawskiego. Powiat makowski (niem. Landkreis Mackeim) znalazł się w Rejencji ciechanowskiej (niem. Regierungsbezirk Zichenau), która weszła w skład prowincji Prusy Wschodnie (niem. Ostpreußen).
1945-1950
22 sierpnia 1944 r. na mocy dekretu Polskiego Komitetu Wyzwolenia Narodowego przywrócono przedwojenny podział administracyjny Polski, natomiast samorząd terytorialny zorganizowano dekretem Polskiego Komitetu Wyzwolenia Narodowego z dnia 23 listopada 1944 r. o organizacji i zakresie działania samorządu terytorialnego. Powiat makowski, jako jeden z powiatów województwa warszawskiego reaktywowano po wyzwoleniu ziem północnego Mazowsza w zimie 1945 r. Ze względu na zniszczenia wojenne Makowa Mazowieckiego władze powiatu zmuszone były tymczasowo urzędować w Krasnosielcu.
1950-1975
Ustawą z dnia 20 marca 1950 r. o terenowych organach jednolitej władzy państwowej zniesiono samorząd terytorialny w Polsce. Powiaty jako jednostki administracyjne funkcjonowały nadal, lecz organizacja władz powiatowych uległa daleko posuniętym zmianom. Na terenie powiatu makowskiego powołano do życia powiatową radę narodową. Jej organem wykonawczym stało się prezydium powiatowej rady narodowej. Na czele prezydium stał przewodniczący, będący odpowiednikiem wcześniejszego starosty. Ustawą z dnia 22 listopada 1973 r. o zmianie ustawy o radach narodowych wprowadzono instytucję naczelnika powiatu. Powiat makowski istniał do momentu wejścia w życie ustawy z dnia 28 maja 1975 r. o dwustopniowym podziale administracyjnym Państwa oraz o zmianie ustawy o radach narodowych. W wyniku przeprowadzenia wspomnianej reformy administracyjnej z dniem 1 czerwca 1975 r. powstało 49 województw, które zastąpiły 17 dotychczasowych, podzielonych na powiaty. Prawie całe terytorium powiatu makowskiego znalazło się na obszarze województwa ostrołęckiego, jedynie gmina Karniewo znalazła się w województwie ciechanowskim.
1975-1998
od 1999
Ustawą z dnia 24 lipca 1998 r. o wprowadzeniu zasadniczego trójstopniowego podziału terytorialnego państwa przeprowadzono reformę administracyjną w Polsce. Z dniem 1 stycznia 1999 r. powstało 16 województw, które zastąpiły 49 dotychczasowych. Na obszarze województwa mazowieckiego zorganizowano 37 powiatów ziemskich, w tym powiat makowski składający się z 10 gmin. Pierwszym starostą makowskim został Kazimierz Adam Białobrzeski, a przewodniczącym rady powiatu I kadencji Józef Andrzej Stopa.
Poczet starostów.
II Rzeczpospolita
III Rzeczpospolita
I kadencja (1999-2002) -
Kazimierz Adam Białobrzeski (PSL)
II kadencja (2002-2006) -
Kazimierz Adam Białobrzeski (PSL)
III kadencja (2006-2010) -
Zbigniew Roman Deptuła (PSL)
IV kadencja (2010-2014) -
Zbigniew Roman Deptuła (PSL)
V kadencja (2014-2018) -
Zbigniew Roman Deptuła (PSL)
V kadencja (2018-2023) -
Zbigniew Roman Deptuła (PSL)
Poczet przewodniczących rady powiatu.
III Rzeczpospolita
I kadencja (1999-2002) -
Józef Andrzej Stopa
II kadencja (2002-2006) -
Roman Zakrzewski
III kadencja (2006-2010) -
Roman Zakrzewski
IV kadencja (2010-2014) -
Roman Zakrzewski
V kadencja (2014-2018)-
Janusz Gójski

</doc>
<doc id="126687" url="https://pl.wikipedia.org/wiki?curid=126687" title="Segowia">
Segowia

Segowia (hiszp. "Segovia") – miasto w środkowej Hiszpanii, w regionie Kastylia i León, stolica prowincji Segovia, ok. 56 tys. mieszkańców (2003). Położone u podnóża gór Sierra de Guadarrama, na wysokości 1000 m n.p.m.
Przemysł lekki, ośrodek handlowy i turystyczny.
Demografia.
Zmiany liczby ludności w Segowii:

</doc>
<doc id="126689" url="https://pl.wikipedia.org/wiki?curid=126689" title="Powiat miński">
Powiat miński

Powiat miński – powiat w Polsce (województwo mazowieckie), w aglomeracji warszawskiej, restytuowany w 1999 roku w wyniku reformy administracyjnej. Jego siedzibą jest miasto Mińsk Mazowiecki.
Powiat miński należy do największych powiatów ziemskich w Polsce (27 pozycja).
Powiat jest średnio zurbanizowany. 46% (2019) ludności powiatu mieszka w miastach, podczas gdy odsetek ten dla Polski wynosi 60%. Przy czym występują tu liczne dawne miasta jak Cegłów (od 2022 r. ponownie miasto), Dobre, Stanisławów, Siennica, Latowicz, Kuflew, Jeruzal i Okuniew; a także duże wsie które nigdy miastami nie były, jak Dębe Wielkie (ok. 3200 mieszkańców) czy Stojadła (blisko 1000).
Powiat miński graniczy z pięcioma powiatami województwa mazowieckiego: garwolińskim, otwockim, wołomińskim, siedleckim i węgrowskim, a także z Warszawą.
Według danych z 31 grudnia 2019 roku powiat zamieszkiwało 154 526 osób. Natomiast według danych z 30 czerwca 2020 roku powiat zamieszkiwały 154 942 osoby.
Podział administracyjny.
W skład powiatu wchodzą:
Gminy powiatu według liczby mieszkańców (dane z 2016 roku)
Miasta powiatu według liczby mieszkańców (dane z 2016 roku)
Inne ważniejsze miejscowości powiatu według liczby mieszkańców (dane z lipca 2015 roku)
Historia.
Historia powiatu mińskiego jest ściśle związana z historią miasta Mińsk Mazowiecki, które uzyskało prawa miejskie w 1421 roku. W okresie I Rzeczypospolitej miasto wraz z okolicznymi ziemiami znajdowało się w województwie mazowieckim, a obszar przyszłego powiatu mińskiego obejmował wschodnie rubieże Ziemi Warszawskiej (m.in. Stanisławów, Dębe Wielkie, Jakubów i Okuniew), wschodnie rubieże Ziemi Czerskiej (m.in. Latowicz, Mińsk Mazowiecki, Kuflew) i zachodnie rubieże Ziemi Liwskiej (m.in. Kałuszyn i Dobre). 
W okresie rozbiorów, w 1795 roku, na krótko znalazł się w zaborze austriackim, od 1809 w Księstwie Warszawskim, a po jego upadku 1815 w zaborze rosyjskim w utworzonym Królestwie Polskim. Wprowadzono wówczas nowy podział administracyjny tworząc województwa i obwody. Obwody składały się natomiast z powiatów będących okręgami wyborczymi i sądowniczymi. Utworzono obwód stanisławowski, w którego skład wchodziły dwa powiaty: siennicki i stanisławowski. Pierwotnie jego siedzibą miał się stać Okuniew, ostatecznie 16 stycznia 1816, kiedy to nowy podział administracyjny został zatwierdzony przez gen. Józefa Zajączka powstał obwód stanisławowski z siedzibą w Mińsku.
Według Słownika Geograficznego Królestwa Polskiego powiat miński obejmował:
W 1866 na mocy ukazu zlikwidowano powiat stanisławowski, a jego tereny zajęły dwa nowo utworzone powiaty: miński i radzymiński. W 1868 nazwę powiatu mińskiego zmieniono na nowomiński, ze względu na zmianę nazwy głównego miasta na Nowo-Mińsk.
W okresie I wojny światowej powiat miński znalazł się w części Królestwa Polskiego będącej pod okupacją niemiecką. 22 marca 1916 roku połączono powiaty miński i radzymiński w jeden powiat miński. Po zakończeniu I wojny światowej, 2 sierpnia 1919 w obrębie woj. warszawskiego, utworzono powiat miński obejmujący dwa miasta niewydzielone: Mińsk Mazowiecki i Kałuszyn, pięć osad miejskich: Cegłów, Kołbiel, Latowicz, Siennica, Stanisławów oraz 14 gmin wiejskich: Cegłów, Chrościce, Dębe Wielkie, Glinianka, Iwowe, Jakubów, Kołbiel, Kuflew, Latowicz, Ładzyń, Łukówiec, Mińsk, Siennica i Stanisławów. W zbliżonej formie powiat miński przetrwał do wybuchu II wojny światowej.
Powierzchnia powiatu mińsko-mazowieckiego w II Rzeczypospolitej
Po wojnie powrócono do przedwojennego podziału administracyjnego i Mińsk Mazowiecki i powiat miński ponownie znalazły się w województwie warszawskim.
W 1954 w wyniku kolejnej reformy administracyjnej zlikwidowano podział na gminy i wprowadzono podział na mniejsze gromady. W 1968 powiat mińsko-mazowiecki obejmował następujące gromady: Cegłów, Dębe Wielkie, Dobre, Grodzisk, Groszki Nowe, Iwowe, Jakubów, Jeruzal, Kałuszyn, Kuflew, Latowicz, Ładzyń, Mińsk Mazowiecki, Mrozy, Pustelnik, Rudzienko k. Dobrego, Rudzienko k. Kołbieli, Siennica, Sołki, Stanisławów, Stojadła, Wielgolas i Wiśniew.
W 1973 przywrócono podział na gminy. Obszar powiatu mińskiego podzielono na 2 miasta i 11 gmin. Gmina Kołbiel znalazła się w powiecie otwockim. Natomiast z powiatu otwockiego do powiatu mińskiego przełączono obszary 17 sołectw (oraz z miasta Sulejówka – Długą Szlachecką), które ustanowiły główną część odtworzonej gminy Halinów w powiecie mińskim (osiemnaste sołectwo Teresław przyłączono do gminy Dębe Wielkie), pozostałe sołectwa gminy Halinów zostały przyłączone z powiatu wołomińskiego. Równocześnie z powiatu mińskiego wyłączono sołectwa Dobrzyniec, Oleksin, Rudno i Rudzienko koło Kołbieli, które włączono do gminy Kołbiel w powiecie otwockim, a także sołectwa Iwowe, Laliny i Łopacianka, które włączono do gminy Borowie w powiecie garwolińskim.
1 czerwca 1975 wprowadzono dwustopniowy podział administracyjny. Utworzono województwo siedleckie, w skład którego ze zniesionego powiatu mińskiego weszły miasta Mińsk Mazowiecki i Kałuszyn oraz gminy Cegłów, Dębe Wielkie, Dobre, Jakubów, Kałuszyn, Latowicz, Mińsk Mazowiecki, Mrozy, Siennica i Stanisławów. Jedynie gmina Halinów znalazła się w nowym województwie stołecznym warszawskim.
W 1990, kiedy powrócono do idei samorządu terytorialnego, utworzono Urząd Rejonowy w Mińsku Mazowieckim obejmujący miasto Mińsk Mazowiecki oraz gminy: Cegłów, Dębe Wielkie, Dobre, Jakubów, Kałuszyn – miasto i gminę, Kołbiel, Latowicz, Mińsk Mazowiecki, Mrozy, Poświętne, Siennica, Stanisławów oraz Strachówka.
Dawne miasta obecnego powiatu.
Lista przedstawia dawne ośrodki miejskie i ważniejsze osady powiatu mińskiego z podziałem według dawnych i obecnych funkcji:
W okresie I Rzeczypospolitej ośrodki te wchodziły pierwotnie w skład własności:
Obecny powiat miński.
1 stycznia 1999 roku wprowadzono zasadniczą reformę administracyjną, w wyniku której utworzono 16 nowych województw składających się z powiatów. Powstał powiat miński, który znalazł się w województwie mazowieckim. Powiat miński objął swoim obszarem 11 gmin z obszaru byłego województwa siedleckiego: miasto Mińsk Mazowiecki, gminę miejsko-wiejską Kałuszyn oraz gminy wiejskie: Cegłów (miasto od 1 stycznia 2022 r.; gmina miejsko-wiejska), Dębe Wielkie, Dobre, Jakubów, Latowicz, Mińsk Mazowiecki, Mrozy (miasto od 1 stycznia 2014 r.; gmina miejsko-wiejska), Siennica i Stanisławów oraz trzy gminy z byłego województwa warszawskiego: miasta Wesoła i Sulejówek oraz Halinów (miasto od 1 stycznia 2001 roku; gmina miejsko-wiejska).
1 stycznia 2002 roku z powiatu wyłączono gminy miejskie Sulejówek (przejściowo) i Wesołą i przyłączono je do powiatu warszawskiego, po czym wraz z jego zlikwidowaniem 27 października 2002 roku, Wesoła stała się dzielnicą Warszawy, a Sulejówek powrócił do powiatu mińskiego.
W 2001 roku nadano prawa miejskie wsi Halinów, a w roku 2014 wsi Mrozy. Są to najmłodsze miasta w powiecie mińskim, a także jedne z najmłodszych w kraju. W 2022 r. prawa miejskie odzyskał Cegłów (utracone w 1869 r.).
Warunki naturalne.
Powiat miński położony jest na granicy Niziny Południowopodlaskiej oraz Środkowomazowieckiej. Obejmuje on znaczną część Wysoczyzny Kałuszyńskiej, a ponadto fragmenty Obniżenia Węgrowskiego, Równiny Garwolińskiej oraz Równiny Wołomińskiej. Charakterystyczną cechą tego obszaru jest powolne wznoszenie się terenu w kierunku wschodnim – od ok. 100 m n.p.m. we wschodniej części Równiny Wołomińskiej i Garwolińskiej ku najwyższym partiom Wysoczyzny Kałuszyńskiej (190–223 m n.p.m.), a następnie gwałtowniejsze obniżenie się terenu w kierunku dna Doliny Kostrzynia i Liwca (ok. 120–140 m n.p.m.), płynących przez Obniżenie Węgrowskie.
Najcenniejsze przyrodniczo fragmenty powiatu mińskiego chronione są w obrębie 11 rezerwatów przyrody (Jedlina, Rudka Sanatoryjna, Wólczańska Góra, Świder, Florianów, Bagno Pogorzel, Przełom Witówki, Rogoźnica, Torfowisko Jeziorek, Torfowisko Zawały, Barania Ruda), 4 Specjalnych Obszarów Ochrony Siedlisk (Rogoźnica, Dolina Środkowego Świdra, Torfowisko Czernik oraz Gołe Łąki), Obszaru Specjalnej Ochrony Ptaków Dolina Kostrzynia, Mińskiego Obszaru Chronionego Krajobrazu oraz jednego użytku ekologicznego (Sosny Olszewickie). Ponadto na terenie powiatu mińskiego zlokalizowane są fragmenty Warszawskiego oraz Nadwiślańskiego Obszaru Chronionego Krajobrazu.
Demografia.
Zmiana liczby ludności na przestrzeni lat (stan na 31 XII):
Infrastruktura.
Powiat miński położony jest wzdłuż drogi krajowej nr 2. Przez powiat przebiega także droga krajowa nr 50. Obydwie drogi krzyżują się w miejscowości Stojadła dwupoziomowym węzłem.
Łączna długość dróg w powiecie wynosi 1658 km, z czego na drogi krajowe przypada: 77,5 km; drogi wojewódzkie: 76,3 km, powiatowe: 512,1 oraz gminne: 991,9 km.
Przez powiat przebiegają także linia kolejowa nr 2 wchodząca w skład magistrali kolejowej Paryż – Berlin – Warszawa – Moskwa oraz linia kolejowa nr 13 łącząca Krusze i Pilawę
Na terenie powiatu, znajduje się także lotnisko, jednak pomimo prób przekształcenia go w lotnisko obsługujące loty cywilne, ciągle pozostaje lotniskiem wojskowym.
Oprócz dróg powiat ma także infrastrukturę komunalną rozwiniętą zależnie od regionu (sieci wodociągowe, oczyszczalnie ścieków, sieci gazowe, elektroenergetyczne i telefoniczne).
Struktura gruntów.
Ogólna powierzchnia powiatu wynosi 116 435 ha, w tym:
Administracja i samorząd.
Starostowie powiatu mińskiego:
Przewodniczący Rady powiatu mińskiego:

</doc>
<doc id="126690" url="https://pl.wikipedia.org/wiki?curid=126690" title="Santa Cruz (Kalifornia)">
Santa Cruz (Kalifornia)

Santa Cruz – miejscowość wypoczynkowa w stanie Kalifornia około 120 km (75 mil) na południe od San Francisco nad Zatoką Monterey. Stolica hrabstwa o tej samej nazwie.
Santa Cruz liczy ponad 50 tys. mieszkańców. Ośrodek turystyczny. Siedziba filii Uniwersytetu Kalifornijskiego. Przetwórstwo rolno-spożywcze, niewielkie przedsiębiorstwa z sektora informatycznego i (ang.) "high technology".
Historia.
Początek Santa Cruz bierze od dwunastej misji katolickiej, o tej samej nazwie, w łańcuchu misji założonych na zachodnim wybrzeżu. Misję założył Ojciec Fermin de Lasuen 28 sierpnia 1791 roku. Budynki misji zostały wykonane z tradycyjnej cegły adobe. Misja funkcjonuje do 1834 roku kiedy zostaje poddana sekularyzacji przez rząd Meksyku. Obecnie na terenie misji zachował się budynek mieszkalny z lat 1822–1824, w którym jest bardzo skromne muzeum.
Ze względu na szereg nieszczęść i katastrof, jakie spotykają misję (powodzie, trzęsienia ziemi, kradzieże i bunty Indian), otrzymuje ona potoczną nazwę „Misja Niepowodzeń” ang. "Bad Luck Mission". W 1857 roku trzęsienie ziemi niszczy kościół misji, po latach zostaje on zrekonstruowany. W roku 1989 miejscowość nawiedza kolejne duże trzęsienie ziemi.
W latach 60. ubiegłego stulecia w Santa Cruz i pobliskim Monterey rodzi się ruch hipisów i lansowane jest wśród młodzieży zażywanie LSD.
Współczesność.
Odbudowane po trzęsieniu ziemi Santa Cruz jest typowym miasteczkiem turystycznym z licznymi hotelami i pensjonatami i jest bazą wypoczynkową dla niedalekiego San Francisco. Główne atrakcje to piękne wybrzeże klifowe.
Inne atrakcje to drewniane molo z licznymi restauracjami, jedna z najstarszych w Stanach Zjednoczonych drewniana kolejka górska "Giant Dipper" licząca około 80 lat oraz murowana latarnia morska z prywatnym muzeum surfingu.
Port jachtowy jest zapleczem dla amatorów żeglarstwa. Wysokie fale sprzyjają uprawianiu sportów wodnych (surfing)
W centrum miasta odrestaurowana ulica w stylu lat dwudziestych z butikami i restauracjami.
W Santa Cruz jest także zlokalizowany UCSC – University of California – Santa Cruz.
W okolicy szereg gospodarstw ekologicznych [organic] uprawiających warzywa i owoce.
Santa Cruz jest miastem niepopierającym tzw. "dużego biznesu," jak np. supermarkety lub duże przedsiębiorstwa – korporacje. Znaczna część mieszkańców Santa Cruz pracuje w pobliskim San Jose.
Główny slogan nieoficjalny miasta i regionu to "Keep Santa Cruz Weird" – utrzymuj Santa Cruz dziwnym/szalonym/nadzwyczajnym – który odzwierciedla zachowanie i styl bycia populacji regionu.

</doc>
<doc id="126691" url="https://pl.wikipedia.org/wiki?curid=126691" title="John Bush">
John Bush

John Bush (ur. 24 sierpnia 1963) – amerykański wokalista. Karierę muzyczną rozpoczynał w grupie Armored Saint. Od 1992 do 2005, oraz w 2009 członek zespołu Anthrax.

</doc>
<doc id="126692" url="https://pl.wikipedia.org/wiki?curid=126692" title="Modraszkowate">
Modraszkowate

Modraszkowate (Lycaenidae) − rodzina motyli dziennych, licząca około 6000 gatunków (z czego na terenie Polski wykazano 49 gatunków). Są to motyle małe lub średniej wielkości (od 1,5 cm do 8 cm rozpiętości skrzydeł), występujące we wszystkich zoogeograficznych krainach świata.
Do modraszkowatych należą następujące podrodziny:
Trzy pierwsze występują w Europie, w tym i w Polsce. Jednym z najliczniejszych motyli żyjących w Europie jest modraszek ikar ("Polyommatus icarus").
Duża liczba gatunków modraszkowatych ma metalicznie ubarwiony wierzch skrzydeł – zazwyczaj w barwach niebieskich, niebieskofioletowych, czerwonopomarańczowych i złocistych. Częsty jest też kolor brunatny, zwłaszcza u samic z podrodziny modraszków Polyommatinae. Na skrzydle tylnym często występują ogonki (charakterystyczne szczególnie dla ogończyków).
Gąsienice modraszkowatych kształtem przypominają stonogi – są spłaszczone i zwężające się na końcach, zielone lub brązowe. Rośliny żywicielskie modraszkowatych są różnorodne, od drzew i krzewów (preferowanych przez ogończyki) po zielne, jak np. szczaw. Gąsienice pewnych gatunków (np. modraszek arion "Maculinea arion") żyją w mrowiskach odżywiając się larwami i jajami mrówek, inne bytując na roślinach żywicielskich są przez mrówki chronione w zamian za słodką wydzielinę produkowaną przez specjalne gruczoły na grzbiecie. Poczwarki są krępe i krótkie, przymocowane do liścia rośliny żywicielskiej jedwabną nicią.
Zobacz też.
owady Polski

</doc>
<doc id="126693" url="https://pl.wikipedia.org/wiki?curid=126693" title="B-17">
B-17



</doc>
<doc id="126696" url="https://pl.wikipedia.org/wiki?curid=126696" title="San Francisco">
San Francisco

San Francisco – miasto i hrabstwo w stanie Kalifornia w Stanach Zjednoczonych, położone na półwyspie San Francisco, otoczonym przez Ocean Spokojny na zachodzie, zatokę San Francisco na wschodzie i cieśninę Golden Gate na północy, czwarte pod względem liczby ludności miasto w Kalifornii i trzynaste w całym kraju. Jest częścią obszaru metropolitalnego San Francisco Bay Area, którego liczba ludności przekracza 7,2 miliona.
Historia San Francisco sięga roku 1776, kiedy to hiszpańscy kolonizatorzy Ameryki Północnej dowodzeni przez Juana Bautistę de Anza osiedlili się na krańcu półwyspu zakładając na tym terenie fort oraz misję imienia świętego Franciszka z Asyżu. San Francisco i Kalifornia należały następnie do Meksyku, po wywalczeniu przez niego niepodległości od Hiszpanii, a następnie zostały włączone do Stanów Zjednoczonych. Miasto przeżyło znaczne przyspieszenie rozwoju w 1848 roku podczas krótkiego okresu kalifornijskiej gorączki złota, stając się w tym czasie największym miastem na Zachodnim Wybrzeżu. W 1906 roku San Francisco zostało w większej części zniszczone podczas trzęsienia ziemi i pożarów, które były jego skutkiem. Po kataklizmie zostało szybko odbudowane, dziewięć lat później goszcząc Międzynarodową Wystawę Panamsko-Pacyficzną. Podczas II wojny światowej San Francisco było punktem ekspedycyjnym dla tysięcy żołnierzy walczących na Pacyfiku i ważnym portem wypadowym operującej na tym oceanie floty. W latach powojennych do miasta napłynęły tysiące imigrantów i byłych żołnierzy, co zbiegło się w czasie z gwałtownym rozwojem okolicy. Nadchodzące rozluźnienie norm społecznych i inne czynniki przyczyniły się do początków ruchów społecznych środowisk LGBT. W 1967 w mieście zaczęło się tak zwane Lato Miłości. Postępująca liberalizacja i otwartość społeczności wyrobiły San Francisco opinię miasta liberalnego.
Obecnie San Francisco jest dużym ośrodkiem turystycznym znanym ze swoich atrakcji, między innymi mostu nad Złotymi Wrotami, więzienia Alcatraz, Coit Tower, tramwajów linowych, fabryki czekolady Ghirardelli, czy chińskiej dzielnicy. Charakterystyczne dla miasta są jego strome wzgórza i ulice oraz mieszanina stylów architektonicznych, od wiktoriańskiego do postmodernizmu. Miasto słynie także ze swojego zróżnicowania etnicznego, kosmopolityzmu, uniwersytetów oraz wyodrębnionych i wpływowych społeczności azjatyckiej, latynoamerykańskiej oraz LGBT.
Historia.
Najwcześniejsze archeologiczne dowody osadnictwa na terenach miasta pochodzą z roku 3000 p.n.e. Gdy 2 listopada 1769 roku przybyli na te tereny hiszpańscy kolonizatorzy pod dowództwem Gaspara de Portolà, zamieszkiwał je szczep Yelamu ludu Ohlone, który skupił się tu w kilkunastu wsiach. Była to pierwsza udokumentowana wizyta Europejczyków w okolicach Zatoki San Francisco. Siedem lat później, 28 marca 1776 roku, Hiszpanie założyli na tych terenach fort, a następnie misję imienia św. Franciszka z Asyżu (Mission Dolores).
Podczas meksykańskiej wojny o niepodległość z Hiszpanią w 1821 roku rejon ten został przyłączony do Meksyku. W 1835 roku William Richardson założył, nieopodal kotwicowiska łodzi w miejscu obecnego Portsmouth Square, pierwsze znaczące osiedle nieleżące w obrębie Mission Dolores.
Razem z alkadem Misji, Francisco de Haro, Richardson sporządził plan przyszłych ulic pod rozwijającą się osadę. Powstałe miasto, wtenczas nazywane Yerba Buena, zaczęło zaludniać się amerykańskimi osadnikami. W trakcie wojny amerykańsko-meksykańskiej, 7 czerwca 1846 roku, amerykański komodor John D. Sloat uznał Kalifornię za tereny należące do Stanów Zjednoczonych, a dwa dni później, kapitan John B. Montgomery przybył do Yerba Buena, by ustanowić tam administrację amerykańską. Rok później Yerba Buena przemianowano na San Francisco. Pomimo atrakcyjnego położenia, będące naturalnym portem i bazą marynarki wojennej San Francisco, wciąż było małą osadą z niesprzyjającymi osadnictwu warunkami geograficznymi.
Kalifornijska gorączka złota spowodowała napływ poszukiwaczy tego kruszcu na tereny stanu. Przybysze osiedlali się masowo w San Francisco, preferując je ponad rywalizujące z nim miasto Benicia. Wizja wzbogacenia się była tak silna, że załogi statków przybywających do portu często porzucały swoje jednostki i masowo udawały się na pola złotonośne. Port miejski wypełnił się opuszczonymi statkami. Do grudnia 1849 roku liczba mieszkańców San Francisco wzrosła z 1000 do 25000. Z tych czasów wywodzi się też jedna z ikon miasta – chleb na zakwasie, będący podstawą wyżywienia XIX-wiecznych górników i robotników.
Kalifornia zyskała wkrótce status stanu, a w mieście zlokalizowano stały garnizon amerykański. Wybudowano fortyfikacje: Fort Point, strzegący wejścia do zatoki przez cieśninę Golden Gate, oraz fort na wyspie Alcatraz, zabezpieczający samą zatokę. Odkrycie srebra, m.in. złóż Comstock Lode w 1859 roku w nieodległej Nevadzie, dodatkowo przyspieszyło rozwój miasta. Wraz z napływem poszukiwaczy kruszców, osadników i zwykłych awanturników w mieście szerzyło się bezprawie. Szczególnie część miasta znana jako Barbary Coast wsławiła się jako oaza kryminalistów, prostytutek i hazardzistów.
Wzbogaceni na gorączce złota przedsiębiorcy szukali możliwości inwestycji swojego kapitału. Pierwszymi beneficjentami były instytucje finansowe: powstały pierwsze banki, jak Wells Fargo w 1852 roku, oraz przemysł kolejowy w osobie magnatów z tak zwanej „Wielkiej Czwórki”, na czele której stał Leland Stanford, która koordynowała powstanie Pierwszej Kolei Transkontynentalnej.
Rozwój Portu San Francisco ugruntował centralną pozycję miasta w handlu w regionie. Wychodząc naprzeciw rosnącemu zapotrzebowaniu ludności na towary i usługi, w mieście powstały liczne manufaktury. Levi Strauss założył przedsiębiorstwo handlowe, a później zaczął produkcję pierwszych dżinsów dla górników. Domingo Ghirardelli rozpoczął produkcję czekolady. Miasto, za sprawą imigrantów, stało się wielokulturowym i wielojęzycznym ośrodkiem. Chińczycy pracujący przy kolei skupili się w jednej dzielnicy, znanej później jako Chinatown. Pojawiają się także dzielnice imigrantów z Włoch (North Beach), a wciąż duży udział mieszkańców stanowili hiszpańskojęzyczni potomkowie osadników z czasów meksykańskich. Rozwinął się transport, z systemem tramwajów linowych. Wykształcił się także charakterystyczny dla miasta wiktoriański charakter zabudowy. Skrupulatnie zaplanowano tereny zielone oraz przestrzeń publiczną; założony został Park Golden Gate. Powstały nowe szkoły, kościoły, teatry i inne obiekty użyteczności publicznej. Presidio, teren dawnego hiszpańskiego fortu, przekształcił się w najważniejszą amerykańską instalację wojskową na wybrzeżu Pacyfiku. Na przełomie XIX i XX wieku miasto było znane ze swojego krzykliwego stylu, okazałych hoteli, wytwornych rezydencji skupionych na Nob Hill i rozkwitającej sztuki.
W 1906 roku San Francisco nawiedził największy kataklizm w jego historii. 18 kwietnia 1906 o 5:12 silne trzęsienie ziemi obróciło miasto w ruinę. Część budynków zawaliła się od wstrząsów, a następnie, wskutek uszkodzeń linii gazowych, wybuchły gigantyczne, wielodniowe pożary, które strawiły większą część pozostałej zabudowy. Ponieważ uszkodzone wodociągi uniemożliwiały skuteczne gaszenie ognia, artylerzyści z Presidio próbowali opanować rozprzestrzenianie się pożarów, wysadzając w powietrze kwartały budynków, by postawić barierę płomieniom. Wskutek trzęsienia i pożarów więcej niż trzy czwarte miasta legło w gruzach, włączając w to całe centrum. Ówczesne raporty mówiły o 498 ofiarach śmiertelnych, jednak współczesne badania szacują straty nawet na kilka tysięcy. Ponad połowa z 400 000 mieszkańców została bez dachu nad głową. Ocaleni tymczasowo zamieszkali w koczowisku w namiotach w Parku Golden Gate, w Presidio, na plażach oraz tam gdzie było jeszcze miejsce. Wiele osób na stałe wyprowadziło się z miasta w inne rejony Zatoki.
Miasto odbudowano szybko i na wielką skalę. Odrzucono projekty zakładające całkowitą zmianę układu ulic i wybrano znacznie szybszą opcję z zachowaniem ich historycznego planu. Bank of Italy Amadeo Gianniniego, późniejszy Bank of America, udzielił wielu pożyczek poszkodowanym rodzinom. W kilka lat odbudowano budynki mieszkalne i użyteczności publicznej, w wielokroć w większej liczbie i okazalszej formie niż sprzed kataklizmu. Wiele ulic poszerzono, unowocześniono centrum i część portu znaną jako Fisherman's Wharf. City Hall, siedzibę władz miejskich i administracji, z przepychem odbudowano w stylu Beaux Arts. Miasto świętowało odrodzenie swojego ratusza podczas Międzynarodowej Wystawy Panamsko-Pacyficznej w 1915 roku, która oficjalnie miała celebrować otwarcie Kanału Panamskiego, ale stała się także okazją do pokazania całkowicie odbudowanego i odnowionego San Francisco. Z okazji wystawy wzniesiono dodatkowo jeszcze kilka dużych budynków które, poza Palace of Fine Arts, po zakończeniu wyburzono.
W następnych latach miasto ugruntowało swoją pozycję stolicy finansowej; podczas krachu na giełdzie w 1929 roku nie upadł żaden bank wywodzący się z San Francisco. Co więcej to właśnie podczas wielkiego kryzysu miasto rozpoczęło dwie wielkie inwestycje budowlane, wznosząc jednocześnie Bay Bridge i Golden Gate Bridge, otwarte kolejno w 1936 i 1937 roku. Także w tym okresie zaadaptowano Alcatraz, wcześniej fort, na super-strzeżone więzienie federalne, w którym osadzeni zostali tak znani gangsterzy, jak np. Al Capone z Chicago. W późniejszych latach miasto świętowało swój powrót do świetności goszcząc wystawę światową w 1939 roku, a w kolejnych latach Golden Gate International Exposition, na potrzeby której usypano sztuczną wyspę na Zatoce – Treasure Island.
Podczas II wojny światowej stocznia marynarki wojennej w San Francisco stała się centrum napraw dokowych dla floty pacyficznej Stanów Zjednoczonych, a Fort Mason głównym punktem ekspedycyjnym dla tysięcy żołnierzy walczących na pacyficznym teatrze działań wojennych. Dostępność pracy przyciągnęła wielu ludzi, szczególnie Afroamerykanów ze stanów południowych, po zakończeniu wojny, wielu powracających żołnierzy, a także pracowników cywilnych, zdecydowało się pozostać w San Francisco na stałe. W 1945 roku w mieście została podpisana Karta Narodów Zjednoczonych, powołująca do życia Organizację Narodów Zjednoczonych, a w 1951 roku traktat pokojowy z San Francisco oficjalnie zakończył wojnę na Pacyfiku.
W latach 50. XX wieku, jak i 60., zachodnia część miasta przeszła gruntowną przebudowę i zmianę zagospodarowania. W tym okresie zbudowano też miejskie autostrady. Jednak wiele z nich, wskutek protestów mieszkańców, powstało tylko częściowo. W 1972 roku ukończono najwyższy budynek w mieście – Transamerica Pyramid, a w kolejnych latach w procesie "manhattanizacji" wyższa zabudowa pojawiła się w całym centrum. W kolejnych latach miasto zaczęło tracić pozycję centrum przemysłowo-komunikacyjnego. Aktywność portowa przeniosła się do niedalekiego Oakland, spadła liczba miejsc pracy związana z transportem morskim, przemysłem i pokrewnymi. Turystyka i jej obsługa zaczęły być najważniejszą częścią gospodarki San Francisco. Gwałtowny rozwój przeżyły przedmieścia, a samo miasto znacznie zmieniło profil demograficzny, gdy na miejsce białej ludności miasta, napłynęli imigranci z Azji czy Ameryki Łacińskiej. W tym samym okresie miasto stało się centrum amerykańskiej kontrkultury i ruchów liberalnych. Pisarze skupieni w dzielnicy North Beach, z generacji bitników przyczynili się do rozkwitu tak zwanego „renesansu z San Francisco”. Masowo do miasta napływali hippisi, zaludniając w latach 60. dzielnicę Haight-Ashbury, by w 1967 roku, podczas Lata Miłości, osiągnąć szczyt liczebności. W latach 70. XX wieku miasto było głównym ośrodkiem walki o prawa dla homoseksualistów. Dzielnica Castro przekształciła się w gay village, której znaczną część mieszkańców stanowili homoseksualiści lub sympatycy ruchów LGBT. Także w tym czasie Harvey Milk (zamordowany razem z burmistrzem George’em Moscone’em w 1978), zadeklarowany homoseksualista i prowadzący swoją kampanię wyborczą pod szyldem równouprawnienia, został wybrany do Rady Nadzorczej San Francisco (ang. "Board of Supervisors"), co zostało przedstawione w filmie „Obywatel Milk” (2008).
W 1989 roku miasto nawiedziło trzęsienie ziemi Loma Prieta o sile 7,1 stopni w skali Richtera, które spowodowało straty i ofiary w całym rejonie Zatoki. W San Francisco wstrząsy uszkodziły Marina District i South of Market, a także spowodowały uszkodzenia autostrad miejskich: Embarcadero oraz Central Freeway, które następnie rozebrano (Central Freeway częściowo). Uszkodzony, a w rezultacie przebudowany, został także Bay Bridge.
W latach „bańki internetowej” gospodarkę miasta ożywiły liczne nowo powstałe przedsięwzięcia. Do San Francisco sprowadzili się liczni przedsiębiorcy i deweloperzy z branży informatycznej, a następnie marketingowcy i inne towarzyszące firmy. W znaczący sposób zmieniło to profil wielu biedniejszych rejonów miasta, które gwałtownie się wzbogaciły. Po załamaniu koniunktury w 2001, wiele z firm upadło, ale zaawansowane technologie, przemysł informatyczny i inne pokrewne wciąż są głównymi elementami gospodarki miasta i jego okolic.
Geografia.
San Francisco leży na zachodnim wybrzeżu Stanów Zjednoczonych, na szczycie półwyspu San Francisco i oparte jest swoimi granicami o wybrzeża Pacyfiku i zatoki San Francisco. W skład miasta wchodzi też kilka wysp położonych w zatoce, między innymi Alcatraz, Treasure i sąsiednia Yerba Buena, a także małe części wysp Alameda, Angel i Red Rock. Także niezamieszkane wyspy Farallon położone 43 km w głąb Pacyfiku, podlegają jurysdykcji miasta. Obszar miasta zawiera się z grubsza w kwadracie o boku ok. 11 km. Linia brzegowa miasta, szczególnie wschodnia i północna, jest w większej części sztuczna; rejony takie jak Marina District czy Hunters Point w całości, a Embarcadero w większej części, leżą na sztucznie usypanym lądzie. Podobnie Treasure Island jest sztucznie usypaną wyspą.
San Francisco i cała jego okolica położone są na obszarze aktywnym sejsmicznie, a wstrząsy regularnie nawiedzają miasto. Za trzęsienia ziemi w tym rejonie odpowiedzialne są uskok San Andreas i obszar Hayward Fault Zone (największe trzęsienia ziemi z 1906 i 1989 roku były spowodowane obsunięciem się Hayward Fault Zone), mimo że sam uskok nie przebiega przez miasto. Zagrożenie wstrząsami jest brane pod uwagę przy rozwoju infrastruktury miejskiej. Przy okazji przebudowy całe obszary miasta, zarówno budynki nowo wznoszone, jak i te istniejące, są dostosowywane do wymogów stawianych konstrukcjom przez trzęsienia ziemi – jednak w mieście wciąż istnieją tysiące mniejszych budynków, szczególnie tych starszych, które pozostają szczególnie narażone na wstrząsy. Szczególnie wrażliwe okazały się sztucznie usypane fragmenty lądu. Towarzyszące trzęsieniom ziemi wypiętrzenia i zapadliska, a także upłynnienie gruntu, spowodowało duże straty w Marina District podczas trzęsienia ziemi Loma Prieta w 1989 roku.
Charakterystyczną cechą miasta są jego wzgórza, których jest więcej niż 50 w jego granicach i od których wzięły swoje nazwy niektóre dzielnice, jak: Nob Hill, Pacific Heights, Russian Hill, Potrero Hill czy Telegraph Hill. W pobliżu geograficznego środka miasta, na południowy zachód od centrum, leży kilka mniej zaludnionych wzgórz. Dominuje Mount Sutro, na którym stoi Sutro Tower – duża czerwono-biała wieża radiowo-telewizyjna. Obok leżą wzgórza Twin Peaks – para wzgórz będąca jednym z najwyższych punktów w mieście i popularny punkt widokowy. Najwyższe wzgórze San Francisco to Mount Davidson, ok. 282 metrów wysokości, zwieńczone prawie 32 metrowym krzyżem wybudowanym tam w 1934 roku.
Klimat.
San Francisco, jak i cała Kalifornia, leży w strefie klimatu śródziemnomorskiego, który cechują łagodne zimy z licznymi opadami i suche lata, co znalazło odzwierciedlenie w niepoprawnie przypisywanemu Markowi Twainowi cytacie: "Najzimniejsza zima jaką kiedykolwiek przeżyłem to było lato w San Francisco" ("The coldest winter I ever spent was a summer in San Francisco."). Dodatkowy wpływ na klimat miasta ma woda, która otacza je z trzech stron. W szczególności zimny Prąd Kalifornijski zmniejsza wariacje klimatu, co owocuje umiarkowanymi temperaturami o małej amplitudzie rocznej. Natomiast połączenie zimnego powietrza znad oceanu i gorących jego mas znad lądu owocuje charakterystycznymi dla miasta mgłami, które wiosną i wczesnym latem spowijają zachodnią część miasta przez cały dzień. Mgła jest mniej widoczna we wschodniej części miasta i zwykle występuje tam późnym latem i jesienią, gdy temperatury są najwyższe.
Średnia najwyższa temperatura w San Francisco to 21 °C, która jest o 9 °C niższa niż dla miejsc położonych bardziej w głąb lądu, jak Livermore. Najwyższa zanotowana temperatura w San Francisco to 39 °C, odnotowana 17 lipca 1988 roku i 14 czerwca 2000 roku. Zimy w mieście są łagodne z najwyższymi temperaturami dziennymi sięgającymi 15 °C. Najniższe rzadko kiedy osiągają 0 °C i mniej, jakkolwiek rekordowa najniższa temperatura to −3 °C odnotowana 11 grudnia 1932 roku. Od maja do września, w okresie letnim, jest bardzo sucho, ale z kolei od listopada aż do marca opady deszczu są bardzo częste. Opady śniegu są niezwykle rzadkie, z około dziesięcioma przypadkami odnotowanymi od 1852. Największy opad śniegu zaobserwowany 5 lutego 1887, wyniósł od 9,4 cm w centrum miasta do 17,8 cm poza nim. Ostatni odnotowany opad śniegu w mieście miał miejsce 5 lutego 1976 roku, gdy spadło go ok. 2,5 cm.
Z powodu urozmaiconej topografii i wpływu wody w San Francisco występuje cała gama lokalnych zjawisk mikroklimatycznych. Wysokie wzgórza w geograficznym centrum miasta są odpowiedzialne za 20% różnicę w rocznych opadach pomiędzy różnymi częściami miasta. Osłaniają one także wschodnie dzielnice przed masami mgieł i zimnym powietrzem znad oceanu, które jest bardziej odczuwalne na zachodzie miasta. Przeciętnie wschodnia część miasta jest bardziej słoneczna, ze średnio 260 słonecznymi dniami w roku i 105 zachmurzonymi.
Podział miasta.
Osiedla.
W San Francisco wyróżnia się tradycyjnie ponad 100 osiedli (ang. "neighborhoods") z unikalnymi nazwami. Mają one różną wielkość, obejmując obszar od kilku do kilkunastu przecznic. Granice między osiedlami są zwykle umowne i oparte na historii okolicy oraz świadomości mieszkańców.
Historyczne centrum miasta leży w jego północno-wschodniej części, ograniczonej od południa Market Street. Tam znajduje się Financial District, Union Square i skupia się większość najwyższych budynków miasta, dużych domów towarowych i hoteli. Tu swój bieg zaczyna linia zabytkowego tramwaju linowego, łącząca centrum z położonym wyżej Chinatown i Nob Hill oraz z leżącym po drugiej stronie miasta portem z będącym atrakcją turystyczną Fisherman's Wharf. Także w tym rejonie znajdują się Russian Hill, osiedle mieszkalne na wzgórzu, na które wspina się osławiona swoimi serpentynami Lombard Street; osiedle włoskich imigrantów North Beach; czy Telegraph Hill z wieżą widokową Coit Tower. Tuż obok centrum znajduje się Tenderloin, osiedle o jednym z najwyższych współczynników przestępczości i liczbie bezdomnych.
Na południe od Market Street leży osiedle South of Market (SOMA), swojego czasu skupiające zamierający przemysł, a obecnie zmieniające swój profil. Podczas bańki internetowej w okolicy zaczęły się osadzać liczne firmy z branży, powstały wieżowce i apartamentowce ("manhattanizacja"). Przekształciły się także sąsiednie South Beach czy Mission Bay, w którym zlokalizowano część kampusu Uniwersytetu Kalifornijskiego w San Francisco.
Osiedle Mission District, leżące dalej na południe, to od lat 50. XX wieku okolica z przewagą meksykańskich i latynoamerykańskich emigrantów. Osiedle powstało, gdy tereny te zaczęli zaludniać robotnicy-imigranci z Niemiec, Irlandii, Włoch czy krajów skandynawskich. W 1914 roku napłynęła tu dodatkowo fala imigrantów z Ameryki Środkowej, zatrudnionych przy budowie Kanału Panamskiego.
Okolice Golden Gate Park, położonego na wschodzie miasta, zajmują duże obszary mieszkalne. Na północ od niego rozciąga się rozległe osiedle Richmond District, którego część to „Nowe Chinatown”, ale zamieszkują w nim imigranci także z innych krajów azjatyckich i Rosji. Na południe od parku leży Sunset District, w którym dominującą część stanowi ludność pochodzenia azjatyckiego. Oba osiedla to typowe obszary mieszkalne z przewagą klasy średniej, znane pod wspólną nazwą „The Avenues” (od nazewnictwa ulic, patrz: "Drogi i autostrady").
W południowo-wschodniej części miasta leży osiedle Hunters Point. Jest to jedno z najbiedniejszych osiedli, z wysokim wskaźnikiem przestępczości, pomimo tego, że tereny te były objęte programem miejskiej rewitalizacji.
Południowo-centralna część miasta jest zdominowana przez liczne wzgórza. Tę część miasta charakteryzuje lekka zabudowa mieszkalna, nieregularny układ ulic oraz liczne tereny zielone, rekreacyjne i parki.
Zamieszkałe są także należące do miasta Treasure Island (uprzednio baza wojskowa) i sąsiednia Yerba Buena Island, połączone ze stałym lądem mostem Bay Bridge.
Parki i plaże.
Parki stanowią 18% powierzchni miasta. W sumie 229 parków, skwerów i terenów rekreacyjnych zajmuje 1772 hektary, włączając w to 388 ha poza granicami miasta. Golden Gate Park, pozostałe parki w samym San Francisco i jego okolicy, była baza wojskowa Presidio, wraz z jej częścią zwaną Crissy Field, w którym został przywrócony naturalny ekosystem słonych bagien, oraz wyspa Alcatraz są częściami Golden Gate National Recreation Area. Dodatkowo w południowo-zachodniej części miasta leży Jezioro Merced – słodkowodny zbiornik otoczony terenami parkowymi.
Największym (410 ha) i najbardziej uczęszczanym parkiem w mieście jest Golden Gate Park, który rozciąga się od środka miasta w kierunku Pacyfiku. Pierwotnie teren parku zajmowały wydmy porośnięte miejscowymi trawami, ale w 1870 roku, gdy zakładano park, teren obsadzono tysiącami odmian drzew i innych roślin pochodzących z całego świata. W parku znajdują się liczne dodatkowe obiekty jak: Conservatory of Flowers, Japoński Ogród Herbaciany i Arboretum Strybing. Dodatkowo w mieście rozsianych jest szereg mniejszych parków, skwerów i terenów rekreacyjnych, otoczonych zwykle przez osiedla mieszkalne.
Poczynając od cieśniny Golden Gate na północy, wybrzeże pacyficzne San Francisco stanowią naturalne plaże i klify. Plaże to m.in.: Baker Beach – niewielka, długości ok. 800 m plaża położona na brzegu samej cieśniny, na zachód od mostu Golden Gate. Plaża ta była częścią terenów wojskowych Presidio, po zdemilitaryzowaniu tego rejonu stała się plażą publiczną. Północno-zachodni kraniec półwyspu opada do morza stromymi klifami, natomiast zachodnią granicą miasta jest leżąca nad Pacyfikiem Ocean Beach. Zimne i silne prądy brzegowe nie sprzyjają kąpieli, na plaży odnotowano wypadki utonięć. Poniżej południowego krańca plaży leżą tereny Fortu Funston, dawnej bazy wojskowej, w której stacjonowała bateria rakiet Nike, chroniących wybrzeże. Jest to jedyna część Golden Gate National Recreation Area, gdzie dozwolone jest wyprowadzanie psów bez smyczy. Bezpośrednio na wschód od mostu Golden Gate rozciąga się Crissy Field; nadmorski park-łąka założony na miejscu starego lotniska po zaadaptowaniu i oczyszczeniu tych terenów. Na wschód od Crissy Field cała długość północnego i wschodniego wybrzeża (od strony Zatoki) San Francisco jest uregulowana. Stanowią je nabrzeża portowe, pirsy, mariny i inne konstrukcje związane z portowym charakterem miasta.
Samorząd i administracja.
Administracyjnie San Francisco to miasto-hrabstwo, czyli miasto, które zostało połączone z hrabstwem (ang. "Consolidated city-county"). Status ten posiada od 1856 roku. Jest to jedyny taki twór administracyjny w Kalifornii. Burmistrz San Francisco jest także administratorem hrabstwa, a Rada Nadzorcza hrabstwa San Francisco (ang. "Board of Supervisors") działa jak rada miejska. Regulowana przez status miejski, samorząd San Francisco ma formę dwudzielną. Władza wykonawcza, na czele której stoi burmistrz, to wybieralni oraz mianowani na stanowiska urzędnicy miejscy, a także pracownicy służb publicznych. Władzę ustawodawczą sprawuje 11-osobowa Rada Nadzorcza, na czele której stoi przewodniczący, i która jest odpowiedzialna za ustanawianie praw, uchwał, budżetu i innych. Udział w uchwalaniu ustaw mogą brać także mieszkańcy miasta w ramach inicjatywy ludowej.
Członkowie Rady Nadzorczej wybierani są jako reprezentanci 11 numerowanych dzielnic-okręgów wyborczych (ang. "districts"), na które oficjalnie podzielone jest San Francisco. W razie śmierci lub rezygnacji aktualnego burmistrza jego urząd przejmuje Przewodniczący Rady Nadzorczej, jak miało to miejsce w 1978 roku, gdy Dianne Feinstein przejęła urząd po morderstwie George’a Moscone’a.
Z powody swojego unikalnego statusu miasta-hrabstwa, lokalny samorząd ma w swojej jurysdykcji także własność i tereny, które leżą poza granicami miasta. Port lotniczy San Francisco, mimo tego że formalnie leży w hrabstwie San Mateo jest własnością i pod administracją Miasta i hrabstwa San Francisco. Miastu, ustawą Rakera z 1913 roku, oddano także w wieczystą dzierżawę Hetch Hetchy Valley oraz jej dorzecze w Parku Narodowym Yosemite.
W 2006 roku Rada Nadzorcza uchwaliła ustawę powołującą do życia program Healthy San Francisco (pol."Zdrowe San Francisco"), czyniącą go pierwszym miastem w Stanach Zjednoczonych zapewniającym opiekę zdrowotną nawet nieubezpieczonym mieszkańcom.
Budżet miejski na rok rozliczeniowy 2007–2008 zamknął się na poziomie ponad 6 miliardów dolarów.
W San Francisco mają swoją siedzibę także jednostki rządu federalnego, m.in.: Sąd Apelacyjny dla Dziewiątego Okręgu, Bank Rezerw Federalnych, Mennica Państwowa. Dodatkowo do roku 1990, zanim je zlikwidowano, w granicach miasta znajdowały się trzy duże instalacje wojskowe: na Presidio, Treasure Island oraz stocznia marynarki wojennej w San Francisco na Hunters Point. Okres stacjonowania wojska w mieście jest wspominany podczas dorocznego festynu – Fleet Week. Dodatkowo San Francisco jest wykorzystywane jako siedziba dla stanowego Kalifornijskiego Sądu Najwyższego (ang. "Supreme Court of California") oraz innych instytucji stanowych. W mieście mają także swoje placówki dyplomatyczne inne państwa; w sumie w San Francisco jest ponad 70 konsulatów.
Demografia.
W 2008 roku San Francisco zamieszkiwało 808 976 osób Z gęstością zaludnienia 6688 os./km² jest ósmym miastem w Stanach Zjednoczonych pod tym względem. San Francisco jest też główną aglomeracją San Francisco Bay Area, gęsto zaludnionego obszaru metropolitalnego położonego nad Zatoką San Francisco. Ma ponadto duży udział w Połączonym Obszarze Statystycznym (ang. "Combined Statistical Area") San Francisco-San Jose-Oakland, o liczbie mieszkańców ponad 7 milionów, co czyni go piątym tego typu obszarem pod względem liczby ludności w Stanach Zjednoczonych.
Jak i w wielu innych dużych miastach Stanów Zjednoczonych, w ludności San Francisco stosunkowo duży udział mają „mniejszości” etniczne. Mieszkańcy rasy białej pochodzenia nie-latynoskiego stanowią mniej niż połowę populacji. Według danych z 2007 ludzie rasy białej stanowili 57,2% mieszkańców (45,0% pochodzenia nie-latynoskiego); 33,1% Azjaci; 7,3% ludzie rasy czarnej (włączając w to Afroamerykanów); 0,9% Indianie Ameryki Północnej lub rdzenni mieszkańcy Alaski; 0,7% rdzenni mieszkańcy Hawajów i innych wysp Pacyfiku; 3,9% innych ras i 2,9% dwóch lub więcej ras. 14,0% ludności stanowili ludzie pochodzenia latynoskiego, z czego około połowa z nich to Meksykanie.
Stosunkowo mało mieszkańców miasta to rodowici mieszkańcy San Francisco. Tylko 35% mieszkańców urodziło się w Kalifornii, a ponad 39% pochodzi spoza Stanów Zjednoczonych.
Zgodnie ze spisem z 2005, San Francisco zamieszkuje najwyższy spośród 50 największych miast Stanów Zjednoczonych odsetek ludzi o orientacji homoseksualnej, którzy stanowią 15,4% ludności. W hrabstwie San Francisco jest także najwyższy odsetek małżeństw i związków homoseksualnych oraz jednopłciowych gospodarstw domowych w całych Stanach Zjednoczonych, a San Francisco Bay Area ma ich największe zagęszczenie spośród obszarów metropolitalnych w kraju.
Mediana wysokości dochodów na gospodarstwo domowe w San Francisco wynosiła w 2005 roku 57 833 $, a na rodzinę 67 809 $, będąc trzecia wśród dużych miast w kraju. Mieszkańcy plasujący się ze swoimi dochodami poniżej relatywnej granicy ubóstwa stanowią 7,7%, co jest wartością poniżej średniej krajowej i jedną z najniższych dla miast notowanych przez U.S. Census Bureau. Zgodnie z krajowym trendem, migracja poza miasto rodzin klasy średniej powiększa różnice pomiędzy dochodami mieszkańców, a także przyczynia się do obniżenia odsetku dzieci w strukturze ludnościowej. Dzieci stanowią 14,5% ludności miasta, co jest jednym z najniższych wskaźników spośród dużych miast Ameryki.
Bezdomność to chroniczna przypadłość miasta i kontrowersyjny problem począwszy od lat 80. XX wieku. Uważa się, że San Francisco ma jeden z najwyższych odsetków bezdomnych w stosunku do liczby mieszkańców spośród dużych miast amerykańskich.
W 2006 roku w San Francisco odnotowano 875 brutalnych przestępstw (morderstwa, gwałty itp.) na 100 000 mieszkańców i 4958 na 100 000 mieszkańców przestępstw przeciwko własności (kradzieże), co jest liczbą większą niż średnia krajowa. W roku 2008, podobnie jak i w 2007, w mieście zanotowano najwyższą od dekady liczbę zabójstw: 98.
Rosnące koszty życia w San Francisco, sprawiły, że rosną także koszty firm z branży komputerowej. Jedna z firm pomaga je obniżyć oferując pracownikom 10 tysięcy $ za wyprowadzenie się z miasta i pracę zdalną z tańszych miejscowości.
Gospodarka.
Obecnie podstawą gospodarki San Francisco jest turystyka. Miasto wraz ze swoimi atrakcjami, spopularyzowane w sztuce i kulturze, stało się szeroko rozpoznawalne na świecie. San Francisco przyciąga czwartą co do wielkości liczbę turystów spośród wszystkich miast w Stanach Zjednoczonych z Pier 39 na Fisherman's Wharf, jako trzecią co do popularności atrakcją turystyczną w kraju. W 2007 roku miasto odwiedziło ponad 16 milionów turystów, wprowadzając do jego gospodarki ponad 8,2 miliarda dolarów. San Francisco, ze swoim dużym zapleczem hotelowym oraz światowej klasy centrum konferencyjnym Moscone Center, jest także jednym spośród dziesięciu najpopularniejszych miejsc do organizowania konferencji i konwentów.
Na początku XX wieku miasto stało się głównym centrum bankowym i finansowym na Zachodnim Wybrzeżu. Montgomery Street w Financial District była znana jako „Wall Street Zachodu” ze znajdującymi się przy niej m.in.: Bankiem Rezerw Federalnych, główną siedzibą korporacji Wells Fargo, a także obecnie już nie działającą Pacific Coast Stock Exchange (Giełda Papierów Wartościowych Wybrzeża Pacyficznego). W San Francisco powstał także Bank of America, pionier usług dla klasy średniej, który na swoją siedzibę wybudował w 1960 roku nowoczesny budynek na 555 California Street. W mieście mają swoje siedziby lub oddziały także inne instytucje finansowe, banki i spółki venture capital, jak m.in.: Charles Schwab Corporation, Bank of the West, Union Bank of California, Visa czy United Commercial Bank. Z ponad trzydziestoma międzynarodowymi instytucjami finansowymi, sześcioma firmami z listy Fortune 500 i rozbudowaną infrastrukturą oraz profesjonalnym rynkiem usług w sektorach takich jak: prawo, public relations, architektura i projektowanie, San Francisco jest uważane za jedną z metropolii globalnych. Miasto w 2005 roku zajmowało piętnastą pozycję na świecie i ósmą w kraju na liście miast z najwyższym PKB.
Gospodarka San Francisco jest ściśle powiązana z sąsiednimi, jak np. od południa z San Jose i Doliną Krzemową, z którymi dzieli zapotrzebowanie na wykształconych pracowników oraz specjalistów. Samo miasto silnie wspiera przemysł biotechnologiczny oraz biomedyczny, będąc dużym ośrodkiem skupiającym przedsięwzięcia z tychże dziedzin. Mission Bay, w której powstał drugi kampus Uniwersytetu Kalifornijskiego San Francisco, stał się lokalnym centrum z niezbędną do badań infrastrukturą i budynkami. Mieści się tam także siedziba Kalifornijskiego Instytutu Medycyny Regeneracyjnej – agencji publicznej sponsorującej badania komórek macierzystych w stanie Kalifornia.
Małe przedsiębiorstwa zatrudniające mniej niż 10 pracowników oraz przedsięwzięcia jednoosobowe stanowiły w 2006 85% wszystkich firm, a liczba mieszkańców pracujących w przedsiębiorstwach zatrudniających więcej niż 1000 pracowników spadła od 1977 roku o połowę. Miasto świadomie ogranicza rozwój dużych sieci handlowych, hurtowni i hipermarketów w mieście. Rada Nadzorcza wykorzystała w tym celu plan zagospodarowania, by zawęzić tereny, na których dozwolona by była taka działalność gospodarcza, co spotkało się z poparciem mieszkańców.
Transport.
Transport drogowy.
Ze względu na szczególne ulokowanie geograficzne, wykluczające praktyczne funkcjonowanie obwodnic, a także na skutek nasilonych tu zwłaszcza pod koniec lat 50. XX wieku protestów społecznych przeciwko szybkiemu rozwojowi sieci autostrad (tzw. "freeway revolts"), San Francisco jako jedno z nielicznych miast amerykańskich zamiast typowego dla Ameryki systemu autostrad (ang. "highways") przyjęło popularny w Europie system komunikacyjny oparty na sieci arterii drogowych. Tendencja ta uwidacznia się również w decyzjach podjętych po trzęsieniu ziemi Loma Prieta z roku 1989, kiedy to postanowiono zburzyć Embarcadero oraz część Central Freeway i przekształcić je w zwykłe drogi.
Transport publiczny.
Niemal jedna trzecia mieszkańców miasta dojeżdża do pracy korzystając z transportu publicznego, tak wynika z badań przeprowadzonych w 2005 roku. Transport w obrębie miasta jest zarządzany przez San Francisco Municipal Railway (znany jako Muni). System, który jest własnością miasta, działa jako system stanowiący połączenie lekkiej kolei i metra (Muni Metro) oraz sieci autobusowej i trolejbusowej. Te tramwaje jeżdżą po ulicach dzielnic peryferyjnych zaś w centrum kursują w podziemnym tunelu. Ponadto Muni posiada linię tramwajową F Market &amp; Wharves, której trasa wiedzie od dzielnicy Castro ulicą Market Street do Fisherman’s Wharf i która jest ikoną systemu tramwajowego w San Francisco wpisaną na listę National Historic Landmark. Linie kolejowe podmiejskie należą do dwóch uzupełniających się wzajemnie przewoźników. Bay Area Rapid Transit (BART) to regionalny system metra łączący San Francisco z East Bay przez podwodny tunel, Tube Transbay. Linia prowadzi także pod Market Street do Civic Center gdzie skręca na południe do Mission District i dalej na południe przez Hrabstwo San Mateo do międzynarodowego lotniska San Francisco i do Millbrae. Linia kolejowa należąca do systemu Caltrain prowadzi z San Francisco na południe półwyspu do San Jose. Linia ta została zbudowana w roku 1863 i przez wiele lat była własnością Southern Pacific.
Transport lotniczy.
Port lotniczy San Francisco (SFO) położony jest 21 km na południe od centrum miasta na terenie hrabstwa San Mateo, ale znajduje się pod jurysdykcją miasta i hrabstwa San Francisco. Bezpośrednio z lotniskiem graniczą także miasta Millbrae, San Bruno i South San Francisco. Lotnisko San Francisco jest portem międzynarodowym z największym terminalem odpraw międzynarodowych w Stanach Zjednoczonych. Lotnisko jest węzłem lotniczym linii United Airlines, największego użytkownika portu. Także decyzja linii Virgin America, by operować z tego portu, odwróciła trend wśród tanich przewoźników, którzy do tej pory omijali SFO na rzecz Oakland czy San Jose. W 2007 roku port lotniczy San Francisco był pod względem liczby odprawionych pasażerów dziesiątym lotniskiem w Stanach Zjednoczonych, a 21-tym na świecie, odprawiając 37,2 miliona pasażerów.
Porty.
Struktury portu San Francisco rozciągają się wzdłuż północnego, północno-wschodniego i wschodniego wybrzeża miasta (zaczynając od kotwicowiska w pobliżu mostu Złote Wrota na zachodzie, do Candlestick Point na wschodzie). W jego skład, oprócz budynków portowych, terminalu promowego, magazynów, wchodzi kilkanaście prostopadłych do brzegu pirsów do których cumowały statki, następnie rozładowywane lub załadowywane (ręcznie lub za pomocą dźwigów), i z których towary były wysyłane do magazynów na lądzie. Obecnie port nie jest wykorzystywany na potrzeby ruchu towarowego, ale dalej obsługuje on ruch promowy oraz innych małych statków pasażerskich. Część struktur portu stanowi atrakcję turystyczną (Fisherman's Wharf, Pirs 39, Pirs 70, Ferry Building). W porcie są także zakotwiczone okręty-muzea: USS Pampanito i SS Jeremiah O’Brien. Organizacyjnie port jest półautonomiczną jednostką zarządzaną przez pięcioosobową komisję wybieraną przez burmistrza i zatwierdzaną przez Radę Nadzorczą San Francisco.
Port San Francisco był swojego czasu największym i najruchliwszym portem na Zachodnim Wybrzeżu Stanów Zjednoczonych. Obsługiwał ruch towarowy z Pacyfiku, jak i Atlantyku i był centrum handlu drzewem na Zachodnim Wybrzeżu.
Oświata i nauka.
Uczelnie.
Największa uczelnia w mieście – Uniwersytet Kalifornijski w San Francisco – jest częścią wielkiego Uniwersytetu Kalifornijskiego. Jego specjalizacją naukową, jak i dydaktyczną, jest medycyna oraz nauki biomedyczne i pokrewne. UCSF jest jedną z pięciu najlepszych uczelni medycznych w Stanach Zjednoczonych, a także zarządza centrum medycznym UCSF Medical Center, które jest jednym z 10 najlepszych szpitali w kraju. UCSF jest także jednym z głównych pracodawców w mieście, ustępując jedynie administracji miejskiej i hrabstwa. Jednostki uczelni są skupione w większości w dwóch kampusach: starszym, zlokalizowanym na Wzgórzach Parnassus, gdzie znajdują się głównie kliniki i nowym, otwartym w 2003 roku w Mission Bay. Kampus w Mission Bay o powierzchni ponad 17 ha jest przeznaczony do prowadzenia działalności naukowej i po ukończeniu pozwoli na podwojenie liczby placówek badawczych uniwersytetu.
Najstarszym uniwersytetem w mieście, a także jednym z najstarszych na zachód od Missisipi, jest założony w 1855 roku Uniwersytet San Francisco. Jest to jezuicka szkoła prywatna. Mieści się ona na Lone Mountain – jednym ze wzgórz w mieście.
University of California, Hastings College of the Law to uniwersytet prawniczy, założony w części miasta zwanej Civic Center w 1878 roku. Jest to najstarsza szkoła prawnicza w Kalifornii, z której wywodzi się więcej sędziów stanowych niż z jakiejkolwiek innej.
Uniwersytet Stanowy San Francisco to część systemu Kalifornijskiego Uniwersytetu Stanowego. Mieści się on niedaleko Jeziora Merced i kształci blisko 30 000 studentów na ponad 100 kierunkach.
City College of San Francisco, kształcący około 100 000 studentów, to z kolei jeden z największych community college w kraju.
Uczelnie artystyczne to m.in. San Francisco Art Institute, Academy of Art University i filia zlokalizowanego w Oakland California College of the Arts. San Francisco Conservatory of Music to z kolei jedyna szkoła muzyczna tego typu na zachodnim wybrzeżu Stanów Zjednoczonych, kształcąca w muzyce orkiestrowej i kameralnej, kompozycji oraz dyrygenturze.
W mieście działa także wyższa szkoła kulinarna: California Culinary Academy, która zrzeszona w programie Le Cordon Bleu, oferuje kursy sztuki kulinarnej, piekarnictwa i ciastkarstwa oraz zarządzania lokalami gastronomicznymi.
Szkoły podstawowe i średnie.
Szkoły publiczne, podstawowe i średnie, są zarządzane przez San Francisco Unified School District, a w przypadku niektórych szkół społecznych przez Stanową Komisję Edukacji (ang. "State Board of Education"). W San Francisco znajduje się najstarsza na zachód od Mississippi publiczna szkoła średnia Lowell High School oraz School of the Arts High School, które są dwiema miejskimi szkołami średnimi ze specjalnym programem nauczania (profilowanymi).
Do 100 szkół publicznych lub parafialnych w mieście uczęszcza prawie 30% populacji w wieku szkolnym (w porównaniu do 10% w skali kraju). Prawie 40% tych szkół to szkoły katolickie zarządzane przez Archidiecezję San Francisco.
Kultura.
W 1935 utworzono San Francisco Museum of Modern Art. Od 1957 organizowany jest Międzynarodowy Festiwal Filmowy w San Francisco.
Sport.
Swoją siedzibę w San Francisco ma występująca w lidze NFL drużyna 49ers. Początkowo grali w All-America Football Conference, jednak w 1950 roku awansowali do NFL, a na obecnym stadionie Candlestick Park, rozgrywają swoje mecze dopiero od 1971 roku. Podczas występów w NFL, 49ers zgromadzili na swoim koncie 5 tytułów Super Bowl.
San Francisco ma swojego reprezentanta w Major League Baseball, którym jest zespół Giants. Do Kalifornii drużyna trafiła w 1958 roku z Nowego Jorku. W 1989 roku zespół dotarł do finału ligi MLB, jednak po 3. meczu miasto nawiedziło trzęsienie ziemi. Od 2000 roku Giants występują na AT&amp;T Park. W 2010 i 2012 zespół wygrał World Series.
Na Kezar Stadium swoje mecze rozgrywa San Francisco Bay Seals, który występuje w lidze USL Premier Development League.
Miasto jest także reprezentowane w rozgrywkach akademickich przez Uniwersytet San Francisco, który posiada drużynę San Francisco Dons w NCAA Division I. Jednym ze studentów, a także zawodnikiem drużyny był Bill Russell, który wraz z drużyną koszykarską zdobył mistrzostwo Stanów Zjednoczonych w 1955 i 1956 roku.
Organizowany jest tu także San Francisco Marathon, który corocznie przyciąga około 7000 uczestników. Co roku rozgrywane są tu także zawody w golfie z cyklu PGA Tour.
Od 2019 roku swoje mecze w San Francisco rozgrywa drużyna koszykarska Golden State Warriors występująca w lidze NBA (poprzednio drużyna rozgrywała swoje mecze w hali Oracle Arena w Oakland). Siedmiokrotni mistrzowie ligi w: 1947, 1956, 1975, 2015, 2017, 2018 i 2022. Mecze domowe rozgrywają w Chase Center.

</doc>
<doc id="126706" url="https://pl.wikipedia.org/wiki?curid=126706" title="Joey Belladonna">
Joey Belladonna

Joey Belladonna (ur. jako Joseph Bellardini 13 października 1960 w Nowym Jorku) – amerykański muzyk, wokalista. W latach 1985-1992 wokalista grupy Anthrax. Jako oficjalny powód wyrzucenia go z zespołu podano brak zaangażowania w jego działalność. Po odejściu rozpoczął karierę solową. Powrócił do Anthraxu w 2005 roku, aby opuścić go w styczniu 2007 i wrócić ponownie w maju 2010.

</doc>
<doc id="126708" url="https://pl.wikipedia.org/wiki?curid=126708" title="Steroidy anaboliczno-androgenne">
Steroidy anaboliczno-androgenne

Steroidy anaboliczno-androgenne (SAA) – grupa steroidów pochodzenia naturalnego lub syntetycznego, która ma silne działanie anaboliczne tzn. powodujące przyspieszenie dzielenia się komórek tworzących określone tkanki organizmu zwierząt i ludzi. Są to pochodne testosteronu lub 19-nortestosteronu.
Mechanizm działania.
Działanie niektórych sterydów anabolicznych polega na stymulowaniu wzrostu masy mięśni i czasami również kości poprzez pobudzanie syntezy białka lub zmiany w gospodarce wapniem. Efekt ten jest szczególnie ważny w dopingu sportowym. Sterydy anaboliczne mają jednak także wiele ubocznych efektów, gdyż wpływają silnie na ogólną równowagę hormonalną organizmu. Przykładem naturalnego sterydu anabolicznego jest testosteron, który w organizmie pełni rolę męskiego hormonu płciowego.
Sterydy anaboliczne działają poprzez aktywowanie receptorów androgenowych obecnych na powierzchni błon komórkowych komórek. Efekty tego pobudzania dzieli się zwykle na ogólnie anaboliczne i związane z powstawaniem różnic między płciami.
Przykłady efektów anabolicznych:
Przykłady efektu różnicowania płciowego:
Jakkolwiek chemicy dążą do uzyskania sterydów które powodowałyby wyłącznie efekty anaboliczne i nie zaburzały efektów różnicowania płciowego, współcześnie praktycznie wszystkie syntetyczne sterydy anaboliczne powodują oba te efekty. Wynika to z faktu, że wszystkie one są metabolizowane przez organizm człowieka, a produkty ich metabolizmu mają uboczne działanie poprzez aktywowanie receptorów estrogenowych, co powoduje rozmaite niepożądane efekty, takie jak:
Zastosowania medyczne.
Sterydy anaboliczne zaczęto stosować w medycynie w latach 40. XX w. ze zmiennym skutkiem. Wiele prób ich stosowania prowadziło do efektów ubocznych, które były gorsze od samej leczonej choroby, co spowodowało zarzucone ich wykorzystania w takim celu, z wyjątkiem stosowania testosteronu w niektórych ściśle ograniczonych przypadkach.
M.in. stosowano je do:
Sterydy anaboliczne i niektóre produkowane z nich preparaty
Zastosowania i nadużycia w dopingu sportowym.
Sterydy anaboliczne są często stosowane przez sportowców jako forma nielegalnego chemicznego dopingu. Początkowo, zwłaszcza w latach 70. i 80. XX w. ich zastosowanie nie było z formalnego punktu widzenia zabronione, gdyż sterydy te dopiero zaczynały pojawiać się na rynku, a ich pojawianie się było szybsze niż zmiany w prawie sportowym.
Sterydy anaboliczne są szczególnie często stosowane w tzw. sportach siłowych, w których o sukcesie decyduje przede wszystkim siła i wytrzymałość mięśni. Dotyczy to zwłaszcza kulturystyki, podnoszenia ciężarów, wielu konkurencji lekkoatletycznych (biegu, skoku w dal itd.), konkurencji pływackich i kolarstwa. W połowie lat 90. XX w. władze Międzynarodowego Komitetu Olimpijskiego całkowicie zabroniły stosowania w oficjalnym sporcie sterydów anabolicznych, co pociągnęło za sobą analogiczne zakazy w większości krajów świata, które wysyłają sportowców na igrzyska olimpijskie.
Współczesne metody wykrywania użycia sterydów anabolicznych (np: chromatografia gazowa ekstraktu z włosów łonowych) umożliwiają wykrycie ich spożycia nawet po 2-3 latach od tego faktu. Niemniej jednak istnieją uzasadnione podejrzenia, że przemysł produkcji i badań nad anabolikami jest wciąż całkiem aktywny. Między laboratoriami antydopingowymi i przemysłem środków dopingowych toczy się bowiem cały czas rodzaj gry. Nowo otrzymane związki chemiczne mające działanie anaboliczne są wprowadzane na rynek zanim laboratoria antydopingowe nauczą się je wykrywać.
Stosowanie sterydów anabolicznych przez osoby uprawiające sport czysto rekreacyjnie nie jest wciąż w większości krajów, w tym w Polsce, zabronione. Ich amatorskie stosowanie w okresie dojrzewania powoduje jednak często niemożność kontynuowania profesjonalnej kariery sportowej w wieku dojrzałym.
22 października 2004 prezydent George W. Bush podpisał ustawę o nazwie "Anabolic Steroid Control Act of 2004", która weszła w życie 90 dni po jej publikacji 20 stycznia 2005. Ustawa ta wprowadza całkowity zakaz wolnego handlu sterydami anabolicznymi i prohormonami na terenie całego USA. Podejrzewa się, że podobne prawo zostanie przyjęte wkrótce także w Unii Europejskiej.

</doc>
<doc id="126710" url="https://pl.wikipedia.org/wiki?curid=126710" title="Santa Cruz">
Santa Cruz

Hiszpańskojęzyczny i portugalskojęzyczny odpowiednik wyrażenia „Święty Krzyż”.
Pozostałe znaczenia:

</doc>
<doc id="126712" url="https://pl.wikipedia.org/wiki?curid=126712" title="Tadeusz Chciuk-Celt">
Tadeusz Chciuk-Celt

Tadeusz Tomasz Chciuk-Celt, pseudonimy: Marek Celt, Michał Lasota (ur. 17 października 1916 w Drohobyczu, zm. 10 kwietnia 2001 w Monachium) – kurier ZWZ, redaktor i zastępca dyrektora Sekcji Polskiej RWE, ostatni prezes PSL na Uchodźstwie, autor wspomnień wojennych, kawaler Krzyża Srebrnego Orderu Virtuti Militari. Brat pisarza Andrzeja Chciuka.
Życie i działalność.
1916–1939.
Tadeusz Chciuk-Celt urodził się w 1916 w Drohobyczu. Był synem Marii z d. Śpiewak i Michała. Miał braci Antoniego, Władysława, Andrzeja, siostrę Stanisławę (po mężu Sklenarz). Od 1927 był w Związku Harcerstwa Polskiego, w 1936 został podharcmistrzem. Odbył studia prawnicze na Wydziale Prawa Uniwersytetu Jana Kazimierza we Lwowie, które ukończył z tytułem magistra praw w 1939 roku. Rozwijał także zainteresowania muzyczne. Jeszcze w czasach gimnazjalnych pobierał naukę w Szkole Muzycznej im. M. Łysenki w Drohobyczu, a podczas studiów ukończył średni kurs Konserwatorium Muzycznego im. K. Szymanowskiego we Lwowie.
1940–1945.
Podczas II wojny światowej brał czynny udział w walce zarówno z sowieckim, jak i nazistowskim okupantem. Podczas kampanii wrześniowej brał udział w walkach jako ochotnik bez przydziału. W początkowym okresie wojny działał jako tzw. „biały kurier” Związku Walki Zbrojnej pomiędzy okupowaną przez ZSRR Małopolską Wschodnią a Budapesztem. Swoje przeżycia z tego okresu opisał w książce "Biali kurierzy".
W maju 1940 wstąpił jako ochotnik do Armii Polskiej we Francji, gdzie służył jako podchorąży artylerii w 3 Dywizji Piechoty. Po upadku Francji przedostał się do Wielkiej Brytanii, gdzie służył w 1 Brygadzie Strzelców w Szkocji oraz w dywizjonie artylerii lekkiej motorowej. Ukończył także, z drugą lokatą, Szkołę Podchorążych Artylerii w Szkocji ze stopniem podporucznika. Później został instruktorem w tej szkole.
W Londynie ponownie zgłosił gotowość do pracy kurierskiej. Odbył kurs skoczków spadochronowych, w nocy 27/28 grudnia 1941 w operacji lotniczej „Jacket” został zrzucony do okupowanej Polski z samolotu Halifax L-9618 „W”, wraz z cichociemnymi: Alfredem Paczkowskim ps. Wania, Andrzejem Swiątkowskim ps. Amurat, Maciejem Kalenkiewiczem ps. Kotwicz oraz Marianem Jureckim ps. Orawa Wylądował na spadochronie jako emisariusz rządu gen. Władysława Sikorskiego. Jego zadaniem było sporządzenie dla Sikorskiego raportu o stanie państwa podziemnego.
W wyniku pomyłki pilot zrzucił uczestników operacji na terenach przyłączonych do Rzeszy (w rejonie miejscowości Brzozów Stary), zamiast w Generalnym Gubernatorstwie. Podczas lądowania dwie osoby zostały w celu ukrycia zasobników zrzutowych (rtm Marian Jurecki „Orawa” i kpt. Andrzej Świątkowski „Amurat”), a pozostali wyruszyli po pomoc. Trafili jednak na patrol niemieckiej straży granicznej i zostali wzięci do niewoli. Na strażnicy niemieckiej z pistoletu „Vis” zastrzelili prawie całą załogę, a następnie przedostali się do Warszawy. Pozostali na miejscu lądowania ranni cichociemni, znajdując się w beznadziejnej sytuacji, popełnili samobójstwo (Amurat zastrzelił rannego Orawę i siebie).
Powrót Chciuka do Londynu na skutek szeregu przeszkód i trudności nastąpił dopiero w czerwcu 1943 roku. Podczas powrotu przez Węgry, Chorwację, Włochy i Hiszpanię był wieziony w obozie koncentracyjnym w Miranda de Ebro. Nie zdążył przekazać swojego raportu gen. Sikorskiemu, który 4 lipca tegoż roku zginął w Gibraltarze. Przebieg operacji „Jacket” Chciuk opisał w książce "Koncert. Opowiadanie cichociemnego", a przewidziany dla gen. Sikorskiego raport – w książce "Raport z podziemia 1942".
Po powrocie do Londynu Chciukowi powierzono funkcję kierownika kurierów w MSW. Równocześnie został członkiem zespołu redakcyjnego tajnej rozgłośni polskiej Świt z siedzibą w Anglii. Na polecenie premiera Stanisława Mikołajczyka, a zarazem jako oficjalny przedstawiciel Komitetu Naczelnego ZHP, wraz z Józefem Retingerem został ponownie zrzucony do Polski w operacji lotniczej "Salamander". W poniedziałek 3 kwietnia 1944 o godz. 19.25 samolot Halifax JP-180 „V” z polską zalogą (1586 Eskadra PAF) wystartował z polskiej bazy w Brindisi. Poleciał trasą nr 4, nad miejscowościami Bar i Kotor, przez Czarnogórę na Węgry, ominął od wschodu Budapeszt, dotarł do Polski na wschód od Tatr. We wtorek 4 kwietnia 1944 roku wraz z Retingerem został zrzucony na placówkę odbiorczą „Zegar”, niedaleko majątku Olesin Duży, gmina Dębie Wielkie, powiat Mińsk Mazowiecki, 26 km na wschód od stacji kolejowej Warszawa Główna. W czterech nalotach na placówkę zrzucono skoczków, dziewięć zasobników i dziewięć paczek. Zrzut sprawnie odebrał oddział AK, Retinger i Chciuk nocowali w dworze Jolanty i Jerzego Gruhnów w Olesinie Dużym, następnie pociągiem dojechali do Warszawy, zamieszkali przy ul. Marszałkowskiej.
Powrócił do Londynu wraz z Retingerem w lipcu tego samego roku, w ramach operacji lotniczej „Wildhorn III” (Most 3). Samolot Dakota KG-477 „V” (267 dywizjon RAF, załoga: pilot – F/L Culliford S.G, pilot – F/O Kazimierz Szrajer – 1586 Esk. / nawigator – F/O Williams J.P. / radiotelegrafista – F/S Appleby J.) wystartował z lotniska Campo Casale nieopodal Brindisi, lądował o godz. 00.23 na lądowisku „Motyl” w okolicach miejscowości Wał Ruda (pow. brzeski) oraz Jadowniki Mokre, 18 km od Tarnowa.Samolotem przylecieli do Polski cichociemni: Bogusław Wolniak ps. Mięta, Kazimierz Bilski ps. Rum, Leszek Starzyński ps. Malewa oraz Zdzisław Jeziorański ps. Zych. Do Polski odleciał wraz z innymi pasażerami: Tomaszem Arciszewskim ps. Stanisław, Józefem Retingerem, Jerzym Chmielewskim oraz Czesławem Micińskim. Samolot zabrał zdobyte przez wywiad AK części rakiety V-2 oraz przygotowany przez naukowców konspiracyjny raport w tej sprawie.
Był jedynym kurierem, który skoczył do Polski dwukrotnie. Po powrocie do Londynu w grudniu 1944 roku został dopuszczony do próby na stopień harcmistrza przez hm. RP Olgę Małkowską, przewodniczącą Komitetu Naczelnego ZHP na czas wojny.
1945–2001.
Po zakończeniu działań wojennych Tadeusz Chciuk-Celt został wysłany w grudniu 1945 roku do Polski jako sekretarz Misji do Spraw Demobilu razem z dr. Józefem Retingerem, twórcą i kierownikiem tej akcji. Celem misji było przekazanie do kraju materiałów i sprzętu pochodzącego z armii amerykańskiej i brytyjskiej.
W kwietniu 1946 roku został aresztowany przez UB wraz z żoną. Zwolniono go po kilku miesiącach, po osobistej interwencji Stanisława Mikołajczyka. W kraju Chciuk pracował krótko w Wojewódzkim Urzędzie Ziemskim w Krakowie. Współdziałał także z Polskim Stronnictwem Ludowym w walce przeciw sowietyzacji kraju. Po opuszczeniu Polski przez S. Mikołajczyka w październiku 1947 roku nasiliły się prześladowania działaczy ludowych, które nie ominęły także Tadeusza Chciuka, który zmuszony był we wrześniu 1948 roku uchodzić z Polski.
Po ucieczce z kraju przebywał przez kilka lat we Francji, gdzie m.in. wstąpił do PSL na Uchodźstwie. Zajmował się redagowaniem Biuletynu informacyjnego PSL. Powierzono mu także funkcję prezesa PSL w Okręgu Paryż. Jako przedstawiciel Rady Naczelnej PSL wyjeżdżał kilkakrotnie w sprawach organizacyjnych do Belgii, Szwajcarii i Niemiec. Ponadto udzielał się w harcerstwie jako instruktor oraz jako naczelnik „Sokoła” w Paryżu. W 1966 roku mianowany harcmistrzem rozkazem L7/66 Naczelnika Harcerzy hm. Jerzego Wittinga z dnia 21 lipca 1966 roku
Od 1952 roku do śmierci w 2001 roku Tadeusz Chciuk-Celt przebywał w Monachium. Był współtwórcą działającej od 1952 roku Sekcji Polskiej Radia Wolna Europa. Był redaktorem działu wiejskiego oraz redaktorem programów poświęconych tematyce wsi, które prowadził pod pseudonimem „Michał Lasota”. Zawołaniem jego audycji było: „Tym, co żywią i bronią – chłopom polskim, szczęść Boże”. Walczył na falach eteru przeciw komunizacji Polski. Był nadto czołowym komentatorem politycznym rozgłośni, a także autorem słuchowisk radiowych i audycji harcerskich. W latach 1976–1983 (do czasu przejścia na emeryturę) pełnił funkcję zastępcy dyrektora Sekcji Polskiej RWE.
Chciuk-Celt pełnił także funkcję prezesa Syndykatu Dziennikarzy Polskich w Niemczech Zachodnich. Ponadto od 1981 roku był prezesem samodzielnego Oddziału byłych Żołnierzy AK w RFN, a w 1988 roku został (ostatnim) prezesem PSL na Uchodźstwie.
Do Polski przyjechał po raz pierwszy dopiero w roku 1991.
Zmarł w 2001 roku w Monachium. Jego prochy złożono z honorami wojskowymi w Panteonie Żołnierzy Polski Walczącej na Cmentarzu Wojskowym na Powązkach w Warszawie (kwatera D 18 KOL LEWE A - 2 - 2).
Odznaczenia i wyróżnienia.
Tadeusz Chciuk-Celt, za swoje zasługi w walce z okupantem sowieckim i niemieckim, został uhonorowany licznymi odznaczeniami. Najważniejsze z nich to:
W dniu 5 września 2008 roku w siedzibie Konsulatu RP w Monachium przy ul. Roentgena 5 odbyła się uroczystość wręczenia przyznanego pośmiertnie Krzyża Komandorskiego z Gwiazdą wdowie po Tadeuszu Chciuku-Celcie – p. Ewie Chciuk-Celt. Odznaczenie w imieniu rodziny odebrał najmłodszy syn Państwa Chciuk-Celt – Jan Chciuk-Celt. Uroczystość uświetnili obecnością harcerze ze Szczecina z Drużyny „CELT” im. Białych Kurierów, którzy wystawili poczet sztandarowy, a także członkinie zespołu „Ychtis” z Katowic, które wykonały piosenki lwowskie. Laudację przeprowadził p. dr Wojciech Frazik z IPN w Krakowie, a okolicznościowe przemówienia wygłosili: odbierający Order syn T. Chciuka-Celta, p. Romuald Kołudzki-Stobbe ze Stowarzyszenia Przyjaciół Ziemi Drohobyckiej, współpracownicy z Radia Wolna Europa. Wyświetlono też krótki – 20-minutowy film o postaci odznaczonego.
Upamiętnienie.
Tadeuszowi Chciukowi-Celtowi poświęcono film dokumentalny „Emisariusz” (TVP) oraz dwie tablice pamiątkowe. Odsłonięcie jednej z nich miało miejsce podczas Ogólnopolskiego Święta Czynu Chłopskiego w Kałkowie-Godowie, 22 sierpnia 2004 roku. Odsłonięcie drugiej zaplanowano na 15 maja 2005 roku w Kościele Garnizonowym pw. św. Elżbiety we Wrocławiu. Ponadto życiu i działalności Chciuka-Celta poświęcono wystawę w Muzeum Historii Polskiego Ruchu Ludowego w Warszawie (ekspozycja prezentowana od stycznia do czerwca 2005 roku), na której prezentowano pamiątki i dokumenty pochodzące z archiwum po Chciuku, przekazanego Muzeum HPRL przez wdowę, Ewę Chciuk-Celt.
Drużyna Harcerska „CELT” im. Białych Kurierów.
W Szczecinie od 1988 roku działa Drużyna Harcerska, nosząca od 1996 imię Białych Kurierów. Pełna nazwa Drużyny to "25. Szczecińska Jeździecka Drużyna Harcerska „CELT” im. Białych Kurierów", prowadzona przez dalekiego krewnego Tadeusza Chciuka. Drużyna zdobyła sztandar ufundowany m.in. przez Ewę Chciuk-Celt i drużynowego – hm. Rafała Raniowskiego HR. Sztandar został przyznany Rozkazem LS2/2007 z dnia 15 sierpnia 2007 roku, a wręczony w dniu 23 września na Skwerze hm. Telesfora Badetki w Szczecinie, na którym co roku odbywają się apele Hufca Szczecin-Pogodno. Drużyna posiada stronę w internecie.

</doc>
<doc id="126715" url="https://pl.wikipedia.org/wiki?curid=126715" title="Magia i Miecz (czasopismo)">
Magia i Miecz (czasopismo)

Magia i Miecz – pierwsze i najdłużej istniejące czasopismo poświęcone grom fabularnym na rynku polskim. Ukazywało się w latach 1993–2002 nakładem Wydawnictwa MAG. Jako prekursor tematyki gier fabularnych w Polsce odegrało ogromną rolę w popularyzacji idei RPG. W roku 2014 prawa do tytułu nabyło wydawnictwo Kuźnia Gier, i czasopismo zostało wznowione na kilka lat.
Lata 1993-2002.
Założycielami i pierwszymi redaktorami pisma byli współpracownicy miesięcznika „Fantastyka” Jacek Rodek i Darosław J. Toruń. Za stronę graficzną czasopisma odpowiadał Jarosław Musiał.
Z uwagi na brak gier fabularnych w języku polskim, pierwsze numery pisma poświęcono w znacznej części materiałom do systemu RPG "Kryształy Czasu" – niewydanej, lecz cieszącej się popularnością w kręgach miłośników gier fabularnych grze tworzonej przez Artura Szyndlera.
Począwszy od 3 numeru na łamach czasopisma zagościł Klan Miłośników Gier Strategicznych pod redakcją Wojciecha Zalewskiego. Skierowany do miłośników strategicznych gier planszowych oferował omówienia zasad, scenariusze bitew oraz drukowane na ostatniej stronie okładki mapy i żetony przeznaczone do rozegrania przedstawionych w numerze problemów strategicznych. Po odejściu Wojciecha Zalewskiego na stanowisko redaktora magazynu „Strategia i Taktyka”, od numeru 16 na stronach działu zaczęły się ukazywać materiały promocyjne projektu polskiej figurkowej gry bitewnej fantasy pt. "Verturia". Dział zniknął z łam czasopisma w numerze 19–20.
Profil pisma zmieniał się na przestrzeni lat, stopniowo poszerzając poruszaną tematykę o wieści z rynku, figurkowe gry bitewne, kolekcjonerskie gry karciane, LARPy, opowiadania, recenzje gier i książek, artykuły o tematyce historycznej oraz treści luźno związane z grami fabularnymi. Z pismem współpracowali m.in. Artur Szyndler, Andrzej Sapkowski i Tomasz Kołodziejczak, zaś teksty publikowali Krzysztof Piskorski, Anna Brzezińska, Jacek Komuda, Michał Studniarek, Ignacy Trzewiczek i inni. Stanowisko redaktora naczelnego obejmowali m.in. Tomasz Kreczmar, Tomasz Kołodziejczak, Andrzej Miszkurka i Rafał Nowocień.
Do numeru 71 pismo ukazywało się w formacie A4, od numeru 72 w formacie C5. Najgrubszy numer liczył 208 stron (nr 91–92) i kosztował 15 zł. Do roku 2002 ukazały się 104 numery „Magii i Miecza” (z tego część podwójnych).
Reaktywacja (2014).
18 marca 2014 r. Michał Stachyra, właściciel wydawnictwa Kuźnia Gier, zapowiedział reaktywację czasopisma we współpracy z platformą finansowania społecznościowego Wspieram.to w ramach inicjatywy Fajne RPG. Zbiórka środków zakończyła się 18 czerwca 2014 r. kwotą 98 733 zł, niemal czterokrotnie przekraczającą wymagany budżet minimalny (25 000 zł). W ramach uzyskanych środków zapowiedziano wydanie – co kwartał – 8 czarno-białych, ok. 130-stronicowych numerów w formacie B5 oraz przygotowanie wersji elektronicznej przeznaczonej dla czytników książek elektronicznych i tabletów (formaty .pdf, .mobi, .epub), a także w formie książki mówionej. Zapowiedziano także wydanie numeru specjalnego. Stanowisko redaktora naczelnego objął Tomasz Chmielik.
Planowany pierwotnie na sierpień numer 1. pisma ukazał się ostatecznie 25 września 2014 r w wersji PDF oraz 11 października 2014 r w wersji drukowanej.
Do ok. 2018 roku ukazało się przynajmniej 6 numerów pisma, a dwa kolejne były planowane.

</doc>
<doc id="126718" url="https://pl.wikipedia.org/wiki?curid=126718" title="Wysalanie białek">
Wysalanie białek

Wysalanie białek – strącanie białek z roztworów poprzez dodanie stężonego roztworu soli. Proces jest wynikiem zaburzenia otoczki solwatacyjnej i agregacji cząsteczek białek w wyniku 
łatwiejszego kontaktu pomiędzy polarnymi grupami sąsiadujących cząsteczek. . Proces ten jest przejściem zolu w żel (koagulacja), nie narusza struktury białka, także czwarto- i trzeciorzędowej (nie powoduje denaturacji) i jest odwracalny.
Białko najłatwiej wysolić w pH równym jego punktowi izoelektrycznemu.

</doc>
<doc id="126724" url="https://pl.wikipedia.org/wiki?curid=126724" title="Parzystość P">
Parzystość P

Transformacja.
Transformacja parzystości P jest dyskretną transformacją współrzędnych przestrzennych czasoprzestrzeni, tj.
Transformacja ta tworzy wraz z transformacją identycznościową formula_2 grupę dyskretną formula_3 gdyż formula_4
W mechanice kwantowej transformacji tej odpowiada operatora parzystości P. Jest to operator unitarny.
Wielkość fizyczna.
Z własności grupy wynika, że formula_4 Funkcje własne o określonej parzystości spełniają równanie własne
z formula_7 Każdemu polu kwantowemu można więc przypisać wielkość fizyczną, którą nazywa się po prostu parzystością. Parzystość może więc być równa −1 lub +1. Stany z parzystością −1 nazywamy stanami nieparzystymi a stany z parzystością +1 stanami parzystymi.
Symetria.
Symetrię względem przekształcenia formula_8 nazywa się symetrią parzystości przestrzennej lub symetrią chiralną.
W fizyce mówi się o symetrii chiralnej lub o właściwościach chiralnych (czyli asymetrycznych) fundamentalnych sił i praw. Symetria chiralna ma szczególne zastosowanie w fizyce cząstek elementarnych. Spin jest nieodłącznie związany z cząstką i określa atrybut zwany skrętnością lub chiralnością (ang. "chirality"), a cecha ta nieodwracalnie wiąże kierunek spinu z kierunkiem ruchu cząstki.
Dla cząstki o spinie formula_9 funkcja falowa musi spełniać równanie Diraca:
Funkcja falowa formula_11 opisująca cząstki ma postać:
albo też:
przy czym formula_14 bądź formula_15 są spinorami opisującymi odpowiednio cząstkę i antycząstkę. Wskaźniki odpowiadają cząstkom o m równym +1/2 lub też −1/2 oraz o skrętności +1 bądź −1. Jedna z macierzy formula_16 tworzy operator formula_17 taki, że:
i jednocześnie
Oznacza to, że funkcja falowa będzie sumą formula_20 gdzie składowe formula_21 – funkcja falowa dla cząstki prawoskrętnej, formula_22 – funkcja falowa dla cząstki lewoskrętnej.
Rzeczywistość prawoskrętna sprzęga się ze światem lewoskrętnym jedynie poprzez masę cząstki. Jeżeli masa cząstki formula_23 to otrzymujemy dwa równania:
oraz
Oznacza to, że jeden składnik opisuje świat cząstek prawoskrętnych formula_26 a drugi lewoskrętnych formula_27 Równania formula_21 i formula_22 są niezależne. Wynika z tego, że światy formula_26 i formula_31 są niezależne od siebie i mamy do czynienia z symetrią określaną jako chiralna.
Złamanie symetrii.
W elektrodynamice, chemii (izomeria optyczna, chiralność cząsteczek) istnieje symetria parzystości – obiekty lewoskrętne i prawoskrętne podlegają tym samym prawom.
W biologii i fizyce słabych oddziaływań symetria parzystości jest złamana – obiekty lewoskrętne i prawoskrętne zachowują się inaczej.

</doc>
<doc id="126725" url="https://pl.wikipedia.org/wiki?curid=126725" title="Piraci z Karaibów">
Piraci z Karaibów



</doc>
<doc id="126727" url="https://pl.wikipedia.org/wiki?curid=126727" title="Nomenklatura">
Nomenklatura



</doc>
<doc id="126728" url="https://pl.wikipedia.org/wiki?curid=126728" title="Prządkowate (owady)">
Prządkowate (owady)

Prządkowate, jedwabnikowate, prządki (Bombycidae) – rodzina motyli obejmująca około 300 gatunków występujących w strefach tropikalnych i subtropikalnych Azji i Afryki.
Charakterystyka.
Są to ćmy o grubych masywnych odwłokach. Postacie dorosłe mają uwstecznione narządy gębowe i nie pobierają pokarmu. Skrzydła I pary u wielu gatunków sierpowato wygięte. Gąsienice żywią się liśćmi morwy i pokrewnych roślin, a przed przepoczwarczeniem snują oprzęd. Do prządek należy m.in. jedwabnik morwowy ("Bombyx mori").
Prządkami bywa też określana cała nadrodzina Bombycoidea, która grupuje inne występujące również w Polsce rodziny jak np. Lasiocampidae, Lemoniidae, Endromididae i Saturniidae.

</doc>
<doc id="126730" url="https://pl.wikipedia.org/wiki?curid=126730" title="Edward Gibbon">
Edward Gibbon

Edward Gibbon (ur. w Putney, zm. 16 stycznia 1794 w Londynie) – angielski historyk, polityk, członek Royal Society, wolnomularz.
Biografia.
Edward Gibbon urodził się w Putney 27 kwietnia 1737 roku. Pochodził z zamożnej rodziny mieszczańskiej. Ojciec przyszłego pisarza Edward żył z fortuny zdobytej przez dziadka również Edwarda, matka Judith Porten pochodziła z rodziny o korzeniach niemieckich. W 1752 roku Edward został wysłany do oksfordzkiego Magdalene College. Pod wpływem pism katolickiego teologa Jacquesa-Bénigne’a Bossueta, w których się rozczytywał, 8 czerwca 1753 roku przeszedł na katolicyzm. Wiązało się to z eliminacją z życia publicznego i utratą wielu praw, co przeraziło jego ojca. Edward został wysłany do szkoły do Lozanny pod opieką pastora Daniela Pavillarda. Gibbon powrócił na łono Kościoła anglikańskiego przy okazji świąt Bożego Narodzenia w 1754 roku. 
Studia w Lozannie ukończył w 1758 roku. W latach 1760–1762, w trakcie wojny siedmioletniej, służył w milicji w Hampshire w stopniu kapitan. Pierwszą książkę "Essai sur l’étude de la littérature" opublikował w 1761 roku. W latach 1763–1765 odbył podróż po Europie. Przebywał w Paryżu, Szwajcarii oraz we Włoszech. Po śmierci ojca w 1770 roku został jedynym spadkobiercą. W latach 1774–1783 był posłem do Izby Gmin z ramienia Partii Wigów. Opowiadał się przeciwko niepodległości kolonii w Ameryce. W 1776 roku ukazał się pierwszy tom "Zmierzchu i upadku cesarstwa rzymskiego".
Natchnieniem do napisania dzieła, jak sam autor opowiadał współczesnym, był widok ruin Kapitolu i Forum Romanum w dniu 15 października 1764 roku. Wieczornej panoramie miał towarzyszyć słyszany śpiew franciszkanów z pobliskiego klasztoru Aracoeli. Wszystko to miało mieć dla pisarza przejmującą wymowę. Wówczas postanowił zgłębić przyczyny upadku cesarstwa rzymskiego.
Drugi i trzeci tom monografii wydane zostały w 1781 roku. Książka cieszyła się dużą popularnością. Tomy czwarty, piaty i szósty ukazały się w 1788 roku. Pisarz zmarł 16 stycznia 1794 roku w Londynie. Został pochowany w Fletching Church w Sussex.
Edward Gibbon był wolnomularzem.
"Zmierzch cesarstwa rzymskiego".
Jako autor monografii, stanowiącej syntezę historii cesarstwa rzymskiego i bizantyńskiego od 180 do 1453 roku, Edward Gibbon uważany jest za klasyka angielskiej literatury historycznej doby oświecenia. Na popularność opracowania wpłynęło szereg czynników: nowatorski sposób przeprowadzenia syntezy, erudycja autora, śmiałość w krytycznym podejściu do źródeł, styl pisarski, ale również rozpowszechniana o Gibbonie opinia, jako o obrazoburcy. Książka został wpisana do katolickiego indeksu ksiąg zakazanych dekretem z 1783 roku.
Gibbon oparł się m.in. na opracowaniu "Historie d’empereurs et des autres princes qui ont régné pendant les six premiers siècles de l’Eglise" francuskiego historyka Louisa-Sébastiena Le Nain de Tillemont w sześciu tomach, wydanego w latach 1690–1738. Wymieniając szereg czynników upadku cesarstwa, Gibbon głównie wskazuje na słabość w sensie militarnym, przeniesienie stolicy do Konstantynopola oraz chrześcijaństwo, jako czynnik ograniczający postawy związane z użyciem siły. Historyk w swoich pracach opierał się na źródłach, dzięki czemu tworzył narrację precyzyjną naukowo, ale również o wysokich walorach literackich. Dzięki temu jego dzieła do dzisiaj nie straciły aktualności i są nadal podstawą historiografii. 
Polski przekład dzieła Gibbona obejmuje czasy od zgonu Marka Aureliusza do zabicia Odoakra (180-493 n.e.).

</doc>
<doc id="126731" url="https://pl.wikipedia.org/wiki?curid=126731" title="Neotenia">
Neotenia

Neotenia (gr. "teínein" ‘napinać’, ‘rozciągać’) – zdolność płciowego rozmnażania się larw niektórych zwierząt, występująca w następstwie przyspieszonego w stosunku do reszty ciała rozwoju narządów rozrodczych (neotenia pełna albo zupełna), a także zatrzymanie u osobników dorosłych pewnych cech infantylnych (neotenia niepełna albo niezupełna). Neotenia jest szczególnym przypadkiem pedogenezy.
Neotenia pełna występuje u płazów, czerwców, termitów.
Neotenia pełna u płazów wynika z braku reakcji tkanek larw na stymulujący przemianę larw hormon tarczycy (tyroksynę), przy normalnym jej rozwoju, bądź z niedorozwoju tarczycy. Wywołana jest także warunkami środowiskowymi, które hamują rozwój larw, np.: niską temperaturą lub brakiem pokarmu.
Współcześnie, występuje też używanie terminu neotenia (wykraczające poza kategorię biologia rozrodu) jako zachowywanie cech osobników młodocianych przez osobniki dorosłe. Cecha ta jest charakterystyczna dla ludzi, jak i szympansów bonobo. Frans de Waal dostrzega ją „w naszej niesłabnącej skłonności do zabawy, dociekliwości i kreatywności, a także w naszej bujnej wyobraźni seksualnej”.

</doc>
<doc id="126732" url="https://pl.wikipedia.org/wiki?curid=126732" title="XPInstall">
XPInstall

XPI ( – instalacja wieloplatformowa) – technika używana w programach z rodziny Mozilla oraz innych, opartych na języku XUL, służąca do instalowania rozszerzeń do tych programów. Moduł instalacyjny XPI to archiwum ZIP, w którym znajdują się:

</doc>
<doc id="126735" url="https://pl.wikipedia.org/wiki?curid=126735" title="Aksolotl">
Aksolotl

Aksolotl (nah. "āxōlōtl "[aːˈʃoːloːt͡ɬ] (l. poj.) lub "āxōlōmeh" [aːˈʃoːloːmeʔ] (l. mn) „wodny potwór”) – neoteniczna, wodna forma niektórych płazów ogoniastych z rodzaju "Ambystoma" w obrębie rodziny ambystomowatych (Ambystomatidae).
Aksolotl a ambystoma meksykańska.
Obydwie nazwy: "aksolotl" i "ambystoma meksykańska" są często stosowane w literaturze zamiennie, co może powodować nieporozumienia w interpretacji tych terminów, zwłaszcza że w wielu językach nazwą "axolotl" również określana jest ambystoma meksykańska.
W języku polskim termin "aksolotl" w ścisłym znaczeniu oznacza stan rozwoju osobniczego – charakterystyczne, wodne stadium larwalne (larwa neoteniczna) kilku różnych gatunków płazów (niektóre źródła przypisują ten stan tylko jednemu gatunkowi – ambystomie meksykańskiej), natomiast "ambystoma meksykańska", zwana też "aksolotlem meksykańskim", a czasem w skrócie "aksolotlem", to nazwa konkretnego gatunku opisanego naukowo pod nazwą "Ambystoma mexicanum" – pospolitego w hodowlach amatorskich i laboratoryjnych.
Przeobrażenie aksolotla w ambystomę.
Aksolotl z gatunku "Ambystoma mexicanum" był obiektem badań polskiej uczonej Uniwersytetu Jagiellońskiego, biolog i genetyk Laury Kaufman. Jako pierwsza wykorzystała do wywołania przeobrażenia wyciąg z tarczycy wyrośniętych i przeobrażonych ambystom oraz tarczyc pochodzących od innych zwierząt. W wyniku karmienia tym wyciągiem nastąpiło pełne przeobrażenie w ambystomę.
W wyniku przeobrażenia u aksolotlów następują zmiany w budowie ciała, następuje częściowy zanik skrzeli i płetwy ogonowej. Larwa zaczyna coraz częściej pobierać powietrze atmosferyczne i nim oddychać. Po całościowej metamorfozie ogon staje się zaokrąglony. W końcowej fazie przeobrażenia następuje coraz częstsze zrzucanie nabłonka z całej powierzchni ciała.

</doc>
<doc id="126739" url="https://pl.wikipedia.org/wiki?curid=126739" title="Sensybilizator">
Sensybilizator



</doc>
<doc id="126740" url="https://pl.wikipedia.org/wiki?curid=126740" title="Manwe">
Manwe



</doc>
<doc id="126742" url="https://pl.wikipedia.org/wiki?curid=126742" title="Kazimierz Kaczor (aktor)">
Kazimierz Kaczor (aktor)

Kazimierz Julian Kaczor (ur. 9 lutego 1941 w Krakowie) – polski aktor teatralny i filmowy, prezenter telewizyjny, działacz opozycyjny i kulturalny. W latach 1996–2002 prezes Związku Artystów Scen Polskich.
Życiorys.
20 grudnia 1959 zadebiutował jako aktor na scenie teatru. Przez półtora roku studiował w Krakowskiej Wyższej Szkole Rolniczej. Pracował jako magazynier i dyspozytor w Krakowskim Przedsiębiorstwie Budownictwa Przemysłowego, a następnie jako maszynista sceny w Teatrze Lalki, Maski i Aktora „Groteska” w Krakowie.
Absolwent Wydziału Lalkarskiego Państwowej Wyższej Szkoły Teatralnej im. Ludwika Solskiego w Krakowie (1965). Aktor Teatru Starego w Krakowie (1965–1973), Teatru Współczesnego w Warszawie (1973–1974), Teatru Powszechnego w Warszawie (od 1974).
W latach 1965–1976 był członkiem Polskiej Zjednoczonej Partii Robotniczej. Sygnatariusz petycji przeciwko represjom organów bezpieczeństwa wobec protestujących w Radomiu i Ursusie w 1976 roku (1977). W latach 1965–1980 członek Związku Zawodowego Pracowników Kultury i Sztuki. W 1966 został członkiem Związku Artystów Scen Polskich. W latach 1974–1979 związany z salonem kultury niezależnej Anny i Tadeusza Walendowskich, współzałożyciel biblioteczki wydawnictw niezależnych w Teatrze Powszechnym w Warszawie.
Od września 1980 współorganizował struktury „Solidarności” w Teatrze Powszechnym w Warszawie. W czerwcu i grudniu 1981 był delegatem na I i II Walnym Zebraniu Delegatów Regionu Mazowsze. Na przełomie września i października 1981 delegat na I Krajowym Zjeździe Delegatów „NSZZ Solidarność”.
W latach 1981–1987 uczestniczył w bojkocie mediów. W latach 1982–1983 i 1986–1987 był współorganizatorem i nieformalnym przewodniczącym „Solidarności” Artystów Teatralnych i Filmowych. W latach 1982–1983 publikował w pismach podziemnych: „Tygodniku Mazowsze”, „KOS” (Komitet Oporu Społecznego), „Robotnik”. Był również redaktorem oraz organizatorem pracy redakcji i kolportażu „Biuletynu Teatralnego”. W 1983 organizował nagrania dla Radia „Solidarność”. W latach 1984 brał udział w koncertach w Polskim Instytucie Teatralnym w Nowym Jorku, poświęconych pamięci ks. Jerzego Popiełuszki. W latach 1987–1989 działał w Komitecie Kultury Niezależnej, gdzie był odpowiedzialny za teatr. W latach 1989–1992 był przewodniczącym Sekcji Krajowej Kultury i Sztuki „Solidarności”, w grudniu 1989 był delegatem na III WZD Regionu Mazowsze, w kwietniu 1990 jako delegat uczestniczył w II KZD.
W okresie PRL występował w kościołach, brał udział w przedsięwzięciach Muzeum Archidiecezji Warszawskiej, Tygodniach Kultury Chrześcijańskiej oraz Mszach za Ojczyznę. Był działaczem Duszpasterstwa Środowisk Twórczych i Duszpasterstwa Hutników. Wielokrotnie przesłuchiwany i zastraszany przez Służbę Bezpieczeństwa (w 1982 spalono mu samochód). Według zasobu archiwalnego Instytutu Pamięci Narodowej inwigilowany w ramach SOR "Krakus".
W latach 90. prowadził w Telewizji Polskiej program o grach komputerowych „Joystick”. W latach 1996–2003 prowadził na antenie TVP2 teleturniej „Va Banque”.
W latach 1990–1993 był przewodniczącym Sekcji Dramatu Związku Artystów Scen Polskich. W latach 1992–1993 był członkiem Rady Kultury przy Prezydencie RP. W latach 1996–2002 był prezesem Związku Artystów Scen Polskich. Został odwołany ze stanowiska po zakupie obligacji Stoczni Szczecińskiej przez ZASP, a następnie ze względu na naruszenia statutu i regulaminów związku w latach 1999–2002, pozbawiony członkostwa w organizacji.
Jest bohaterem książki pt. „Kazimierz Kaczor. Nie tylko polskie drogi” (Wydawnictwo SQN, Kraków, 2013), będącej wywiadem-rzeką, jakiego udzielił dziennikarzowi Pawłowi Piotrowiczowi.
Życie prywatne.
Kazimierz Kaczor jest synem Antoniego i Anieli. Był trzykrotnie żonaty, dwa pierwsze małżeństwa zakończyły się rozwodami; aktualnie związany jest z reżyserką i producentką filmową Bożeną Michalską. Ma dwie córki, Katarzynę i Agnieszkę oraz wnuka, Huberta. Z zamiłowania jest żeglarzem z patentem sternika morskiego. W latach 60. uprawiał wioślarstwo klubie sportowym, a potem przerzucił się na żeglarstwo. W 1984 odbył wraz z Tonym Halikiem kilkumiesięczną podróż po Karaibach.

</doc>
<doc id="126743" url="https://pl.wikipedia.org/wiki?curid=126743" title="Merytokracja">
Merytokracja

Merytokracja – wieloznaczna nazwa określająca najczęściej system, w którym pozycje uzależnione są od kompetencji, definiowanych jako połączenie inteligencji i edukacji, weryfikowanych za pomocą obiektywnych systemów oceny (np. certyfikatów). Merytokracja stanowi przeciwieństwo władzy budowanej w oparciu o członków rodziny (nepotyzm), klasy (oligarchia) czy narodowość (nacjonalizm).
Pojęcie merytokracji.
Pojęcie merytokracji odnosić się może do metodyki budowania organizacji (państwa, przedsiębiorstwa) w oparciu o kompetencje, może też odnosić się do systemu władzy, zbudowanego na bazie tej metodyki. Może również oznaczać ideologię, determinującą status społeczny lub wartość jednostki w zależności od jej kompetencji. 
Choć wyraz „merytokracja” został wprowadzony przez brytyjskiego socjologa Michaela Younga, sama koncepcja pragmatycznego budowania administracji w oparciu o kompetencje wywodzi się z idei praworządności i myśli Konfucjusza i była praktykowana już przez chińską dynastię Han 200 lat p.n.e..
Opinie.
Pierwszy nurt krytyki merytokracji jest metodyczny: na ile jest możliwa obiektywna i rzetelna ocena kompetencji danej jednostki? Krytyka ta jest skierowana przede wszystkim przeciwko bardzo konkretnym metodom oceny kompetencji, jak na przykład testy inteligencji stosowane w armii amerykańskiej.
Drugi kierunek krytyki jest ideologiczny i wychodzi z pozycji egalitaryzmu: czy etyczne jest utrwalanie nierówności społecznych przez preferowanie osób o lepszych predyspozycjach? Krytyka ta dotyczy również konkretnych koncepcji edukacyjnych, opierających się na stosunkowo wczesnej ocenie inteligencji uczniów i zapewnianiu lepszej edukacji tym, którzy w testach wypadają lepiej.
Sama książka Younga, wydana w 1958 roku, była z kolei futurystyczną satyrą na ówczesne wysiłki rządu brytyjskiego, mające na celu ograniczenie elitaryzmu tamtejszej administracji. Według Younga nowa elita „merytokratyczna” zbudowana na bazie własnych kompetencji i umiejętności stała się równie odizolowana od reszty społeczeństwa, jak elity arystokratyczne, nie ma jednak właściwego tej ostatniej etosu i podbudowy moralnej.
Według innych badaczy w merytokracji rozumianej jako metodyka budowania organizacji w oparciu o osoby mające najlepsze kompetencje do wykonywania określonych zadań nie ma nic niemoralnego i stanowi ona wartościowy środek do rozwoju społecznego oraz poprawy efektywności organizacji We współczesnych koncepcjach zarządzania idea ta jest obecna w postaci rozbudowanych systemów ocen pracowników i wynagrodzeń.
Do realizacji doktryny merytokratycznej dąży m.in. społeczność Wikipedii.

</doc>
<doc id="126744" url="https://pl.wikipedia.org/wiki?curid=126744" title="Emulsja fotograficzna">
Emulsja fotograficzna



</doc>
<doc id="126745" url="https://pl.wikipedia.org/wiki?curid=126745" title="Lista inicjalizacyjna konstruktora">
Lista inicjalizacyjna konstruktora

Lista inicjalizacyjna konstruktora (zwana też jego preambułą) – opcjonalny fragment definicji konstruktora zawierający listę wartości, które mają być użyte do inicjalizacji wybranych składowych każdego obiektu tworzonego tym konstruktorem. 
Geneza.
Obiektowe języki programowania z reguły umożliwiają tworzenie obiektów tej samej klasy na wiele różnych sposobów. Wymaga się przy tym, by każdy obiekt tuż po utworzeniu był w pełni gotowy do użycia. Oznacza to, że zasadniczo konstruktory powinny dokonywać pełnej inicjalizacji wszystkich danych przechowywanych w obiektach. Jednak sposób inicjalizacji składowych może zależeć od sposobu konstrukcji samego obiektu (np. różne konstruktory mogą przyjmować inne założenia co do wartości domyślnych pewnych składowych). Dlatego informacji potrzebnych do inicjalizacji składowych obiektu nie można podawać w miejscu ich definicji (jak ma to miejsce w przypadku stałych, zmiennych lub całych obiektów), lecz muszą one stanowić integralną część każdego konstruktora.
Zastosowanie.
Gdy klasa bazowa lub obiekt składowy klasy posiada konstruktor domniemany, jego wywołanie nie musi się pojawić na liście inicjalizacyjnej
Przykład.
W języku C++ lista inicjalizacyjna znajduje się w definicji konstruktora. Znajduje się pomiędzy zamykającym nawiasem listy parametrów konstruktora (oddzielona dwukropkiem) a klamrą otwierającą ciało konstruktora. Przykład w języku C++:
 class Bazowa {
 public:
 int dana;
 Bazowa() { // konstruktor domyślny
 dana = 0;
 Bazowa( int wartosc ) {
 dana = wartosc;
 };
 class Pochodna : public Bazowa {
 public:
 int x;
 int y;
 const int z;
 Bazowa obiektSkladowy;
 Pochodna( int xx , int yy , int zz )
 : // rozpoczecie listy inicjalizacyjnej
 x( xx + 3 ) , // inicjalizacja zwyklej zmiennej
 z( zz ) , // inicjalizacja stalej
 Bazowa( xx + yy + zz ) // wywolanie konstruktora klasy bazowej
 y = yy; // zwykle przypisanie do zmiennej
 };

</doc>
<doc id="126747" url="https://pl.wikipedia.org/wiki?curid=126747" title="Film niemy">
Film niemy

Film niemy – film, któremu nie towarzyszy nagrana ścieżka dźwiękowa.
Historia filmu niemego.
Kręcenie filmów stało się możliwe, gdy Thomas Alva Edison wynalazł kinetoskop. Wynalazek ten po raz pierwszy wystawiono publicznie w Nowym Jorku w 1894 roku. Rok później bracia August i Louis Lumière wynaleźli kinematograf, który wyświetlał obrazy na ekranie. 17 metrów taśmy starczyło na nakręcenie ok. 50-sekundowego filmu. Pierwszy pokaz filmowy odbył się 28 grudnia 1895 roku – wystawiane filmy to dwuminutowy obraz pt. "Wyjście robotników z fabryki" oraz "Wjazd pociągu na stację w La Ciotat". Wynalazek braci Lumière szybko znalazł wielu zwolenników.
Na początku XX wieku zaczęto tworzyć filmy opowiadające jakieś historie, nie zaś tylko odtwarzające realne wydarzenia. Pionierem takich filmów był Georges Méliès, autor "Podróży na księżyc" z 1902 roku. Méliès wykorzystał po raz pierwszy triki i efekty specjalne. Pierwszy film nakręcony w plenerze to "Napad na ekspres" z 1903 roku, autorstwa Edwina S. Portera.
Do roku 1910 istniały już tysiące sal kinowych w Ameryce i Europie, a w 1912 roku nakręcono pierwsze filmy pełnometrażowe.
Filmy nieme opierały się na wyrazistej grze aktorskiej. Wprawdzie filmy były nieme, ale w sali kinowej znaleźli się taperzy, czyli artyści grający muzykę na żywo, obserwując reakcję widzów. Mieli oni utrudnione zadanie, ponieważ byli odwróceni tyłem do ekranu i nie wiedzieli, jaka scena odgrywa się w danej chwili za ich plecami. Często więc grali muzykę nieadekwatną do chwili. W większych, luksusowych kinach grały orkiestry.
W roku 1927 odbył się pierwszy w historii pokaz filmu dźwiękowego – 6 października 1927 roku pokazano film braci Warnerów "Śpiewak jazzbandu", w którym udźwiękowiono część dialogów, a także można było usłyszeć piosenki tytułowego śpiewaka.
Przejście od ery kina niemego do dźwiękowego żartobliwie przedstawia komedia Deszczowa piosenka.

</doc>
<doc id="126748" url="https://pl.wikipedia.org/wiki?curid=126748" title="Międzynarodowa Federacja Narciarska i Snowboardowa">
Międzynarodowa Federacja Narciarska i Snowboardowa

Międzynarodowa Federacja Narciarska i Snowboardowa (oficjalny skrót: FIS od franc. "Fédération internationale de ski et de snowboard") – międzynarodowa organizacja założona 2 lutego 1924 w Chamonix, mająca za zadanie dbanie o rozwój narciarstwa i snowboardu na świecie, organizowanie zawodów, formalizowanie przepisów oraz precyzowanie zasad. W latach 1924–2022 jej oficjalna nazwa brzmiała Międzynarodowa Federacja Narciarska (franc. "Fédération internationale de ski").
Historia FIS.
Międzynarodowa Komisja Narciarska.
Początki FIS sięgają 18 lutego 1910, gdy podczas 1. Międzynarodowego Kongresu Narciarskiego w Oslo z udziałem: Anglii, Austrii, Czech, Francji, Hiszpanii, Niemiec, Szkocji i Szwecji powołano Międzynarodową Komisję Narciarską. Początkowo komisja miała się składać z dwóch członków – reprezentanta Skandynawii oraz Europy Środkowej. Ostatecznie w komisji zasiadło dwóch Skandynawów. W marcu 1911 r. kolejny kongres odbył się w Sztokholmie. Wtedy komisję powiększono do pięciu członków, a jako siedzibę wybrano Oslo. Na tym kongresie ustalono również regulamin międzynarodowych zawodów narciarskich. W 1913 r. liczbę członków komisji powiększono do siedmiu. 10 lutego 1922 podczas kongresu w Sztokholmie zdecydowano, że dyscypliny narciarskie będą rozgrywane na igrzyskach olimpijskich, jednak wyłącznie nieoficjalnie. Wtedy również zadecydowano o powstaniu Międzynarodowej Federacji Narciarskiej. Stosowną uchwałę o jej powołaniu podjęto 6 lutego 1923 na kolejnym kongresie (w Pradze).
Początki FIS.
FIS został ostatecznie utworzony 2 lutego 1924 podczas 8. Międzynarodowego Kongresu Narciarskiego w Chamonix, z udziałem: Anglii, Austrii, Czechosłowacji, Finlandii, Francji, Jugosławii, Norwegii, Polski, Rumunii, USA, Szwajcarii, Szwecji, Węgier i Włoch. Został on zorganizowany podczas trwania Tygodnia Sportów Zimowych, który w 1926 r. uznano za I. Zimowe Igrzyska Olimpijskie.
FIS obecnie.
Federacja ma swoją siedzibę w szwajcarskim Oberhofen am Thunersee. Co 2 lata odbywają się kongresy FIS, na których podejmowane są decyzje związane z rozwojem narciarstwa. 26 maja 2022, podczas Kongresu FIS w Mediolanie organizacja zmieniała oficjalną nazwę z Międzynarodowa Federacja Narciarska na Międzynarodowa Federacja Narciarska i Snowboardowa, pozostawiając jednak skrót FIS, jako swój akronim.
Adres siedziby: 
Władze.
Zarząd.
Przewodniczący zarządu:
Wiceprzewodniczący zarządu:
Sekretarz generalny:

</doc>
<doc id="126751" url="https://pl.wikipedia.org/wiki?curid=126751" title="Zachodnioukraińska Republika Ludowa">
Zachodnioukraińska Republika Ludowa

Zachodnioukraińska Republika Ludowa (ZURL, ) (do 13 listopada 1918 Państwo Ukraińskie, po 22 stycznia 1919 Zachodni Obwód Ukraińskiej Republiki Ludowej, ukr. (ZOURL)) – jedno z dwóch państw ukraińskich (obok Ukraińskiej Republiki Ludowej) powstałych w wyniku I wojny światowej. Sprawowało kontrolę nad większością terytorium Galicji Wschodniej pomiędzy 1 listopada 1918 a 16 lipca 1919 roku, przy czym jego granice, w związku z prowadzoną wojną polsko-ukraińską nie miały w tym czasie charakteru trwałego.
Historia.
Pod koniec I wojny światowej, wobec klęski militarnej państw centralnych, w tym wielonarodowej monarchii austro-węgierskiej, zaistniały warunki do odzyskania lub uzyskania niepodległości przez wiele narodów Europy Centralnej i Wschodniej.
Na początku października 1918 klub ukraiński w parlamencie Przedlitawii (austriackiej części monarchii) postanowił zwołać do Lwowa mężów zaufania z Galicji Wschodniej, Bukowiny i Rusi Zakarpackiej (Węgierskiej). 16 października 1918 cesarz Austrii, Karol I wydał manifest "Do moich wiernych austriackich ludów", zapowiadający przekształcenie dualistycznych Austro-Węgier w państwo federalne. 19 października 1918 na zjeździe we Lwowie ukonstytuowała się Ukraińska Rada Narodowa. Przyjęła ona rezolucję o utworzeniu państwa ukraińskiego (jako części federacyjnej monarchii austriackiej), w którego skład miała wejść m.in. wschodnia Galicja wraz z Łemkowszczyzną; poza tym odrzucono równoległe roszczenia Rady Regencyjnej Królestwa Polskiego do ziemi halickiej i włodzimierskiej. W październiku 1918 Ukraińska Rada Narodowa nie wypowiedziała się w sprawie zjednoczenia z Hetmanatem, co więcej – podkreślano odrębność od państwa ukraińskiego nad Dnieprem. Deklaracja Rady w sprawie połączenia z reaktywowaną po obaleniu Pawła Skoropadskiego Ukraińską Republiką Ludową nastąpiła 22 stycznia 1919.
Zachodnioukraińska Republika Ludowa proklamowała niepodległość 1 listopada 1918 jako Państwo Ukraińskie, po zajęciu przez ukraińskie oddziały wojskowe najważniejszych gmachów publicznych i obiektów wojskowych Lwowa. Miała to być państwowość w ramach federacyjnego państwa austriackiego, zgodnie z manifestem cesarza Karola I z 16 października 1918.
Przewodniczącym Ukraińskiej Rady Narodowej został Jewhen Petruszewycz. 9 listopada 1918 na posiedzeniu Ukraińskiej Rady Narodowej powołano rząd (Sekretariat Państwowy), którego premierem został Kost Łewyćkyj. Rząd był koalicyjny, z przewagą Ukraińskiej Partii Narodowo-Demokratycznej (ośmiu sekretarzy-ministrów), do rządu weszły również: Partia Chrześcijańsko-Społeczna, Ukraińska Partia Radykalna, Ukraińska Partia Socjal-Demokratyczna i politycy bezpartyjni.
13 listopada 1918 Ukraińska Rada Narodowa proklamowała niepodległość państwa w formie republikańskiej i przyjęła dlań nazwę Zachodnioukraińska Republika Ludowa. Prawne podstawy państwa określała przyjęta 13 listopada 1918 "Tymczasowa ustawa zasadnicza o niezależności państwowej ziem ukraińskich byłej monarchii austro-węgierskiej" (konstytucja ZURL).
ZURL, powołując się na zasadę samostanowienia narodów, pretendowała do władzy na obszarach uznawanych za "ziemie etnograficznie ukraińskie", należących do krajów koronnych Przedlitawii: Galicji i Lodomerii (Galicja Wschodnia po rzekę San i Łemkowszczyzna) i Bukowiny (północno-wschodnia część z miastami Seret, Czerniowce i Storożyniec), oraz Rusi Zakarpackiej (komitatów: Szepes (Spisz), Sáros (Szarysz), Zemplén (Zemplin), Ung (Uż), Bereg (Berehowo) Ugocsa i Máramaros (Marmarosz)) ze składu Królestwa Węgier (Zalitawii), zgodnie z mapą "Ethnographische Karte der österreichischen Monarchie" Karla Czerniga. Bukowina i ziemie dawnego Królestwa Węgier zostały w krótkim czasie zajęte przez wojska rumuńskie i czechosłowackie.
Ponieważ ZURL miało obejmować ziemie sporne między Polakami a Ukraińcami w Galicji (granice etniczne były niemożliwe do ustalenia), państwo to od razu znalazło się w stanie wojny z oddziałami polskich ochotników w Galicji Wschodniej, a w konsekwencji ich wsparcia przez regularne Wojsko Polskie (tzw. odsiecz przemyska) – wojny z odrodzonym państwem polskim. W wyniku zaciętych walk Polacy jeszcze w listopadzie, po wycofaniu wojsk ukraińskich przejęli kontrolę nad Lwowem. Nie oznaczało to jednak zakończenia konfliktu. Rząd zachodnioukraiński przeniósł się do Tarnopola, a następnie do Stanisławowa.
22 stycznia 1919 na placu Sofijskim w Kijowie ogłoszono o zawarciu Aktu Zjednoczenia pomiędzy Ukraińską Republiką Ludową a Zachodnioukraińską Republiką Ludową, na mocy którego oba państwa połączyły się, przy czym ZURL zachowała autonomię jako Zachodni Obwód Ukraińskiej Republiki Ludowej (ukr. "Західна Область Української Народної Республіки" – ZOUNR, ZOURL).
W maju 1919 Ukraińska Armia Halicka wspólnie z oddziałami URL wyruszyły, aby wesprzeć antybolszewickie powstanie na Naddnieprzu. Równolegle na Ukrainę uderzyły wojska Białych Rosjan (Armia Ochotnicza) Denikina, które walczyły zarówno z bolszewikami, jak i z wojskami ukraińskimi (Armia Czynna URL). Po załamaniu się w październiku 1919 r. ofensywy Denikina na Moskwę pod Orłem nastąpił rozpad armii białych Rosjan i ich szybki odwrót na południe. W konsekwencji w grudniu 1919 r. Armia Czerwona ponownie zajęła Kijów, przejmując go z rąk Białych. Oddziały URL tworzyły wówczas enklawę państwowości ukraińskiej w rejonie Kamieńca Podolskiego, zaś UHA najpierw połączyła się z Siłami Zbrojnymi Południa Rosji Denikina (listopad 1919), a po ich klęsce i wycofaniu się na Krym, zawarła porozumienie z bolszewikami i została wcielona do Armii Czerwonej jako tzw. Czerwona Ukraińska Armia Halicka (CzUHA).
7 maja 1919 Rada Komisarzy Ludowych USRR wystosowała notę do rządu ZURL w sprawie pomocy oraz propozycji podpisania porozumienia w sprawie wyznaczenia linii demarkacyjnej, jednak rząd ZURL nie odpowiedział na tę notę.
ZURL zakończyła swe istnienie 16 lipca 1919, kiedy ostatnie oddziały Ukraińskiej Armii Halickiej zostały wyparte po ciężkich walkach (Jazłowiec) przez ofensywę Wojska Polskiego za Zbrucz. Emigracyjny rząd ZURL działał w Wiedniu do 1923 roku, kiedy stało się jasne, że starania o korzystną dla Ukraińców decyzję Ententy są bezskuteczne.
Przywódcy ZURL prezentowali postawę bezkompromisową, której podstawą była granica na Sanie (hasło "Lachy za San!"), nie do przyjęcia dla strony polskiej. Z tego powodu konsekwentnie odrzucali wszystkie proponowane linie podziału Galicji Wschodniej pozostawiające Lwów po stronie polskiej, nawet gdy pozostawiały one jednocześnie większość terytorium spornego (i ludności) po stronie ukraińskiej. Propozycja misji gen. Josepha Barthelemy’ego z lutego 1919 r. pośredniczącej w rozmowach o polsko-ukraińskie zawieszenie broni została odrzucona właśnie z tego względu przez ZURL, pomimo że jej konsekwencją byłoby uznanie przez mocarstwa Ententy (w trakcie trwającej wówczas paryskiej konferencji pokojowej) ZURL jako niepodległego państwa. Przywódcy zachodnioukraińscy lekceważyli też znacznie poważniejsze niebezpieczeństwo ze strony czerwonej Rosji, mimo że Symon Petlura nalegał na rozejm z Polakami, a delegaci Ukraińców galicyjskich brali udział w negocjacjach Andrija Liwyckiego prowadzonych jesienią 1919 r. w Warszawie i zakończonych sojuszem polsko-ukraińskim z kwietnia 1920 r. Delegaci rządu ZURL upełnomocnieni przez Jewhena Petruszewycza ze Stepanem Wytwyckim na czele wycofali się z rozmów w grudniu 1919 r. po zgodzie Petlury na zrzeczenie się na rzecz Polski Galicji Wschodniej i Wołynia, pomimo deklaracji strony polskiej o autonomicznym statusie Galicji i wzajemnych gwarancjach dla ochrony praw Polaków i Ukraińców w obu państwach.
Odmowa zawarcia w roku 1919 kompromisu terytorialnego z Polską (podział spornych obszarów Galicji Wschodniej i Wołynia pomiędzy oba państwa) oraz wsparcia organizacyjnego i kadrowego Ukraińskiej Republiki Ludowej w czasie wyprawy kijowskiej 1920 r. przez polityków i wojskowych ZURL była jedną z najistotniejszych przyczyn tego, że niepodległe demokratyczne państwo ukraińskie (URL) po 1920 r. nie przetrwało w jakimkolwiek kształcie terytorialnym.
Sytuacja Polaków w ZURL.
Zdaniem Rafała Galuby, Zachodnioukraińska Republika Ludowa traktowała Polaków mieszkających na jej terytorium jako obywateli drugiej kategorii. Nowo powołana władza ukraińska na terenie obszaru Galicji Wschodniej nakazała zdejmowanie polskich napisów i szyldów i zastępowanie ich ukraińskimi, pomimo że ustawa zasadnicza ZURL przewidywała stosowanie dwujęzycznego nazewnictwa obiektów topograficznych na terenach zamieszkałych w większości lub w znacznym odsetku przez mniejszości narodowe oraz gwarantowała im prawo do używania własnego języka jako pomocniczego języka urzędowego. Zamykano polskie szkoły, a od dotychczasowych urzędników państwowych Monarchii Austro-Węgierskiej wymagano złożenia przysięgi na wierność Zachodnioukraińskiej Republice Ludowej, czego urzędnicy narodowości polskiej konsekwentnie odmawiali, w związku z czym zostali pozbawieni swoich stanowisk.
Państwo zachodnioukraińskie utworzyło liczne obozy internowania dla polskich jeńców wojennych, a także dla ludności cywilnej. Panowały w nich fatalne warunki bytowe – były to nieogrzewane zimą drewniane baraki, bez łóżek, pościeli i opieki lekarskiej. Jeńców głodzono, zdarzały się przypadki okradania, bicia, torturowania i rozstrzeliwania jeńców polskich. Internowanych wykorzystywano także do prac ponad siłę, w warunkach niskich temperatur bez odpowiedniej odzieży przy robotach kolejowo-torowych, drogowych i innych. W obozach notowano wysoką zachorowalność i śmiertelność wskutek chorób zakaźnych, zwłaszcza tyfusu.
W obozie w Kosowie zmarło prawie 900 osób (na 1500), w Mikulińcach według różnych źródeł od 300 do 600 (na tyfus plamisty), w Kołomyi 100, w Brzeżanach, wskutek przetrzymywania w nieogrzewanych barakach przy temp. do -20 stopni, 16 (na 40). Inne obozy dla Polaków utworzono m.in. w Żółkwi, Złoczowie, Tarnopolu, Strusowie, czy Jazłowcu, były one głównie znane ze względu na okrucieństwo stosowanych tam metod.
Ludność cywilna Galicji Wschodniej, niezależnie od narodowości, cierpiała z powodu powszechnych rekwizycji przeprowadzanych przez Ukraińską Armię Halicką; dwory polskie były niszczone przez chłopów, żołnierze UHA przeprowadzali liczne rekwizycje również we wsiach „ruskich”, co wywoływało protesty chłopów ukraińskich. Żołnierze ukraińscy bezcześcili kościoły rzymskokatolickie (niszczono figury świętych, urządzano tańce), szykanowano duchowieństwo.
Duchowieństwo greckokatolickie narodowości ukraińskiej poparło czynnie utworzenie Zachodnioukraińskiej Republiki Ludowej, zajmując również stanowiska świeckie, m.in. w radach narodowych, komisariatach powiatowych i gminnych ZURL, czy komisariatach poborowych UHA. Ukraińscy duchowni nawoływali do wstępowania do Ukraińskiej Armii Halickiej, zdarzały się z ich strony przypadki organizacji antypolskich wieców i agitacji do walki z Polską. O wrogiej postawie wobec narodu polskiego kleru ukraińskiego pisał m.in. w swoim liście z dnia 31 marca 1920 roku arcybiskup lwowski obrządku łacińskiego Józef Bilczewski, oraz dowódca wojsk polskich w Galicji Wschodniej gen. Tadeusz Rozwadowski, który zapisał: "W czasie trwania walk zbrojnych duchowni greckokatoliccy całkowicie solidaryzowali się zarówno z organizatorami życia politycznego, jak i z ludem dokonującym mordów i rabunków na ludności i mieniu polskim. Ze strony duchowieństwa unickiego nie padł ani jeden głos protestu przeciwko gwałtom i okrucieństwom, nie został podjęty ani jeden krok zmierzający do położenia kresu bezmyślnemu pastwieniu się nad cywilną ludnością polską i polskimi jeńcami".
W czasie walk o Lwów, 16 listopada 1918 arcybiskupi lwowscy obrządku rzymskokatolickiego Józef Bilczewski i greckokatolickiego Andrzej Szeptycki we wspólnym liście "wezwali polityków polskich i ukraińskich do wzajemnych ustępstw, aby zakończyć bratobójcze walki". Mediacja arcybiskupów doprowadziła do zawarcia 17 listopada we Lwowie zawieszenia broni, które po przedłużeniu obowiązywało do 21 listopada. 22 listopada 1918 wojska UHA, pomimo przewagi liczebnej, nieoczekiwanie wycofały się z granic Lwowa.
Wiosną 1919 w miastach na terenach pozostających pod władzą ZURL (Tarnopol, Stanisławów) ludność polska była dyskryminowana przy rozdziale artykułów żywnościowych w stosunku do Ukraińców i Żydów. W miastach i powiatach Polaków zmuszono do samodzielnego zapewnienia sobie wyżywienia, ponieważ administracja ZURL odmówiła zaopatrzenia w żywność ludności polskiej. "Wszystkie polskie organizacje charytatywne i opiekuńcze zostały zamknięte, a ich majątek skonfiskowany pod pretekstem zdrady stanu".
Doniesienia o zbrodniach dokonywanych na Polakach pod rządami ZURL wstrząsały polską opinią publiczną. Szczególnie bulwersowały przypadki okrutnych tortur, oraz zbrodni wojennych na polskiej ludności cywilnej, jak spalenie podlwowskiej wsi Sokolniki, gdzie podczas akcji pacyfikacyjnej żołnierze UHA spalili ok. 500 gospodarstw i zabili ponad 50 osób, Biłki Szlacheckiej (spalono 96 gospodarstw, zginęło 28 osób), czy też dokonanie licznych morderstw polskich mieszkańców Złoczowa, Dawidowa, Biłki Królewskiej i spalenie ich zabudowań.
Dla zbadania tych zbrodni powołano specjalną komisję sejmową. Na jej czele stanął poseł Jan Zamorski ze Związku Ludowo-Narodowego. Komisja ustaliła, że Ukraińcy dopuścili się względem Polaków w ZURL różnorodnych przestępstw: morderstw, rabunków, podpaleń, niszczenia mienia i innych zbrodni. Kapitulację wojsk ukraińskich i wyrażenia zgody na powołanie wspólnej komisji polsko-ukraińskiej w celu zbadania przestępstw popełnionych na obszarze ZURL proponował (w odpowiedzi na ukraiński postulat zawieszenia broni) jeszcze w czasie trwania konfliktu polski dowódca frontu galicyjsko-wołyńskiego generał Wacław Iwaszkiewicz-Rudoszański, wówczas propozycja ta została przez stronę ukraińską odrzucona.
Wydarzenia te znalazły także odbicie w późniejszej literaturze. Pisali o nich m.in. Kornel Makuszyński w "Radosnych i smutnych" (Warszawa 1922) oraz Jan Brzoza w "Polskim Roku 1919" (Londyn 1988), wydawano także publikacje upamiętniające wydarzenia z roku 1919 np. "Z krwawych dni Złoczowa 1919 r." wydaną przez Komitet Budowy Pomnika-Grobowca dla Ofiar Mordów Ukraińskich.
Jak wynika z raportów wojennych z wielu powiatów Galicji Wschodniej, także żołnierze Wojska Polskiego dopuścili się na opanowywanych przez siebie w toku walk terenach licznych zbrodni wobec ludności ukraińskiej, włącznie z gwałtami, rabunkami, zamachami terrorystycznymi na przedstawicieli terenowej administracji państwowej ZURL oraz zabójstwami ludności cywilnej. W większości przypadków działania te przybrały charakter spontanicznej zemsty – nie otrzymywali oni bowiem od rządu polskiego żadnych rozkazów i dyrektyw nakazujących traktowanie ludności ukraińskiej w ten sposób. Po zajęciu Lwowa, 22 listopada 1918 polskie władze wojskowe zatrzymały jako zakładników ukraińskich polityków: Juliana Romanczuka, Kyryła Studynśkiego, Wołodymyra Ochrymowycza, Wołodymyra Starosolskiego, Iwana Kiweluka, Wołodymyra Baczynśkiego, Iwana Kurowcia. Następnie rozpoczęto akcję internowania w obozach Ukraińców „podejrzanych o działalność na szkodę państwa polskiego”, w tym urzędników ZURL oraz żołnierzy Armii Halickiej. Utworzono obozy internowania m.in. w Brześciu, Dąbiu, Dęblinie, Kaliszu, Lwowie, Modlinie, Pikulicach, Przemyślu, Strzałkowie, Szczypiornie, Tarnopolu, Tomaszowie, Wadowicach, Wiśniczu. W końcu 1919 w obozach przebywało ogółem ok. 23-24 tysiące internowanych Ukraińców, a w sumie przewinęło się przez nie około 100 tysięcy Ukraińców. Około 20-25 tysięcy zmarło w obozach, głównie wskutek epidemii tyfusu i czerwonki.
Sytuacja Żydów w ZURL.
Żydzi początkowo przychylnie odnosili się do ZURL. "Z tego powodu otrzymali liczne prawa i przywileje, np. przy rozdziale żywności, których nie miała ludność polska. Część z nich masowo denuncjowała Polaków, co w poważny sposób zaostrzyło i tak napięte po pogromie lwowskim stosunki polsko-żydowskie. Jeden z oficerów ukraińskich policji oświadczył, że musiał „mitygować Żydów w zapale donosicielskim”. Stosunek Żydów do ZURL uległ istotnej zmianie po informacjach o masowych pogromach ludności żydowskiej na Ukrainie popełnionych przez oddziały Petlury oraz po mniejszych pogromach dokonanych przez żołnierzy UHA m.in. w Stanisławowie, Złoczowie i Stryju".
Mocarstwa Ententy a ZURL i kwestia Galicji Wschodniej.
Paryska konferencja pokojowa zatwierdziła 25 czerwca 1919 administrację tymczasową Polski na terytorium Galicji Wschodniej. Państwa Ententy i organy przez nie wyłonione (Rada Ambasadorów, Rada Ligi Narodów) do 14 marca 1923 uznawały Galicję Wschodnią za terytorium sporne, nie należące do państwa polskiego, nad którym suwerenność sprawują państwa Ententy na mocy traktatu pokojowego Ententy z Austrią. Ententa nigdy nie uznała również "de iure" Zachodnioukraińskiej Republiki Ludowej. W odniesieniu do terytorium Galicji Wschodniej próbowała wprowadzić rozwiązania prowizoryczne, długoletniego (25 lat) mandatu dla Polski na zarządzanie Galicją, przy zapewnieniu temu terytorium statusu autonomii terytorialnej. Po upływie okresu mandatu miało nastąpić rozstrzygnięcie plebiscytowe. Intencją polityczną państw Ententy w czasie podejmowania tych rozstrzygnięć, było zachowanie terytorium Galicji Wschodniej dla "białej" Rosji. Polska sprzeciwiała się tym koncepcjom, jednocześnie realizując na administrowanym terytorium politykę faktów dokonanych, integrujących je z państwem polskim.
Po utrwaleniu władzy sowieckiej w Rosji i upadku oczekiwań na restytucję Rosji niebolszewickiej, 15 marca 1923 Rada Ambasadorów uznała suwerenność Polski na terytorium Galicji Wschodniej, przy zastrzeżeniu wprowadzenia przez Polskę statusu autonomicznego dla tego terytorium, czego surogat stanowiła ustawa o samorządzie wojewódzkim z września 1922, stwierdzająca już w samym tytule szczególny charakter terytorium Galicji Wschodniej w ramach państwa polskiego.
W związku z decyzją Rady Ambasadorów rząd ZURL, przebywający na emigracji w Wiedniu rozwiązał się 15 marca 1923, a jego członkowie w większości powrócili w granice Polski, aktywnie angażując się w życie polityczne i społeczne mniejszości ukraińskiej w II RP.

</doc>
<doc id="126754" url="https://pl.wikipedia.org/wiki?curid=126754" title="Dynastia Obrenowiciów">
Dynastia Obrenowiciów

Dynastia Obrenowiciów () – dynastia książąt i królów serbskich panujących w XIX wieku i na pocz. XX wieku. Konkurowała o władzę z dynastią Karadziordziewiciów.

</doc>
<doc id="126755" url="https://pl.wikipedia.org/wiki?curid=126755" title="Bundeswehra">
Bundeswehra

Bundeswehra (niem. "Bundeswehr") – siły zbrojne Republiki Federalnej Niemiec. Za datę utworzenia Bundeswehry uznaje się 5 maja 1955 roku. Bundeswehra wchodzi w skład sił zbrojnych NATO, uczestniczy więc w NATO-wskich akcjach (np. IFOR, SFOR, potem EUFOR w Bośni i Hercegowinie, KFOR w Kosowie i in.), a także w akcjach humanitarnych ONZ (np. UNOSOM w Somalii).
Według rankingu Global Firepower (2023), jest to 25 najpotężniejsza armia świata z rocznym budżetem w wysokości około 52,3 mld dolarów (USD).
Struktura Bundeswehry.
Bundeswehra składa się z trzech rodzajów sił zbrojnych:
Historia.
Republika Federalna Niemiec jest członkiem NATO od 1955 roku. W szczytowym okresie zimnej wojny liczebność Bundeswehry w latach 70. sięgała 500 tys. żołnierzy.
Po zjednoczeniu Niemiec w 1990 r., rozpoczął się proces włączania Narodowej Narodowej Armii Ludowej NRD wraz z jej uzbrojeniem do Bundeswehry. Część sprzętu jako przestarzały wkrótce zniszczono, część odsprzedano lub oddano bezpłatnie innym armiom (np. czołgi – Turcji, helikoptery Mi-24 i ostatnie 22 MiG-29 – Polsce).
Podpisany w 1990 r. w Moskwie układ między Niemcami a ZSRR o ostatecznej regulacji, zwany układem „2+4”, określił stan sił zbrojnych zjednoczonych Niemiec na poziomie 370 tys. (łącznie siły lądowe, morskie i powietrzne) i zobowiązał ZSRR do wycofania swoich wojsk z terenu Niemiec do końca 1994 r.
Niemcy są sygnatariuszem układu w sprawie konwencjonalnych sił zbrojnych z 1990 r. i układu o liczbie żołnierzy z 1992 r., zgodnie z którymi liczebność wojsk będzie wynosić 350 tys. żołnierzy. Niemcy będą mogły posiadać: 4166 czołgów bojowych, 3446 bojowych wozów opancerzonych, 2707 jednostek artylerii o kalibrze powyżej 100 mm, 900 samolotów bojowych, 306 śmigłowców uderzeniowych.
W zrealizowanej po 1992 r. reformie, pn. Bundeswehra 2000, siły zbrojne Niemiec składają z dwóch kategorii: większej części przeznaczonej do obrony terytorium Niemiec i obszaru NATO oraz mniejszej – maksymalnie mobilnych i utrzymujących stałą gotowość bojową sił szybkiego reagowania (7 brygad lądowych, część sił powietrznych i morskich).
Łączna liczba żołnierzy wynosiła w 2000 r. ok. 308,4 tys.; zasadnicza służba wojskowa we wszystkich rodzajach wojsk trwała 9 mies.; siły lądowe liczyły 211,8 tys. żołnierzy, marynarka – 26 tys., lotnictwo – 70,5 tys.
Do roku 2011 nabór do Bundeswehry opierał się na zasadzie obowiązkowego poboru.
Reforma sił zbrojnych Niemiec z 2011 r. ustanowiła wymagany poziom liczebności na 185 tys. żołnierzy i 40 tys. rezerwistów, istnieje jednak stały problem z dojściem do tego poziomu.
We wrześniu 2014 roku Bundeswehra przyznała się do przewlekłych problemów ze sprzętem, które sprawiają, że siły zbrojne nie są „w stanie dotrzymywać swoich obietnic obronnych w ramach NATO”. Wśród problemów cytowane były niesprawne systemy strzeleckie, pojazdy opancerzone, samoloty i okręty wojenne, nienadające się do natychmiastowego użycia ze względu na zaniedbania w konserwacji i poważne braki części zamiennych. Sytuacja była tak tragiczna, iż uznano, że większość samolotów bojowych i śmigłowców niemieckich nie była w stanie latać.
Zgodnie z postulatami szczytu NATO z Newport w 2014 r. Niemcy zobowiązały się do zwiększenia wydatków na cele wojskowe z poziomu 1,2% PKB do 2% PKB.
Po inwazji Rosji na Ukrainę w lutym 2022 r. zdecydowano się przeznaczyć jednorazowo kwotę 100 mld euro na inwestycje w siłach zbrojnych i wyposażenie ich w nowoczesną broń.
17 marca 2023 inspektorem generalnym Bundeswehry został Carsten Breuer.

</doc>
<doc id="126756" url="https://pl.wikipedia.org/wiki?curid=126756" title="Obrenowicie">
Obrenowicie



</doc>
<doc id="126757" url="https://pl.wikipedia.org/wiki?curid=126757" title="Karadziordziewicie">
Karadziordziewicie



</doc>
<doc id="126759" url="https://pl.wikipedia.org/wiki?curid=126759" title="Bracia Kip">
Bracia Kip

Les Fréres Kip (fr. "Bracia Kip" 1902) − dwutomowa powieść kryminalna Juliusza Verne’a z cyklu "Niezwykłe podróże" złożona z 14 (tom 1) oraz 16 (tom 2) rozdziałów.
Po raz pierwszy wydana w języku polskim w 2011 w przekładze Andrzeja Zydorczaka przez Polskie Towarzystwo Juliusza Verne’a jako 26. tom "Biblioteki Andrzeja".

</doc>
<doc id="126762" url="https://pl.wikipedia.org/wiki?curid=126762" title="Locci">
Locci



</doc>
<doc id="126763" url="https://pl.wikipedia.org/wiki?curid=126763" title="Agostino Locci">
Agostino Locci



</doc>
<doc id="126764" url="https://pl.wikipedia.org/wiki?curid=126764" title="Składopis">
Składopis

Składopis - elektromechaniczne lub elektroniczne urządzenie do składu tekstów, stosowane jeszcze w okresie pierwszych lat rozwoju komputerów, które było rozwiązaniem pośrednim między elektrycznymi maszynami do pisania a komputerami. Jego cechami charakterystycznymi były możliwość automatycznego lub ręcznego wyrównywania wierszy oraz, w przypadku urządzenia elektronicznego, wymiana głowic z czcionkami, dzięki któremu można było zmieniać krój i wprowadzać atrybuty czcionki, jak pochylenie lub wytłuszczenie pisma.
Przykładem prostszego urządzenia był składopis NRD-owskiej firmy Robotron, podobny do elektrycznej maszyny do pisania, w którym jednak istniała funkcja tzw. mikrojustowania - zbliżając się do końca wiersza można było przejść do trybu podziału spacji na drobniejsze fragmenty, co pozwalało ręcznie dopasować zakończenie wiersza do napisanych już wcześniej wierszy. Rozwiązanie takie, choć prymitywne, pozwalało uzyskać mniej postrzępiony prawy brzeg tekstu, zaś jego ostateczny wygląd zależał w dużej mierze od zręczności piszącego. Błędy musiały być poprawiane za pomocą korektora stosowanego w zwykłych maszynach do pisania.
Znacznie bardziej zaawansowanym przykładem był elektroniczny składopis firmy "Brother", który zawierał jednowierszowy wyświetlacz z pamięcią oraz funkcję automatycznego justowania, znacznie doskonalszą niż ręczne justowanie. Maszyna drukowała wiersz po przekroczeniu punktu krytycznego w wyświetlaczu, który był obliczany w zależności od użytej rozetkowej głowicy z czcionką. Po wydrukowaniu wiersza maszyna przechodziła do następnego wiersza i oczekiwała na wprowadzenie tekstu do pamięci. Korekty można było dokonywać w ramach jednego wiersza, co znacznie usprawniało pisanie i zmniejszało liczbę błędów, dużo bardziej precyzyjne było również justowanie tekstu. Urządzenie tego typu nadawało się do składu broszur i biuletynów, jednak było rozwiązaniem kosztownym, którego cena przekraczała w latach 80. 5 tys. USD. Największą popularność zdobył składopis "Vari-Typer" oraz "IBM" z wymienioną głowicą czcionkową.

</doc>
<doc id="126768" url="https://pl.wikipedia.org/wiki?curid=126768" title="Ray Tomlinson">
Ray Tomlinson

Raymond Samuel Tomlinson (ur. 23 kwietnia 1941 w Amsterdamie w stanie Nowy Jork, zm. 5 marca 2016 w Lincoln w stanie Massachusetts) – amerykański inżynier i programista.
Życiorys.
Absolwent , znany jako twórca powszechnie stosowanego znaku @ (małpa) w adresach poczty elektronicznej i twórca sieciowej poczty elektronicznej; laureat nagrody George R. Stibitz Computer Pioneer Award przyznanej przez American Computer Museum w kwietniu 2000 roku.
W 1971 Tomlinson pracował jako inżynier w firmie , która zdobyła kontrakt na zbudowanie sieci ARPANET. Badając możliwości wykorzystania sieci, wpadł na pomysł połączenia wewnętrznego programu generującego komunikaty z innym programem do transferowania plików między komputerami sieci ARPANET i zastosował w nim znak @ do oddzielenia nazwy odbiorcy od docelowego adresu.
Nie jest znana dokładna data wysłania pierwszej wiadomości – źródła podają rok 1971 lub 1972, ale najbardziej prawdopodobny jest listopad lub grudzień 1971 roku. Wbrew legendzie nie ma też pewności, czy treścią pierwszej wiadomości były znaki QWERTY – sam Tomlinson utrzymywał, że było to „coś w rodzaju QWERTY”, co ma oznaczać przypadkowy charakter tej wiadomości.

</doc>
<doc id="126769" url="https://pl.wikipedia.org/wiki?curid=126769" title="Sodalicja">
Sodalicja



</doc>
<doc id="126771" url="https://pl.wikipedia.org/wiki?curid=126771" title="Duan Xuefu">
Duan Xuefu

Duan Xuefu, (ur. 29 lipca 1914 w Huanxian w prowincji Shanxi, zm. 6 lutego 2005) – chiński matematyk.
Życiorys.
Studiował na Wydziale Matematycznym Uniwersytetu Tsinghua (ukończył w 1936), doktorat obronił w Uniwersytecie w Princeton (1943). Pracował jako profesor na Uniwersytecie Tsinghua oraz na Uniwersytecie Pekińskim. W 1955 został członkiem Chińskiej Akademii Nauk.
W pracy naukowej zajmował się algebrą: teorią grup oraz algebrą Liego. Z powodzeniem rozwiązał (wraz ze współpracownikami) dwa problemy Brauera.

</doc>
<doc id="126775" url="https://pl.wikipedia.org/wiki?curid=126775" title="Elbert Carvel">
Elbert Carvel

Elbert Nortland Carvel (ur. 9 lutego 1910, zm. 6 lutego 2005 w Laurel, Delaware) – amerykański polityk, działacz Partii Demokratycznej.
Był znanym działaczem praw człowieka. W latach 1945-1949 pełnił funkcję zastępcy gubernatora stanu Delaware, a 1949-1953 i 1961-1965 gubernatora Delaware. Bez powodzenia ubiegał się o wybór na gubernatora w 1952, również bezskutecznie kandydował na senatora w 1958 i 1964 (dwukrotnie przegrywał rywalizację z republikaninem Johnem Williamsem).

</doc>
<doc id="126777" url="https://pl.wikipedia.org/wiki?curid=126777" title="Lei Renmin">
Lei Renmin

Lei Renmin (; ur. 1909, zm. 25 stycznia 2005) – chiński działacz państwowy.
Pochodził z Pingyao (prowincja Shanxi). Przez wiele lat związany z ruchem komunistycznym, w 1927 wstąpił do Ligi Młodzieży Komunistycznej, a w 1937 do Komunistycznej Partii Chin. Wchodził w skład władz lokalnych i centralnych, zajmując m.in. od 1951 stanowisko wiceministra handlu zagranicznego. Był jednym z współtwórców Chińskiego Towarzystwa Kredytów i Inwestycji Zagranicznych; instytucja ta odegrała wiodącą rolę w pozyskaniu dla Chin rynków światowych w latach 70.

</doc>
<doc id="126779" url="https://pl.wikipedia.org/wiki?curid=126779" title="Yang Chun">
Yang Chun

Yang Chun (ur. 19 marca 1917, zm. 19 stycznia 2005) – chińska działaczka państwowa.
Pochodziła z prowincji Syczuan. Związana z ruchem komunistycznym od 1936, rok później została członkiem Komunistycznej Partii Chin. Pracowała we władzach lokalnych i centralnych, dochodząc w 1980 do stanowiska wiceministra zdrowia. Była deputowaną do Ogólnochińskiego Zgromadzenia Przedstawicieli Ludowych w latach 1954-1975 (kadencje I, II, III), wchodziła także w skład Komitetu Krajowego Ludowej Politycznej Konferencji Konsultatywnej Chin w latach 1983-1993 (kadencje VI i VII).

</doc>
<doc id="126781" url="https://pl.wikipedia.org/wiki?curid=126781" title="Zhang Taiheng">
Zhang Taiheng

Zhang Taiheng (; ur. 1931, zm. 29 stycznia 2005 w Pekinie) – chiński wojskowy, generał.
Pochodził z powiatu Guangrao (prowincja Szantung). Od 1945 żołnierz Chińskiej Armii Ludowo-Wyzwoleńczej, w 1948 wstąpił do Komunistycznej Partii Chin. Zawodowy wojskowy, w 1988 promowany na generała-porucznika, w 1994 generała. Pełnił m.in. funkcję komendanta Okręgu Wojskowego Jinan.
Pełnił także mandat deputowanego do Ogólnochińskiego Zgromadzenia Przedstawicieli Ludowych w latach 1988-1998 (kadencje VI, VII, VIII), następnie w latach 1998-2003 wchodził w skład Stałego Komitetu Krajowego Ludowej Politycznej Konferencji Konsultatywnej Chin (IX kadencja).

</doc>
<doc id="126783" url="https://pl.wikipedia.org/wiki?curid=126783" title="Sodalicja Mariańska">
Sodalicja Mariańska

Sodalicja Mariańska (Kongregacja Mariańska, łac. "Congregatio Mariana") – katolickie stowarzyszenie świeckich, którego celem było łączenie życia chrześcijańskiego ze studiami. Sodalicja powstała w środowisku studentów Rzymu. Jej inicjatorem był Jan Leunis SJ.
Historia.
Pierwszą Kongregację erygował Grzegorz XIII (5 grudnia 1584). Generał jezuitów otrzymał wtedy pozwolenie na zakładanie kongregacji przy kolegiach i włączanie ich do Kongregacji Rzymskiej. Przywilej ten rozszerzyli: Sykstus V (1587), Benedykt XIV (1748, 1751), Leon XII (1825) oraz Pius X (1910).
Początkowo Leunis postawił na niezależność w wyborze kierownictwa stowarzyszenia. Jednakże generał Klaudiusz Aquaviva ("Reguły wspólne", 1587) wypracował model bardziej scentralizowany Sodalicji. Po kasacie jezuitów kongregacje były pod opieką biskupów. Nowe Reguły Sodalicji (1910) przewidywały funkcję dyrektora, co przekreślało ich dawną autonomię. W celu koordynacji działań poszczególnych stowarzyszeń generał Włodzimierz Ledóchowski w 1922 r. utworzył w Rzymie Centralny Sekretariat Kongregacji Mariańskich. Podobnie Pius XII chciał zunifikować cały ruch. W tym celu powołano Światową Federację Kongregacji Mariańskich (1953), której przewodził abp Józef Gawlina. Po II Soborze Watykańskim Sodalicje Mariańskie przeobrażały się stopniowo głównie we Wspólnoty Życia Chrześcijańskiego.
Działaczem Sodalicji Mariańskiej w Polsce był ks. Józef Winkowski (1888-1951).

</doc>
<doc id="126784" url="https://pl.wikipedia.org/wiki?curid=126784" title="Arnold Bax">
Arnold Bax

Sir Arnold Edward Trevor Bax (ur. 8 listopada 1883 w Streatham w obszarze metropolitarnym Londynu, zm. 3 października 1953 w Corku w Irlandii) – angielski kompozytor.
Życiorys.
W latach 1898–1900 uczył się w Hampstead Conservatory, następnie od 1900 do 1905 roku studiował w Royal College of Music w Londynie, gdzie jego nauczycielami byli Frederick Corder oraz Tobias Matthay. Podczas studiów zdobył pierwsze wyróżnienia: Academy’s Charles Lucas Prize za utwór orkiestrowy "Variations" (1904) oraz złoty medal w konkursie fortepianowym (1905). Odbył podróże do Niemiec (1906) i Rosji (1910). Wiele lat spędził w Irlandii, w Dublinie poznał W.B. Yeatsa i związał się z kręgiem twórców tzw. Odrodzenia Celtyckiego. Żywe zainteresowanie Baxa kulturą i krajobrazem Zielonej Wyspy znalazło wyraz w wielu jego utworach muzycznych inspirowanych folklorem celtyckim, takich jak m.in. "In the Faery Hills" (1909) czy "The Garden of Fand" (1913). Pod pseudonimem Dermot O’Byrne kompozytor opublikował także szereg nowel o tematyce irlandzkiej.
Doctor honoris causa uniwersytetów w Oksfordzie (1934) i Durham (1935). W roku 1937 otrzymał tytuł szlachecki. Od 1942 roku piastował stanowisko Master of the King’s Music. Rycerz Komandor Królewskiego Orderu Wiktoriańskiego (1953).
W 1943 roku opublikował autobiografię pt. "Farewell, my Youth".
Twórczość.
Należał do grona przedstawicieli postromantyzmu w muzyce angielskiej. Do końca życia pozostał wierny ideałom romantyzmu i świadomie odrzucał nowsze trendy w muzyce. Był płodnym kompozytorem (ponad 250 dzieł). Za życia spotkał się z uznaniem współczesnych, lecz jego twórczość została zapomniana, a po śmierci kompozytora zniknęła z programów muzycznych.

</doc>
<doc id="126785" url="https://pl.wikipedia.org/wiki?curid=126785" title="Wesz">
Wesz



</doc>
<doc id="126786" url="https://pl.wikipedia.org/wiki?curid=126786" title="Kaparowce">
Kaparowce

Kaparowce ("Capparales" Hutch.) – rząd roślin wyróżniany w licznych XX-wiecznych systemach klasyfikacyjnych okrytonasiennych (np. w Cronquista z 1981, Reveala z lat 1993–1999). W systemach APG, w tym ostatnim z 2009, rośliny tu klasyfikowane włączane są do rzędu kapustowców ("Brassicales"). 
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa "Dilleniidae" Takht. ex Reveal &amp; Tahkt. pub. 1993, nadrząd "Capparanae" Reveal, rząd "Capparales" Hutch.

</doc>
<doc id="126787" url="https://pl.wikipedia.org/wiki?curid=126787" title="Klaryski od wieczystej Adoracji">
Klaryski od wieczystej Adoracji

Klaryski od wieczystej Adoracji (początkowa nazwa franciszkanki Najświętszego Sakramentu) – zakon klauzurowy powstały w 1854 we Francji, łączący ideał klariańskiego ubóstwa z wieczystą adoracją Najświętszego Sakramentu w duchu dziękczynienia i ekspiacji. Instytut przynależy do II Zakonu franciszkańskiego.
Założyciele: O. Bonawentura Heurlaut OFMCap. (1816–1887) i M. Maria Klara Bouilleveaux (1820–1871). Do przeniesienia na grunt polski, a następnie rozpowszechnienia na inne kraje, przyczyniła się Matka Maria od Krzyża (Ludwika Nałęcz-Morawska 1842–1906).
Modlitwa wspólnotowa, a zwłaszcza adoracja Najświętszego Sakramentu, wyznacza codzienny rytm dnia każdej mniszki klaryski. Jest sercem ich ukrytego życia i istotą charyzmatu realizowanego w ramach wielkiej rodziny franciszkańskiej.
Każda siostra posiada przywilej odprawiania 1 godz. adoracji w ciągu dnia, w nocy natomiast siostry czuwają przez 2 godz. Pozwala to na prowadzenie nieustającej modlitwy adoracyjnej przez całą dobę. Każda mniszka spędza dziennie na modlitwie i kontemplacji około 7 godzin.
Swoją modlitwą siostry ogarniają aktualne potrzeby Kościoła, jego dzieła misyjne i apostolskie. Często do furty klasztornej pukają ludzie, by prosić o modlitwę w różnych intencjach, które siostry przyjmują.
Poza modlitwą, mniszki zajmują się pracą, pozwalającą na utrzymanie klasztoru, jak np.: krawiectwo i haft liturgiczny, malowanie obrazów, wypiek komunikantów oraz wykonują zwykłe domowe prace w klasztorze i ogrodzie.
Obecnie zakon posiada 8 domów zakonnych w Polsce:
Zakon ten jest często mylony z najstarszą gałęzią klarysek: zakonem świętej Klary. Obie wspólnoty żyją zgodnie z regułą II Zakonu świętego Franciszka napisaną w 1253 przez św. Klarę z Asyżu, jednak tylko klaryski od Wieczystej Adoracji, młodsza gałąź zakonu, zajmują się nieustanną adoracją Jezusa w Najświętszym Sakramencie.

</doc>
<doc id="126789" url="https://pl.wikipedia.org/wiki?curid=126789" title="Jimmy Smith">
Jimmy Smith

Jimmy Smith, właśc. James Oscar Smith (ur. 8 grudnia 1925 lub 1928 w Norristown, zm. 8 lutego 2005 w Phoenix) – amerykański muzyk jazzowy grający na organach Hammonda. Smith posługiwał się przydomkami „The Incredible” ("niewiarygodny") lub „The Amazing” ("cudowny").
Kariera.
Był wychowany w muzycznej rodzinie. W młodości pobierał fachowe lekcje gry na fortepianie i gitarze basowej. Jego pierwszym muzycznym wzorem był Wild Bill Davis. W połowie lat 50. dopracował się własnej odmiany „przydymionego” soul jazzu, proponując specyficzną, zrelaksowaną muzykę opartą na bluesie i jazzie. Wynikiem ogromnej liczby nagrań, jakie zrealizował dla wytwórni Blue Note Records, było nie tylko wypromowanie nowego gatunku, ale też pojawienie się wielu uzdolnionych muzyków (m.in. Jimmy McGriff, „Brother” Jack McDuff, „Big” John Patton, Richard „Groove” Holmes i „Baby Face” Willette).
Smith otaczał się znakomitymi muzykami towarzyszącymi – na perkusji grali z nim Art Blakey i Donald Bailey, na gitarach Eddie McFadden, Quentin Warren i Kenny Burrell. Inni wybitni współpracujący z nim muzycy to Stanley Turrentine (saksofon tenorowy), Lee Morgan (trąbka) i Lou Donaldson (saksofon altowy). Swoją klasę potwierdzał takimi albumami jak "The Sermon" oraz "Houseparty."
W 1963 r. Smith przeniósł się do wytwórni Verve Records, gdzie zajął uprzywilejowaną pozycję. Dla firmy Normana Granza nagrał takie standardy jak "Walk On The Wild Side", "Hobo Flats" czy "Who's Afraid Of Virginia Woolf". Jazzowe przeboje Smitha zwracały uwagę świetnymi aranżacjami orkiestrowymi autorstwa Olivera Nelsona (które w pewnym stopniu tłumiły brzmienie Smitha). Kolejne szlagiery to "The Cat", "The Organ Grinder's Swing" i "Got My Mojo Working" z chrapliwym głosem Smitha.
W latach 1963–66 muzyk umieścił na listach bestsellerów dwanaście albumów. Popularność Smitha miała ścisły związek z ogromnym zainteresowaniem w latach 60. stylistyką rhythm and bluesa. W 1966 r. sporą popularnością cieszyły się dwa albumy nagrane wraz z Wesem Montgomerym ("Jimmy &amp; Wes The Dynamic Duo" oraz "Further Adventures Of Jimmy And Wes"). Z końcem lat 60. Smith coraz częściej tworzy muzykę środka, w latach 70. zaś skłonił się ku mieszance soulu i funky (sporadycznie używał wtedy elektronicznego syntezatora). Przez wiele lat organowy jazz pozostawał w stagnacji i chociaż Smith był jego czołowym przedstawicielem, to stał się z czasem liderem niemodnego stylu.
Po serii mało znaczących nagrań, w 1982 r. na rynku ukazała się udana płyta "Off The Top".
W 2005 otrzymał nagrodę NEA Jazz Masters Award.

</doc>
<doc id="126791" url="https://pl.wikipedia.org/wiki?curid=126791" title="Telewizja Wisła">
Telewizja Wisła

Telewizja Wisła – nieistniejąca już polska komercyjna, ponadregionalna stacja telewizyjna istniejąca w latach 1995-1997, poprzedniczka ogólnopolskiej stacji TVN.
Historia.
Telewizja Wisła (1995-1997).
Założona w 1995 roku, posiadała koncesję na nadawanie programu ponadregionalnego w południowej Polsce. Była pierwszą stacją telewizyjną w Polsce i trzecią stacją telewizyjną w Europie, która użyła cyfrowego systemu przesyłania sygnału MPEG-2 (przez satelitę Eutelsat II F3). Zasłynęła sprowadzeniem w 1996 roku gwiazdy TVP, Krzysztofa Ibisza. Program informacyjny TV Wisła "Fakty" prowadził późniejszy prezenter TVN24 i swego czasu prezenter Wydarzeń TV Puls oraz Faktów TVN – Bogdan Rymanowski. Ten ostatni poprowadził ostatnie wydanie przed rozpoczęciem programu ogólnopolskiego.
TVN Południe (1997-2000).
3 października 1997 roku rozpoczęła, wspólnie ze spółką TVN, realizację ogólnopolskiego kanału telewizyjnego pod tą nazwą. Telewizja Wisła została przekształcona tego dnia w TVN Południe. Stąd nadawano Południowy serwis regionalny "Fakty Południe". Była jedną z czterech stacji regionalnych nowo powstałego TVN-u. Emitowano je o różnych porach, najczęściej popołudniowych. Przetrwały ponad 2 lata, bo aż do maja 2000 roku, kiedy oddziały lokalne praktycznie traciły swoje funkcje, z powodu powstawania nowych oddziałów, w których nie można było rozszczepiać programu. Siedziba przez cały czas jej istnienia mieściła się w Krakowie, przy ul. płk. Dąbka 2. 
Grupa TVN wciąż posiada prawa do nazwy TV Wisła.

</doc>
<doc id="126792" url="https://pl.wikipedia.org/wiki?curid=126792" title="Kapustowate">
Kapustowate

Kapustowate, krzyżowe ("Brassicaceae" Burnett, "Cruciferae" Juss.) – rodzina roślin zielnych, rzadziej drzew i krzewów, należąca do rzędu kapustowców ("Brassicales"). Liczy 343–353 rodzaje i około 3630–4010 gatunków. Występują one na wszystkich kontynentach z wyjątkiem Antarktydy, brak ich też w zwartych obszarach występowania nizinnych lasów równikowych. Bardzo wielu przedstawicieli występuje na obszarach pod wpływem klimatu umiarkowanego i arktycznego, także na obszarach górskich. Obszarami o największym zróżnicowaniu tych krzyżowych jest południowo-zachodnia Azja, basen Morza Śródziemnego i zachodnia część Ameryki Północnej. Na terenie Polski występuje ponad 100 gatunków z tej rodziny. 
Wiele roślin kapustowatych ma duże znaczenie użytkowe. Do popularnych warzyw należą różnorodne odmiany uprawne kapusty warzywnej, właściwej i rzepaku, bardziej regionalnie popularne są: kapusta abisyńska, sitowata i modrak morski. W postaci liści dodawanych do sałatek spożywane są: rokietta siewna, dwurząd rokiettowaty, rukiew wodna. Spożywane są także młode liście pieprzycy siewnej (rzeżuchy) i gorczycznika wiosennego. Jako przyprawy używa się korzenia chrzanu pospolitego i chrzanu japońskiego. Z nasion gorczycy białej i innych zawierających olejek gorczyczny wytwarza się musztardy. Kapusta rzepak jest ważną rośliną pastewną i oleistą. Bardzo liczne gatunki uprawiane są jako rośliny ozdobne. Rzodkiewnik pospolity jest w botanice (m.in. genetyce roślin) gatunkiem modelowym.
Ekologia.
Rośliny siedlisk lądowych, choć występują tu także rośliny rosnące w wodzie, przynajmniej częściowo zanurzone. Większość przedstawicieli przystosowanych jest do siedlisk suchych oraz siedlisk zimnych – arktycznych i górskich. Do rodziny tej należy rekordzista jeśli idzie o wysokość występowania rośliny naczyniowej – gatunek "Solms-laubachia himalayensis" stwierdzony został na wysokości 7756 m n.p.m. w Himalajach. Wiele gatunków z tej rodziny to chwasty związane z siedliskami segetalnymi (uprawami) oraz ruderalnymi.
Zastosowanie.
Bardzo ważna rodzina z punktu widzenia gospodarki człowieka. Zawiera wiele gatunków mających znaczenie w rolnictwie (rośliny olejodajne i paszowe), ogrodnictwie (warzywa), jak i ważne gatunki zielarskie.
Do popularnych warzyw należą różnorodne odmiany uprawne kapusty warzywnej, właściwej i rzepaku, bardziej regionalnie popularne są: kapusta abisyńska, sitowata i modrak morski. W postaci liści dodawanych do sałatek spożywane są: rokietta siewna, dwurząd rokiettowaty, rukiew wodna. Dawniej lub lokalnie w tej roli wykorzystywano lub wykorzystuje się także: pieprzycę szerokolistną (Starożytna Grecja), "Lepidium meyenii" (Andy, Chiny), rukiewnika wschodniego (także roślina pastewna), warzuchę lekarską i czosnaczka pospolitego. Spożywane są także młode liście pieprzycy siewnej (rzeżuchy) i gorczycznika wiosennego. Jako przyprawy używa się korzenia chrzanu pospolitego i chrzanu japońskiego. Z nasion gorczycy białej i innych zawierających olejek gorczyczny (takich jak kapusta sitowata i czarna, dawniej także stulicha psia) wytwarza się musztardy. Nasion pieprzycznika przydrożnego używano jako substytutu pieprzu.
Kapusta rzepak jest ważną rośliną pastewną i oleistą. Do roślin oleistych należą także: lnicznik siewny (poza tym roślina włóknodajna), "Descurainia pinnata" i "Physaria fendleri". Z fermentowanych liści urzetu barwierskiego pozyskiwano niebieski barwnik.
Bardzo liczne gatunki uprawiane są jako rośliny ozdobne. W ogrodach w strefie klimatu umiarkowanego uprawiane są rośliny z rodzajów: skrzydlinka "Aethionema", smagliczka "Alyssum", gęsiówka "Arabis", żagwin "Aubrieta", rzeżucha "Cardamine", warzucha "Cochlearia", głodek "Draba", pszonak "Erysimum", "Fibigia", "Heliophila", wieczornik "Hesperis", "Hornungia", urzet "Iberis", lobularia "Lobularia", miesiącznica "Lunaria", malkolmia "Malcolmia", lewkonia "Matthiola", "Moricandia", "Parrya" i "Schizopetalon".
Rzodkiewnik pospolity jest w botanice (m.in. genetyce roślin) gatunkiem modelowym.
Systematyka.
Rodzina siostrzana w stosunku do "Cleomaceae" w obrębie rzędu kapustowców. Jej początki łączone są z przejściem eocenu w oligocen tj. z przełączeniem warunków klimatycznych Ziemi z „cieplarnianych” na „zamrażarkowe” (zob. epizod Azolla). Nastąpiło wówczas istotne ograniczenie areału formacji leśnych w strefach tropikalnych i umiarkowanych oraz zwiększenie się udziału formacji trawiastych i pustynnych, tj. siedlisk typowych dla roślin krzyżowych. Powstanie ich grupy pnia datowane jest na późny eocen – ok. 38,8 miliona lat temu – wówczas żył ostatni wspólny przodek kapustowatych i "Cleomaceae". Wcześniej obie te rodziny oddzieliły się od kaparowatych "Capparidaceae" ok. 43,2 miliona lat temu. Ostatni wspólny przodek grupy koronnej rodziny żył w późnym oligocenie 24,5 miliona lat temu. Oddzielenie bazalnego plemienia "Aethionemeae" i 5 wielkich grup (kladów) w obrębie rodziny nastąpiło do ok. 21,2–19,8 miliona lat temu.
Gromada okrytonasienne ("Magnoliophyta" Cronquist), podgromada "Magnoliophytina" (Frohne &amp; U. Jensen ex Reveal), klasa "Rosopsida" (Batsch), podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" (Reveal), rząd kaparowce ("Capparales" Hutch.), podrząd "Capparineae" (Engl.), rodzina kapustowate ("Brassicaceae" Burnett).

</doc>
<doc id="126793" url="https://pl.wikipedia.org/wiki?curid=126793" title="Krzyżowe">
Krzyżowe



</doc>
<doc id="126795" url="https://pl.wikipedia.org/wiki?curid=126795" title="Symon Petlura">
Symon Petlura

Symon Wasylowycz Petlura (; ur. w Połtawie, zm. 25 maja 1926 w Paryżu) – ukraiński polityk socjaldemokratyczny i narodowy, pisarz, dziennikarz oraz publicysta. Przewodniczący Dyrektoriatu Ukraińskiej Republiki Ludowej w latach 1919–1926 (od 1921 na uchodźstwie).
Życiorys.
Urodził się w ukraińskiej rodzinie o tradycjach kozackich. Uzyskał wstępne wykształcenie w szkołach parafialnych i planował zostać duchownym prawosławnym. Od 1895 do 1901 studiował w Rosyjskim Prawosławnym Seminarium Duchownym w Połtawie. Tam w 1898 dołączył do stowarzyszenia Hromada. Gdy w 1901 odkryto jego członkostwo w organizacji, został wyrzucony z seminarium. W 1900, będąc pod wpływem przemówień Mykoły Michnowskiego, został członkiem Ukraińskiej Partii Rewolucyjnej. W 1901 wziął udział w Ogólnoukraińskim Kongresie Studenckim. W 1902 przeniósł się do Jekaterynodaru na Kubaniu, gdzie pracował jako nauczyciel, a później jako archiwista.
W grudniu 1903 został aresztowany za działalność w oddziale Ukraińskiej Partii Rewolucyjnej w Jekaterynodarze oraz za publikowanie w prasie ukraińskiej, wydawanej w austro-węgierskiej Galicji, prowokujących artykułów o antycarskiej tematyce. Zwolniony został za kaucją w marcu 1904. Na krótko przeniósł się do Kijowa, a następnie wyemigrował do Austro-Węgier, gdzie osiedlił się we Lwowie. Tam mieszkał pod nazwiskiem "Światosław Tagon". Pracował jako dziennikarz.
W 1905, dzięki carskiej amnestii politycznej, mógł powrócić na Ukrainę. Osiedlił się w Kijowie, gdzie w grudniu 1905 wziął udział w II Zjeździe Ukraińskiej Partii Rewolucyjnej, na którym partia zmieniła nazwę na Ukraińska Socjal-Demokratyczna Partia Robotnicza. W styczniu 1906 wyjechał do Petersburga, gdzie redagował partyjny miesięcznik „Wolna Ukraina”. Podczas rewolucji 1905–1907 kierował jednym z oddziałów żydowskiej samoobrony w Połtawie. W 1911 ożenił się i przeniósł do Moskwy, gdzie do wybuchu I wojny światowej pracował jako księgowy w firmie ubezpieczeniowej. Redagował także pismo „Życie ukraińskie”, jedyne ukraińskie (choć wydawane w języku rosyjskim) czasopismo społeczno-polityczne w ówczesnym Imperium Rosyjskim. W 1914 opowiadał się za solidarną walką Ukraińców w szeregach armii rosyjskiej. Liczył dzięki temu na zjednoczenie wszystkich ziem ukraińskich pod berłem carskiej Rosji. Od 1916 był etatowym funkcjonariuszem Wszechrosyjskiego Związku Ziemstw i Miast, ogólnorosyjskiej organizacji samorządowej utworzonej w celu pomocy państwu rosyjskiemu w organizacji zaopatrzenia i zaplecza szpitalnego dla armii. Wraz z rodziną przeprowadził się do Mińska.
Od rewolucji lutowej i obalenia caratu w marcu 1917 roku związany z organizacjami dążącymi do budowy niepodległego państwa ukraińskiego. W kwietniu 1917 zainicjował i zorganizował w Mińsku Ukraiński Kongres Frontu Zachodniego. Kongres utworzył Ukraińską Radę Frontu i wybrał Petlurę na jej przewodniczącego. Pełniąc tę funkcję został oddelegowany na Ukraiński Kongres Narodowy, zwołany przez Ukraińską Centralną Radę. W grudniu 1917 z jego inicjatywy sformowano Hajdamacki Kosz Słobodzkiej Ukrainy, nad którym objął dowództwo i którym dowodził do marca 1918. Po okupacji w lutym 1918 terytorium Ukraińskiej Republiki Ludowej przez wojska niemieckie i austro-węgierskie (w konsekwencji traktatu brzeskiego), obaleniu 28 kwietnia 1918 przy udziale wojsk niemieckich rządu URL i ustanowieniu Hetmanatu Pawła Skoropadskiego Petlura znalazł się w opozycji. W listopadzie 1918 roku, po zawieszeniu broni zawartym w Compiègne przez Ententę z Niemcami, wzniecił powstanie przeciw Skoropadskiemu, który uprzednio cieszył się wsparciem niemieckim. 14 grudnia siły Petlury, których trzon stanowił korpus Strzelców Siczowych (pod dowództwem płk. Jewhena Konowalca) zajęły Kijów, restytuując Ukraińską Republikę Ludową. Naczelnym Atamanem (wodzem naczelnym) Armii URL został Petlura.
Po upadku Hetmanatu Rosja Sowiecka ogłosiła, że w związku z anulowaniem traktatu brzeskiego przestaje uznawać niepodległość Ukrainy. Na przełomie grudnia 1918 i stycznia 1919 na terytorium Ukraińskiej Republiki Ludowej wkroczyły z kierunku Kurska oddziały Armii Czerwonej, posuwając się w głąb kraju. 3 stycznia 1919 zajęły Charków, instalując tam marionetkowy Tymczasowy Robotniczo-Chłopski Rząd Ukrainy, który proklamował 29 stycznia 1919 powstanie Ukraińskiej Socjalistycznej Republiki Radzieckiej. 5 lutego rząd Ukraińskiej Republiki Ludowej pod naporem nacierającej Armii Czerwonej opuścił Kijów, udając się kolejno do Winnicy, Równego i Kamieńca Podolskiego. Z Dyrektoriatu Ukraińskiej Republiki Ludowej ustąpił wówczas Wołodymyr Wynnyczenko, a Symon Petlura zawiesił członkostwo w Ukraińskiej Socjal-Demokratycznej Partii Robotniczej i 13 lutego 1919 objął funkcję prezesa Dyrektoriatu URL, którą pełnił aż do śmierci (od 19 listopada 1920 roku wykonywał obowiązki na uchodźstwie). Dyrektoriat sprawował faktyczną władzę na pasie Wołynia i części Podola – pomiędzy pozycjami Wojska Polskiego a liniami Armii Czerwonej, a później przejściowo armii gen. Denikina, która od września do grudnia 1919 zajmowała Kijów i Naddnieprze.
Do połowy grudnia 1919 terytorium zajmowane przez Armię URL było pasem buforowym pomiędzy Wojskiem Polskim a Armią Czerwoną i wojskami Denikina na południe od błot poleskich. W konsekwencji front wojny polsko-bolszewickiej przebiegał wówczas tylko na Białorusi.
Od sierpnia 1919 toczyły się w Warszawie poufne rokowania polsko-ukraińskie, początkowo wojskowe (o zawarcie rozejmu, który zaczął obowiązywać 1 września 1919 – w dzień po zajęciu Kijowa przez armię Denikina), a następnie polityczne – w sprawie rozgraniczenia terytorialnego pomiędzy Ukraińską Republiką Ludową a Polską i współpracy skierowanej przeciw Armii Czerwonej i Rosji Sowieckiej. 2 grudnia 1919 delegacja URL pod przewodnictwem Andrija Liwickiego zawarła porozumienie terytorialne i graniczne z Polską, w formie deklaracji, które 7 grudnia 1919 zaaprobował przybyły do Warszawy Petlura. 21 kwietnia 1920 roku Petlura zawarł układ sojuszniczy z Polską i od polsko-ukraińskiej ofensywy na Kijów do zawieszenia broni w wojnie polsko-bolszewickiej (12 października 1920) był jedyną uznawaną międzynarodowo głową państwa Ukrainy.
Po wycofaniu międzynarodowego uznania Ukraińskiej Republiki Ludowej, co było jednym z warunków traktatu ryskiego, przebywał w Polsce. Po żądaniu ekspulsji przez dyplomację sowiecką był ukrywany w Polsce przez Henryka Józewskiego i Stanisława Stempowskiego w ich mieszkaniach i domach, przy tolerancji władz polskich. Po objęciu władzy przez koalicję Chjenopiasta został zmuszony do opuszczenia Polski 31 grudnia 1923, na emigracji kolejno w Budapeszcie, Wiedniu, Genewie i w Paryżu.
Zamordowany przez zamachowca Szolema Szwarcbarda 25 maja 1926 roku. Zginął najpewniej z inspiracji OGPU, choć kwestia inspiracji zamachu nie została wyjaśniona jednoznacznie. Szwarcbard podczas procesu w Paryżu utrzymywał, że morderstwa dokonał w akcie zemsty za wymordowanie jego rodziny na Ukrainie w okresie rządów Petlury i został przez ławę przysięgłych (i w konsekwencji sąd) uniewinniony.
Petlura został pochowany na paryskim cmentarzu Montparnasse.
Życie prywatne.
Petlura był wujem prawosławnego duchownego Mścisława, 6 czerwca 1990 obranego patriarchą Kijowa i całej Ukrainy w niekanonicznym Ukraińskim Autokefalicznym Kościele Prawosławnym.
Kontrowersje.
Symon Petlura uchodzi za postać kontrowersyjną. Jest to związane z wielką falą pogromów Żydów, mających miejsce w okresie jego rządów w Ukraińskiej Republice Ludowej.
W latach 1918–1921, w 524 ukraińskich miejscowościach, odnotowano łącznie 1236 brutalnych ataków na Żydów. Ustalono, że wśród nich 493 dokonali żołnierze Ukraińskiej Republiki Ludowej, 307 to efekt działań innych, niezależnych dowódców ukraińskich, 213 dokonały oddziały Antona Denikina, 106 dokonała Armia Czerwona, a za 32 odpowiada Wojsko Polskie. Szacuje się, że w ich wyniku śmierć ponieść mogło nawet do 60 000 osób.
Udokumentowano, że Petlura aktywnie starał się przy wielu okazjach powstrzymywać antyżydowską przemoc, wprowadzając chociażby karę śmierci za dokonanie pogromu. Z drugiej strony, jest oskarżany o to, że nie zrobił wystarczająco dużo, aby powstrzymać antysemityzm. Petlura bał się karać oficerów i żołnierzy zaangażowanych w zbrodnie przeciwko Żydom, z obawy o utratę ich poparcia.
W 2017 Światowy Kongres Żydów ostro skrytykował decyzję o odsłonięciu pomnika Petlury w Winnicy.

</doc>
<doc id="126796" url="https://pl.wikipedia.org/wiki?curid=126796" title="Semen Petlura">
Semen Petlura



</doc>
<doc id="126797" url="https://pl.wikipedia.org/wiki?curid=126797" title="Szymon Petlura">
Szymon Petlura



</doc>
<doc id="126803" url="https://pl.wikipedia.org/wiki?curid=126803" title="Ataman">
Ataman

Ataman, ukr. отаман ("wataman, vataman, otaman") – kozacki przywódca pełniący funkcje polityczne i wojskowe; także dowódca wojskowy oddzielnego pododdziału, mający władzę wojskową lub administracyjno-wojskową, względnie przywódca niezależnego od jakiejkolwiek władzy oddziału, niejednokrotnie o charakterze rozbójniczym.
Na Siczy, w początkowym okresie jej istnienia, władzą najwyższą było „koło”, czyli zgromadzenie wszystkich Kozaków obecnych na miejscu. Eryk Lassota von Steblau (1550–1616), poseł cesarza Rudolfa II Habsburga, który spędził na Bazawłuku kilka tygodni latem 1594 roku, musiał odczytać listy cesarskie w kole, którym zarządzał wówczas ataman nazwiskiem Bohdan Mikoszyński. W okresie późniejszym – tj. w XVII wieku – rolę koła zajęła znacznie mniej demokratyczna Rada Kozacka. Miejscem jej obrad początkowo była Sicz, później zaś Perejasław lub Biała Cerkiew.
Ataman był administratorem wybieranym przez radę do rządzenia w czasie pokoju, przewodniczył jej obradom i kierował przygotowaniami do wypraw wojennych. Pewną odmianą tej funkcji był ataman koszowy, który w czasie pokoju zarządzał majątkiem Siczy i był jej najwyższym sędzią. W czasie wojny mógł być – o ile rada nie wybrała kogoś innego – głównodowodzącym i otrzymywał uprawnienia dyktatorskie. Posiadał wówczas niemal nieograniczoną władzę:
Aż do początku XVII wieku nazwy "ataman" i "hetman" mieszały się, tym bardziej że miały podobne brzmienie i być może podobny źródłosłów. Stopniowo jednak atamanem zaczęto nazywać jedynie tego, kto sprawował władzę administracyjną w Koszu Siczy Zaporoskiej. Od roku 1648 na Siczy powoływano już tylko atamana koszowego.
Stanowisko atamana występowało w różnych stopniach i rodzajach władzy - oznaczało dowódcę całości wojsk, bądź tylko jednego oddziału. Mianem atamanów określano także zarządców terytorialnych. W zaporoskich oddziałach Kozaków byli atamani koszowi i kurzenni.
W oddziałach dońskich atamani wojskowi, polowi i marszowi wybierani byli na czas oddzielnych wypraw. Na Siczy każdy zbieg meldował się u atamana i był zapisywany do danego kurzenia, będącego w czasach pokoju jednostką organizacyjną. Kapitan armii rosyjskiej Zarulski pisał, że „"przyjmują każdego bez badania wiary, praw, ojczyzny i przyczyn dla których porzucił dom"”.
Mienie każdego kurzenia – budynki, konie, pasza, żywność, broń i kasa – było wspólną własnością zarządzaną przez atamana zwanego "bat'ką" (ojcem), który organizował nawet posiłki. Na dochody "bat'ki" składały się „daniny celne” od towarów przywożonych na Sicz (np. wiadro wódki od każdej beczki). Otrzymywał też wynagrodzenie za prowadzone przez siebie sprawy sądowe i podarki od posłów z zagranicy. Prócz tego na Boże Narodzenie i Wielkanoc otrzymywał prezenty od szynkarzy, kupców i rzemieślników, za co musiał poić ich wódką i miodem do chwili, aż sami zrezygnowali z dalszego poczęstunku. Dostawał też pewną część koni schwytanych na stepie.
Pod panowaniem rosyjskim, po powstaniu Buławina (1707–1708) atamani wojsk dońskich byli wyznaczani przez rząd, a od roku 1723 otrzymywali nazwę atamana nakaźnego (to stanowisko znane było już w XVII wieku i odnosiło się do ludzi, których ataman koszowy wyznaczył do prowadzenia działań w polu). Od 1866 roku ataman taki otrzymywał prawa generał-gubernatora i dowódcy okręgu wojskowego. Tytuł atamana mianowanego nosili generałowie gubernatorzy terytoriów, na których stacjonowały wojska kozackie, albo dowódcy okręgów wojskowych, którym te wojska były podporządkowane.
Jednostki terytorialne Kozaków dońskich, amurskich i usuryjskich, a także oddziały Kozaków podporządkowane innym rodzajom wojsk, okręgom wojskowych, stanicom i innym wsiom miały także wyznaczanych atamanów. Od 1827 roku tytuł atamana posiadał następca tronu. Został zlikwidowany po 1917 roku wraz ze zniesieniem stanu kozackiego, ale przywrócony jako tytuł honorowy po roku 1990.
Etymologia.
Istnieje kilka sprzecznych wywodów dotyczących pochodzenia słowa ataman. Słowo to wywodzić się może z języka turecko-tatarskiego ("ata" – ojciec, "man" – ja). Nie jest wykluczone też, że termin ten pochodzi od słowa hetman (ang. "Headman" niem. "Hauptmann"), które na „ziemie ukrainne” (kresy, pogranicze) przyszło za pośrednictwem Polski od krymskich Gotów, jako że na ziemiach chanatu krymskich chrześcijan nazywano "gotmanami" lub "gatmanami".
Wg Andrzeja Bańkowskiego zarówno wczesna postać ruska (1294) jak i staropolska wywodzi się ze staroszwedzkiego "vatten-man", tj. człowiek wody – co sugeruje nadzorcę łodzi, żeglarzy czy rybaków. Najstarsze świadectwa pochodzą z zabytków północno-zachodnich Rusi, co miałoby umacniać tę hipotezę.

</doc>
<doc id="126804" url="https://pl.wikipedia.org/wiki?curid=126804" title="Historia Radomska">
Historia Radomska

Historia Radomska sięga XI w. Zasadniczymi czynnikami miastotwórczymi, obok grodu, były przechodzące tędy drogi handlowe: ze Śląska na Ruś oraz szlak solny z Bochni do Wielkopolski i na Mazowsze. Istotny wpływ na kształtowanie się miasta miał także ośrodek kultu religijnego – kościół św. Lamberta.
Od czasów najdawniejszych do rozbiorów.
W źródłach pisanych najstarsza wzmianka o Radomsku pochodzi z 1243 r., kiedy książę Konrad mazowiecki podczas swego pobytu w Radomsku wystawił dokument potwierdzający akt nadania dla dominikanów w Płocku.
Pisownia nazwy miasta nie była jednolita. W dokumentach pochodzących z XIII–XV w. najczęściej występują: "Radomokye", "Radomskye", "Radomske", "Radomsk", "Radomszcze", "Radomskie". Kilka wieków później została przyjęta powszechnie nazwa Radomsko.
Dokument lokacyjny nadający prawa miejskie został wystawiony w 1266 r. przez księcia sieradzkiego Leszka Czarnego. Także z imieniem Leszka Czarnego wiąże się wybudowanie kościoła pw. Świętego Krzyża i klasztoru oo. Franciszkanów, sprowadzonych do Radomska w 1288.
Administracyjnie Radomsko wchodziło w skład województwa sieradzkiego. W XIV w. został utworzony powiat radomski, a w XV w. starostwo niegrodowe. Najstarsza zachowana pieczęć miasta pochodzi z okresu panowania Kazimierza Wielkiego, który będąc królem przebywał niejednokrotnie w pobliskim Przedborzu.
W XIV w. w Radomsku odbyły się dwa zjazdy, które zdecydowały o wyborze dynastii panującej w Polsce.
25 listopada 1382 odbył się walny zjazd szlachty wielkopolskiej. Zebrana szlachta nie dopuściła na tron Polski Zygmunta Luksemburczyka zaręczonego z Marią – starszą córką Ludwika Węgierskiego. Na drugim zjeździe podjęto decyzję o obsadzeniu na tronie polskim Jadwigi – młodszej córki Ludwika Węgierskiego, która 14 października 1384 przybyła na Wawel.
Podczas panowania Jagiellonów nastąpił dalszy rozwój miasta. Rozwojowi handlu sprzyjały przechodzące przez Radomsko szlaki handlowe oraz krzyżujące się tu drogi znad Pilicy i Warty. Miejscowi kupcy utrzymywali stosunki handlowe z wieloma miastami, także z ówczesną stolicą – Krakowem. Miejscowość cieszyła się opieką Jagiellonów, a w szczególności Władysława Jagiełły, Zygmunta Starego i jego małżonki – królowej Bony.
Jako właścicielka Radomska interesowała się miastem. Odbudowała kościół św. Marii Magdaleny, zwany w przeszłości „cerkwią na piaskach”, zainteresowała się kościołem pw. św. Ducha.
Królowie elekcyjni obdarowywali Radomsko przywilejami, m.in. Stefan Batory w 1583 r. nadał prawo składu, dzięki któremu tutejsi mieszkańcy mieli prawo pierwokupu towarów. W XV w. powstało w Radomsku starostwo niegrodowe zarządzane przez dzierżawcę. Do znakomitszych dzierżawców należeli m.in. ród Kurozwęckich (za Jagiellonów), Stanisław Koniecpolski (za Stefana Batorego), Kacper Denhoff (za Władysława IV), Aleksander Szembek (za Augusta II).
W XVII w. ustawiczne wojny i słabość władzy centralnej przyczyniły się do upadku miast w całej Rzeczypospolitej. Początkiem pauperyzacji Radomska było jego ograbienie i spalenie przez oddziały wojsk najemnych – lisowczyków powracających ze Śląska w 1624 r. Upadło rzemiosło i handel, a epidemia tyfusu zdziesiątkowała ludność. Radomsko zaczęło wychodzić z zastoju w XVIII w. Należało wtedy do nielicznych miast, w których wyodrębniały się przedmieścia. Coraz większą troskę wykazywano o czystość i higienę. Wybudowano kilka studzien publicznych, otworzono aptekę oraz powstał pierwszy projekt budowy szpitala powiatowego.
W dobie Sejmu Czteroletniego miasto włączyło się w nurt krajowych przemian. W 1789 r. utworzona została organizacja samorządowo-administracyjna: Komisja Porządkowa Cywilno-Wojskowa. Radomsko stanowiło przykład realizacji kołłątajowskiej koncepcji ruchu mieszczańskiego. Delegaci miasta wzięli udział w „czarnej procesji” w 1789 r. i opowiedzieli się za Konstytucją 3 maja. Dla poparcia uchwał Sejmu Wielkiego, szczególnie Konstytucji, odbyła się w Radomsku manifestacja mieszkańców, w której uczestniczyli przedstawiciele patriotycznie nastawionej ludności z całego powiatu.
Pod panowaniem pruskim, rosyjskim i austriackim.
Radomsko po II rozbiorze Rzeczypospolitej w 1793 znalazło się pod zaborem pruskim, gdzie pozostawało do 1807 r., kiedy to Napoleon Bonaparte powołał do życia Księstwo Warszawskie i miasto znalazło się w jego granicach w departamencie kaliskim. Księstwo przetrwało aż do 1815 r. Rozwiązano je po klęsce Napoleona i utworzono zgodnie z postanowieniami kongresu wiedeńskiego Królestwo Polskie zwane Kongresówką, którego królem został car Rosji.
Radomsko weszło w skład powiatu radomszczańskiego należącego do województwa kaliskiego.
Wielu mieszkańców Radomska wzięło czynny udział w powstaniu listopadowym. Z zachowanego spisu wynika, że tylko jednego dnia 46 mężczyzn wstąpiło do polskich oddziałów wojskowych. Pod broń zaciągali się także młodzi ludzie ze Stobiecka Miejskiego, Folwarków, Bogwidzowy. Wysiłkiem Polaków z całego powiatu wystawiono batalion Gwardii Ruchomej, który pod koniec stycznia 1831 liczył wraz z kadrą oficerską ok. 790 osób. Klęska powstania listopadowego nie zahamowała polskiej działalności narodowowyzwoleńczej. Po upadku powstania nasilił się proces rusyfikacji. Zmieniono nazwy wielu miejscowości, Radomsko przemianowano na Nowo-Radomsk.
Korzystne położenie miasta wpłynęło na zainteresowanie się nim obcego kapitału. W latach 80. przybyli do Radomska kapitaliści francuscy i wiedeńscy. Francuz Piotr Chanove założył fabrykę metalurgiczną zwaną „Metalurgią”. Bracia Thonet z Wiednia wybudowali fabrykę mebli giętych, co było początkiem powstania lokalnego ośrodka przemysłu meblarskiego. Pod koniec XIX w. powstała huta szkła, a w 1912 – fabryka maszyn i odlewnia żeliwa, zwana później firmą „Kryzel i Wojakowski”. W początkach XX w. powstały kolejne zakłady meblarskie: „Ksawery Wünsche i S-ka”, „Mazovia” oraz fabryka braci Kohn. W tym czasie Radomsko było jednym z najbardziej uprzemysłowionych miast w guberni piotrkowskiej.
W XIX w. Radomsko zaczęło rozwijać się także pod względem urbanistycznym. W 1828 r. został zatwierdzony plan regulacji miasta określający jego zabudowę. Na szeroką skalę zaczęto utwardzanie ulic. W II poł. XIX w. wzniesiono najokazalsze budowle w mieście, a wśród nich ratusz. Miały w nim siedzibę władze miasta, ale znajdował się w nim również areszt i pomieszczenia na skład narzędzi ogniowych. Na parterze wydzielono pomieszczenia dla handlu. Wznoszone były także budowle sakralne. W latach 1869–1876 wybudowany został na miejscu dawnego nowy kościół w stylu neobarokowym pw. św. Lamberta.
Podczas I wojny światowej Radomsko znalazło się pod okupacją austriacką. Władze okupacyjne rekwirowały konie, bydło, środki transportu, a także sprzęt potrzebny do urządzenia instytucji okupacyjnych.
W wyniku działań wojskowych zniszczeniu uległo szereg urządzeń miejskich i fabrycznych. Wszystkie większe fabryki zaprzestały produkcji, co pogarszało sytuację materialną mieszkańców. W miarę przedłużania się wojny społeczeństwo Radomska coraz dotkliwiej odczuwało brak żywności i opału. Pogarszał się stan sanitarny miasta. W 1917 r. wybuchła epidemia tyfusu.
Lata międzywojenne.
Po odzyskaniu przez Polskę niepodległości przez całe dwudziestolecie międzywojenne Radomsko wchodziło w skład województwa łódzkiego. Według spisu z 1912 miasto liczyło 18 732 mieszkańców, 10 lat później ich liczba wzrosła do 23 tys. i osiągnęła 25 tys. w 1937 r.
Radomsko zyskało charakter przemysłowy. W 1927 r. czynnych było 59 większych i mniejszych zakładów przemysłowych zatrudniających 3,5 tys. osób. Pod koniec lat 30. zatrudnienie w przemyśle przekroczyło 4,5 tys. Ponad 50% mieszkańców utrzymywało się z przemysłu i rzemiosła, ok. 18% z handlu, 25% z pozostałych zajęć jak: rolnictwo, administracja, wolne zawody, służba dozoru itd. Zdecydowaną przewagę miał przemysł meblarski, po nim metalurgiczny i szklarski. Pomimo rozwijającej się gospodarki nie dla wszystkich wystarczało pracy. W okresie przednówków liczba bezrobotnych sięgała 2,5 tys. Niskie zarobki, częste redukcje robotników stwarzały sytuacje konfliktowe, w wyniku których dochodziło do strajków. Przybierały one różne formy: od pojedynczych do grupowych i powszechnych, od zwykłych do okupacyjnych. Podczas kryzysu gospodarczego w 1923 r. w ramach ogólnopolskiego strajku powszechnego doszło w mieście do przerwania pracy we wszystkich zakładach. Niskie płace i galopująca inflacja sprawiły, że dzienna przeciętna płaca wynosiła 8-10 tysięcy marek, gdy bochenek chleba kosztował 11–14 tysięcy marek.
Na kształtowanie postaw politycznych i moralnych mieszkańców Radomska wpływały działające partie, stronnictwa polityczne, stowarzyszenia społeczne, a także związki zawodowe. Miejscem konfrontacji programów politycznych była m.in. Rada Miejska, a areną walki o wpływy stały się wybory samorządowe (1919, 1922, 1927, 1934, 1939).
Listy wyborcze wystawiały poszczególne ugrupowania polityczne samodzielnie lub w zjednoczonym bloku wyborczym. Polska Partia Socjalistyczna z reguły przystępowała do wyborów samorządowych razem z klasowymi związkami zawodowymi. Ugrupowania narodowe (ND, NPR i inne) łączyły się w tzw. Blok Narodowy. Komunistyczna Partia Polski jako nielegalna (zdelegalizowana za to że: w wojnie polsko-bolszewickiej 1920 r. popierała bolszewików a nie Polaków oraz posiadała siedzibę poza granicami Polski co było niezgodne z konstytucją) nie mogła oficjalnie wystawić swych list wyborczych toteż zbojkotowała wybory samorządowe w 1919 r. Ugrupowania narodowe stanowiły siłę we wspólnym bloku wyborczym. W wyborach 1919 i 1922 zdobyły po 6 mandatów, w 1927 – 5 mandatów, natomiast w 1939 samej endecji przypadły tylko 2 mandaty (na 24 miejsca w Radzie Miejskiej). Także Chrześcijańska Demokracja przystępując do wyborów jako samodzielna siła polityczna w 1922 i 1927 r. uzyskała po 2 mandaty. Tymczasem z pięciokrotnie przeprowadzonych wyborów pięć razy zwycięstwo jako samodzielna partia odnosiła Polska Partia Socjalistyczna (1919 r. – 9 mandatów; 1922 r. – 3; 1927 r. – 9; 1934 r. – 9; 1939 r. – 12 mandatów). Dwukrotnie utworzyła socjalistyczny magistrat w latach 1919–1922 i 1927–1931. Pod naciskiem kół prawicowych tzw. „czerwone magistraty” zostały rozwiązane na mocy decyzji administracyjnych.
Rada Miejska składała się z 24 członków. Pierwsza jej uchwała dotyczyła przywrócenia miastu dawnej, historycznej nazwy Radomsko. Przeciwko temu wystąpiły władze miasta Radomia argumentując możliwością omyłek. Sprawa przywrócenia byłej nazwy trwała ponad 3 lata (1919–1922). O wiele dłużej kształtowała się nazwa powiatu: przez pierwsze lata radomski, potem radomskowski, dopiero w połowie lat trzydziestych radomszczański. Samorząd miejski ograniczony był przez samorządowe władze powiatowe, stąd też czyniono kilkakrotnie starania, aby Radomsko stało się miastem wydzielonym. Kiedy spełniało już wszystkie wymogi, m.in. przekroczyło 25 tys. mieszkańców, nadszedł wrzesień 1939 r. Z działalności Rady Miejskiej na uwagę zasługuje budowa robotniczego osiedla na Kowalowcu oraz budownictwo komunalne: cegielnia, rzeźnia, łaźnia, elektrownia, tabor miejski itp. Na kilka lat przed wojną opracowany został i przyjęty perspektywiczny plan rozwoju miasta do 1970 r. Wielkość inwestycji komunalnych uzależniona była od możliwości finansowych miasta. Tymczasem budżet z roku na rok był mniejszy. Gdy w 1928 r. sięgał prawie milion złotych to w 1934 mniej niż połowę tej sumy. Wzrastało natomiast zadłużenie Radomska, co było typowym zjawiskiem dla wszystkich miast w Polsce. W 1928 r. dług wynosił 230 tys. zł, tymczasem w 1934 r. już 625 tys. Z tych względów nie powiodły się próby rozwiązania najważniejszych spraw dla mieszkańców miasta, jak chociażby przeprowadzenie kanalizacji.
Ważnym problemem dla władz miejskich było szkolnictwo. W 1920 r. czynnych było 7 szkół powszechnych, ale ani jednej siedmioklasowej; w 1924 r. 9 szkół, w tym 4 o siedmiu oddziałach. W 1927 r. w wyniku połączenia małych szkół powstało 5 szkół siedmiooddziałowych. Radomszczańskie szkoły przyjmowały imiona znanych Polaków: Królowej Jadwigi, M. Konopnickiej, T. Kościuszki, St. Jachowicza, E. Plater, A. Mickiewicza, E. Orzeszkowej, Wł. Reymonta. Dla pracujących zorganizowano szkołę popołudniową. Warunki lokalowe szkół nie były najlepsze. Podjęto decyzję o wybudowaniu kosztem miasta szkoły im. J. Piłsudskiego. Ostatni etap budowy przerwała wojna. Pomimo czynionych wysiłków nie udało się osiągnąć pełnej powszechności nauczania. Główną przeszkodę stanowiły warunki bytowe rodzin robotniczych i bezrobotnych. Doraźna pomoc udzielana przez Magistrat i instytucje opieki społecznej chwilowo łagodziły problem, ale go nie rozwiązywały. Przez okres dwudziestolecia międzywojennego, w poszczególnych jego latach czynne były następujące szkoły średnie: gimnazjum męskie St. Niemca, gimnazjum żeńskie J. Chomiczówny, gimnazjum koedukacyjne L. Weitraubówny oraz gimnazjum męskie im. F. Fabianiego prowadzone przez Towarzystwo im. F. Fabianiego. Ponadto czynna była koedukacyjna szkoła handlowa prowadzona przez Polską Macierz Szkolną. Rada Miejska finansowała działalność dokształcającej szkoły zawodowej. Trudu uporania się z analfabetyzmem, obejmującym po 1918 r. 35% dorosłej ludności Radomska, podjęły się takie organizacje i instytucje jak: czytelnie Polskiej Macierzy Szkolnej, Związek Chrześcijańsko-Młodzieżowy, Uniwersytet Ludowy, Towarzystwo Uniwersytetu Robotniczego, a także Klub Robotniczy prowadzony przez Polską Partię Socjalistyczną.
Wśród 25-tysięcznej ludności przedwojennego Radomska można było wyodrębnić trzy podstawowe grupy wyznaniowe: rzymskokatolicką, ewangelicką i żydowską. Katolicy posiadali jedną parafię, do której obok mieszkańców Radomska należała ludność ze Stobiecka Miejskiego, Bartodziejów, Bogwidzów, Wymysłówka, Zakrzówka, Folwarków, Suchej Wsi, Sanik, Szczepocic, Borowa. Ewangelicy także posiadali rozległą parafię przynależną do kościoła wybudowanego w 1925 r. w stylu neogotyckim przy ul. Reymonta (po wojnie kościół został rozebrany). Do Żydów należała synagoga wybudowana w 1908 r. (zburzona podczas II wojny światowej). W początkach lat 20. rozebrana została cerkiew prawosławna zniszczona podczas I wojny.
Radomsko było członkiem Związku Miast Polskich – organizacji powstałej jeszcze przed odzyskaniem niepodległości. Stanowisko burmistrza w okresie międzywojennym pełnili kolejno:
W latach 1931–1939 władza w mieście spoczywała w rękach komisarzy rządowych, którymi byli:
Od 1937 r. w życiu miasta zaczęła pojawiać się problematyka związana z przygotowaniem do nadchodzącej wojny. Powołany został komitet obrony przeciwlotniczej i przeciwgazowej. Organizowano drużyny sanitarne i przeciwpożarowe. Na murach budynków i słupach ogłoszeniowych coraz częściej widniały plakaty zawierające instrukcje i zarządzenia powszechnej samoobrony. Odbywały się także wiece protestacyjne, jako odpowiedź na żądania niemieckie pod adresem Polski.
II wojna światowa.
Wybuch II wojny światowej stał się dla Radomszczan faktem wraz z pierwszymi bombami, które spadły na miasto rankiem 1 września 1939. Naloty powtórzyły się w dniach następnych zmieniając centrum w ruinę. Już 3 września Radomsko zostało zajęte przez Niemców i rozpoczęły urzędowanie władze okupacyjne. 4 września dwa polskie dywizjony bombowe: X i XV, zaatakowały pod miastem maszerującą w kierunku na Piotrków Trybunalski niemiecką 4 Dywizję Pancerną. Nalotu dokonało 27 samolotów bombowych PZL.37 Łoś; po zrzuceniu bomb ostrzelały one kolumny marszowe z broni pokładowej. Dywizjony, nieosłaniane przez myśliwce, poniosły znaczne straty - do bazy nie wróciło 9 samolotów.
Miasto przydzielono do Generalnego Gubernatorstwa. Okupant przejął pod swój zarząd większe zakłady przemysłowe przestawiając produkcję na cele wojenne. Zlikwidowano polskie instytucje kulturalne i oświatowe, zakazano działalności organizacji społecznych.
Każdy dzień okupacji naznaczony był terrorem i gwałtem. Już 4 września 1939 r. hitlerowcy rozstrzelali kilkanaście osób na Folwarkach, Bartodziejach, w Stobiecku Miejskim. W 1941 r. aresztowanych zostało w Radomsku 151 osób. Egzekucje były dokonywane na tzw. kopcu oraz w pobliskich miejscowościach jak: na Wygodzie, w Dmeninie, Pławnie, Strzałkowie. Dla zastraszenia ludności stosowano publiczne egzekucje. Barbarzyńskiemu wyniszczeniu uległa przede wszystkim ludność żydowska. Między 10 a 12 października 1942 wywieziono do obozu zagłady w Treblince ok. 7 tys. Żydów – mieszkańców radomszczańskiego getta, a miejscowy kirkut stał się miejscem masowych zbrodni.
Społeczeństwo Radomska wykazywało podczas okupacji postawę patriotyczną, wrogą wobec agresora. Stosowano wszelkie formy walki z okupantem – od biernego oporu przeciw zarządzeniom władz niemieckich, poprzez sabotowanie pracy w fabrykach i na kolei po gromadzenie broni, tworzenie i popieranie oddziałów zbrojnych, prowadzenie walki partyzanckiej. Ruch oporu Radomska nie występował jako siła jednolicie zorganizowana. Podzielony na kilka różniących się odłamów politycznych, miał wspólny cel – walkę z wrogiem o niepodległość kraju. Swój udział w walce z okupantem hitlerowskim miały wszystkie siły polityczne i wojskowe.
Najsilniejszą organizacją walczącą z hitlerowcami była jednak Armia Krajowa, dowodzona przez Stanisława Sojczyńskiego. W 1942 został on z-cą komendanta Armii Krajowej i szefem Kedywu AK w powiecie. Ze swoimi partyzantami Sojczyński zasłynął w 1943, uwalniając kilkudziesięciu więźniów z hitlerowskiego Gestapo w Radomsku. W wyniku przeprowadzonej akcji uwolniono ponad 40 Polaków i 11 Żydów, a oddział zdołał się wycofać z miasta z minimalnymi stratami. W czasie akcji „Burza” Sojczyński dowodził I batalionem 27 pułku piechoty AK, staczając na terenie powiatu Radomsko, wchodzącego w skład Inspektoratu Częstochowskiego AK, wiele potyczek z Niemcami.
Miasto zasłynęło z walki z okupantem, który nadał mu nazwę niem. "Banditenstadt" – „miasto bandytów”.
12 września 1944 rozegrała się największa bitwa na ziemi radomszczańskiej bitwa pod Ewiną. Oddziały III Brygady AL im. gen. Bema przyjęły bitwę z 10-krotnie liczebniejszym wojskiem niemieckim. Siły hitlerowskie określano na 200 samochodów z wojskiem (około 6000 ludzi) oraz samochody pancerne. Nieprzyjaciel kilkakrotnie uderzał ze wszystkich stron na zgrupowanie żołnierzy Armii Ludowej. Dzięki bohaterskiej postawie, plan nieprzyjacielski nie powiódł się. Straty wroga oceniano na ok. 100 zabitych i 200 rannych. Na założone przez partyzantów miny najechało kilka pojazdów nieprzyjaciela, a w jednym z samochodów zginęła grupa oficerów niemieckich. Gdy wszystkie jednostki brygady zebrały się w punkcie koncentracji stwierdzono, że straty wyniosły 12 zabitych partyzantów, 11 rannych i kilkunastu zaginionych. Nazwa miejscowości Ewina została wyryta na pomniku Czynu Partyzanckiego w Polichnie wśród nazw największych walk partyzanckich w Polsce.
Równocześnie z walką zbrojną prowadzona była walka o polska oświatę i kulturę oraz o utrzymywanie i wzbogacanie narodowych wartości. Bohaterami tej walki byli przede wszystkim nauczyciele. Władze okupacyjne pozamykały szkoły średnie, a w szkołach podstawowych zabroniły nauczania historii i geografii Polski. Niszczyły polskie księgozbiory. Tylko w jednej ze szkół radomszczańskich zdewastowano 580 tomów z biblioteki uczniowskiej i 200 z nauczycielskiej. W marcu 1940 r., w ramach tzw. akcji AB, wymierzonej przeciwko inteligencji, aresztowano i wywieziono z Radomska do obozów koncentracyjnych 53 osoby. Nie zahamowało to jednak konspiracyjnej pracy oświatowej. Już pod koniec 1939 r. w mieście i powiecie rozpoczęto tajne nauczanie. Powstało ono samorzutnie – narodziło się z inicjatywy nauczycieli, szczególnie działaczy Związku Nauczycielstwa Polskiego oraz rodziców. Na początku 1940 r. powstała Tajna Organizacja Nauczycielska, obejmująca swą działalnością szkolnictwo podstawowe, średnie ogólnokształcące i zawodowe oraz oświatę dorosłych. Efektem pracy kompletów tajnego nauczania było otrzymanie w 1943 r. świadectwa dojrzałości przez 30 maturzystów. W tajnym nauczaniu pracowało w Radomsku i powiecie ponad 190 nauczycieli, w tym ponad 80 na szczeblu szkolnictwa średniego.
Chlubnie zapisała się młodzież harcerska Szarych Szeregów – organizacji, którą powołano w Radomsku na przełomie 1939/1940 r. Miejscowy hufiec („Rój”) przyjął nazwę „Metal”. W 1944 r. liczył on 187 osób, w tym 19 instruktorów, 32 członków „Grup Szturmowych” (od 18 lat), 66 członków „Bojowych Szkół” (od 14 do 17 lat) oraz 70 „Zawiszaków” – najmłodszych wiekiem harcerzy (od 12 do 14 lat). Członkowie Szarych Szeregów brali udział w małym sabotażu, w obserwacji okupanta i dostarczaniu informacji wywiadowi AK, czynni byli w akcji „N”. Ogromną wagę przykładano do pracy wychowawczej w duchu patriotycznym. Najstarsi wiekiem przechodzili szkolenie wojskowe.
16 stycznia 1945 oddziały 254 i 294 dywizji pancernej 52 armii 1 Frontu Ukraińskiego zdobywają miasto. W raporcie o sytuacji miasta na dzień 22 stycznia 1945 r. napisanym przez szefa Zarządu Politycznego I Frontu Ukraińskiego można przeczytać m.in.: „Miasto nie ucierpiało od strzału, paniczna ucieczka Niemców uniemożliwiła im zburzenie budynków i przedsiębiorstw nawet gdzie były miny (fabryka „Metalurgii”, budynek żandarmerii). Nie udało się również wywieźć do Niemiec urządzeń fabryk i przedsiębiorstw”.
Po zajęciu miasta przez Armię Czerwoną NKWD rozpoczęła aresztowania żołnierzy Narodowych Sił Zbrojnych i Armii Krajowej. Stanisław Sojczyński i jego podkomendni powrócili do konspiracji. Na bazie 27 batalionu pp Armii Krajowej Sojczyński zorganizował największą podziemną organizację o nazwie Konspiracyjne Wojsko Polskie. KWP działało na terenie woj. łódzkiego, kieleckiego, śląskiego i poznańskiego. Kapitan Sojczyński wydał rozkaz określający zadania KWP w zakresie walki z przestępczą działalnością władz komunistycznych i ochrony społeczeństwa oraz żołnierzy podziemia niepodległościowego przed terrorem organów bezpieczeństwa. Pierwszą osobą, która zginęła z jego rozkazu, był Jankiel Jakub Cukierman, szef sekcji śledczej Państwowego Urzędu Bezpieczeństwa Publicznego w Radomsku. Zastrzelono go na ulicy w sierpniu 1945 r. W 1946 r. Sojczyński pod pseud. „Warszyc” z żołnierzami z AK KWP przeprowadził akcję na więzienie Urzędu Bezpieczeństwa w Radomsku i uwolnił z niego 57 ludzi, w tym wielu kolegów z AK i żołnierzy z NSZ. UB, po licznych aresztowaniach oraz torturach na żołnierzach z KWP i wykonanych wyrokach śmierci, schwytało dzięki swoim agentom „Warszyca” oraz wielu jego dowódców. UB poddała schwytanego kapitana Sojczyńskiego i jego sztabowców ciężkim torturom, a w 1947 r. wykonała na nich wyrok śmierci, śpiesząc się z jego wykonaniem przed mającą nadejść amnestią. Ostatni żołnierze z KWP schwytani zostali przez komunistów w 1951 r. i wielu z nich również zamordowano. Tych, co przeżyli, z całymi rodzinami inwigilowało i prześladowało UB/SB do końca PRL-u. Dopiero po 1989 r. „Warszyc” i jego żołnierze zostali zrehabilitowani. Jednak miejsce pochówku kap. Sojczyńskiego do dziś jest nieznane.

</doc>
<doc id="126808" url="https://pl.wikipedia.org/wiki?curid=126808" title="Partyzant">
Partyzant

Partyzant (z fr. "partisan") – żołnierz oddziału partyzanckiego działającego w ramach ruchu oporu, nie wchodzącego w skład regularnych sił zbrojnych.
Partyzanci prowadzą walkę partyzancką (walkę zbrojną o charakterze nieregularnym) oraz działania dywersyjne na terenach okupowanych przez wroga w trakcie konfliktu zbrojnego. Niekiedy swoje działania kierują przeciwko rządowi własnego państwa dążąc do jego obalenia, bądź wymuszenia określonych zmian w państwie.
Konwencja Haska IV (1907).
Zgodnie z zapisami konwencji haskiej żołnierz oddziałów nieregularnych, przestrzegających zasad rozdziału I konwencji haskiej IV z 1907 r., jest stroną wojującą w znaczeniu prawa międzynarodowego. Definicja prawa międzynarodowego dotycząca stron wojujących jest jednoznaczna:
Konwencja haska IV w tym zakresie była niejednokrotnie łamana przez państwa-sygnatariuszy, zwłaszcza przez III Rzeszę i ZSRR w okresie II wojny światowej. 
Za przykład może posłużyć podejście tych państw do członków polskiego ruchu oporu, którzy wbrew prawu międzynarodowemu nie byli przez nie uznawani za stronę wojującą. Wiązało się to między innymi z nieprzestrzeganiem zasad konwencji haskich i genewskich wobec pochwyconych w niewolę partyzantów. Swoje działania III Rzesza i ZSRR opierały na bezprawnym ogłoszeniu "zaprzestania istnienia państwa polskiego" w zawartym między tymi państwami.
Sytuację nieznacznie poprawiła otwarta deklaracja Wielkiej Brytanii z 30 sierpnia 1944 r. oficjalnie uznająca Armię Krajową za stronę wojującą, co ograniczyło otwarte łamanie przez Niemców zasad konwencji wobec żołnierzy tej organizacji. Brytyjska deklaracja umożliwiła też uzyskanie statusu jeńca wojennego przez kapitulujących powstańców warszawskich. Mimo to ZSRR do końca II wojny światowej nie uznawał Armii Krajowej jako strony wojującej, oraz nie ograniczał się w stosowaniu represji wobec jej żołnierzy.
Partyzant a terrorysta lub bandyta.
Określanie konkretnych bojowników mianem partyzantów bądź terrorystów jest w wielu wypadkach wybitnie subiektywne. Zwłaszcza propaganda wojenna zazwyczaj odnosi się do wiernych danej stronie oddziałów jako „partyzanckich”, a do wrogich jako „terrorystycznych” (dawniej „bandyckich”).

</doc>
<doc id="126810" url="https://pl.wikipedia.org/wiki?curid=126810" title="Flaga Radomska">
Flaga Radomska



</doc>
<doc id="126812" url="https://pl.wikipedia.org/wiki?curid=126812" title="Daley Thompson">
Daley Thompson

Francis Morgan Oyodélé „Daley” Thompson (ur. 30 lipca 1958 w Londynie) – lekkoatleta brytyjski, wieloboista, dwukrotny mistrz olimpijski w dziesięcioboju i czterokrotny rekordzista świata w tej konkurencji.
Jako osiemnastolatek zadebiutował w dziesięcioboju na igrzyskach olimpijskich w 1976 w Montrealu, zajął wówczas 18. miejsce. W 1977 został mistrzem Europy juniorów. W 1978 został mistrzem igrzysk Wspólnoty Narodów w Edmonton w dziesięcioboju, a następnie srebrnym medalistą mistrzostw Europy w Pradze.
W maju 1980 ustanowił rekord świata w dziesięcioboju w Götzis w Austrii wynikiem 8648 pkt (w czerwcu tego roku stracił go na rzecz Guido Kratschmera). Zdobył złoty medal w tej konkurencji na igrzyskach olimpijskich w 1980 w Moskwie. W maju 1982 w Götzis odzyskał rekord świata uzyskując 8730 pkt, ale w sierpniu ponownie go utracił; tym razem nowym rekordzistą został Jürgen Hingsen z RFN. We wrześniu 1982 Thompson zdobył złoty medal na mistrzostwach Europy w Atenach i jednocześnie poprawił rekord świata na 8774 pkt. Zwyciężył również w igrzyskach Wspólnoty Narodów w 1982 w Brisbane.
Został złotym medalistą w dziesięcioboju na pierwszych mistrzostwach świata w 1983 w Helsinkach. Na igrzyskach olimpijskich 1984) w Los Angeles obronił tytuł mistrzowski, stając się jedynym takim lekkoatletą w historii obok Boba Mathiasa. Wynikiem 8797 pkt. wyrównał wówczas rekord świata Hingsena, lecz po wprowadzeniu nowych tabel wynik Thompsona przeliczono na 8847 punktów, co było samodzielnym rekordem świata (obecnie jest to siódmy wynik w historii światowej lekkoatletyki). Był to niepobity rekord świata przez 9 lat i rekord olimpijski przez 20 lat, do czasu aż czeski dziesięcioboista Roman Šebrle zdobył 8893 punkty na igrzyskach w Atenach. Na igrzyskach w Los Angeles Thompson startował również w sztafecie 4 × 100 metrów, która w finale zajęła 7. miejsce
Zdobył kolejne tytuły mistrzowskie w dziesięcioboju na mistrzostwach Europy w 1986 w Stuttgarcie i na igrzyskach Wspólnoty Narodów w 1986 w Edynburgu. Na tych ostatnich zawodach wywalczył także srebrny medal w sztafecie 4 × 100 m.
Thompson doznał niespodziewanej porażki na mistrzostwach świata w 1987 w Rzymie, gdzie zajął 9. miejsce. Chciał też zdobyć trzecie z rzędu złoto na igrzyskach olimpijskich w 1988 w Seulu, ale poważna kontuzja wyeliminowała go z wyścigu po medale i ukończył rywalizację na czwartym miejscu.
Przez całe lata 80. kibice pasjonowali się jego rywalizacją z Jürgenem Hingsenem. Ta dwójka co jakiś czas biła wzajemnie swoje rekordy świata, ale to Thompson wychodził zwycięsko na najważniejszych imprezach i był na nich niepokonany w latach 1979–1987.
Znany był ze swojego niepokornego charakteru i natury showmana. Podczas dekoracji medalowej na igrzyskach w Los Angeles gwizdał pod nosem brytyjski hymn. Na Igrzyskach Wspólnoty Narodów w 1982 r. odmówił niesienia flagi podczas ceremonii otwarcia, tłumacząc, że zmniejszyłoby to jego szanse na zdobycie złota. Mimo to w 1983 został udekorowany Orderem Imperium Brytyjskiego.

</doc>
<doc id="126813" url="https://pl.wikipedia.org/wiki?curid=126813" title="Herb Radomska">
Herb Radomska

Herb Radomska – jeden z symboli miasta Radomsko w postaci herbu.
Wygląd i symbolika.
Herb przedstawia w polu błękitnym czerwoną bramę miejską z trzema wieżami, w niej rycerz kroczący (w prawo) z wzniesionym nad głową mieczem i owalną tarczą w ręce. Całość w ozdobnym kartuszu. Herb posiada klejnot: nad pięciopałkową koroną złotą, trzy wieże jak w godle, lecz bez otworów w dolnej kondygnacji. Każda z wież zakończona strusim piórem białym.
Mur wokół bramy z zaznaczonym wątkiem ceglanym, prosto zakończony w połowie wysokości pola. Otwór bramy prostokątny, zamknięty łukiem odcinkowym. Nad murem z bramą trzy wieże (bez zaznaczonego wątku). Środkowa wieża większa od bocznych. Wieże dwukondygnacyjne zwieńczone trójzębnym krenelażem. W dolnej kondygnacji wież jeden prostokątny otwór, w górnej po dwa prostokątne otwory. W bramie krocząca postać rycerza, skierowana w prawo, barwy granatowej. W lewej ręce mała, owalna tarcza, która osłania środkową część ciała. W prawej ręce miecz wzniesiony nad głową. Prawa noga w wykroku. Na głowie ukazanej z profilu hełm bez ozdób. Pod stopami rycerza grunt żółty, wznoszący się w prawo.
Historia.
Nie są znane pieczęcie Radomska z okresu tuż po jego lokacji. Na XIV-wiecznej pieczęci Radomska widniał ukoronowany inicjał "K", czyli cyfra królewska Kazimierza Wielkiego. Na kolejnej pieczęci, datowanej na wiek XVI, pojawił się inicjał "R" w koronie. Nastąpiło więc zatracenie pierwotnej symboliki nawiązującej do osoby króla i inicjał stał się inicjałem nazwy miasta. Być może stało się tak na skutek niezrozumienia pierwotnego symbolu i jego podobieństwa do inicjału "R". Na kolejnej pieczęci, używanej w XVII-XVIII wieku, inicjał "R" znalazł się na tarczy przykrytej koroną. Pod koniec XVIII wieku wykonano nowy tłok pieczętny, w którym umieszczono herb tożsamy z aktualnie używanym. Jednak okoliczności tej zmiany są niejasne (jest to szlachecki herb Grzymała, włącznie z koroną rangową i klejnotem, podczas gdy Radomsko było miastem królewskim), nie ma także dowodów na to, aby nowy tłok pieczętny był w użyciu przed rozbiorami (jedyne jego znane odciski są luźne, niedatowane).
Aktualnie używany herb uchwalony został uchwałą rady miejskiej nr IX/75/03 z 27 marca 2008 roku.

</doc>
<doc id="126814" url="https://pl.wikipedia.org/wiki?curid=126814" title="Naproksen sodu">
Naproksen sodu



</doc>
<doc id="126815" url="https://pl.wikipedia.org/wiki?curid=126815" title="Hymn Nauru">
Hymn Nauru

Nauru Bwiema (z naur. „Nauru, nasza Ojczyzno”) – hymn państwowy Nauru. Melodię skomponował australijski kompozytor Laurence Henry Hicks, a słowa napisała Margaret Hendrie. Pieśń została hymnem Nauru w 1968 roku, gdy wyspa ogłosiła swoją niepodległość.
Wersja nauruańska:
Wersja angielska:
Wersja polska:

</doc>
<doc id="126817" url="https://pl.wikipedia.org/wiki?curid=126817" title="Nauru Bwiema">
Nauru Bwiema



</doc>
<doc id="126821" url="https://pl.wikipedia.org/wiki?curid=126821" title="Piastowie cieszyńscy">
Piastowie cieszyńscy

Piastowie cieszyńscy – linia polskiej dynastii Piastów śląskich, wywodząca się od Mieszka cieszyńskiego, syna Władysława opolskiego. Od około 1290 roku do 1653 roku panowała w Księstwie Cieszyńskim oraz na czasowo podległych mu ziemiach. W linii męskiej wygasła na Fryderyku Wilhelmie (1625), a w linii żeńskiej na Elżbiecie Lukrecji (1653).
Od Piastów cieszyńskich wywodzą się dwie linie Piastów oświęcimskich: jedna od Władysława oświęcimskiego (syna Mieszka cieszyńskiego), druga od Przemysława oświęcimskiego (syna Przemysława I Noszaka).
Piastowie cieszyńscy byli jedną z najdłużej panujących linii dynastii piastowskiej.
Przedstawiciele.
"Pierwsze pokolenie"
"Drugie pokolenie"
"Trzecie pokolenie"
"Czwarte pokolenie"
"Piąte pokolenie"
"Szóste pokolenie"
"Siódme pokolenie"
"Ósme pokolenie"
"Dziewiąte pokolenie"
"Dziesiąte pokolenie"

</doc>
<doc id="126822" url="https://pl.wikipedia.org/wiki?curid=126822" title="Pluskwica europejska">
Pluskwica europejska

Pluskwica europejska, pluskwica cuchnąca ("Actaea europaea" (Schipcz.) J.Compton) – gatunek rośliny z rodziny jaskrowatych. W starszym ujęciu taksonomicznym gatunek był zaliczany do rodzaju pluskwica ("Cimicifuga") z nazwą naukową "Cimicifuga europaea" Schipcz., jednak według nowszych badań filogenetycznych gatunki z tego rodzaju zostały włączone do rodzaju "Actaea".
Rozmieszczenie geograficzne.
Występuje w Europie. W Polsce jest dość rzadka. Główny obszar jej występowania to wyżyny na południu, dorzecze dolnej Wisły oraz Pojezierze Mazurskie. W Karpatach jest bardzo rzadka, podano ją z ok. 20 stanowisk. Tutaj występuje głównie w Pieninach (Zielone Skałki, Upszar, Masyw Trzech Koron, Wąwóz Szopczański, Podskalnia Góra, pod Kopą Siana, podnóża Facimiecha, Małe i Wielkie Przechodki, Wysokie Skałki, Rabsztyn, Ligarki, Kiczora), poza nimi tylko na dwóch stanowiskach na Pogórzu Bukowskim i dwóch w Tatrach Zachodnich (Organy i Wąwóz Kraków).
Biologia i ekologia.
Bylina, hemikryptofit. Rośnie zwłaszcza w liściastych lasach oraz w zaroślach, szczególnie na ich obrzeżu. Preferuje świeże lub słabo wilgotne gleby o odczynie obojętnym lub zasadowym. Występuje głównie na próchnicznych rędzinach powstałych z wapieni, rzadko tylko na glebach brunatnych powstałych z lessu i na czarnoziemach. W górach występuje po regiel dolny. Najwyższe opisane jej stanowisko znajduje się w Wąwozie Kraków w Tatrach. Kwitnie w lipcu i sierpniu. Owoce rozsiewane są przez zwierzęta (zoochoria), w sierść których wczepiają się specjalnymi haczykami.
Roślina trująca, zawiera alkaloidy i glikozydy. Liczba chromosomów 2n=16.
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1983–2014 znajdowała się pod ochroną ścisłą. Umieszczona na polskiej czerwonej liście w kategorii VU (narażony).
Zagrożeniem dla gatunku jest zmniejszanie się powierzchni jej siedlisk i gospodarcze użytkowanie lasów, w czasie którego jej siedliska ulegają zniszczeniu. Wiele stanowisk jej występowania jest chronione w parkach narodowych, np. w Ojcowskim, Pienińskim, Roztoczańskim, Tatrzańskim. Tutaj zagrożone są tylko niektóre jej stanowiska w bezpośrednim sąsiedztwie szlaków turystycznych.
Zastosowanie.
Z rośliny tej wytwarza się preparat Remens łagodzący objawy klimakterium u kobiet oraz dolegliwości związane z miesiączką: zmniejsza krwawienia, bóle brzucha, krzyżów, głowy i piersi, reguluje długość cyklu. Może być alternatywnie stosowany przez kobiety mające przeciwwskazania do terapii hormonalnej.

</doc>
<doc id="126826" url="https://pl.wikipedia.org/wiki?curid=126826" title="Koparka">
Koparka

Koparka – maszyna do robót ziemnych, służąca do oddzielania urobku od gruntu i przeniesienia na środki transportowe lub na składowisko. Koparka może również pełnić rolę urządzenia przeładunkowego (wtedy nabiera i przenosi tylko materiał sypki). Są maszynami powszechnie stosowanymi wszędzie tam, gdzie zachodzi właśnie konieczność takich procesów, stąd wykorzystywana jest powszechnie przy pracach ziemnych budowlanych, transportowych lub górniczych.
Podział.
Zasadniczo podziału koparek dokonuje się na dwie podstawowe grupy w zależności od charakteru pracy:
Podział w zależności od osprzętu roboczego:
Do ciekawych zastosowań koparek należy koparka podwodna przeznaczona do eksploatacji morskich złóż minerałów, tzw. konkrecji. Innym nietypowym rozwiązaniem jest koparka linotorowa, którą zalicza się również do dźwignic linotorowych.
Do drobnych robót ziemnych często wykorzystywane są koparkoładowarki zbudowane na bazie ciągnika.

</doc>
<doc id="126827" url="https://pl.wikipedia.org/wiki?curid=126827" title="Ruś Zakarpacka">
Ruś Zakarpacka



</doc>
<doc id="126828" url="https://pl.wikipedia.org/wiki?curid=126828" title="Ruś Podkarpacka">
Ruś Podkarpacka



</doc>
<doc id="126830" url="https://pl.wikipedia.org/wiki?curid=126830" title="Mieszko cieszyński">
Mieszko cieszyński

Mieszko cieszyński (ur. między 1252 a 1256, zm. 1314 lub 1315) – od 1281/1282 wspólnie z bratem Przemysławem w Cieszynie, Oświęcimiu i Raciborzu, od 1290 po podziale samodzielny, książę cieszyńsko-oświęcimski, sojusznik (może też lennik w latach 1292–1305) króla czeskiego Wacława II. Założyciel linii Piastów cieszyńskich.
W opracowaniach popularnonaukowych występuje czasami jako Mieszko III Opolski oraz Mieszko I Cieszyński. Numeracja ta jednak nie przyjęła się w nauce historycznej.
Biografia.
Był najstarszym synem Władysława, księcia opolskiego, i jego żony, Eufemii (córki księcia wielkopolskiego Władysława Odonica). W źródłach po raz pierwszy Mieszko pojawia się 21 października 1258, kiedy razem z ojcem i dwoma młodszymi braćmi, Kazimierzem i Bolesławem, wyrażał zgodę na fundację opactwa cysterskiego w Rudach.
Książę raciborski.
Mieszko po śmierci ojca (1281 lub 1282) – mimo tego, że był jego najstarszym synem – otrzymał dzielnicę raciborską. Stolicę dzielnicy ojcowskiej, Opole, przejął trzeci pod względem starszeństwa Bolesław. Mieszko jako najstarszy z braci występował w imieniu najmłodszego Przemysława, który w chwili ojca nie miał wieku sprawnego. Przemysław, tytułujący się księciem oświęcimskim, osiągnął pełnoletniość około 1284.
Książę cieszyńsko-oświęcimski.
Do ostatecznego podziału dzielnic między braci doszło w 1290 roku. Przemysław przejął księstwo raciborskie, Mieszko zasiadł na Cieszynie, obejmując we władanie dawne kasztelanie cieszyńską, oświęcimską, chrzanowską i zatorską. Po raz pierwszy jako książę cieszyński figuruje na dokumencie wystawionym 1 stycznia 1290 roku.
W 1285 Mieszko wsparł politycznie wrocławskiego biskupa Tomasza II Zarembę, udzielając mu schronienia przed Henrykiem IV Prawym w Raciborzu. Polityka taka ze strony Mieszka zaprzepaściła łączące dotąd przyjazne stosunki pomiędzy książętami opolsko-raciborskimi i wrocławskimi, co stało się przyczyną oddalenia przez Henryka nieznanej z imienia żony (być może nosiła imię Konstancja), a siostry Mieszka. Inną konsekwencją kroku Mieszka I była wyprawa zbrojna księcia wrocławskiego w 1287 zakończona oblężeniem Raciborza i ostatecznym upadkiem politycznym biskupa.
Mieszko cieszyński rozpoczął intensywną kolonizację terenów swego księstwa, potrajając liczbę osad. Nadał, między innymi, przywileje handlowe Cieszynowi, Oświęcimiowi (w 1291 roku nadał skład solny), Bielsku i Frysztatowi. 10 listopada 1292 roku nadał prawa miejskie Zatorowi. W 1290 roku nadał rycerzowi Boguszowi 10 łanów frankońskich w pobliżu Cieszyna, dając w sposób początek wsi Boguszowice (obecnie w granicach Cieszyna).
Walki o tron krakowski.
Mieszko cieszyński nie poparł kolejnych pretendentów do korony polskiej (Henryka IV Prawego, Przemysła II i Władysława Łokietka). Stanął za to po stronie Wacława II, króla Czech. Do zawarcia układu sojuszniczego Mieszka i jego braci Bolesława, Kazimierza i Przemysława doszło formalnie w dniu 17 stycznia 1291 w Ołomuńcu. Kwestią dyskusyjną jest to, czy Mieszko złożył później hołd lenny czeskiemu władcy – niektórzy sądzą, że nastąpiło to być może z okazji objęcia przez Wacława II tronu w Krakowie (w historiografii popularna jest zwłaszcza data 11 sierpnia 1292). 
Mieszko nie uczestniczył w wyprawie Wacława II na Kraków w 1291 roku, ani w roku następnym w wojnie przeciwko Łokietkowi zakończonej pełnym zwycięstwem Wacława II i hołdem lennym Łokietka złożonym w Sieradzu. Oddał jednak swoje siły zbrojne do dyspozycji Wacława II.
W 1300 wziął udział w koronacji Wacława II w Gnieźnie na króla Polski. Polityka współpracy z czeskimi Przemyślidami była kontynuowana także po śmierci Wacława II. Jego syn i następca, Wacław III, 5 października 1305 roku poślubił córkę Mieszka, Wiolę Elżbietę, dzięki czemu cieszyński książę miał stać się niebawem jedną z najważniejszych postaci w Królestwie Polskim. Niewykluczone, że dzięki tym zabiegom Mieszko próbował sięgnąć nawet po polską koronę. Dobrze zapowiadającą się karierę cieszyńskiego władcy przerwało jednak zamordowanie Wacława III w Ołomuńcu 4 sierpnia 1306. Ponieważ młody król nie pozostawił po sobie potomstwa, królewska linia Przemyślidów wygasła, a Mieszko stracił wypracowane dzięki niej wpływy, których później już nie odzyskał. 
Po 1306 aktywność polityczna Mieszka I zmalała niemal do zera. Nie znamy przyczyn tego stanu rzeczy, gdyż liczący niewiele ponad pięćdziesiąt lat książę nie był jeszcze stary. Rządy w księstwie coraz bardziej przejmowali jego synowie Władysław i Kazimierz. Jedynym przejawem jego działalności politycznej po upadku rządów czeskich było oddanie w dzierżawę miasta Kęty krakowskiemu biskupowi Janowi Muskacie, przeciwnikowi rządów Władysława Łokietka w Małopolsce. W przeciwieństwie jednak do brata Bolka I, Mieszko nie wsparł buntu wójta Alberta w 1311.
Śmierć i pochówek.
Nie jest znana dokładna data zgonu Mieszka. Ze źródeł dyplomatycznych wynika, że zmarł w 1314 lub w pierwszej połowie 1315 roku (przed 27 czerwca). 
Według przypuszczenia Franciszka Popiołka został pochowany w kościele dominikańskim w Cieszynie. Według Kazimierza Jasińskiego "Domysł ten nie jest pozbawiony prawdopodobieństwa".
Małżeństwo i potomstwo.
Jeszcze za życia ojca ożenił się z nieznaną bliżej księżniczką. Owdowiał najpóźniej w 1302 roku. Z tego małżeństwa doczekał się dwóch synów, Władysława i Kazimierza,oraz córki, Wioli Elżbiety (przyszłej żony Wacława III).
Donacje kościelne Mieszka.
Mieszko znany był ze swej hojności dla Kościoła. Dzięki jego donacjom ukończono budowę klasztoru dominikańskiego w Oświęcimiu (krótko po 1283 roku). Władca wspomagał także finansowo klasztor norbertanek w Czarnowąsach koło Opola i dominikanów w Cieszynie.
Pomnik Mieszka.
Okazały pomnik (rzeźba w postaci odlewu) księcia Mieszka cieszyńskiego dłuta Jana Raszki został wykonany w 1931 roku. Znajduje się on w Lasku Miejskim w Cieszynie.

</doc>
<doc id="126833" url="https://pl.wikipedia.org/wiki?curid=126833" title="Park Krajobrazowy Nadgoplański Park Tysiąclecia">
Park Krajobrazowy Nadgoplański Park Tysiąclecia

Park Krajobrazowy Nadgoplański Park Tysiąclecia – park krajobrazowy w województwie kujawsko-pomorskim utworzony na mocy rozporządzenia nr 252 z dn. 10.12.1992 wydanego przez Wojewodę Bydgoskiego. Powierzchnia parku to 8898 ha, w 2002 r. – 9982,71 ha. Park powstał na bazie istniejącego na tym terenie rezerwatu przyrody Nadgoplański Park Tysiąclecia. W rezultacie z rezerwatu powstał obszar chroniony, częściowo funkcjonujący jako park krajobrazowy, a częściowo jako rezerwat przyrody.
Nadgoplański Park Tysiąclecia stanowi również obszary Natura 2000:
Rezerwat został założony 15 września 1967 r. na powierzchni 12683,76 ha, w powiatach ówczesnego województwa bydgoskiego: inowrocławskim, radziejowskim, mogileńskim oraz w powiecie konińskim woj. poznańskiego.
Powierzchnia rezerwatu podzielona została na:
Celem powołania rezerwatu było zachowanie ze względów naukowych i dydaktycznych licznych miejsc lęgowych ptactwa wodnego, błotnego i lądowego, zabezpieczenie wartości historycznych tego rejonu związanych z początkami Państwa Polskiego, ochrona naturalnych właściwości środowiska przyrodniczego i swoistych cech krajobrazu (jezioro Gopło, obszar gruntów i lasów do niego przylegających, ostoja ptactwa wodnego i błotnego).
W województwie wielkopolskim.
Od 5 maja 2009 roku część NPT należy także do gminy Skulsk, na mocy rozporządzenia nr 2/09 Wojewody Wielkopolskiego z dnia 8 maja 2009 roku w sprawie utworzenia parku krajobrazowego „Nadgoplański Park Tysiąclecia” w województwie wielkopolskim (Dz. Urz. Woj. Wlkp. z 2009 r. Nr 112 poz. 1798).

</doc>
<doc id="126834" url="https://pl.wikipedia.org/wiki?curid=126834" title="Wyższa Szkoła Zarządzania i Nauk Społecznych w Tychach">
Wyższa Szkoła Zarządzania i Nauk Społecznych w Tychach

Wyższa Szkoła Zarządzania i Nauk Społecznych im. ks. Emila Szramka w Tychach (skrót: WSZiNS) – niepaństwowa, samorządowa (99.9% akcji założycielskich miało miasto Tychy) szkoła wyższa, działająca w latach 1997–2013.
Szkoła została utworzona na podstawie decyzji Ministra Edukacji Narodowej z dnia 28 marca 1997 roku nr DSN 1-0145/TBM/98/97 i wpisana do Rejestru Uczelni Niepaństwowych pod numerem 107 jako uczelnia niepaństwowa. Szkoła posiadała Kartę Erasmusa (w ramach europejskiego programu "Socrates-Erasmus"), stosując Europejski System Transferu Punktów (ECTS).
Misją WSZiNS było: "Kształcić studenta i obywatela otwartego na uniwersalne wartości i nowe idee".
Działalność.
Szkoła prowadziła:
Szkoła miała własne wydawnictwo – Śląskie Wydawnictwa Naukowe Wyższej Szkoły Zarządzania i Nauk Społecznych oraz bibliotekę. 
W ostatnim roku działalności (2012/2013) na WSZiNS kształciło się nieco ponad 700 studentów, a pracowało w niej 38 osób, w tym 15 profesorów i doktorów habilitowanych oraz 21 doktorów. W szczytowym roku akademickim 2003/2004 uczelnia kształciła 3297 studentów, zatrudniając ok. 120 pracowników, w tym 12 osób ze stopniem naukowym profesora. 
W 16. roku działalności, 1 lutego 2013 szkołę włączono do Krakowskiej Akademii im. Andrzeja Frycza Modrzewskiego, tworząc z niej Filię w Tychach. 
Jednostki naukowo-badawcze WSZiNS.
W latach 2011–2015 budynek będący siedzibą WSZiNS i Filii Krakowskiej Akademii im. Modrzewskiego (przy al. Niepodległości 32) zajmowało też Nauczycielskie Kolegium Języków Obcych w Tychach.

</doc>
<doc id="126835" url="https://pl.wikipedia.org/wiki?curid=126835" title="Mniszki Klaryski">
Mniszki Klaryski



</doc>
<doc id="126839" url="https://pl.wikipedia.org/wiki?curid=126839" title="Hospitanci">
Hospitanci

Hospitant – w Niemczech osoba nienależąca do żadnej partii politycznej. Osoby te mogą jednak przystępować do dowolnie wybranej przez siebie frakcji parlamentarnej (do czego jest potrzebna zgoda organów frakcji), co w znacznym stopniu ułatwia sprawowanie przez nich mandatu, jako że członkom frakcji przysługują określone przywileje. W niektórych przypadkach hospitantów nie wlicza się jednak jako pełnowartościowych członków frakcji. Do tych sytuacji należy: obowiązek posiadania przez pozostałych członków frakcji 5% mandatów Bundestagu (wymóg niezbędny do istnienia frakcji) oraz obliczanie siły liczebnej frakcji (która wpływa np. na kolejność przemawiania). W Bundesracie nie ma hospitantów, jako że deputowani do tej izby nie zrzeszają się we frakcje, reprezentują bowiem kraj związkowy niezależnie od orientacji politycznej.

</doc>
<doc id="126842" url="https://pl.wikipedia.org/wiki?curid=126842" title="Reguła Scheimpfluga">
Reguła Scheimpfluga

Reguła Scheimpfluga – reguła stosowana w fotografii, gdy fotografowana płaszczyzna znajduje się pod kątem do aparatu fotograficznego (i płaszczyzny naświetlanego właśnie filmu).
Zdjęcie będzie ostre na całej powierzchni, o ile na jednej prostej przetną się trzy płaszczyzny: fotografowana, filmu oraz główna płaszczyzna obiektywu, prostopadła do jego osi. Inaczej mówiąc: obiektyw musi być ustawiony nierównolegle do płaszczyzny kliszy, ale i nierównolegle do płaszczyzny fotografowanej. Ubocznym tego skutkiem jest ustawienie obiektywu niewspółosiowo z resztą aparatu. Taki sposób fotografowania możliwy jest przede wszystkim w aparatach wielkoformatowych z racji możliwości wykonywania pokłonów ścianki przedniej mieszka aparatu, jeżeli aparat jest w takowy wyposażony; w małoobrazkowych tylko przy zastosowaniu obiektywów typu "tilt" i aparatach mieszkowych z możliwością zmiany płaszczyzny przedniej ścianki.
Dodatkową korzyścią przy takiej korekcji jest prostowanie linii, czyli korekcja perspektywy, co jest przydatne także np. przy fotografowaniu architektury z bliska. Samo prostowanie linii można jednak uzyskać również prostszym sposobem, przesuwając jedynie obiektyw w płaszczyźnie równoległej do filmu (przy założeniu, że obiektyw jest zdolny do rysowania obrazu o przekątnej znacznie większej od rzeczywistego formatu zdjęcia – klatka obrazu nie będzie centralnie w kole obrazu, który daje obiektyw). Musi być jedynie zachowana odpowiednio duża głębia ostrości, co możliwe jest przy fotografowaniu dalszych planów. W fotografii studyjnej trzeba się jednak uciec do reguły Scheimpfluga, ponieważ bardzo bliskie plany charakteryzują się tym, że stosunek odległości od aparatu do najbliższego i najdalszego miejsca motywu na planie bliskim jest znacznie większy niż przy planach dalszych.
Korekcję typu Scheimpfluga można spotkać również w rzutnikach, projektorach itp.

</doc>
<doc id="126843" url="https://pl.wikipedia.org/wiki?curid=126843" title="Kazimierz I cieszyński">
Kazimierz I cieszyński

Kazimierz I cieszyński (ur. między 1280 a 1290, zm. 1358) – książę cieszyński w wyniku podziału w 1315, od 1327 dziedziczny lennik czeski, od 1337 w Siewierzu, od 1357 w Bytomiu.
Życiorys.
Kazimierz I był drugim pod względem starszeństwa synem Mieszka cieszyńskiego i nieznanej z pochodzenia księżniczki. Po ojcu odziedziczył w 1315 południowo-zachodnią część księstwa ze stolicą w Cieszynie, która odtąd stanowiła właściwe Księstwo cieszyńskie.
W 1321 ożenił się z córką księcia sochaczewskiego i czerskiego Trojdena I, księżniczką Eufemią, otwierając tym samym tradycję związków Piastów cieszyńskich z Piastami mazowieckimi.
Kazimierz początkowo pozostawał w dobrych stosunkach z księciem, a od 1320 królem polskim Władysławem Łokietkiem. Dobre stosunki zostały zaprzepaszczone w latach w 1321–1324, kiedy księstwo cieszyńskie zostało kilkakrotnie splądrowane przez najazd wojsk litewskich- sojuszników Łokietka. W konsekwencji Kazimierz w odróżnieniu od starszego brata Władysława I oddalił się od Łokietka, zbliżając się politycznie do króla Czech Jana Luksemburskiego, któremu 18 lutego 1327 złożył hołd lenny w Opawie (krok ten już w 1327 przyniósł księciu znaczne profity w postaci obietnicy odziedziczenia księstwa oświęcimskiego po wymarciu tamtejszej linii Piastów). Mocą dyplomu z 23 lutego 1327 Kazimierz otrzymał zapewnienie dziedzicznego posiadania Księstwa Cieszyńskiego oraz daleko idącej suwerenności wewnętrznej. Od tego momentu nastąpiło związanie Cieszyna z Królestwem Czeskim, mające głębokie konsekwencje nawet w dalekiej przyszłości. Polska uznała ten stan prawny ostatecznie w pokoju namysłowskim w 1348.
Kazimierz zabiegał o utrzymanie jedności terytorialnej swojego księstwa, przez co ustanowił tylko jednego spadkobiercę pośród swych pięciu synów, a pozostałych przeznaczył do stanu duchownego. Starał się również o poszerzenie ziem księstwa. W 1337 nabył od książąt bytomskich ziemię siewierską za 720 grzywien z miastami Siewierzem i Czeladzią, wziął też od księcia brzeskiego (okresowo) pod zastaw okręg namysłowski (było to wiano córki Anny). Zaangażował się również w spór o spadek po książętach kozielsko-bytomskich, dzięki czemu na rok przed śmiercią (decyzja zapadła już w 1355, jednak na dwa lata księstwo przejęła, jako oprawę wdowią Małgorzata Morawska, wdowa po Bolesławie bytomskim), objął w posiadanie połowę księstwa kozielsko-bytomskiego (z połową Bytomia i Gliwic, Toszkiem i Pyskowicami).
Nie powiodło się za to Kazimierzowi przejęcia księstwa raciborskiego po bezpotomnej śmierci w 1336 stryjecznego brata Leszka. Ziemię tę otrzymał od Jana Luksemburskiego ostatecznie Przemyślida Mikołaj II.
Wzorem swojego ojca Kazimierz dbał także o rozwój miast. Przebudował cieszyński zamek, a około 1320 lokował Bielsko na prawie niemieckim.
Wzmocnił swoją pozycję wydając swoje córki Annę i Agnieszkę za książąt dolnośląskich (Anna wyszła za Wacława I legnickiego, a Agnieszka za Konrada II).
Kazimierz I cieszyński zmarł w 1358 (choć istnieją pewne przesłanki, że żył jeszcze w 1360, lecz większość historyków przyjmuje te dane za pomyłkę źródła) i został pochowany w krypcie kościoła dominikanów w Cieszynie.
Rządy po nim objął najstarszy z jego żyjących synów - Przemysław I Noszak.

</doc>
<doc id="126845" url="https://pl.wikipedia.org/wiki?curid=126845" title="Andrzej Kurek">
Andrzej Kurek

Andrzej Jerzy Kurek (ur. 1 stycznia 1947 w Warszawie, zm. 29 września 1989 w Raciborzu) – polski dziennikarz i popularyzator nauki, współprowadzący programu "Sonda", autor słuchowisk fantastyczno-naukowych.
Życiorys.
Absolwent Technikum Łączności w Zespole Szkół Zawodowych nr 2 w Warszawie oraz Wydziału Fizyki Uniwersytetu Warszawskiego (1972).
Wspólnie ze Zdzisławem Kamińskim był autorem i gospodarzem nadawanego przez Telewizję Polską w latach 1977–1989 niezwykle popularnego (6 mln widzów) programu popularnonaukowego Sonda, którego był także nominalnym kierownikiem. Andrzej Kurek jest także autorem charakterystycznego logo programu, które zaprogramował w BASIC-u na komputerze ZX Spectrum.
Zginął razem z Kamińskim w wypadku samochodowym w Raciborzu-Brzeziu 29 września 1989 około godz. 10.00. Samochodem kierował były kierowca rajdowy Andrzej Gieysztor, który także poniósł śmierć. Uroczystości pogrzebowe obu autorów "Sondy" odbyły się 6 października 1989 w warszawskim kościele św. Piotra i Pawła. Dziennikarze zostali pochowani obok siebie na cmentarzu w Pyrach. Kwatera E.
Pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="126846" url="https://pl.wikipedia.org/wiki?curid=126846" title="Sedna (bogini)">
Sedna (bogini)

Sedna – inuicka bogini morza, walcząca z duchami fok, mająca w ten sposób ułatwiać myśliwym polowania.
Sedna i jej pierwsze małżeństwo.
Sedna, wyobrażana przez mieszkańców arktycznych obszarów Ameryki Północnej jako jednooki potwór, w młodości była dziewczyną o niezwykłej urodzie. Wdzięk i powab Sedny przyciągały wielu kandydatów do jej ręki, żaden z nich nie wydawał się jednak dziewczynie interesujący. Mijały lata i w końcu Sedna wyszła za mąż za zwykłego polarnego psa – zamieszkała z nim na wyspie, tam też rodziła dzieci, jednak wśród jej potomstwa były także szczenięta. Nie potrafił zaakceptować tego ojciec Sedny – Agnut. Rozzłoszczony, zabił psa. Sedna, nie mogąc wyżywić dzieci, wyprawiła je w świat. Swoje szczenięta wysłała za morze (tam – wedle wierzeń Eskimosów – stały się one przodkami Europejczyków, a ludzkie dzieci – w głąb lądu (to od nich wywodzi się lud Eskimosów).
Sedna i jej drugie małżeństwo.
Sedna wróciła do domu ojca z nadzieją na kolejne, bardziej udane małżeństwo. Gdy pewnego dnia przybył do domu Agnuta król mew pod ludzką postacią, Sedna straciła dla niego głowę. Mamiona pięknymi słowami o świetlanej przyszłości, uwierzyła mężczyźnie i – nie pytając ojca o zdanie – wyruszyła w daleką podróż do nowego domu. Po przybyciu do celu okazało się, że kochanek Sednę oszukał. Zrozpaczona dziewczyna oczekiwała od tej pory na pomoc ojca. Po roku Agnut wyruszył na poszukiwanie córki. Dziewczyna była ojcu niezmiernie wdzięczna za wybawienie od oszusta, Agnut zaś – dowiedziawszy się, jak podstępnie jego córka została oszukana – zabił króla mew.
Oszpecenie Sedny.
Podczas drogi powrotnej Agnut i Sedny do domu, mewy – szukające zemsty za zamordowanie ich króla – wszelkimi sposobami starały się wywrócić łódź. W rozszalałej burzy Agnut, chcąc odciążyć łódź, postanowił wyrzucić córkę do morza. Gdy ta złapała się kurczowo palcami burty, Agnut odciął jej palce. Wpadające do morza szczątki ciała dziewczyny zamieniły się w wieloryby, morsy, foki, które odtąd są we władaniu Sedny. 
Zemsta na ojcu.
Dziewczyna, poraniona i oszpecona (w walce z ojcem straciła nie tylko palce, ale i oko), obiecała sobie, że zemści się na Agnucie. Pewnej nocy napuściła na śpiącego ojca swoje psy, a te odgryzły mu wszystkie kończyny. W szczelinie, która rozwarła się pod namiotem, przepadli wszyscy: Agnut, Sedna i jej psy.
Żyją odtąd w podziemnej krainie – Advilun, każde z nich zajmując połowę pałacu. Sedna opiekuje się morskimi stworzeniami, a więc pośrednio decyduje o żywiących się nimi Eskimosach, Agnut zaś przyjmuje w swojej siedzibie wszystkich zmarłych (po roku wypuszcza tych, którzy toczyli życie prawe, zatrzymuje jednak wszystkich morderców).
Upamiętnienie.
Na cześć Sedny jednej z planetoid transnepunowych, odkrytej w 2003 r. astronomowie nadali nazwę (90377) Sedna

</doc>
<doc id="126857" url="https://pl.wikipedia.org/wiki?curid=126857" title="Przemysław I Noszak">
Przemysław I Noszak

Przemysław I Noszak (cieszyński) (ur. między 1332 a 1336, zm. 23 maja 1410 w Cieszynie) – książę cieszyński, bytomski i siewierski od 1358, w latach 1359-1368 i od 1405 strata Siewierza, od 1369 strata północnej części księstwa bytomskiego, a od 1405 reszty, 1378-1382 w Żorach, od 1384 połowa Głogowa i Ścinawy (bez okresu 1404-1406), 1397-1401 w Oleśnie, od 1385 w Strzelinie, 1401-1405 w Toszku, dyplomata, wikariusz Rzeszy.
Życiorys.
Rodzina, data urodzin.
Przemysław był trzecim pod względem starszeństwa synem księcia Kazimierza I cieszyńskiego i księżnej Eufemii mazowieckiej. Uważany jest za najwybitniejszego władcę Księstwa Cieszyńskiego. Nie wiadomo kiedy się dokładnie urodził, z ustaleń profesora Kazimierza Jasińskiego wynika jednak, że musiało to nastąpić pomiędzy 1332 a 1336. Początkowo wydawało się, że Przemysław nie ma większych szans na objęcie schedy po ojcu, jednak w związku z wcześniejszą śmiercią starszych braci Władysława i Bolesława został głównym następcą Kazimierza I.
Początki kariery politycznej.
Od 1355 angażował się w życie polityczne na dworze cesarza Karola IV, gdzie rok później otrzymał stanowisko sędziego nadwornego po zmarłym bracie Władysławie. Po śmierci ojca w 1358 objął tron cieszyński, nie przerywając swojej kariery dyplomatycznej.
Około 1360 ożenił się z Elżbietą, córką księcia kozielsko-bytomskiego Bolesława, co dało mu dodatkowe prawa do odziedziczonej jeszcze przez Kazimierza I w 1357, po Piastach bytomsko-kozielskich, połowy księstwa. Podział jednolitego dotąd księstwa bytomskiego dokonany pomiędzy książętami oleśnickimi a Przemysłem, został potwierdzony ostatecznie w 1359. Książę cieszyński został wtedy opiekunem córek Bolesława bytomskiego Eufemii i Bolki, które też miały się zrzec z tego tytułu wszelkich pretensji do spadku po ojcu, dzięki czemu książę cieszyński mógł przejąć całość spadku po Bolesławie (z wyjątkiem Koźla, w którym utrzymali się książęta oleśniccy). Niestety nabytek bytomski nie okazał się trwały.
Przemysław szybko stał się najważniejszą postacią na praskim dworze, a cesarz Karol IV powierzał mu coraz liczniejsze, nieraz bardzo trudne, zadania. W 1361 doprowadził do zawarcia układu pomiędzy Pragą a margrabią brandenburskim Karolem V i uczestniczył w przejęciu przez Karola IV spadku po Ludwiku Wittelsbachu. Strzegł też interesów cesarza w Brandenburgii. Powodzeniem zakończyła się podjęta przez Przemysława próba rozbicia sojuszu pomiędzy królem węgierskim Ludwikiem Wielkim Andegaweńskim i książętami niemieckimi. O pozycji księcia cieszyńskiego świadczy fakt, że uczestniczył on w słynnym zjeździe europejskich władców w karczmie u Wierzynka w Krakowie.
Działalność w krajach europejskich.
W 1380 cieszyński książę rozpoczął wielką karierę polityczną o wymiarach ogólnoeuropejskich. W Paryżu próbował utrzymać zagrożony sojusz czesko-francuski, a następnie udał się do Anglii, gdzie prowadził rokowania w sprawie małżeństwa córki Karola IV, Anny, z angielskim królem Ryszardem II. W nagrodę za pomyślne załatwienie sprawy otrzymał od Ryszarda II coroczne uposażenie w wysokości 500 funtów. Wziął też udział w paryskich rokowaniach pokojowych pomiędzy Anglią i Francją, które od niemal stu lat toczyły ze sobą wojnę. Przy okazji doprowadził do poprawy stosunków króla Francji z Wacławem IV, który przejął po ojcu czeską koronę. Wacław IV, noszący tytuł króla rzymskiego, mianował Przemysława wikariuszem na kraje niemieckie. Zadaniem księcia była pacyfikacja napiętej atmosfery w Rzeszy. Udało mu się doprowadzić walczące strony do rozejmu w Heidelbergu, a następnie do pokoju w Koblencji. Przemysław Noszak pośredniczył też w sporze Związku Miast z książętami niemieckimi w 1389 oraz w rokowaniach dotyczących ustalenia granicy pomiędzy Czechami a Miśnią.
W 1386 podczas nieobecności króla Wacława IV w Pradze Przemysław dostąpił zaszczytu pełnienia funkcji gubernatora Czech, chwilowo sprawując władzę w całym Królestwie. Jednak szlachta czeska nie zgadzała się na tak wysoką pozycję śląskiego księcia w Czechach, w związku z czym wkrótce doprowadziła do zastąpienia go w radzie królewskiej przez księcia opawsko-raciborskiego z rodu Przemyślidów. Zrodziło to konflikt pomiędzy Księstwem Cieszyńskim a Księstwem Opawskim, który o mały włos nie doprowadził do wojny. Kulminacyjnym punktem tego konfliktu było zamordowanie w 1406 najstarszego syna Przemysława Noszaka, również Przemysława, który powracał z Gliwic do Cieszyna i w okolicach Rybnika został napadnięty przez Marcina Czecha, działającego z polecenia księcia opawskiego Jana II. Spór zakończyło podpisanie 7 listopada 1407 pokoju w Żorach.
W międzyczasie Przemysław Noszak został jednym z przywódców Związku Śląskiego, który powstał z inicjatywy śląskich książąt, mieszczaństwa i szlachty w trosce o zapewnienie pokoju na terenie całego Śląska, należącego wtedy do coraz mniej stabilnego Królestwa Czech. W ramach tej działalności cieszyński książę doprowadził do zawarcia 12 czerwca 1397 układu z królem Polski Władysławem Jagiełłą o współpracy przygranicznej w zwalczaniu rozbójnictwa. Przemysław zyskał przy tym zaufanie polskiego króla, który wyraził zgodę na przekazanie cieszyńskiemu księciu w zastaw ziemi lublinieckiej i oleskiej przez wojewodę krakowskiego (w ziemi tej utrzymał się książę cieszyński do 1401). Noszak wziął też udział w pertraktacjach polsko-krzyżackich w 1410, które zakończyły się jednak niepowodzeniem.
Ostatnie lata.
Po 1378 książę coraz mocniej zaczął się uskarżać na doskwierającą mu podagrę. Choroba w końcu doprowadziła energicznego księcia do całkowitego niedowładu nóg, tak że Przemysław był zmuszony korzystać z pomocy lektyki. Stąd też wziął się przydomek księcia cieszyńskiego: "Noszak". Postępująca choroba zmusiła Przemysława w 1396 do rezygnacji z wpływu na politykę królestwa czeskiego.
Za panowania księcia Przemysława znacznie poszerzyły się granice posiadłości Piastów cieszyńskich. Odziedziczył po ojcu księstwo cieszyńskie i księstwo siewierskie (zakupione przez jego ojca Kazimierza w 1337 r. od Władysława II księcia bytomskiego. Zostało ono następnie sprzedane w 1359 za 2300 grzywien księciu świdnickiemu Bolkowi II. Do Cieszyna wróciło parę lat po bezpotomnej śmierci Bolka (1368), ok. 1372 r.) oraz połowę księstwa kozielsko-bytomskiego. O to ostatnie stoczył w latach 1355-1369 ostry spór z Konradem II, który zakończył się ponownym podziałem tych ziem i utrzymaniem się Przemysława w południowej części księstwa.
W latach 1378-1382 udało mu się przejąć część księstwa raciborskiego z Żorami. Wreszcie dzięki poparciu króla Wacława IV znalazł się w 1384 w posiadaniu części księstwa głogowskiego wraz z połową Głogowa i Ścinawy, a następnie (w 1385) odkupił od księcia ziębickiego Bolka III Strzelin. Noszak wszedł też w posiadanie księstwa oświęcimsko-zatorskiego, na które ekspektatywę nadał mu w 1372 sam cesarz Karol IV - Przemysław był bowiem najbliższym krewnym książąt oświęcimskich, a po bezpotomnej śmierci kuzyna, Jana III, w 1405 nabył prawa do tych ziem.
W 1404 Przemysław Noszak wyznaczył dla swojego dorastającego syna noszącego jego imię księstwo głogowsko-ścinawskie. Rok później do władztwa tego dołączył również odziedziczony po Janie III - Oświęcim i Zator, oraz kupione w 1401 księstwo toszeckie. Stan ten utrzymał się do śmierci syna w dniu 1 stycznia 1406, wtedy też Głogów i Ścinawę przyłączył na powrót do swojego władztwa, zaś księstwo oświęcimskie i toszeckie wydzielił kolejnemu synowi Bolesławowi, jako tymczasową dzielnicę. 
Do mniejszych nabytków należy zakup dzierżawy morawskiego Mistka z kilkoma okolicznym wsiami naprzeciw Frydka.
Książę Przemysław I Noszak zmarł 23 maja 1410 w Cieszynie, pozostawiając książęcą koronę jedynemu ocalałemu synowi - księciu Bolesławowi, oraz małoletniemu wnukowi (synowi Przemysława Oświęcimskiego) Kazimierzowi I. Z małżeństwa z Elżbietą Bytomską pozostawił również dwie córki: Annę, wydaną za mąż za księcia lubińskiego Henryka IX oraz Małgorzatę, która jako dwórka Anny Luksemburskiej, królowej Anglii, poślubiła Szymona Felbrigga, angielskiego barona. Został pochowany w kościele dominikanów w Cieszynie.

</doc>
<doc id="126858" url="https://pl.wikipedia.org/wiki?curid=126858" title="Greg Rusedski">
Greg Rusedski

Gregory Rusedski (ur. 6 września 1973 w Montrealu) – brytyjski tenisista pochodzenia kanadyjskiego, reprezentant w Pucharze Davisa, olimpijczyk.
Jego matka jest Angielką, a ojciec, urodzony w Niemczech, jest pochodzenia polsko-ukraińskiego.
Kariera tenisowa.
W gronie juniorów Rusedski wygrał dwa wielkoszlemowe turnieje w konkurencji gry podwójnej chłopców. Pierwszy tytuł wywalczył w parze z Sébastienem Leblancem w 1990 roku podczas US Open, a drugie zwycięstwo odniósł w 1991 roku na Wimbledonie, wspólnie z Karimem al-Alamim.
Jako zawodowy tenisista startował od 1991 roku, do kwietnia 2007 roku.
W grze pojedynczej Rusedski triumfował w 15 turniejach rangi ATP World Tour oraz doszedł do 12 finałów. Jednym ze zwycięstw Brytyjczyka jest mistrzostwo w 1999 roku w pucharze wielkiego szlema. Była to ostatnia edycja imprezy, a w finale pokonał Tommy'ego Haasa. Wśród finałów do jakich Rusedski awansował jest finał w 1997 roku na US Open, gdzie poniósł w spotkaniu o tytuł porażkę z Patrickiem Rafterem.
W grze podwójnej Rusedski został zwycięzcą trzech zawodów z cyklu ATP World Tour, a także był uczestnikiem dwóch finałów.
W latach 1995–2007 reprezentował Wielką Brytanię w Pucharze Davisa rozgrywając łącznie 43 meczów, z których w 30 zwyciężył.
W 1996 i 2000 roku wziął udział w igrzyskach olimpijskich, startując wyłącznie w grze pojedynczej. W Atlancie doszedł do III rundy pokonany przez Sergiego Bruguerę, a w Sydney odpadł w I rundzie z Arnaudem Clémentem.
W rankingu gry pojedynczej Rusedski najwyżej był na 4. miejscu (6 października 1997), a w klasyfikacji gry podwójnej na 63. pozycji (19 czerwca 1995).
Gra Rusedskiego opierała się na potężnym serwisie – przez jakiś czas dzierżył rekord najszybszego serwisu (239,7 km/h), ale wynik ten został poprawiony przez Andy'ego Roddicka. Starał się szybko zakończyć wymiany często atakując przy siatce. Styl ten pasował do szybkich nawierzchni. Słabszym elementem tenisisty był bekhend, który z reguły grał slajsem.

</doc>
<doc id="126860" url="https://pl.wikipedia.org/wiki?curid=126860" title="Ussuri">
Ussuri

Ussuri (ros. Уссури; ) – rzeka w Azji. Płynie w Rosji i Chinach. Źródła na wysokości 1682 m n.p.m. na stokach góry Śnieżnej w górach fałdowych Sichote Aliń i uchodzi do Amuru, jako jego prawy dopływ. Długość 897 km przy powierzchni dorzecza 193 000 km². Przepływ w dolnym biegu 1150 m³/sek.
W marcu 1969 status wysp na Ussuri był przyczyną konfliktu radziecko-chińskiego. Większe miejscowości nad Ussuri to Chabarowsk.
Dopływy Ussuri:

</doc>
<doc id="126865" url="https://pl.wikipedia.org/wiki?curid=126865" title="Mk I Matilda">
Mk I Matilda

Mk I Matilda I (A11) – pierwszy brytyjski czołg piechoty opracowany przed II wojną światową. W początkowym okresie wojny wziął udział w działaniach wojennych we Francji, później używany tylko do szkolenia. Był to czołg o bardzo silnym opancerzeniu, małej prędkości i słabym uzbrojeniu w postaci karabinu maszynowego. Oficjalna nazwa pojazdu brzmiała "Tank, Infantry, Mark I, Matilda I (A 11)". Nazwa "Matilda" pochodziła od imienia kaczki bohaterki popularnego w tym czasie komiksu.
Historia.
W kwietniu 1934 roku generał P.C.S. Hobart pełniący obowiązki generalnego inspektora "Royal Tank Corps" wysunął propozycję opracowania silnie opancerzonego czołgu mającego wspierać piechotę w ataku. Przewidywana masowa produkcja wymuszała prostotę produkcji i eksploatacji oraz niskie koszty wytwarzania pojazdów. Szczegółowe wymagania jakim miał odpowiadać przyszły czołg piechoty opracowano w Komitecie Badawczym przy Szefie Sztabu Imperialnego. Uznano, iż broń czołgu ma za zadanie zwalczanie środków walki, które bezpośrednio powstrzymują ruch piechoty. Rozumiano przez to broń maszynową i inne lekkie środki wsparcia piechoty. Czołg miał dysponować na tyle grubym pancerzem, aby był niewrażliwy na ogień broni przeciwpancernej. Propozycję Hobarta popierał generał Hugh Elles - Szef Uzbrojenia Ministerstwa Wojny, co zdecydowało o przekazaniu pomysłu do realizacji. 10 października 1935 roku przekazano brytyjskiej firmie Vickers Armstrong wymagania dotyczące nowego pojazdu i zlecono realizację projektu. Opracowaniem projektu zajął się John Carden. We wrześniu 1936 roku zbudowano pierwszy żelazny prototyp oznaczony jako A11E1 (nr ewidencyjny T1724, cywilny numer rejestracyjny CMM 880). Pojazd został przekazany do prób w "Mechanisation Experimental Establishment" w Farnborough. Próby wykazały wiele problemów z pojazdem. Duża ciasnota wnętrza czołgu, wadliwy oraz o niskiej wytrzymałości układ jezdny pojazdu, jak również problemy z układem chłodzenia. Po próbach trakcyjnych wprowadzono pewne zmiany mające niwelować niedostatki pojazdu: usprawniono układ jezdny, poprawiono układ chłodzenia. W grudniu 1936 roku czołg poddano próbie zmasowanego ostrzału z broni strzeleckiej, a następnie w marcu 1937 roku z 40 mm armat przeciwpancernych. Po tych próbach nie zanotowano przebić i poważniejszych uszkodzeń. "Matilda I" została potraktowana jako wóz przejściowy, gdyż już we wrześniu 1936 roku uznano, że do wsparcia piechoty bardziej efektywny będzie wóz z uzbrojeniem artyleryjskim i skoncentrowano się na nowej konstrukcji Mk II Matilda.
Produkcja.
Pierwsze zamówienie na Matildy złożono w kwietniu 1937 roku, a zakończenie produkcji nastąpiło w lipcu 1940 roku po wyprodukowaniu 139 pojazdów (oraz 1 prototypu) w trzech seriach:
Opis konstrukcji.
Czołg miał klasyczny układ konstrukcyjny, przedział kierowania z przodu, bojowy na środku i z tyłu przedział napędowy. Nad przedziałem bojowym znajdowała się obracana ręcznie odlewana wieża o maksymalnej grubości pancerza do 65 mm. W stropie wieży znajdował się właz dowódcy. Kadłub pojazdu był długi, wysoki i wąski. Dzięki takiemu rozwiązaniu pojazd stanowił od przodu niewielki cel przy jednoczesnej możliwości pokonywania szerokich rowów. Kadłub był zbudowany z płyt walcowanych łączonych w prototypie śrubami, a w kolejnych pojazdach nitowanych. Pancerz osiągał duże grubości: od przodu do 65 mm, z boku do 60 mm, z tyłu do 50 mm. Z przodu w stropie kadłuba znajdował się duży właz kierowcy.
Układ jezdny pojazdu był montowany do boków kadłuba i nie był niczym osłonięty. Zawieszenie pojazdu było oparte na konstrukcji Vickersa zastosowanej w ciągniku artyleryjskim "Dragon Medium Mark IV" . Tworzyły je dwie pary wózków z każdej strony, każdy z czterema ogumionymi kołami jezdnymi amortyzowanymi resorami płaskimi. Gąsienice opierały się na dwóch parach kół podtrzymujących połączonych w jeden zespół z wózkami. Koła napędowe znajdowały się z tyłu, a napinające z przodu.
Do napędu czołgu użyto widlastego, 8 - cylindrowego, chłodzonego cieczą silnika gaźnikowego o pojemności 3622 cm³" Ford V8" i mocy do 75 KM przy 3800 obr./min. Silnik wraz ze skrzynią biegów zapewniającą cztery biegi do jazdy do przodu i bieg wsteczny zapożyczono z samochodów produkowanych przez brytyjski przemysł motoryzacyjny.
Załoga czołgu składała się z dwóch osób: kierowcy i dowódcy, który jednocześnie obsługiwał karabin maszynowy. W części pojazdów zamontowano radiostację, której obsługą również zajmował się dowódca. Zarówno dowódca, jak i kierowca dysponowali peryskopami odwracalnymi "Vickers Tank Penelope Mark 4". Były to produkowane przez Brytyjczyków na licencji peryskopy inżyniera Gundlacha.
Całe uzbrojenie pojazdu składające się z 1 karabinu maszynowego Vickers kalibru 7,7 mm chłodzonego wodą z lufą w pancernej osłonie znajdowało się w wieży. Karabin wychylał się w pionie w zakresie od -15° do +25°. Zapas amunicji wynosił 4000 nabojów. W późniejszych egzemplarzach montowano karabin wielkokalibrowy Vickersa 12,7 mm oraz wyrzutnie granatów dymnych kalibru 101,6 mm.
Poszczególne serie produkcyjne różniły się nieznacznie. Pojazdy pierwszej serii miały zamontowane reflektory na wysięgnikach wysoko prawie na wysokości wieży. W późniejszych seriach były one montowane niżej, na bokach czołowej płyty kadłuba. Dodano również po bokach kadłuba, na wysokości stanowiska kierowcy dwie skrzynki. Zmiany te wynikały z wprowadzenia zaczepów do trału przeciwminowego Fowlera. Do końca stycznia 1940 roku dostarczono 14 zestawów trału, z których 12 wysłano do Francji.
Użycie.
Czołgi "Matilda" były dostarczane do jednostek pancernych armii brytyjskiej od lutego 1938 roku. Otrzymały je kolejno 4, 7 i 8 królewski pułk czołgów armii brytyjskiej ("RTR - Royal Tank Regiment). " Pułki te utworzyły 1 Armijną Brygadę Czołgów ("1st Army Tank Brigade").
We wrześniu 1939 roku 4 pułk czołgów skierowano do Francji w składzie Brytyjskiego Korpusu Ekspedycyjnego, a w maju 1940 roku skierowano tam również 7 pułk czołgów. W ten sposób 1 Armijna Brygada Czołgów znalazła się we Francji, chociaż jej trzeci pułk (8 pułk czołgów) pozostał w Wielkiej Brytanii.
W czasie kampanii francuskiej w dniu 21 maja 1940 roku brygada wzięła udział w bitwie pod Arras. Brygada dysponowała w tym czasie 58 czołgami A11 i 16 A12. Dzięki atakowi brygady oddziałom brytyjskim udało się wyjść z okrążenia i wycofać w kierunku Dunkierki. W trakcie ewakuacji Brytyjskiego Korpusu Ekspedycyjnego wszystkie czołgi pozostawiono na plażach.
W związku z doświadczeniami, jakie wyniesiono z udziału tych czołgów w walkach w 1940 roku zaniechano ich produkcji, a w roku 1942 pozostałe egzemplarze wycofano z jednostek liniowych, przekazując je do szkolenia.
Pojazdy zdobyte przez Niemców otrzymały oznaczenie "Infanterie Panzerkampfwagen Mk I - 747(e)". Brak informacji na temat użycia tych pojazdów przez Niemców. Dwa czołgi wysłano do ośrodka badawczego w Kummersdorfie.
Służba w Polskich Siłach Zbrojnych.
Między innymi na tych czołgach szkolono Polaków w 10 Brygadzie Kawalerii Pancernej w latach 1941-42. Dokładna liczba czołgów użytkowanych przez Polaków nie jest znana. Waha się w różnych opracowaniach od 6 do 18. Pierwsze pojazdy Polacy otrzymali we wrześniu 1941 roku. Ostatnie czołgi 10 BKPanc oddała Brytyjczykom w końcu września 1942 roku. W październiku 1942 roku trzy czołgi z polskimi numerami rejestracyjnymi: 1290286, 1290292 i 1290293 znajdowały się w Oddziale Sztabowym 1 Pułku Artylerii Przeciwpancernej.
Zachowane pojazdy.
Do dzisiejszego dnia zachowały się trzy egzemplarze czołgu "Infantry Tank, Mk I, Matilda I. "Wszystkie pojazdy znajdują się w Wielkiej Brytanii w Bovington Tank Museum:

</doc>
<doc id="126866" url="https://pl.wikipedia.org/wiki?curid=126866" title="Bolesław I cieszyński">
Bolesław I cieszyński

Bolesław I cieszyński (ur. po 1363, zm. 6 maja 1431) – książę cieszyński, od 1405 w pd. Bytomiu i Siewierzu, od 1406 w Oświęcimiu i Toszku, od 1410 w Cieszynie, Strzelinie, połowie Głogowa i Ścinawy, 1410-1414 w Oświęcimiu, Toszku i Strzelinie (który przetrzymywał do 1416) tylko jako regent, od 1414 w wyniku podziału w Cieszynie, połowie Bytomia, Siewierzu, połowie Ścinawy i Głogowa.
Bolesław I był młodszym synem księcia cieszyńskiego Przemysława I Noszaka i księżniczki bytomskiej Elżbiety. Wprawdzie w kronice Jana Długosza nazwany jest starszym synem, jest to jednak z pewnością pomyłka naszego dziejopisarza, gdyż w innych źródłach Przemysław oświęcimski występuje zawsze jako starszy syn na pierwszym miejscu.
W 1405 ojciec dopuścił dorosłego już Bolesława do formalnych współrządów w księstwie cieszyńskim i powierzył mu władzę w księstwie bytomskim i siewierskim. Rok później po tragicznej śmierci brata Przemysława Bolesław objął też rządy w księstwie oświęcimskim i został następcą cieszyńskiego tronu. W tym czasie ożenił się z Małgorzatą, córką księcia opawskiego Jana I i siostrą księcia Jana II, który doprowadził do śmierci Przemysława oświęcimskiego. Stało się to według Jana Długosza wbrew woli Przemysława Noszaka, który groził nawet wydziedziczeniem jedynego pozostałego przy życiu syna, jeśli ten zgodzi się na jakiekolwiek kontakty z linią Przemyślidów opawskich. Jak by nie było, Małgorzata zmarła krótko po ślubie, już w 1407. Małżeństwo to przyczyniło się też wydatnie do zawarcia ugody zwaśnionych rodów 7 września 1407.
Po śmierci ojca w 1410 Bolesław objął władzę w Cieszynie, w połowie Głogowa i Ścinawy, Strzelinie, oraz ponownie się ożenił (1412): tym razem jego wybranką została Eufemia, córka Siemowita IV mazowieckiego i Aleksandry Olgierdówny, siostry Władysława Jagiełły. Prawdopodobnie inicjatorem tego małżeństwa był sam polski król, widząc w tym szansę na bliższe związanie Górnego Śląska z Krakowem. Eufemia była ponoć tak urodziwa, że Bolesław nie wzbraniał się przed tym związkiem, ale na zawarcie małżeństwa zgodę musiał wyrazić sam papież, bowiem pomiędzy księciem i księżniczką istniało pokrewieństwo trzeciego stopnia.
Zabiegi Jagiełły przyniosły szybko efekty, bowiem już w 1414 Bolesław wziął aktywny udział w wojnie polsko-krzyżackiej po stronie króla. Nie pojawił się natomiast w 1420 na zjeździe wrocławskim, gdzie król Czech Zygmunt Luksemburski, jako rozjemca pomiędzy Zakonem i Polską, wydał niekorzystny dla Polski wyrok.
Pomimo że Księstwo Cieszyńskie było lennem czeskich królów, Bolesław nie wspierał Luksemburczyka w jego walce o czeski tron, utrzymywał za to dobre stosunki z Krakowem i czeskim obozem narodowym. W 1422 mimo czesko-polskiego sporu przebywał jako gość na dworze Władysława Jagiełły i wziął udział w koronacji jego żony, królowej Sonki.
Wcześniej, bo już w 1414 Bolesław zdecydował się na przekazanie swojemu bratankowi Kazimierzowi I (który był synem tragicznie zmarłego Przemysława) Oświęcimia, Siewierza i Toszka, wraz z podległymi tym miastom ziemiami. Podział ten stał się zarzewiem konfliktu, rozwiązanego dopiero dwa lata później, po mediacji księcia lubińskiego Henryka IX dodatkowym wydzieleniem bratankowi Strzelina i wypłacie 300 grzywien. W rękach księcia pozostało Księstwo Cieszyńskie, oraz połowa Księstwa Bytomskiego i Księstwa Głogowskiego.
U schyłku rządów księstwo należące do Bolesława stało się widownią gwałtownych wydarzeń związanych z ruchem husyckim. W 1430 pod ich władzę dostały się m.in. Bytom i Gliwice.
Bolesław wspierał rozwój podległych mu miast, dzięki czemu szereg praw zawdzięczały mu m.in. Bytom (w 1412 roku tamtejsi mieszczanie otrzymali prawo dziedziczenia), Bielsko i Frydek. Prowadził rozważną politykę wewnętrzną i zagraniczną. Z drugiego małżeństwa zapewnił sobie też następców, bowiem oprócz córki Aleksandry (późniejszej żony palatyna węgierskiego Władysława z Gary) miał aż czterech synów.
Po śmierci Bolesława, która nastąpiła 6 maja 1431, władzę w księstwie objęli oni niepodzielnie, wraz ze swoją matką. Wspólne sprawowanie władzy nie zrodziło pomiędzy nimi większych konfliktów, Cieszyn miał jednocześnie czterech Piastów noszących godność księcia cieszyńskiego oraz księżną-matkę. Stan ten trwał do 1442, kiedy księstwo podzielono. Najstarszy syn Bolesława I Wacław (zm. 1474) zasiadł na Bytomiu i Siewierzu, Władysław (zm. 1460) aż do swej śmierci rządził Głogowem, a Bolesław (zm. 1452) został księciem cieszyńskim wraz z bratem Przemysławem (zm. 1477). Ten ostatni po śmierci braci panował już niepodzielnie w Cieszynie i części Głogowa. Bolesław I został pochowany w klasztorze dominikańskim w Cieszynie.

</doc>
<doc id="126867" url="https://pl.wikipedia.org/wiki?curid=126867" title="Pomnik króla Jana III Sobieskiego w Gdańsku">
Pomnik króla Jana III Sobieskiego w Gdańsku

Pomnik króla Jana III Sobieskiego – pomnik konny w Gdańsku, jeden z najstarszych pomników miasta.
Historia.
Odsłonięcie pomnika planowało się na 18 września. Został ufundowany przez miasto Lwów i odsłonięty 20 listopada 1898 roku. Jest dziełem lwowskiego rzeźbiarza Tadeusza Barącza, odlanym w brązie, w wiedeńskiej firmie Artura Kruppa. Podstawę pomnika, z szarego piaskowca trembowelskiego (zaścinockiego), wykonała pracownia rzeźbiarska Juliana Markowskiego ze Lwowa. Do postaci króla pozował lwowski przedsiębiorca Marian Stipal. Pomnik stanął we Lwowie na skwerze w Wałach Hetmańskich, w najbardziej reprezentacyjnym spacerowym ciągu Lwowa. Dziś miejsce to zajmowane jest przez pomnik Tarasa Szewczenki.
Jedyny król polski, pochodzący z najbliższych okolic Lwowa (urodzony w Olesku, często przebywający w Żółkwi, posiadający kamienicę we Lwowie i często odwiedzający to miasto) przedstawiony został w narodowym stroju, w żupanie i kontuszu, na wspiętym rumaku, przeskakującym obalone działo, kosz faszynowy i strzaskaną lawetę. Postać króla była zwrócona twarzą na południowy wschód, skąd najczęściej nadchodziło niebezpieczeństwo dla Lwowa.
Praca Barącza przypomina swą stylistyką wcześniejszy pomnik Sobieskiego w warszawskich Łazienkach z 1787 roku, zwłaszcza że w obu przypadkach wątpliwość wzbudzają proporcje między sylwetką konia i jeźdźca.
Gdy w lipcu 1944 roku Lwów został ponownie zajęty przez ZSRR, powstał projekt, by Sobieskiego przerobić na Bohdana Chmielnickiego. W roku 1950 przekazano jednak pomnik władzom polskim. Przez 16 lat stał w parku w Wilanowie, po czym przewieziono go do Gdańska. Pomnik, atrakcyjny w swojej formie, starały się pozyskać Kraków i Wrocław. Ustawiono go na jednym z głównych placów Starego Miasta – Targu Drzewnym (w miejscu usuniętego monumentalnego niemieckiego pomnika) i 26 czerwca 1965 roku ponownie odsłonięto. Pomnik usytuowano tak, że król zwrócony jest w kierunku zachodnim. Oryginalna tablica z tekstem „Królowi Janowi III miasto Lwów” została ukryta i zamontowana dopiero po 1989 roku.
Oryginalnych, brązowych tablic kartusza nigdy nie zamontowano z powrotem. Najprawdopodobniej zostały zabetonowane w skrzyniach wewnątrz pomnika. Obecne tablice zostały wykonane w latach dziewięćdziesiątych z piaskowca przez rzeźbiarza Czesława Gajdę, który uprzednio w latach osiemdziesiątych dokonał rekonstrukcji innych części kartusza. W latach 1999–2000 pomnik otrzymał iluminację.
Pomnik waży ponad siedem ton i mierzy ponad osiem metrów wysokości.
W I połowie 2019 Gdańska Infrastruktura Wodociągowo-Kanalizacyjna planuje zamontowanie przy pomniku Jana III Sobieskiego fontanny składającej się z 2 płytkich dwucentymetrowych niecek z wodą o długości ponad 11 m i do 2,8 m szerokości. Zarówno nowa fontanna, jak i pomnik mają uzyskać iluminację (reflektory ledowe). Ze względu na ochronę pomnika przed działaniem wilgoci lustra wodne będą tylko delikatnie pulsować. 

</doc>
<doc id="126871" url="https://pl.wikipedia.org/wiki?curid=126871" title="Wacław I cieszyński">
Wacław I cieszyński

Wacław I cieszyński (urodzony pomiędzy 1413 a 1416 – zmarł 1474) – książę cieszyński od 1431 (do 1442 razem z braćmi), w wyniku podziału Cieszyn, połowa Bytomia (do 1459, z przerwą w 1452) i Siewierz (do 1443), od 1452 w Bielsku, od 1468 tylko w Bielsku.
Wacław I był najstarszym synem księcia cieszyńskiego Bolesława I i księżniczki mazowieckiej Eufemii. Po śmierci ojca w 1431, był już uznany za w pełni pełnoletniego i zdolnego do sprawowania rządów, w związku z czym bez przeszkód przejął całą władzę w księstwie, początkowo także w imieniu swoich młodszych braci: Władysława, Przemysława II i Bolesława II.
Związany z dworem cesarskim Zygmunta Luksemburskiego. W 1438 złożył hołd królowi czeskiemu. W tym samym roku uczestniczył w decyzji o zdobyciu dla Cieszyna prawa bicia własnej monety.
Pomimo dobrych stosunków z suwerenem w 1434 Wacław zaangażował się po stronie husytów wspomagając zwłaszcza burgrabiego będzińskiego Mikołaja Siestrzeńca Kornicza w jego rajdach przeciwko dobrom biskupów krakowskich położonych w Królestwie Polskim. Dopiero odwetowa wyprawa Krystyna Koziegłowskiego na Gliwice skłoniła Wacława do wycofania swojego poparcia i zawarcia ugody z Polską na zjeździe w Będzinie 15 października 1434.
Książę zawarł małżeństwo z Elżbietą Hohenzollern, córką elektora Fryderyka I, wdową po Ludwiku II. Data ślubu pozostaje dyskusyjna. Według relacji Ambrożego z Byczyny para pobrała się 9 grudnia 1438 roku we Wrocławiu. Jednak zdaniem części literatury relacja ta mówi nie o ślubie, lecz o zaręczynach. W każdym razie Wacław poślubił Elżbietę najpóźniej 17 lutego 1439 roku. Elżbieta po raz pierwszy jako księżna cieszyńska występuje 5 marca 1439 roku.
Związek ten pozostał bezdzietny i już 1445 się rozpadł.
29 listopada 1442 Wacław ulegając presji braci zgodził się na podział ojcowizny. Działy nie były jednak równe, gdyż Wacław zachował w swoich rękach większość terytoriów oddając młodszemu rodzeństwu tylko dobra głogowsko-ścinawskie (które zostały poważnie zadłużone) i część cieszyńskich, sam zostawiając sobie władzę nad częścią Cieszyna, Siewierzem i Bytomiem.
Pozbycie się części długów i obarczenie nimi młodszego rodzeństwa nie rozwiązało kłopotów finansowych Wacława. W tym celu 24 grudnia 1443 książę cieszyński wystawił dokument, w którym sprzedał księstwo siewierskie biskupowi krakowskiemu Zbigniewowi Oleśnickiemu (od tego czasu ziemia siewierska przestała być traktowana jako część Śląska). Krok ten tylko na jakiś czas zapewnił Wacławowi płynność finansową. Sprzedaż części ojcowizny uwikłała Wacława również w długotrwały spór z księciem głogóweckim Bolkiem V, który nie zaakceptował tej transakcji. Ostatecznie konflikt został zakończony dopiero 1 lipca 1457, kiedy to Wacław zawarł porozumienie z Polską.
Na początku 1452 Wacław zamienił swą część Księstwa Bytomskiego z bratem Bolesławowi II, w zamian za Bielsko. Po śmierci Bolesława II w tym samym roku, objął opiekę nad jego dziećmi. Umożliwiło to najstarszemu synowi Bolesława I ponowne przejęcie Bytomia. Stan ten utrzymał się do 1459, kiedy to sprzedał Księstwo Bytomskie księciu oleśnickiemu Konradowi IX za 1700 grzywien.
W latach sześćdziesiątych aktywność polityczna Wacława uległa znacznemu ograniczeniu. W 1468 niemający męskiego potomstwa książę przekazał swoje prawa do Cieszyna bratankowi Kazimierzowi II(choć realną władzę objął tam brat Wacław Przemysław II).
W 1471 Wacław sprawujący już wówczas władzę wyłącznie w Bielsku, poparł kandydaturę Władysława Jagiellończyka na króla Czech.
Książę cieszyński zmarł w 1474 w Bielsku. Wzorem przodków Wacław I został pochowany w kryptach kościoła dominikańskiego w Cieszynie.

</doc>
<doc id="126872" url="https://pl.wikipedia.org/wiki?curid=126872" title="Władysław głogowski">
Władysław głogowski

Władysław (Włodko) (ur. ok. 1420, zm. w lutym (około 14) 1460) – książę cieszyński i głogowsko-ścinawski od 1431 (do 1442 razem z braćmi), w wyniku podziału połowa Głogowa i Ścinawy.
Władysław był drugim pod względem starszeństwa synem księcia cieszyńskiego Bolesława I i Eufemii mazowieckiej. Od 1431 (tj. od śmierci ojca) do 1442 sprawował władzę w Księstwie Cieszyńskim wraz z matką i braćmi. Po podziale księstwa w dniu 29 listopada 1442 Władysław objął Głogów z częścią księstwa i nosił odtąd tytuły księcia cieszyńskiego i głogowskiego.
Miał niewielkie związki z polityką Cieszyna (właściwie jedyną aktywność w tym rejonie stanowiła zgoda na sprzedaż księstwa siewierskiego przez brata Wacława w 1443), związał się za to z przynależnym mu Głogowem.
W grudniu 1444 pojął za żonę Małgorzatę (zm. 1480), córkę Hermana III, hrabiego Celje. Małżeństwo to pozostało bezdzietne.
Przejawem uczestnictwa Władysława w życiu politycznym epoki był jego wyjazd w 1447 do Krakowa, gdzie uczestniczył w koronacji Kazimierza Jagiellończyka na króla Polski.
W 1452 książę głogowski wziął udział w podróży do Włoch, gdzie m.in. odwiedził Pizę. Kazał tam odnowić grobowiec zmarłego 1355 w tym mieście Władysława cieszyńskiego.
Zaangażował się w spór pomiędzy książętami dolnośląskimi a królem Czech, Jerzym z Podiebradów, stając po stronie tego ostatniego. 24 sierpnia 1459 wraz z innymi władcami ze Śląska złożył hołd lenny Jerzemu w Świdnicy. W szeregach króla czeskiego walczył następnie pod Wrocławiem. W czasie oblężenia tego miasta 1 października 1459 został ciężko ranny. Na skutek ran zmarł około 14 lutego 1460, nie pozostawiając potomstwa.
Należąca do Władysława połowa księstwa głogowskiego została podzielona pomiędzy jego brata, księcia Przemysława II (który faktycznie przejął całość władzy), i wdowę Małgorzatę, która do śmierci w 1480 musiała bronić swego spadku przed zaborczym Janem II, księciem żagańskim.

</doc>
<doc id="126876" url="https://pl.wikipedia.org/wiki?curid=126876" title="Przemysław II cieszyński">
Przemysław II cieszyński

Przemysław (Przemysł, Przemko) II cieszyński (ur. ok. 1420, zm. 18 marca 1477), książę cieszyński i głogowski (formalnie od 1431), do 1442 razem z braćmi, w wyniku podziału na połowie Bielska i Skoczowie (formalnie także w Cieszynie), 1460-1476 na połowie Głogowa i Ścinawy, od 1468 w Cieszynie, od 1474 całe Bielsko)
Przemysław II był trzecim pod względem starszeństwa synem księcia cieszyńskiego Bolesława I i Eufemii mazowieckiej.
W chwili śmierci ojca w 1431 małoletni został formalnym władcą w Księstwie Cieszyńskim pod opieką matki i braci. Formalny podział ojcowizny nastąpił 29 listopada 1442 wtedy też Przemko objął dział cieszyński (faktyczne rządy sprawował tu jednak nadal starszy brat Wacław), bielski (razem z bratem Bolkiem II) i skoczowski (samodzielnie). 
Przemysław II starał się prowadzić aktywną politykę. U progu swoich rządów wyraził m.in. zgodę na sprzedaż księstwa siewierskiego biskupowi krakowskiemu Zbigniewowi Oleśnickiemu, w zamian za co otrzymał od Wacława I 500 grzywien srebra. W 1447 razem z bratem Bolkiem II uczestniczył w zjeździe w Krakowie, gdzie poparł Polskę w sporze o Siewierz. 
W 1447 zmarła matka Przemysława Eufemia, co umożliwiło księciu ostateczne przejęcie, razem z bratem Bolkiem jej wiana w Skoczowie i Frysztacie. 
W 1452 zmarł młodszy brat Przemysła Bolko II, pozostawiając jedynego syna Kazimierza. Opiekę nad małoletnim bratankiem przejął wówczas właśnie Przemysł.
Od początku Przemysław angażował się w politykę międzynarodową. Najpierw związał się z narodowym królem czeskim Jerzym z Podiebradów, jednocześnie utrzymując dobre stosunki z dworem polskim. Między innymi gościł w Cieszynie Elżbietę Rakuszankę, gdy ta podążała w 1454 do Krakowa na ślub z Kazimierzem Jagiellończykiem. Dobrych stosunków nie pogorszył nawet spór pomiędzy Polską a księciem oświęcimskim Janem IV - 1 lipca 1457 zgodził się na rozwiązania Krakowa względem tego księstwa.
Trzy lata później Przemysław doprowadził do pojednawczego spotkania pomiędzy polskim królem i Jerzym z Podiebradów w Bytomiu, gdzie pełnił rolę rozjemcy. Kolejnej mediacji podjął się 9 czerwca 1461 pomiędzy Janem IV Oświęcimskim a królem Polskim.
W 1460 po śmierci kolejnego brata, Władysława, Przemysław objął też dział głogowski. W tym samym roku pojął za żonę księżniczkę Annę, córkę Bolesława IV, księcia mazowieckiego. Z małżeństwa tego nie doczekał się upragnionego syna, tylko córkę Jadwigę, późniejszą żonę Stefana z rodu Zapolyów. 
Polityka Przemysława II, która miała doprowadzić do zbliżenia Polski i Czech, zaowocowała ponownym spotkaniem obu władców w Głogowie (1462), gdzie właściwie zadecydowały się późniejsze losy korony czeskiej (przekazanie jej w ręce Jagiellonów). W nagrodę za swoje działania Przemysław otrzymał w czasowe posiadanie Wałaskie Międzyrzecze. 
W 1466 książę wziął aktywny udział w wyprawie Jerzego z Podiebradów na Kłodzko, co spowodowało napięcie stosunków Cieszyna z potężnym Wrocławiem. 
W 1469 Przemysław uczestniczył w elekcji ołomunieckiej króla Węgier Macieja Korwina, który został wówczas wyniesiony do godności króla Czech, głównie dzięki staraniom papieża Pawła II i katolickiej szlachty czeskiej. Na pewien czas książę zbliżył się do węgiersko-czeskiego króla, biorąc nawet udział w wojnie przeciwko jego wrogom na Górnym Śląsku. 
Okazało się jednak, że Maciej Korwin nie tylko nie wynagrodził Przemysława za wysiłki, przekazując zdobyte ziemie innym sprzymierzeńcom, ale także dążył do pozbawienia go władzy w Księstwie Cieszyńskim oraz odebrania Cieszynowi autonomii. W tej sytuacji Przemysław II w 1471 przeszedł do opozycji wobec króla, wspierając kandydaturę na króla Czech Władysława Jagiellończyka. Losy jego księstwa stały się coraz mniej pewne. 
Próbując lawirować pomiędzy Polską, Czechami a Węgrami w 1473 wsparł Macieja Korwina w jego wojnie przeciwko Wacławowi III, księciu rybnickiemu. Brak jednak korzyści ze wspólnego zwycięstwa ostatecznie zniechęciły Przemysława do współpracy z zaborczym węgierskim monarchą. 
W 1474 zmarł ostatni już z braci Przemka, książę cieszyński Wacław, co umożliwiło zjednoczenie w jego rękach większości ojcowizny (bezpowrotnie przepadł tylko Siewierz i księstwo bytomskie). 
Wzrost znaczenia Przemysława nie spodobał się jednak Maciejowi Korwinowi, który uzyskawszy od Kazimierza Jagiellończyka gwarancję swoich rządów wysunął w 1475 na zjeździe w Raciborzu pretensje do władztwa księcia cieszyńskiego, grożąc całkowitym pozbawieniem go dziedzictwa jeżeli ten nie zapłaci ogromnej kontrybucji. Od ostatecznego upadku wybawiła księcia wyprawa wojsk polskich przeciwko Korwinowi, poprowadzona przez Jakuba z Dębna, który wsparł obronę Cieszyna. Przemysław II musiał jednak wyrazić zgodę na zagarnięcie przez króla w 1476 dóbr głogowsko-ścinawskich. 
Sterany niepokojem o los księstwa Przemysław II zmarł 18 marca 1477, nie pozostawiając następcy. Na książęcym tronie w Cieszynie zasiadł więc bratanek Przemysława, Kazimierz II, syn Bolesława II. Został pochowany w kościele dominikanów w Cieszynie.

</doc>
<doc id="126882" url="https://pl.wikipedia.org/wiki?curid=126882" title="Ante Trumbić">
Ante Trumbić

Ante Trumbić (ur. 17 maja 1864 w Splicie, zm. 17 listopada 1938 w Zagrzebiu) – polityk chorwacki.
Działalność polityczną zaczynał jako poddany austriacki. Od 1895 był posłem na Sejm Krajowy Dalmacji. Od 1905 zwolennik antyhabsburskiego sojuszu Chorwacji z Węgrami. Od 1915 był przewodniczącym Komitetu Jugosłowiańskiego, powołanego przez zwolenników wspólnego państwa południowych Słowian. Stałą siedzibą Komitetu Jugosłowiańskiego był Londyn.
W 1917 podpisał tzw. Deklarację z Korfu (obecnie Kerkira) – umowę między Komitetem Jugosłowiańskim a rządem Serbii o utworzeniu po wojnie państwa Słowian południowych pod berłem dynastii Karadziordziewiciów. W latach 1918–1920 był ministrem spraw zagranicznych Królestwa SHS. Krytykował centralizm serbski i opowiadał się za federalizacją Jugosławii.

</doc>
<doc id="126884" url="https://pl.wikipedia.org/wiki?curid=126884" title="Bolesław II cieszyński">
Bolesław II cieszyński

Bolesław (Bolko) II cieszyński (ur. ok. 1428, zm. 4 października 1452) – w latach 1431-1442 razem z braćmi w księstwie cieszyńskim (tylko formalnie), w wyniku podziału na połowie Bielska i Frysztacie, 1452 zamiana z bratem Wacławem I na połowę Bytomia.
Najmłodszy syn księcia cieszyńskiego Bolesława I i Eufemii (Ofki) wywodzącej się z mazowieckiej linii Piastów. W chwili śmierci ojca małoletni, znalazł się pod opieką matki i starszego rodzeństwa. 
Do 29 listopada 1442 sprawował formalnie władzę w Księstwie Cieszyńskim jako jeden z książąt tzw. niedzielnych (tzn. nie posiadających działu). 
Po podziale księstwa nadal nosił tytuł księcia cieszyńskiego, jednak faktycznie sprawował władzę nad kilkoma miastami (z największym Frysztatem, uzyskanym zresztą dopiero po śmierci matki w 1447) i wsiami na terenie Księstwa, pozostawiając większość książęcych obowiązków swemu bratu, Przemysławowi II. 
Idąc śladami ojca i braci usiłował jednak uczestniczyć w polityce międzynarodowej. W przeciwieństwie do brata Władysława, który związał się z Czechami, Bolesław II opowiadał się za ścisłymi związkami z Polską. W 1443 poparł Polskę w jej sporze z Węgrami, zaś w 1449 był rozjemcą pomiędzy królem polskim Kazimierzem Jagiellończykiem a panami czeskimi. Dobrym stosunkom Bolesława z Polską nie przeszkodziła sprawa sprzedaży księstwa siewierskiego biskupowi krakowskiemu Zbigniewowi Oleśnickiemu, co wywołało na Górnym Śląsku trwającą do lutego 1447 wojnę.
Od 1448 Bolko II był żonaty z Anną, siostrzenicą żony Władysława Jagiełły, Sońki, a córką księcia bielskiego Iwana. Ślub ten spotkał się z aprobatą polskiego monarchy Kazimierza Jagiellończyka, który w prezencie ślubnym ofiarował sporą sumę pieniędzy - 2000 florenów. 
Bolesław zabiegał o uzyskanie samodzielnego władztwa, w związku z czym w 1452 wymienił z bratem Wacławem I Bielsko na część Księstwa Bytomskiego, gdzie planował zasiąść. Jednak jego plany pokrzyżowała nagła śmierć 4 października 1452. 
Bolesław pozostawił po sobie dwie córki (była to Zofia, żona Wiktoryna z Podiebradów, syna króla czeskiego Jerzego i Barbara, żona najpierw Baltazara żagańskiego, potem Jana V Zatorskiego), oraz syna Kazimierza, który po śmierci stryja Przemysława II w 1477 był jedynym męskim przedstawicielem cieszyńskich Piastów.

</doc>
<doc id="126886" url="https://pl.wikipedia.org/wiki?curid=126886" title="Witold Pogorzelski">
Witold Pogorzelski

Witold Pogorzelski (ur. 13 września 1895 w Warszawie, zm. 3 stycznia 1963 tamże) – polski matematyk, profesor Politechniki Warszawskiej, ewangelik reformowany.
Życiorys.
Ukończył gimnazjum im. Stanisława Staszica w Warszawie. Przez rok studiował matematykę i fizykę na Uniwersytecie w Nancy, gdzie uzyskał licencjat z nauk ścisłych. Następnie studiował rok mechanikę teoretyczną i fizykę na Sorbonie.
Po powrocie do Polski kontynuował studia na Wydziale Filozoficznym Uniwersytetu Jagiellońskiego w Krakowie, gdzie w 1919 roku uzyskał stopień doktora filozofii na podstawie
pracy „Badanie równań całkowych i całkowo-różniczkowych nieliniowych” (wyd. Wiadomości Matem. 22, 1918). Jego promotorem był wybitny matematyk Stanisław Zaremba. Na tym samym uniwersytecie obronił w 1921 roku pracę habilitacyjną „Teoria promieniowania i kwantów energii” (wyd. przez Państwowy Instytut Meteorologiczny w 1925) i uzyskał tytuł docenta. W 1922 roku w wieku 27 lat został profesorem nadzwyczajnym Politechniki Warszawskiej.
Od 1916 roku pracował jako nauczyciel w gimnazjum dla dziewcząt w Warszawie. Od 1920 roku wykładał matematykę na Wolnej Wszechnicy, na Wydziale Chemicznym Politechniki Warszawskiej skąd po roku przeniósł się na Katedrę Matematyki na Wydziale Mechanicznym oraz fizykę teoretyczną i matematykę na Uniwersytecie Warszawskim, gdzie był zatrudniony jako docent do 1933 roku. W 1923 roku objął Katedrę Matematyki na Wydziale Mechanicznym PW, którą kierował przez 40 lat z przerwą w latach wojennych i wykładał matematykę na Wydziale Mechanicznym i Elektrycznym PW.
W 1938 roku uzyskał tytuł profesora zwyczajnego oraz został członkiem Akademii Nauk Technicznych. W latach 1937–1939 pełnił funkcję dziekana Wydziału Mechanicznego Politechniki Warszawskiej. W czasie okupacji niemieckiej uczył na tajnych kompletach Uniwersytetu Warszawskiego.
Był współtwórcą Wydziału Mechanicznego Politechniki Łódzkiej i kierownikiem Katedry Matematyki Politechniki Łódzkiej w latach 1945–1947. W latach 1946–1948 prowadził wykłady z teorii potencjału, równań całkowych i geometrii różniczkowej na Uniwersytecie Warszawskim. W 1951 zorganizował Katedrę Matematyki w utworzonej wówczas Wojskowej Akademii Technicznej w Warszawie, której był kierownikiem i wykładowcą do 1957 roku.
Jego dorobek naukowy obejmuje 98 prac dotyczących równań całkowych, równań o pochodnych cząstkowych, funkcji analitycznych, fizyki matematycznej i rachunku prawdopodobieństwa. Był promotorem prac doktorskich 19 matematyków, z których 7 się habilitowało, a 6 otrzymało tytuł naukowy profesora.
Działał w Polskim Towarzystwie Matematycznym. W ostatnim roku życia został prezesem Oddziału Warszawskiego PTM i członkiem Zarządu Głównego PTM.
W 1961 r. uhonorowany tytułem "doctor honoris causa" Politechniki Łódzkiej.
Został pochowany w alei zasłużonych na cmentarzu Powązkowskim w Warszawie (grób 122).

</doc>
<doc id="126887" url="https://pl.wikipedia.org/wiki?curid=126887" title="Kazimierz II cieszyński">
Kazimierz II cieszyński

Kazimierz II (ur. 1448-1453, zapewne ok. 1449, zm. 13 grudnia 1528) – książę cieszyński, w latach 1452–1460 tylko formalnie, od 1460 współrządy z Przemysławem II, od 1477 w całości księstwa, 1479–1509 w Koźlu, od 1493 w Wołowie, 1498–1517 w Pszczynie, od 1506 w Opawie, od 1506 księstwo głogowskie (dożywotnio). Starosta generalny Śląska w latach 1497–1504, 1507–1517 i tylko Górnego Śląska w latach 1517–1528.
Kazimierz II był jedynym synem księcia cieszyńskiego Bolesława II i Anny, córki księcia Iwana w litewskiej dynastii Giedyminowiczów, siostrzenicą polskiej królowej Zofii Holszańskiej.
W związku z wczesną śmiercią ojca (w 1452) wychowywali go stryjowie. W 1460 książę Przemysław II cieszyński, dopuszczając Kazimierza do formalnych współrządów, nadał mu Bielsko z okolicznymi miejscowościami.
W arkana wielkiej polityki Kazimierz II został wprowadzony w 1471, kiedy w konflikcie związanym z obsadą korony czeskiej opowiedział się za Władysławem II Jagiellończykiem. Cztery lata później uczestniczył w uroczystościach ślubu córki Kazimierza Jagiellończyka Jadwigi z Jerzym Bawarskim w Krakowie, a następnie odprowadzał królewnę do Bawarii. W chwili śmierci opiekuna – stryja Przemysława II w 1477 był już osobą politycznie wyrobioną. Dopiero jednak po śmierci stryja Kazimierz, jako jedyny męski potomek cieszyńskich władców, przejął władzę w całym księstwie.
Nie udało się za to Kazimierzowi przejąć dóbr głogowskich, gdzie formalne rządy sprawowała nadal Małgorzata, wdowa po drugim ze stryjów – Władysławie. Do księstwa tego pretensję wysunęli książę żagański Jan II i król węgierski Maciej Korwin. Pomimo tego początkowo wydawało się, że uda się Kazimierzowi przejąć i ten spadek, zwłaszcza iż hołd lenny, jako opiekunowi Małgorzaty, złożyła mu rada miejska Głogowa. Ten sukces został jednak zaprzepaszczony 8 października 1478, kiedy Kazimierz przegrał bitwę pod Krosnem z oddziałami Jana II.
Nie mogąc przejąć Głogowa siłą, Kazimierz II rozpoczął pertraktacje z władcą węgierskim, Maciejem Korwinem. Wtedy też na mocy układu z 10 października 1479 zrezygnował z księstwa głogowskiego w zamian za Koźle i 2000 florenów. Dodatkowo ceną było również złożenie hołdu lennego, co nastąpiło 12 sierpnia tegoż roku w Ołomuńcu.
Pomimo formalnej rezygnacji z dóbr na Dolnym Śląsku, Kazimierz II nie rezygnował i w 1480 ożenił się z Joanną, córką Wiktoryna z Podiebradów, księcia opawskiego (w posagu otrzymał wówczas ziemię pszczyńską, choć w praktyce przejął ją dopiero w 1498), co miało mu pomóc w odzyskaniu Głogowa, oblężonego przez Jana II Żagańskiego. Kolejna klęska, tym razem w bitwie pod Górą skłoniła Kazimierza do ostatecznej rezygnacji ze spornego terytorium, 7 czerwca 1481.
W następnych latach Kazimierz II zbliżył się do narodowego króla Czech, Władysława Jagiellończyka. Dzięki temu po śmierci Macieja Korwina w 1490 i zajęciu przez króla Władysława Śląska, dla Kazimierza II nastał czas awansów w służbie publicznej. Jagiellończyk mianował cieszyńskiego księcia starostą generalnym na Śląsku. Urząd ten piastował Kazimierz do 1504, kiedy król postanowił mianować starostą swego brata, Zygmunta Jagiellończyka. Jednak już w 1506, po śmierci brata Aleksandra, Zygmunt został królem Polski, a godność starosty śląskiego wróciła w ręce księcia cieszyńskiego. Tym razem urząd ten Kazimierz II piastował aż do śmierci. Z poręczenia Zygmunta Kazimierz uzyskał również wówczas od Władysława Jagiellończyka dożywotnio księstwo głogowskie.
Sprawowanie przez Kazimierza rządów starosty generalnego nie cieszyło się wśród współczesnych zbyt wielkim poparciem. Zarzucano księciu cieszyńskiemu m.in. zbyt wielki wyzysk, zwłaszcza jeśli chodzi o sprawy Kościoła. Uniemożliwiło to objęcie w 1501 przez syna księcia, Fryderyka, biskupstwa wrocławskiego, na skutek sprzeciwu zniechęconej wobec książąt cieszyńskich kapituły. Dopiero powtórne objęcie urzędu starosty w 1506, po odejściu Zygmunta Starego, pozwoliło Kazimierzowi częściowo zrehabilitować się, np. poprzez wydanie w Prudniku ustawy pozwalającej bezwzględnie tępić wszelkie rozboje.
Bardzo popłatny urząd starosty generalnego umożliwił Kazimierzowi II poszerzenie swojego stanu posiadania, m.in. w 1493 zakupił on Wołów i Oleśnicę, a w 1506 odziedziczył dzięki swojej żonie ziemię opawską.
Znaczna pozycja Kazimierza II na Śląsku wywołała zaniepokojenie książąt opolskich Mikołaja II i Jana II. W tym celu w 1497 doszło do zjazdu w Nysie z udziałem książąt: cieszyńskiego – Kazimierza, opolskiego – Mikołaja, ziębickiego – Wiktoryna, oraz biskupa wrocławskiego Jana Rotha. Podczas spotkania w ratuszu 26 czerwca tegoż roku doszło do tragedii, kiedy to Mikołaj II, obawiający się zapewne aresztowania, zaatakował (nieskutecznie) sztyletem księcia cieszyńskiego i biskupa Rotha. Atak ten nosi wszelkie znamiona szaleństwa, z tego też powodu dziwić musi fakt szybkiego wydania księcia, wbrew panującemu prawu, sądowi ławniczemu Nysy (Mikołaja jako księcia miał prawo sądzić wyłącznie sąd królewski). Sąd ławniczy wydał na Mikołaja wyrok śmierci – pod naciskiem Kazimierza. Nie przynosi również chluby zagarnięcie przez Kazimierza całego majątku znalezionego przy księciu opolskim.
Apogeum swojego znaczenia Kazimierz II osiągnął w 1512, kiedy król Zygmunt I Stary ożenił się z Barbarą Zápolyą, bliską krewną księcia cieszyńskiego. O wyśmienitych wówczas stosunkach Kazimierza z Polską może świadczyć m.in. zakup kilku kamienic w Krakowie i okolicy. Umożliwiło to księciu przetrwanie na intratnym stanowisku pomimo skargi miast śląskich w 1514, kiedy został oskarżony o nieudolność.
6 stycznia 1515 Kazimierz postarał się o uzyskanie od króla czeskiego Władysława Jagiellończyka dyplomu potwierdzającego jego prawa do księstwa opawskiego, chociaż tylko dożywotnio.
W 1517, mając przejściowe trudności finansowe, zdecydował się na sprzedaż Aleksemu Thurzonowi księstwa pszczyńskiego, za wysoką sumę 40000 guldenów.
Od około 1510 Kazimierz II zaangażowany był w rozgrywkę o spadek po bezdzietnym księciu opolskim, Janie II Dobrym. Czynił te starania pomimo faktu, iż stał za śmiercią brata ostatniego księcia opolskiego – Mikołaja II. Początkowo wydawało się, że sprawa sukcesji jest na dobrej drodze, zwłaszcza gdy Kazimierzowi udało się uzyskać w 1517, wraz z Fryderykiem II Legnickim, dokument potwierdzający prawa do dziedziczenia posiadłości po starzejącym się i schorowanym opolskim kuzynie. Ostatecznie jednak okazało się, że Jan II przeżył Kazimierza, a jego księstwo dostało się w ręce Jerzego Hohenzollerna (być może zresztą Kazimierz II przed swoją śmiercią przelał wszelkie swoje prawa właśnie na rzecz Jerzego, mogło się to wydarzyć zwłaszcza po ślubie w 1518 syna księcia cieszyńskiego, Wacława II, z siostrą Jerzego, Anną).
W 1527 Kazimierz II, z ramienia króla polskiego, wyjechał na Węgry, gdzie podjął się mediacji pomiędzy Janem Zápolyą a Ferdynandem Habsburgiem, jednakże bezskutecznie.
Kazimierz był nie tylko zręcznym politykiem, ale także bardzo dobrym gospodarzem. Za jego panowania Księstwo Cieszyńskie przeżywało stabilizację gospodarczą. Dzięki przywilejom, które nadawał, miasta prężnie się rozwijały, szczególną zaś troską otaczał Cieszyn, dzięki czemu miasto szybko podniosło się ze zgliszczy po wielkim pożarze u schyłku XV wieku. To właśnie Kazimierz II w 1496 założył obecny rynek i przekazał dwa domy na zbudowanie nowego ratusza. Majątek księcia cieszyńskiego szacowano w 1527 na astronomiczną sumę 670000 florenów, co jednak nie dorównało dochodowi sąsiedniego księstwa opolskiego. Do dochodów księcia cieszyńskiego należała jednak również wysoka pensja starosty generalnego – 1200 guldenów rocznie, oraz dochody z uzyskanych od Zygmunta Starego żup solnych pod Krakowem. Wysokie dochody umożliwiły Kazimierzowi w 1527 wykupienie z rąk biskupa ołomunieckiego Stanisława Thurzo miast: Mistka i Frydlantu nad Ostrawicą.
Książę był żonaty z Joanną z Podiebradu, która zmarła w 1496 (książę ponownie już się nie ożenił). Z małżeństwa tego doczekał się dwóch synów. Starszy, Fryderyk (zm. 1507), został przeznaczony do stanu duchownego, natomiast młodszy, Wacław (ur. ok. 1490, zm. 1524), miał zostać następcą Kazimierza II. Wacław II zmarł jednak 4 lata przed swoim ojcem, nie doczekawszy objęcia książęcego tronu. W związku z tym po śmierci Kazimierza II 13 grudnia 1528, księciem cieszyńskim został młodociany wnuk Kazimierza – syn Wacława II, Wacław III Adam, aczkolwiek rządy w jego imieniu prowadził, zgodnie z wcześniejszą umową, Jan z Pernsteinu, wraz z matką Wacława III Adama, Anną Hohenzollern. Nie jest znane miejsce pochówku Kazimierza, można jedynie przypuszczać, że jest to któryś z kościołów w Cieszynie lub Opawie.

</doc>
<doc id="126888" url="https://pl.wikipedia.org/wiki?curid=126888" title="Wacław III Adam">
Wacław III Adam

Wacław III Adam, w starszej literaturze Wacław II Adam (ur. w grudniu 1524, zm. 4 listopada 1579) – książę cieszyński w latach 1528-1579, od 1545 samodzielnie, od 1560 rezygnacja z Frysztatu, od 1565 z Bielska (przekazane synowi).
Wacław III Adam był pogrobowym synem księcia cieszyńskiego Wacława II oraz Anny Hohenzollern, córki Fryderyka Starszego, margrabiego brandenburskiego na Ansbach.
Początkowo po urodzeniu, do 1528 opiekę nad nim przejął dziadek, książę Kazimierz II cieszyński. Wacław III miał więc dopiero 4 lata, gdy formalnie obejmował książęcy tron w Cieszynie. W związku z tym, zgodnie z wolą dziadka, Wacław przeszedł pod opiekę regencji, którą objęła matka Anna (do swojej śmierci 7 lutego 1539), oraz czeski magnat Jan z Pernsteinu zwany Bogatym, hetman ziemski Moraw.
W czasie trwania regencji młody książę spędzał dużo czasu na dworze cesarskim w Wiedniu, gdzie zdobył wykształcenie. Pomimo tego, pod wpływem otoczenia z rodzinnego Cieszyna, Wacław III Adam przyjął wiarę ewangelicką, w której wytrwał do końca swojego życia.
W chwili śmierci matki Anny Wacław III miał już 15 lat, a więc według ówczesnego prawa mógł być już uznany za pełnoletniego. Pomimo tego Jan z Pernsteinu utrzymał swoje rządy regencyjne aż do 9 maja 1545, kiedy to zrezygnował z władzy dopiero w zamian za uzyskane w zastaw dobra frydecko-misteckie. Wcześniej Wacław III ożenił się z córką swego opiekuna, Marią z Pernsteinu. Małżeństwo to zostało zaprojektowane przez dziadka księcia Kazimierza II, a zaręczyny dzieci księcia i możnowładcy nastąpiły jeszcze za życia tego pierwszego 8 września 1528. Od teścia książę cieszyński otrzymał 12 000 złotych węgierskich. Z małżeństwa tego Wacław miał syna, Fryderyka Kazimierza (zmarłego w 1571), oraz dwie córki zmarłe w dzieciństwie, Annę i Zofię.
Po śmierci pierwszej żony w 1566, w roku następnym Wacław III ożenił się z Sydonią Katarzyną, córką księcia sasko-lauenburskiego Franciszka I. Z tego małżeństwa książę miał trzech synów (Chrystiana Augusta i Jana Albrechta zmarłych w wieku niespełna roku, oraz Adama Wacława swojego następcę) i trzy córki (Marię Sydonię wydaną za Fryderyka IV Legnickiego, Annę Sybillę kandydatkę na żonę wojewody siedmiogrodzkiego Zygmunta Batorego i być może trzecią, nieznaną z imienia).
Pod rządami Wacława III księstwo przeżywało okres stabilizacji. Wprawdzie podczas rządów regencyjnych stracono należące dotąd do księstwa nabytki dziadka na Dolnym Śląsku i w księstwie opawskim, lecz Cieszyn przeżywał wówczas bujny rozwój gospodarczy, co w znaczny sposób pomnożyło dochody górnośląskiego dynasty. Mimo to wydatki żyjącego na wysokim poziomie księcia z trudem bilansowane były przez dochody pochodzące z dóbr panującego.
W 1548 zmarł opiekun Wacława Jan z Pernsteinu, co umożliwiło wykup z rąk jego synów Jarosława, Wratysława i Wojciecha dóbr frydecko-misteckich. Był to jednak nabytek krótkotrwały, gdyż wkrótce potem ziemie te Wacław oddał w zastaw Janowi z Czechowic.
Jednym z ważniejszych wydarzeń podczas panowania Wacława III Adama była trwająca na terenie księstwa od ok. 1525 reformacja. Książę już u progu swoich samodzielnych rządów zagarnął majątki dominikanów i franciszkanów. W 1560 wyrzucił ze swojego księstwa benedyktynów z Orłowej. Dotychczasowe kościoły i klasztory katolickie zostały zmienione wtedy na kościoły luterańskie, bądź zniszczone. Większość możnowładztwa i ludności księstwa bez oporu przyjęła nową wiarę. Nowsze badania wykazują jednak, że reformacja nie odniosła tak zdecydowanego sukcesu, jak przyjmowała starsza literatura.
Nowy stan rzeczy został też zaakceptowany przez suwerenów tych ziem: Habsbugów. Część przejętego od katolickich zakonów majątku Wacław III przekazał na rzecz szpitala miejskiego w Cieszynie, gdzie leczono również najuboższych. Książę w młodości wykształcony w naukach medycznych, sam się zajmował pielęgnacją pacjentów, co szczególnego znaczenia zyskało podczas epidemii morowego powietrza w 1570.
24 czerwca 1573 Wacław III Adam wydał tzw. ustawę krajową ("Zřízení zemské Knížecství Těšínského") stanowiącą zbiór wszelkich unormowań prawnych dotyczących księstwa cieszyńskiego. Ustawa ta początkowo przyjmowana z wielką rezerwą została w końcu zaakceptowana przez poddanych.
Oprócz ordynacji ziemskiej wydał książę w 1568 tzw. Porządek kościelny ("Řád církevní"), regulujący liturgiczne życie Kościoła luterańskiego.
W polityce zagranicznej, pomimo przejścia na luteranizm, książę oparł swoją karierę o wierną służbę dworowi cesarskiemu w Wiedniu. Był obecny m.in. w Preszburgu na koronacji Maksymiliana II na króla węgierskiego w 1563, czy na pogrzebie Ferdynanda I w 1565 w Wiedniu.
W 1573 w związku z narastającym zagrożeniu ze strony Turków, książę kazał wybudować w okolicach Przełęczy Jabłonkowskiej kilka szańców obronnych.
W tym samym roku Wacław III Adam kandydował bez powodzenia do godności króla polskiego po wygaśnięciu dynastii Jagiellonów.
Największym problemem okazała się jednak dla księcia rozrzutność jego najstarszego syna, Fryderyka Kazimierza, którego w 1560 uczynił udzielnym władcą we Frysztacie i Skoczowie, a 1565 dodatkowo w Bielsku. Młody Wacławowicz tak zadłużył swoje księstwo, że gdy niespodziewanie w 1571 zmarł, ojciec musiał sprzedać wiele dóbr książęcych w ręce prywatne. W ten sposób Wacław III pozbył się z domeny Piastów Cieszyńskich m.in. wspomnianego Bielska, Frydka i Frysztatu.
Wacław III Adam zmarł po długiej, wyniszczającej chorobie 4 listopada 1579 rażony apopleksją. Został pochowany w byłym kościele dominikańskim w Cieszynie.
Następcą Wacława III Adama został najstarszy z żyjących synów księcia z drugiego małżeństwa pięcioletni Adam Wacław.

</doc>
<doc id="126890" url="https://pl.wikipedia.org/wiki?curid=126890" title="Jules Henri Poincaré">
Jules Henri Poincaré



</doc>
<doc id="126893" url="https://pl.wikipedia.org/wiki?curid=126893" title="Kazimierz Moczarski">
Kazimierz Moczarski

Kazimierz Damazy Moczarski (ur. 21 lipca 1907 w Warszawie, zm. 27 września 1975 tamże) – polski dziennikarz, pisarz, żołnierz Armii Krajowej w stopniu kapitana, szef Biura Informacji i Propagandy ZWZ-AK; autor książki "Rozmowy z katem", będącej relacją ze wspólnego pobytu w więzieniu z generałem SS Jürgenem Stroopem.
Życiorys.
Syn Jana Damazego (nauczyciela, dyrektora gimnazjum) i Michaliny Franciszki z domu Wodzinowskiej, nauczycielki. W 1917 rozpoczął naukę w Gimnazjum im. Romualda Traugutta w Lipnie, a w 1924 w Gimnazjum M. Kreczmara w Warszawie, gdzie w maju 1926 otrzymał świadectwo dojrzałości. Od października 1926 studiował na Wydziale Prawa Uniwersytetu Warszawskiego. Podczas studiów od sierpnia 1929 do czerwca 1930 odbył służbę w Batalionie Podchorążych Rezerwy Piechoty Nr 9 w Berezie Kartuskiej, a od lipca do października 1931 praktykę konsularną w Konsulacie RP w Paryżu. W grudniu 1932 otrzymał na UW tytuł magistra praw, po czym w latach 1932-1934 studiował w Wyższej Szkole Dziennikarskiej w Warszawie, a od 1933 w Institut des Hautes Études Internationales (Instytut Wyższych Studiów Międzynarodowych) na Uniwersytecie w Paryżu.
W 1935 powrócił do Warszawy i został radcą w Wydziale Ochrony Pracy Ministerstwa Pracy i Opieki Społecznej. Specjalizował się w polskim i międzynarodowym ustawodawstwie pracy.
W czasie studiów działał w Legionie Młodych. Od 1935 był członkiem Zarządu Głównego Stowarzyszenia Urzędników Państwowych i oraz działał w Centralnej Komisji Porozumiewawczej Związków Pracowniczych (naczelna reprezentacja ruchu pracowniczego). W 1936 był współzałożycielem Klubu Pracowniczego "Maurycy Mochnacki". W 1937 był współorganizatorem Klubu Demokratycznego w Warszawie (niektóre zebrania inicjujące odbyły się w jego mieszkaniu przy ul. Hożej 42). Od kwietnia 1939 był działaczem Stronnictwa Demokratycznego.
31 lipca 1939 poślubił Zofię Płoską, pracownicę referatu prasowego tegoż Ministerstwa. Także w 1939 r. został wybrany w skład zarządu głównego oraz komitetu wykonawczego Stowarzyszenia Urzędników Państwowych (SUP). Okupację spędził w Warszawie.
Od stycznia 1940 należał do ZWZ-AK. Od sierpnia 1942 r. pracował w Wydziale Informacji Biura Informacji i Propagandy (BIP) Komendy Głównej AK, używając pseudonimu „Rafał”. Od stycznia 1944 r. równocześnie kierował działem dochodzeniowo-śledczym w Okręgowym Kierownictwie Walki Podziemnej Warszawy, używając pseudonimu „Maurycy”. Oprócz tego bezpośrednio uczestniczył w kilku akcjach bojowych m.in. w uwolnieniu więźniów ze Szpitala Jana Bożego przy ulicy Bonifraterskiej 11 czerwca 1944.
W trakcie powstania warszawskiego kierował działalnością stacji informacyjno-radiowej, redagował dziennik AK „Wiadomości Powstańcze”, a od kwietnia 1945 r. był szefem BIP. Jeszcze w trakcie trwania powstania został odznaczony Złotym Krzyżem Zasługi z Mieczami. Po upadku powstania próbował wznowić działalności BIP AK w Częstochowie i Krakowie.
Członek Zarządu Głównego Zjednoczenia Demokratycznego. Współautor memoriału przekazanego Delegatowi Sił Zbrojnych na Kraj Janowi Rzepeckiemu, w którym poinformowano o tym, że władze Zjednoczenia postanowiły ujawnić organizację władzom i wezwać członków, aby wstępowali do oficjalnego Stronnictwa Demokratycznego. Stwierdzał w nim oceniając powojenną sytuację: „Wyjście z obecnego impasu na odcinku AK jest możliwe tylko przez: a) odcięcie się od kierownictwa londyńskiego i przyznanie jego bankructwa; b) stwierdzenie w formie rozkazu, że walka zbrojna w kraju w sytuacji obecnej jest działaniem bezużytecznie osłabiającym naród; c) także stwierdzenie, że oddziały pozostające pomimo rozkazu w lesie są oddziałami zdemoralizowanymi wojną (bandyckimi) bądź oddziałami o własnych społecznych czy politycznych celach, niemających nic wspólnego z AK; d) wezwanie do pracy na wszystkich odcinkach w imię ideału wolności i niepodległości. (…) nieodcięcie się kierownictwa AK od roboty NSZ, wzmacnia żywioły reakcyjne w AK (…) AK, jeżeli ma pozostać historyczną własnością całego narodu, nie może realizować celów politycznych, które idą na rzecz ONR, nie może nawet sprawiać pozorów, iż dąży do wprowadzenia do życia politycznego obozu reakcyjnego.”
Pobyt w więzieniu.
11 sierpnia 1945 został aresztowany i osadzony w więzieniu mokotowskim. W śledztwie torturowany (opisał później szczegółowo czterdzieści dziewięć rodzajów tortur, jakim go poddawano), a następnie skazany na 10 lat za działalność w AK. W 1948 jego proces został wznowiony i trwał do 1952, kiedy to wydano wyrok śmierci. W lutym 1948 roku był świadkiem oskarżenia w procesie komendanta NSZ Stanisława Kasznicy. Od 2 marca do 11 listopada 1949 był przetrzymywany w jednej celi z Jürgenem Stroopem. W tym czasie Moczarski namówił swego niedawnego przeciwnika na zwierzenia, które po latach zostały spisane w formie reportażu.
W 1953 Sąd Najwyższy zmienił mu karę śmierci na dożywotnie więzienie. Mimo to przez dwa lata Moczarski przebywał w celi śmierci i dopiero 15 stycznia 1955 poinformowano go o zmianie wyroku. 21 kwietnia 1956 Sąd Najwyższy wznowił postępowanie w sprawie Moczarskiego, uchylił poprzedni wyrok i przekazał sprawę do ponownego rozpatrzenia. 24 kwietnia 1956 Moczarski został zwolniony. 11 grudnia 1956 Sąd Wojewódzki dla m.st Warszawy wydał prawomocny wyrok uniewinniający.
Po wyjściu z więzienia.
Po zwolnieniu Kazimierz Moczarski pracował w wydawnictwach związanych ze Stronnictwem Demokratycznym, m.in. w głównym organie SD „Kurier Polski”. Pracował także w Społecznym Komitecie Przeciwalkoholowym i redagował pismo „Problemy Alkoholizmu”.
W latach 1972-74 opublikował w odcinkach w miesięczniku Odra "Rozmowy z katem", później wydane jako książka w 1977 roku (pełna, nieocenzurowana wersja ukazała się drukiem dopiero w 1992 roku). Książka ta została przetłumaczona na niemal wszystkie języki europejskie, a także na japoński. W Polsce przez pewien czas 
 była obecna na liście obowiązkowych lektur szkolnych. W 1990 ukazały się, również pośmiertnie, jego "Zapiski" () w opracowaniu i z obszernym szkicem biograficznym Andrzeja Kunerta.
W 1975, ciężko chory, przeszedł na emeryturę, a kilka miesięcy później, 27 września, zmarł. Pochowany na cmentarzu Powązki Wojskowe w Warszawie (kwatera 28CII-15-3).
Rodzina.
Jego żoną była Zofia Moczarska, z domu Płoska (1919-1977), dziennikarka, w latach II wojny światowej żołnierz Armii Krajowej i powstaniec warszawski (ps. "Malina"), odznaczona Krzyżem Walecznych i Srebrnym Krzyżem Zasługi z Mieczami. Mieli córkę Elżbietę. Jego siostrą była Anna Waleria Moczarska, żona Witolda Rothenburg-Rościszewskiego.
Upamiętnienie.
W 2009 po raz pierwszy wręczono Nagrodę Historyczną im. Kazimierza Moczarskiego, która odtąd przyznawana jest co roku.

</doc>
<doc id="126898" url="https://pl.wikipedia.org/wiki?curid=126898" title="Adam Wacław cieszyński">
Adam Wacław cieszyński

Adam Wacław (ur. 12 lub 13 grudnia 1574, zm. 13 lipca 1617) – z rodu Piastów, książę cieszyński w latach 1579-1617 (samodzielnie od 1595).
Życiorys.
Adam Wacław był drugim pod względem starszeństwa synem, a czwartym dzieckiem księcia cieszyńskiego Wacława III Adama i jego drugiej żony Sydonii Katarzyny,pochodzącej z bocznej linii dynastii askańskiej, władającej w księstwie sasko-lauenburskim.
W chwili śmierci ojca (1579) małoletni książę znalazł się pod opieką matki, oraz Jerzego II brzeskiego i Karola II ziębickiego. Stan ten trwał do roku 1586, kiedy zmarł najstarszy z regentów książę brzeski, a matka Adama Wacława wyszła powtórnie za mąż za Węgra Emeryka Forgacha, nadżupana trenczyńskiego. Pomimo powtórnego małżeństwa Katarzyna Sydonia zachowała jednak wpływ na losy księstwa.
W 1585 Śląsk Cieszyński nawiedziła bardzo groźna epidemia dżumy pozbawiając życia bardzo wielu mieszkańców księstwa cieszyńskiego. Nie oszczędzały też władztwa cieszyńskich Piastów inne plagi np. w 1587 obszar księstwa stał się terenem walk pomiędzy Maksymilianem Habsburgiem i Janem Zamoyskim (był to epizod walk Maksymiliana o koronę polską).
W związku z ciągłymi zagrożeniami Adam Wacław został wysłany w 1587 na dwór saskiego elektora – Chrystiana I, gdzie przebywał osiem lat. Tam też książę zdobył staranne wykształcenie (szczególne spodobała się młodemu władcy edukacja w zakresie wojskowości). Dopiero w 1595 powrócił do Cieszyna, gdzie za zgodą regencji objął samodzielne rządy.
17 września 1595 książę ożenił się z Elżbietą, córką pierwszego księcia kurlandzkiego, Gottarda Kettlera.
Po objęciu samodzielnych rządów Adam Wacław wziął udział w walkach z Turkami i innymi habsburskimi przeciwnikami na Węgrzech w charakterze dowódcy oddziału jazdy. Spowodowało to konieczność wybudowania w południowej części księstwa umocnień obronnych. Sprawa ta nabrała zaś szczególnego znaczenia podczas powstania Bocskaia w latach 1604-1606, kiedy to armia węgierskiego możnowładcy zagroziła Cieszynowi. Dopiero pokój zawarty z Bockaiem w Wiedniu w 1606 pozwolił Adamowi Wacławowi na odwołanie stanu zagrożenia.
W 1609 książę cieszyński wmieszał się w konflikt rodzinny pomiędzy Habsburgami – cesarzem Rudolfem II i arcyksięciem Maciejem, w którym stanął po stronie tego pierwszego. Do walk ostatecznie wtedy nie doszło, gdyż Rudolf II ustąpił i oddał bratu tron czeski, co postawiło w szczególnie niezręcznej sytuacji Adama Wacława, który musiał złożyć w 1611 nowemu królowi hołd lenny we Wrocławiu
Rok 1609 stał się przełomowy dla Adama Wacława z jeszcze z jednego powodu. Otóż ten pochodzący z luterańskich rodziców władca, wychowany na dworze luteranina – elektora saskiego, zdecydował się na konwersje i przeszedł na katolicyzm. Wydarzenie to było tym bardziej zaskakujące dla współczesnych, że jeszcze w 1598 książę cieszyński wydał dla luteran wielki przywilej, w którym zobowiązał siebie i swoich następców, że będą do miasta Cieszyna powoływać tylko kaznodziejów luterskich i im tylko oddają kościoły do dyspozycji. Rok 1611 przyniósł całkowitą odmianę w postępowaniu władcy, który zgodnie z zasadą "cuius regio eius religio" rozpoczął walkę z kościołem ewangelickim w duchu kontrreformacji (jedną z pierwszych decyzji Adama Wacława, po powrocie na łono kościoła katolickiego, było anulowanie przywileju z 1598). Twardy opór szlachty i mieszczan spowodował jednak, że katolicki pozostał tylko dwór książęcy i restytuowano klasztory (m.in. zwrócono kościół i klasztor cieszyńskim dominikanom). Walką z protestantami mieli się zająć sprowadzeni do Cieszyna bernardyni. Nie znamy przyczyn dla których książę cieszyński zdobył się na tak poważny krok – prawdopodobnie władcy chodziło o ułożenie poprawnych stosunków ze swoim suwerenem, a od 1612 również cesarzem Maciejem.
Krok ten jakkolwiek radykalny opłacił się Adamowi Wacławowi, kiedy 6 lutego 1617 został mianowany przez Macieja starostą generalnym Śląska.
Dla księstwa cieszyńskiego panowanie Adama Wacława okazało się niezbyt korzystne. Ciągłe wyjazdy, kosztowne wyprawy zbrojne, wreszcie zamieszanie spowodowane ze zmianą wiary, doprowadziło księstwo na skraj bankructwa. Przykładem rozrzutności cieszyńskiego Piasta był wyjazd do Wrocławia na uroczystość złożenia hołdu lennego Maciejowi, gdzie dotarł w orszaku 285 ludzi, bogato wyposażonych przez niego. Szerokim echem odbiła się także wyprawa Adama Wacława w granice Rzeczypospolitej w 1614, kiedy to jako wotum za cudowne nawrócenie wybrał się na pielgrzymkę do Kalwarii Zebrzydowskiej. Wyprawa ta według zgodnej oceny współczesnych niewiele miała wspólnego jednak z religijnym uniesieniem, a więcej z chęcią pokazania swojego bogactwa.
Książę utrzymywał przyjazne stosunki z cieszyńskimi mieszczanami, u których często się zapożyczał.
Adam Wacław wystawiał dokumenty po łacinie, w języku niemieckim i czeskim, jednak na jego dworze najbardziej rozpowszechniony był język polski.
Z małżeństwa ze zmarłej 19 listopada 1601 Elżbiety kurlandzkiej Adam Wacław doczekał się trzech synów i dwóch córek. Byli to zmarli w dzieciństwie Adam Gotard (ur. 27 lipca 1596, zm. 25 maja 1597) i Chrystian Adam (ur. 1600, zm. 12 marca 1602), następca na cieszyńskim tronie – Fryderyk Wilhelm (ur. 9 listopada 1601, zm. 19 sierpnia 1625), Anna Sydonia (ur. 2 marca 1598, zm. w lipcu 1619) wydana mąż za Jakuba Hannibala II z hrabiów Hohenems oraz Elżbieta Lukrecja (ur. 1 czerwca 1599, zm. 19 maja 1653), ostatnia księżna cieszyńska, wydana za mąż za Gundakera von Liechtestein. Ze związku pozamałżeńskiego Adam Wacław z Małgorzatą Kostlachówną (znaną też jako Małgorzata Koschlinger) posiadał również syna Wacława Gotfryda, późniejszego barona Hohenstein.
Adam Wacław zmarł 13 lipca 1617 w Brandysie (przedmieście Cieszyna) i został pochowany w kościele dominikańskim w Cieszynie. W 1617 roku Adam Bysiński z Bysiny, dziedzic Iłownicy, oskarżył o otrucie Adama Wacława trzech przedstawicieli cieszyńskiej szlachty: Erazma Rudzkiego z Rudz, marszałka i kanclerza ziemskiego, Wacława Pelhrzima, sędziego ziemskiego, i Piotra Gureckiego z Kornic na Jaworzu. 21 grudnia 1622 r. obie strony zawarły ugodę, a Bysiński odwołał zarzuty. Jednak przekonanie o tym, że za śmiercią księcia stał spisek protestanckiej szlachty, funkcjonowało w opinii publicznej jeszcze bardzo długo. Dokładnie sto lat później żywiecki wójt Andrzej Komoniecki w swym "Dziejopisie Żywieckim" pod rokiem 1722 wspominał Adama Wacława, ..."którego lutrzy, że się na wiarę katolicką nawrócił, roku 1617 otruli" (...).

</doc>
<doc id="126899" url="https://pl.wikipedia.org/wiki?curid=126899" title="Ustrój polityczny">
Ustrój polityczny

Ustrój polityczny − struktura organizacyjna, kompetencje i określone prawem wzajemne zależności organów państwa. W innym ujęciu określenie dla dowolnej formy sprawowania władzy publicznej; zespół zasad dotyczących tej władzy w państwie, a także metod jej wykonywania. 
Zasady te określają przedmiot władzy państwowej, wytyczają zakres i główne kierunki aktywności państwa, oraz podstawowe prawa, wolności i obowiązki obywateli, precyzują formy i metody ich udziału w realizacji władzy państwowej. Ustrój polityczny opiera się zarówno na zasadach określonych w aktach prawnych jak i na tradycji. Współcześnie najczęściej określony jest konstytucyjnie.
Pojęcie to wywieść można z dzieł Arystotelesa, który stwierdza: "ujęcie w pewien porządek władz w ogóle, a przede wszystkim naczelnej z nich, to jest rządu".
We współczesnej politologii pojęcie to zyskało sobie bliskie koncepcje, takie jak: system polityczny, system konstytucyjny, system rządów i reżim polityczny.
W doktrynie prawa konstytucyjnego ustrój polityczny jest kategorią złożoną, oznaczającą podstawowe zasady struktury władz państwowych oraz główne instytucje polityczne i prawne. 
Każdy ustrój polityczny oparty jest na ideologii i tradycji historycznej, a ściśle z nim związane są system gospodarczy oraz obowiązujący system prawny.

</doc>
<doc id="126902" url="https://pl.wikipedia.org/wiki?curid=126902" title="Dąb bezszypułkowy">
Dąb bezszypułkowy

Dąb bezszypułkowy ("Quercus petraea" (Matt.) Liebl.) – gatunek drzewa liściastego z rodziny bukowatych. Występuje naturalnie w Europie Środkowej, Irlandii, Wielkiej Brytanii, południowej Skandynawii, aż po tereny Włoch i Bułgarii. W Polsce występuje rzadziej od dębu szypułkowego – ma w Polsce swoją północno-wschodnią granicę zasięgu. 
Morfologia.
Najgrubszy dąb bezszypułkowy na gruntach w zarządzie Lasów Państwowych rośnie w nadleśnictwie Skierniewice i ma obwód 609 cm. Najstarszy okaz w Polsce rośnie w Turawie w województwie opolskim i ma 369 lat.
Biologia i ekologia.
Kwitnie ok. 2 tygodnie później niż dąb szypułkowy. Gatunek jednopienny. Drzewo zaczyna owocować w wieku 40–50 lat, a gdy rośnie w zwarciu jeszcze później.
Preferuje klimat umiarkowany, łagodny i wilgotny. Tworzy czyste dąbrowy i lasy mieszane z innymi gatunkami dębów, kasztanem, bukiem i grabem. Najlepiej rośnie na glebach piaszczysto-gliniastych, lekko kwaśnych. Najwyżej stwierdzone występowanie - Alpy i Pireneje - 1800 m n.p.m., góry Elbrusu w Azji - 2400 m n.p.m. W Polsce na ogół nie przekracza wysokości 550 m n.p.m. Najwyżej odnotowano go w Gorcach – 750 m n.p.m.
Zmienność.
W obrębie tego gatunku oprócz podgatunku nominatywnego wyróżniono trzy podgatunki:
Tworzy mieszańce z dębem omszonym i d. szypułkowym ("Quercus x rosacea" Bechst. = "Q x intermedia" Boenn.).
Szkodniki i choroby.
Patrz dąb szypułkowy

</doc>
<doc id="126904" url="https://pl.wikipedia.org/wiki?curid=126904" title="Fryderyk Wilhelm cieszyński">
Fryderyk Wilhelm cieszyński

Fryderyk Wilhelm cieszyński (ur. 9 listopada 1601, zm. 19 sierpnia 1625 w Kolonii) – książę cieszyński w latach 1617-1625, (od 1624 samodzielnie). Ostatni legalny potomek Piastów cieszyńskich.
Młodość.
Fryderyk Wilhelm, choć był najmłodszym, trzecim synem Adama Wacława, jako jedyny dożył wieku sprawnego. Jego matka Elżbieta kurlandzka zmarła 10 dni po urodzeniu syna na skutek powikłań przy porodzie. 
Fryderyk Wilhelm znajdował się pod opieką ojca, który edukację następcy tronu powierzył wybitnemu śląskiemu humaniście Baltzarowi Exnerowi. Jednak w 1611 roku Adam Wacław przyjął katolicyzm, co skłoniło go do usunięcia ze swojego dworu innowierców, wśród nich również Exnera. Wysłał wówczas syna do kolegium jezuickiego w Monachium.
Rządy.
Okres regencji.
13 lipca 1617 zmarł Adam Wacław. Pomimo tego książę aż do 1624 nadal przebywał w Monachium. Władzę w jego imieniu w księstwie cieszyńskim objęli regenci: biskup wrocławski arcyksiążę Karol Habsburg, książę karniowski i opawski Karol von Liechtestein oraz starosta księstwa opolsko-raciborskiego Jerzy von Oppersdorf. Regenci nie pojawiali się w Cieszynie, pozwalając sprawować rządy starszej siostrze Fryderyka Wilhelma Elżbiecie Lukrecji.
Księstwo Cieszyńskie zostało kilkakrotnie splądrowane przez armie biorące udział w wojnie trzydziestoletniej. W 1620 zniszczony został Skoczów i Strumień przez przybyłe z Rzeczypospolitej oddziały Lisowczyków, którzy uznali protestanckich mieszkańców tych miast za swoich wrogów. W roku następnym księstwo zostało dotkliwie zniszczone przez stacjonujące tutaj cesarskie wojska pod dowództwem pułkownika Karola Spinellego. Wreszcie w 1622 Cieszyn stał się terenem walk pomiędzy wojskami protestantów Jana Jerzego Hohenzollerna i katolików Karola Hannibala von Dohna. Obie armie prześladowały innowierców zamieszkujących księstwo cieszyńskie.
Samodzielne rządy i śmierć.
Objęcie przez Fryderyka Wilhelma formalnie samodzielnych rządów w 1624 nie przyniosło księstwu ulgi, zresztą wkrótce (na początku 1625 roku) książę wyjechał z polecenia cesarza do Niderlandów, gdzie miał objąć stanowisko dowódcy okręgu wojskowego. Podczas podróży książę niespodziewanie zachorował i 19 sierpnia 1625 zmarł w Kolonii. Szczątki Fryderyka Wilhelma zostały pochowane w kościele dominikanów w Cieszynie.
Władzę w księstwie próbowali przejąć Habsburgowie, jednak opór Elżbiety Lukrecji doprowadził do tego, że cesarz wyraził zgodę na przekazanie jej dożywotniej władzy, lecz bez prawa dysponowania księstwem po śmierci.
Potomstwo.
Fryderyk Wilhelm nie zdążył się ożenić, a jedynym jego potomkiem była nieślubna córka Magdalena, legitymizowana przez cesarza Ferdynanda III w 1640 i wydana za marszałka dworu w Cieszynie Tlucka von Toschonowitz, a po jego śmierci za Mikołaja Rudzkiego z Rudz. Fryderyk Wilhelm okazał się być ostatnim męskim legalnym potomkiem cieszyńskich Piastów i jednym z ostatnich Piastów w ogóle.

</doc>
<doc id="126908" url="https://pl.wikipedia.org/wiki?curid=126908" title="Elżbieta Lukrecja">
Elżbieta Lukrecja

Elżbieta Lukrecja (ur. 1 czerwca 1599 – zm. 19 maja 1653) – księżna cieszyńska. Ostatnia przedstawicielka Piastów cieszyńskich.
Życiorys.
Elżbieta Lukrecja była drugą pod względem starszeństwa córką i trzecim dzieckiem księcia cieszyńskiego Adama Wacława i jego żony Elżbiety kurlandzkiej. Początkowo wychowywana w wierze protestanckiej, w wieku 12 lat razem z ojcem i rodzeństwem przeszła na katolicyzm. 
13 lipca 1617 zmarł ojciec księżnej Adam Wacław. Już na początku roku następnego Elżbieta Lukrecja wyszła wbrew swojej woli, za mąż (małżeństwo to zostało postanowione zapewne jeszcze przez Adama Wacława) za o wiele starszego od siebie Gundakera von Liechtenstein, brata Karola von Liechtenstein ustanowionego przez cesarza wespół z biskupem wrocławskim Karolem Habsburgiem i starostą Jerzym von Oppersdorfem regentem w księstwie cieszyńskim w imieniu małoletniego Fryderyka Wilhelma. Regenci nie przejmowali się jednak zbytnio nałożoną przez nich rolą, dzięki czemu faktyczną władzę mogła objąć właśnie Elżbieta Lukrecja. 
Stan ten utrzymał się również po formalnym objęciu przez Fryderyka Wilhelma tronu cieszyńskiego, gdyż brat Elżbiety Lukrecji w swojej ojcowiźnie przebywał sporadycznie. 
19 sierpnia 1625 Fryderyk Wilhelm niepodziewanie zmarł, nie pozostawiając następcy. Początkowo cesarz Ferdynand III Habsburg chciał przyłączyć księstwo do domeny swojego rodu, powołując się na prawa suwerena. W końcu jednak zgodził się na objęcie Cieszyna przez Elżbietę Lukrecję mającą prawo do dzielnicy ojca na mocy przywileju Władysława Jagiellończyka wydanego dla Kazimierza II cieszyńskiego w 1498, w którym zezwalano na dziedziczenie w linii żeńskiej do czwartego pokolenia włącznie. Pomimo formalnej zgody na rządy, przetargi z Habsburgami o księstwo trwały aż do 1638, kiedy w końcu Ferdynand III uzyskał zapewnienie, że po śmierci Elżbiety Lukrecji Cieszyn stanie się częścią władztwa pod bezpośrednimi rządami Habsburgów. Jako odszkodowaniem jej potomkowie musieli się zadowolić 50000 talarów. Fakt przejęcia spadku po bracie przez Elżbietę Lukrecję świadczy o jej uporze i zdolnościach politycznych. 
Za panowania ostatniej Piastówny księstwo przeszło przez jeden z najtrudniejszych okresów w swej historii. Była to wojna trzydziestoletnia, która regularnie pustoszyła cieszyńską ziemię (na terenie księstwa operowały wojska: w latach 1626-1627 duńskie Ernesta Mansfelda, 1642-1643 i 1645-1647 szwedzkie pod dowództwem odpowiednio pułkownika Rochowa i generała Königsmarcka), zarówno pod względem infrastruktury, jak i finansów. Na dodatek księstwo nawiedzały epidemie i klęski głodu. Ostatecznie doprowadziło to księstwo do załamania ekonomicznego i katastrofy demograficznej, z których nie mogło się podnieść przez następne 100 lat. Sama księżna była kilkakrotnie poważnie zagrożona - np. w 1642, kiedy musiała uchodzić do Jabłonkowa i 1645, kiedy ratowała się wyjazdem do Rzeczypospolitej (do Kęt), gdy Szwedzi zajęli miasto (skapitulowali dopiero w 1646). Dopiero pokój westfalski z 24 października 1648 zapewnił umęczonej ziemi spokój.
Małżeństwo ostatniej Piastówny cieszyńskiej z Gundakerem von Liechtestein nie było zbyt udane. W 1626 doszło do formalnej separacji, w której małżonkowie wytrwali do śmierci. Stało się to pomimo tego, że doczekali się dwóch synów (zmarłego w dzieciństwie Alberta, oraz Ferdynanda Jana) i córki (była to Maria Anna). 
Elżbieta Lukrecja zmarła 19 maja 1653 i została pochowana w nekropolii Piastów cieszyńskich, w kościele dominikańskim w Cieszynie. 
W kilkanaście lat później ród królewski Piastów wymarł zupełnie, a Elżbieta okazała się jednym z ostatnich rządzących przedstawicieli. Na mocy wcześniejszych układów i lennego stosunku Księstwa cieszyńskiego do Korony czeskiej, po śmierci księżnej władzę w Księstwie Cieszyńskim objął bezpośrednio cesarz Ferdynand III Habsburg. Kolejni Habsburgowie nosili ten tytuł aż do upadku cesarstwa i likwidacji Księstwa Cieszyńskiego w 1918.

</doc>
<doc id="126910" url="https://pl.wikipedia.org/wiki?curid=126910" title="Informacja niejawna">
Informacja niejawna

Informacja niejawna – polski termin prawny, który został zdefiniowany w ustawie o ochronie informacji niejawnych z 5 sierpnia 2010 roku. Oznacza informację, której nieuprawnione ujawnienie (także w trakcie jej opracowywania oraz niezależnie od formy i sposobu jej wyrażania) spowodowałoby lub mogłoby spowodować szkody dla Rzeczypospolitej Polskiej albo byłoby z punktu widzenia jej interesów niekorzystne.
Podstawowe regulacje.
Podstawowe regulacje wprowadzone przepisami "Ustawy z dnia 5 sierpnia 2010 r. o ochronie informacji niejawnych":
Klauzule tajności.
Informacjom niejawnym nadaje się klauzulę:
Kontrola ochrony informacji niejawnych.
Kontrolę ochrony informacji niejawnych prowadzą Agencja Bezpieczeństwa Wewnętrznego i Służba Kontrwywiadu Wojskowego w zakresie opisanym w ustawie o ochronie informacji niejawnych z 5 sierpnia 2010 roku.
Odpowiedzialność karna.
Za ujawnienie informacji o klauzuli "ściśle tajne" albo "tajne" polski Kodeks karny przewiduje karę pozbawienia wolności od 3 miesięcy do 5 lat. Za ujawnienie informacji o klauzuli "poufne" lub "zastrzeżone" przez funkcjonariusza publicznego grozi kara pozbawienia wolności do 3 lat.

</doc>
<doc id="126913" url="https://pl.wikipedia.org/wiki?curid=126913" title="Lew Pontriagin">
Lew Pontriagin

Lew Siemionowicz Pontriagin, ros. Лев Семёнович Понтрягин (ur. 3 września 1908 w Moskwie, zm. 3 maja 1988 tamże) – matematyk rosyjski.
Życiorys.
W roku 1922 roku w wieku 14 lat uległ wypadkowi, w wyniku którego stracił wzrok. Mimo tego, dzięki pomocy matki ukończył w wieku 21 lat Moskiewski Uniwersytet Państwowy im. M.W. Łomonosowa i stał się jednym z najwybitniejszych matematyków XX wieku. W 1934 został pracownikiem naukowym Instytutu Matematycznego im. Stiekłowa Akademii Nauk ZSRR, w 1935 uzyskał tytuł doktora i profesora, od 1939 był członkiem korespondentem, a od 1958 akademikiem Akademii Nauk ZSRR. W 1953 został honorowym członkiem Londyńskiego Towarzystwa Matematycznego. Od 1970 do 1974 był wiceprzewodniczącym Komitetu Wykonawczego Międzynarodowego Związku Matematycznego.
Został pochowany na Cmentarzu Nowodziewiczym.
Pontriagin a dydaktyka matematyki.
Pontriagin nie uczył bezpośrednio na poziomie niższym niż akademicki. Nie były mu jednak obojętne potrzeby młodego uzdolnionego człowieka. Dlatego napisał kilka książek, które miały przybliżyć uczniom szkół średnich matematykę wyższą (algebrę i analizę):
Seria Знакомство с высшей математикой
Napisał także kilka artykułów dla czasopisma popularnonaukowego dla młodzieży Kwant.

</doc>
<doc id="126914" url="https://pl.wikipedia.org/wiki?curid=126914" title="Biegus zmienny">
Biegus zmienny

Biegus zmienny ("Calidris alpina") – gatunek ptaka z rodziny bekasowatych (Scolopacidae). Wśród biegusów jest najpospolitszy.
Występowanie.
Biegus zmienny zamieszkuje w zależności od podgatunku:
W Wielkiej Brytanii to gatunek osiadły. Na zimowiskach natomiast zbierają się w ogromne, liczące tysiące osobników stada, zwłaszcza na wybrzeżach.
W Polsce spotyka się na przelotach w marcu–maju i lipcu–listopadzie dwa podgatunki – "C. a. schinzii" i "C. a. alpina" pochodzący z terenów położonych dalej na północ. Dawniej także gniazdował. Jeszcze na początku lat 80. liczebność populacji lęgowej na terenie kraju oceniano na 80–100 par. W końcu XX w. odnotowywano nieliczne lęgi "C. a. schinzii" na Bagnach Biebrzańskich, przy ujściu Redy do Zatoki Puckiej (rezerwaty przyrody „Beka” i „Mechelińskie Łąki”), na wyspach w delcie Świny i nad jeziorem Łebsko. Ostatni potwierdzony lęg w Polsce miał miejsce w 2004 roku w rezerwacie „Beka”; w roku 2010 w tym samym rezerwacie odnotowano ostatnie obserwacje ptaków tego podgatunku interpretowane jako prawdopodobne gniazdowanie.
Ekologia i zachowanie.
Lecąc w stadach, mogą wykonywać czasem gwałtowne zwroty. Zaniepokojone lub gdy są w powietrzu, wydają klekoczące „tirr”, a w czasie toków chrapliwe „trur ur ir”.
Status i ochrona.
Międzynarodowa Unia Ochrony Przyrody (IUCN) uznaje biegusa zmiennego za gatunek najmniejszej troski (LC, "Least Concern") nieprzerwanie od 1988 roku. Organizacja Wetlands International w 2015 roku szacowała liczebność populacji na 4 295 000 – 6 800 000 osobników. Trend liczebności populacji uznawany jest za spadkowy. Gatunek wymieniony w załączniku I Dyrektywy ptasiej.
W Polsce podlega ścisłej ochronie gatunkowej, wymaga ochrony czynnej. Na "Czerwonej liście ptaków Polski" uznany za wymarły regionalnie (dotyczy populacji lęgowej). W Polsce dziś spotyka się stada liczące nawet kilkaset osobników w trakcie wędrówki jesiennej.
Zagrożeniami dla tego gatunku są osuszanie podmokłych łąk lub szybkie ich zarastanie trzciną i niszczenie terenów lęgowych, a dla ptaków wędrujących – ubywanie naturalnych plaż i ich nadmierna penetracja przez ludzi.

</doc>
<doc id="126915" url="https://pl.wikipedia.org/wiki?curid=126915" title="Aston Villa F.C.">
Aston Villa F.C.

Aston Villa Football Club (znany także jako The Villa, Villa lub The Villans) – angielski klub piłkarski występujący w Premier League. Drużyna swoje mecze rozgrywa w dzielnicy Aston w mieście Birmingham. Zespół powstał w roku 1874. Od roku 1897 swoje pojedynki toczy na Villa Park. Aston Villa była jednym z założycieli The Football League w 1888 i Premier League w 1992. Klub został wprowadzony na giełdę przez jego poprzedniego właściciela i prezesa Douga Ellisa, w roku 2006 został kupiony przez Randy’ego Lernera, który z kolei w 2016 r. sprzedał swoje udziały przedsiębiorstwu Recon Group Limited i jego właścicielowi Tony'emu Xia.
Aston Villa jest jednym z najstarszych i najbardziej utytułowanych klubów w Anglii, siedem razy została mistrzem Anglii, a także siedem razy zdobyła Puchar Anglii. Villa w sezonie 1981/82 wygrała Puchar Europy jako jeden z pięciu angielskich klubów, które to uczyniły. Klub z 20 ważniejszymi trofeami jest czwartym najbardziej utytułowanym klubem w historii angielskiej piłki, chociaż większość z nich zdobył przed II wojną światową.
Największym rywalem klubu jest Birmingham City. Derby Birmingham pomiędzy Aston Villą i Birmingham City rozgrywane są od roku 1879.
Tradycyjnymi strojami klubu są bordowe koszulki z błękitnymi rękawami, białymi spodenkami i niebieskimi skarpetami. Na herbie widoczny jest złoty lew na jasnoniebieskim tle, a pod nim napis "Prepared" (Gotowi), który jest klubowym motto; taka wersja herbu została przyjęta w roku 2007.
Historia.
Aston Villa Football Club został założony w marcu 1874 przez członków Wesleyowskiej kaplicy o nazwie Villa Cross w Aston, obecnie części miasta Birmingham. Założycielami byli Jack Hughes, Frederick Matthews, Walter Price oraz William Scattergood. Aston Villa pierwszy mecz rozegrała z lokalną drużyną rugby o nazwie Aston Brook St Mary's. Pierwsza połowa meczu była grana w rugby, zaś druga w piłkę nożną. Villa szybko stała się jedną z najlepszych ekip w Midlands, pierwszy sukces odniosła w roku 1880, wygrywając Puchar Birmingham. Kapitanem drużyny był wówczas George Ramsay.
Klub pierwszy raz zdobył Puchar Anglii w roku 1887, gdy kapitanem zespołu był Archie Hunter. Aston Villa była jednym z 12 zespołów, które założyły Football League w roku 1888, a sam dyrektor drużyny, William McGregor był założycielem ligi. Aston Villa w Epoce wiktoriańskiej była jednym z najbardziej utytułowanych klubów, zdobywając liczne mistrzostwa Anglii oraz Puchary kraju. W roku 1897 Villa zdobyła dublet oraz przeniosła się na nowy stadion – Aston Lower Grounds. Obiekt nie posiadał oficjalnej nazwy, ale kibicie wkrótce zaczęli nazywać go „Villa Park”.
Aston Villa zdobyła w roku 1920 po raz szósty Puchar Anglii; wkrótce po tym klub stracił miejsce w czołówce i w roku 1936 spadł do drugiej ligi. Villa pobiła przy tym ponury rekord: straciła 110 goli, w tym siedem na rzecz gracza Arsenalu, Teda Drake’a w porażce 1:7 na Villa Park. Podobnie jak wszystkie angielskie drużyny, klub stracił siedem sezonów z powodu II wojny światowej, w efekcie czego wielu piłkarzy było zmuszonych przedwcześnie zakończyć kariery. Aston Villa została przebudowana pod wodzą jej byłego piłkarza, Alexa Massiego i w roku 1957 drużyna zdobyła swoje pierwsze trofeum od 37 lat. Klub zdobył wówczas Puchar Anglii, po pokonaniu w finale Manchesteru United prowadzonego przez Matta Busby'ego. Dwa lata później Aston Villa spadła do Second Division. W roku 1960 powrócił do pierwszej ligi, zaś w następnym sezonie zdobył Puchar Ligi Angielskiej.
Późne lata 60. były okresem zamieszania wewnątrz klubu. Pod presją kibiców zmieniono właściciela klubu, odeszło również kilku członków sztabu szkoleniowego. Chaos ten został zapoczątkowany poprzez degradację w roku 1967. Rok później fani wezwali zarząd drużyny do dymisji, ponieważ klub zajął 16. miejsce w tabeli Second Division. Początkowo zwolniono trenera Tomy'ego Cummingsa, następnie rezygnację ogłosił cały zarząd. Po tym zamieszaniu kontrolę nad klubem przejął Pat Matthews, który na stanowisko prezesa powołał Douga Ellisa. Mimo to drużyna w sezonie 1969/70 spadła do Third Division. Dwa lata później awansowała jednak do drugiej ligi, kończąc rozgrywki na pierwszej pozycji z 70 punktami na koncie, co było wówczas rekordem. W roku 1973 szkoleniowcem zespołu został Ron Saunders i w ciągu czterech lat doprowadził Aston Villę do pierwszej ligi i do europejskich pucharów.
Villa powróciła do elity i pod wodzą Saundersa świętowała kolejne sukcesy, w tym mistrzostwo kraju w sezonie 1980/81. Saunders w połowie tego sezonu zrezygnował jednak ze swej funkcji, po kłótni z prezesem. Klub dotarł w tym czasie do ćwierćfinału Pucharu Europy. Następcą Saundersa został Tony Barton, który doprowadził drużynę do finału tych rozgrywek, w którym "The Villans" zagrali z Bayernem Monachium. Podopieczni Bartona wygrali to spotkanie 1:0 i sięgnęli po raz pierwszy po europejskie trofeum. Do dziś Villa jest jednym z pięciu angielskich klubów, które zdobyły Puchar Europy. W następnych latach Villa grała jednak słabiej. W roku 1987 spadła do drugiej ligi, szybko jednak awansowała z powrotem do najwyższej klasy rozgrywkowej.
W roku 1992 klub był jednym z założycieli Premier League i w inauguracyjnym sezonie zajął drugą lokatę w tabeli. Późne lata 90. były okresem nierównej gry drużyny, w tym czasie grali pod kierunkiem trzech różnych szkoleniowców, przez co mieli znaczne wahania formy oraz pozycji w tabeli. Mimo to, Aston Villa świętowała dwa razy zdobycie Pucharu Ligi. W roku 2000 po raz pierwszy od 43 lat dotarli do finału Pucharu Anglii, w którym przegrali 0:1 z Chelsea. Na początku XXI wieku pozycja ligowa drużyny również bardzo się wahała. Kolejni trenerzy nie mogli ustabilizować formy zespołu. W roku 2006 szkoleniowcem zespołu przestał być David O’Leary, zaś jego miejsce zajął Martin O’Neill. Zmieniono również współwłaściciela. Po 23 latach Doug Elis sprzedał swoje 38% udziałów w klubie Randy'emu Lernerowi. Klubowy herb również uległ zmianie. Latem 2007 roku do klubu wszedł nowy sponsor. W sezonie 2007/08 Aston Villa zajęła 6. miejsce w lidze oraz wygrała Puchar Intertoto i awansowała do Pucharu UEFA. W lutym 2010 roku klub wystąpił w finale Pucharu Ligi, w którym przegrał z Manchesterem United.
2 czerwca 2012 roku klub ogłosił, że nowym szkoleniowcem zostanie Paul Lambert. Pod jego wodzą do klubu dołączyli tacy piłkarze jak: Ron Vlaar, Brett Holman, Ashley Westwood, Christian Benteke i Karim El Ahmadi. W debiucie jego drużyna przegrała 1:0 z West Ham United. 11 grudnia 2012 Lambert poprowadził The Villians, przeciwko swojemu byłemu klubowi, Norwich City. W półfinale Carling Cup, klub przegrał dwumecz z czwartoligowym Bradford City 4:3. Ostatecznie rozgrywki zakończył na 15. miejscu. Najlepszym strzelcem zespołu został Christian Benteke. W sezonie 2013/14 do klubu dołączyli: Aleksandyr Tonew, Jores Okore, Jed Steer, Antonio Luna Rodríguez, Leandro Bacuna, Libor Kozák i Nicklas Helenius, odeszli zaś: Richard Dunne, Andy Marshall, Eric Lichaj, Brett Holman i Derrick Williams.
Podobnie jak w poprzednich rozgrywkach Aston Villa zajęła 15. miejsce z dorobkiem 38 punktów. Po jego zakończeniu klub na sprzedaż wystawił właściciel Randy Lerner. 14 czerwca 2016 ogłoszono, że klub został częścią Recon Group, której właścicielem jest chiński biznesmen Xia Jiantong (Tony Xia) za sumę 76 mln funtów.
13 września 2014 po zwycięstwie nad Liverpoolem na Anfield, The Villans po raz po raz pierwszy od 1998 roku, zdobyli 10 punktów po 4 kolejkach.
11 lutego 2015 po przegranej 2-0 z Hull City Paul Lambert rozstał się z klubem za porozumieniem stron.
14 lutego 2015 nowym szkoleniowcem został Tim Sherwood podpisując trzyipółletni kontrakt. 19 kwietnia 2015 Aston Villa pokonała Liverpool w półfinale Pucharu Anglii i po raz pierwszy od 15 lat uzyskała awans do finału tych rozgrywek. W sezonie 2015/2016 po przegranym meczu z Manchesterem United 16 kwietnia 2016 roku klub potwierdził swój spadek z Premier League.
Właściciel.
Pierwsze podziały w klubie nastąpiły pod koniec XIX wieku i zostały spowodowane ustawą, która miała na celu kodyfikację rosnącej liczby zawodowych drużyn i piłkarzy w Piłkarskim Związku ligi. Drużyny te zostały zobowiązane rozprowadzać udziały dla inwestorów, jako ułatwienie handlowe pomiędzy klubami znoszące konieczność udziału związku piłkarskiego w transakcjach. Pierwszym istotniejszym udziałowcem w historii Aston Villi był Doug Ellis. Zaczął wykupywać udziały od 1960 roku, by stać się prezesem w 1968 roku i głównym udziałowcem w latach 1982-2006. W 1996 roku klub zadebiutował na Londyńskiej Giełdzie Papierów Wartościowych
14 sierpnia 2006 roku zostało potwierdzone, że Randy Lerner, właściciel National Football League's Cleveland Browns, osiągnął porozumienie w sprawie kupna Aston Villi za £62.6 million. Oświadczenie wydane 25 sierpnia do Londyńskiej Giełdy informowało, że Lerner zabezpieczył 59,69% udziałów, co uczyniło go większościowym udziałowcem, a on sam mianował się prezesem. W ostatnim roku władzy Douga Ellisa w Villi, klub stracił £8.2m przed opodatkowaniem, w porównaniu do £3m zysku rok wcześniej, a przychód spadł z £51.6m do £49m. 18 Września Randy Lerner zwiększył swoje udziały w klubie do 89,69% i tym samym przyczynił się do rezygnacji Douga Ellisa i jego zarządu na korzyść nowego pod przewodnictwem samego Lernera już 19 września.
W latach 2016–2018 właścicielem klubu był dr Tony Xia.
W lipcu 2018 roku ogłoszono, że egipski miliarder Nassef Sawiris i współzałożyciel Fortress Investment Group Amerykanin Wes Edens, zgodzili się kupić większościowy pakiet akcji klubu. Xia pozostał mniejszościowym udziałowcem i wiceprezesem i zachował 45 procent udziałów. W sierpniu 2019 poinformowano, że mniejszościowy pakiet akcji został wykupiony i dr Xia stracił wszystkie udziały w klubie.
Sukcesy.
Aston Villa ma w swoim dorobku zarówno europejskie, jak i krajowe trofea. Ostatnim ważniejszym sukcesem był zdobyty w roku 1996 Puchar Ligi Angielskiej. Młodzieżowa drużyna zdobyła w 2002 roku Młodzieżowy Puchar Anglii.
Statystyki.
Łącznie z sezonem 2018/19, Aston Villa spędziła 105 sezonów w najwyższej klasie rozgrywkowej w Anglii, gdzie lepszym wynikiem może pochwalić się jedynie Everton (116 sezonów). Mecze pomiędzy tymi dwoma drużynami były najczęściej rozgrywanymi meczami w historii całej ligi. Villa zajmuje dziewiąte miejsce w tabeli wszech czasów Premier League oraz zdobywając 20 ważnych trofeów jest piątym najbardziej utytułowanym klubem w Anglii.
Aston Villa jest rekordzistą w liczbie zdobytych goli w jednym sezonie; w sezonie 1930/31 strzeliła 128 bramek. Legenda Villi, Archie Hunter jest pierwszym piłkarzem, który zdobył gola w każdej rundzie Pucharu Anglii, dokonał tego w roku 1887. W latach 1888-1901 Aston Villa nie przegrała żadnego meczu na własnym stadionie w Pucharze Anglii.
Aston Villa jest jednym z pięciu klubów angielskich, które zdobyły Puchar Europy/puchar Ligi Mistrzów. Pozostała czwórka to Liverpool, Manchester United, Nottingham Forest i Chelsea. Villa puchar ten zdobyła 26 maja 1982 wygrywając w finale 1:0 z Bayernem Monachium; jedynego gola w tym spotkaniu zdobył Peter Withe.
Stadion.
Obecnym stadionem Aston Villi jest, czterogwiazdkowy w skali UEFA, Villa Park, wcześniej klub grał na Aston Park (1874–1876) i Perry Barr (1876–1897). Villa Park jest obecnie największym stadionem piłkarskim w Midlands i ósmym w całej Anglii. Na obiekcie było rozgrywanych 16 meczów międzynarodowych, pierwszy w roku 1899, ostatni zaś w 2005. Dlatego stadion ten jest pierwszym w Anglii, na którym były rozgrywane spotkania reprezentacyjne w trzech różnych wiekach. Na Villi Park było rozgrywanych 55 półfinałów Pucharu Anglii, najwięcej w historii. Klub planuje rozbudować północną trybunę. Jeśli tak się stanie, to obiekt będzie mógł pomieścić 51 tysięcy kibiców.
Kapitanowie klubu.
Aston Villa w czasie swojej historii miała 43 kapitanów. Poniżej znajduje się chronologiczna lista kapitanów drużyny.
Trenerzy w historii.
Chronologiczna lista trenerów klubu od jego założenia. Na liście uwzględniono tych szkoleniowców, którzy poprowadzili zespół w przynajmniej jednym oficjalnym spotkaniu.
Najwięksi rywale.
Głównymi rywalami Aston Villi od zawsze była ekipa innego lokalnego klubu, czyli Birmingham City. Mecze między tymi dwoma ekipami są znane jako "Second City Derby". Villa posiada też kilka innych lokalnych rywali, ale mecze z nimi już tak nie elektryzują fanów jak potyczki z City. Do rywali tych zaliczają się: West Bromwich Albion, Wolverhampton Wanderers i Coventry City.
Aston Villa w popkulturze.
Dużo programów telewizyjnych w ostatnich kilku dekadach nawiązuje do Aston Villi. W sitcomie "Porridge", Lennie Godber jest kibicem Villi. W pierwszym odcinku serialu "Tak jest, panie ministrze" Jim Hacker mówił, że musi się zwalniać z pracy, żeby obejrzeć grę Aston Villi. Jednak w późniejszym odcinku zorganizował kampanię, żeby uratować fikcyjny lokalny klub – „Aston Wanderers”. W czasie odcinków "The Fast Show", kibic Villi Mark William jest przedstawiony w koszulce w koszulce rywali The Villans – Birminghamu City, co później zepsuło jego reputację.

</doc>
<doc id="126917" url="https://pl.wikipedia.org/wiki?curid=126917" title="Bielsko">
Bielsko

Bielsko (śl. "Biylsko", , ) – dawne miasto na Śląsku Cieszyńskim, które 1 stycznia 1951 roku zostało połączone z małopolską Białą Krakowską w jeden organizm pod nazwą Bielsko-Biała.
Historia.
Miasto zostało założone pod koniec XIII wieku, pierwsza pisemna wzmianka o nim pochodzi z 1312 roku. Pierwotnie należało do księstwa cieszyńskiego, które w 1327 roku przyjęło zwierzchność Korony Czeskiej. Od 1572 roku było centrum państwa stanowego, które w 1752 roku stało się księstwem (istniało do 1848 roku). W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Bilicium". Od XVI wieku stanowiło znaczący ośrodek rzemiosł, zwłaszcza sukiennictwa i garncarstwa, na początku XIX wieku doszło natomiast do szybkiego rozwoju przemysłu, którego główną gałęzią było włókiennictwo. Rozwój przemysłowy i związany z tym wzrost liczby ludności wywołały wielkie przemiany architektoniczno-urbanistyczne. Ze względu na wielkomiejską zabudowę w stylu historyzmu i secesji miasto było nazywane „małym Wiedniem”.
Już od średniowiecza Bielsko i okoliczne wsie tworzyły niemiecką wyspę językową. Według niemieckich danych z 1910 roku dla 81,5% mieszkańców językiem domowym był niemiecki. W dobie kontrreformacji miasto zachowało wyraźnie protestancki charakter i pozostało ważnym ośrodkiem Kościoła ewangelickiego także po wydaniu patentu tolerancyjnego. Liczna tu była również społeczność żydowska (około 16%).
W 1904 roku w miejscowości utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Koło liczyło początkowo 30 członków. W 1935 roku prezesem organizacji był Wiktor Przybyła, sekretarzem Władysław Kurz, a naczelnikiem Stefan Bułka.
Po zakończeniu I wojny światowej tereny, na których leży miejscowość – Śląsk Cieszyński – stały się przedmiotem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli dowództwo III batalionu Milicji Polskiej Śląska Cieszyńskiego pod dowództwem por. Kubisztala, a później ppor. K. Międzybrodzkiego, której podlegały lokalne oddziały milicji. W latach 1939–1945 Bielsko znajdowało się w granicach III Rzeszy i było częścią prowincji Śląsk.
Mimo że oficjalne połączenie Bielska i Białej w jedno miasto nastąpiło dopiero w 1951 roku, oba miasta tworzyły jedną całość pod względem gospodarczym, społecznym i przestrzennym już sto lat wcześniej. Pierwsze próby ich zjednoczenia są datowane na 1872 rok, chociaż wtedy znajdowały się w dwóch różnych austriackich krajach – Bielsko na Śląsku Austriackim, Biała natomiast w Galicji.
Dziś pojęcie "Bielsko" ma znaczenie wyłącznie historyczne, jest jednak potocznie używane na zasadzie "pars pro toto" na określenie całego miasta Bielsko-Biała.

</doc>
<doc id="126918" url="https://pl.wikipedia.org/wiki?curid=126918" title="Kurosawa">
Kurosawa



</doc>
<doc id="126920" url="https://pl.wikipedia.org/wiki?curid=126920" title="Tortura">
Tortura

Tortura (zwykle w liczbie mnogiej: tortury) – celowe zadawanie komuś bólu fizycznego lub psychicznego w okrutny sposób.
Tortury najczęściej mają związek z działaniami funkcjonariuszy państwowych (z ich udziałem bądź za ich zgodą czy poleceniem), stanowiąc niekiedy element śledztwa (jako brutalna forma przesłuchania). Stosowane są jednak, również przez osoby prywatne (np. przez przestępców). Stosowanie tortur miało miejsce już od starożytności, zaś najpowszechniejsze stało się w okresie od XVI do XVIII wieku. Współcześnie praktyki tego typu są bezwzględnie zakazane co stanowi jedno z podstawowych praw człowieka, mimo to nadal zdarzają się przypadki ich stosowania (w tym również przez aparat państwowy).
Przyczyny stosowania tortur.
Prawdopodobnie najważniejszym celem tortur było zmuszenie osoby torturowanej do przyznania się do winy, co do której nie było pewności lub możliwości udowodnienia. Przykładami takich działań są:
Równie istotnym celem stosowania tortur było uzyskanie od torturowanego zeznań lub informacji, których nie chciał lub nie mógł udzielić dobrowolnie. Miało to miejsce, między innymi, w następujących sytuacjach:
Kolejną przyczyną stosowania tortur była zwyczajna chęć zastraszenia bądź złamania oporu osoby torturowanej lub osoby blisko z nią związanej. Szczególnym przykładem było torturowanie osoby trzeciej w celu wydobycia informacji, zeznań czy przyznania się do winy osoby, wobec której bezpośrednio stosowane tortury nie dawały rezultatu. Przykładem może być opisywane przez Sołżenicyna w "Archipelagu GuŁag" postępowanie funkcjonariuszy NKWD, którzy nie mogąc w żaden sposób zmusić podejrzanego do przyznania się do winy, w końcu na jego oczach poddają torturom członków jego rodziny (np. żonę lub córkę). Tego rodzaju postępowanie z reguły prowadziło do szybszego załamania psychicznego niż bezpośrednie zadawanie bólu.
Znamiona tortur noszą również kary cielesne, które jednak jako przewidziane przez prawo sankcje nie są torturami w ścisłym znaczeniu tego słowa, choć również powodują cierpienie (np. łamanie kołem bądź obcięcie kończyny). Także niektóre ordalia były w istocie torturami.
Historia stosowania tortur.
Starożytność.
Tortury stosowane były zarówno w starożytnej Grecji, jak i starożytnym Rzymie. Powszechnie stosowano je wobec niewolników, więźniów skazanych na śmierć, gladiatorów (w celu zmuszenia ich do walki) czy wyzwoleńców (których jednak torturować było wolno jedynie w wypadku podejrzenia o zdradę).
Różnorakim torturom poddawano w czasach rzymskich (m.in. za panowania Nerona i Domicjana) prześladowanych chrześcijan. Warto wspomnieć, że także Jezus Chrystus według Ewangelii był torturowany w śledztwie: "Tymczasem ludzie, którzy pilnowali Jezusa, naigrawali się i bili Go. Zasłaniali mu oczy i pytali: „Prorokuj, kto Cię uderzył”." (Łk 22, 63-64)
Średniowiecze.
W całej Europie nastąpiło w średniowieczu rozpowszechnienie tortur w związku z prawem, ustanawiającym przyznanie się do winy jako główny i najważniejszy dowód.
Torturom zasadniczo poddawano osoby powyżej czternastego roku życia i nie będące w podeszłym wieku. Nie poddawano torturom kobiet w ciąży i ludzi chorych. Przeszkodą do podjęcia tortur był również stan szlachecki lub duchowny bądź piastowany wysoki urząd. Wszystkie te przeszkody traciły jednak znaczenie, gdy sprawa dotyczyła przestępstwa politycznego.
Mimo że tortury były stosowane właściwie wszędzie, ich wykonywanie było w wielu miejscach ograniczone do specjalnych sytuacji. W Anglii na przykład przywilej stosowania tortur miały jedynie sądy specjalne.
Tortury nie rozpowszechniły się wszędzie jednakowo szybko. O ile we Francji zgodnie z prawem stosowano tortury już w XII wieku, to w Polsce jeszcze w wieku XIV stosowanie tortur było sporadyczne.
Do stosowania tortur znacząco przyczyniło się powstanie inkwizycji, poszukującej i sądzącej heretyków. Na stosowanie tortur wobec podejrzanych o herezję czy czary zezwolił papież Innocenty IV w swojej bulli "Ad extirpanda" już w 1252. Warto jednak w tym miejscu zwrócić uwagę na ograniczenia, jakie inkwizycja nałożyła na stosowanie tortur podczas procesów. Tortury mogły zostać wprowadzone w sytuacji „bez wyjścia”, czyli gdy oskarżony wbrew dowodom nie przyznawał się do winy, jednak nie potrafił potwierdzić swej niewinności materiałem dowodowym. Obowiązywały także zakazy podobne do (wyżej wymienionych) tych, które obowiązywały w prawie świeckim, tzn. nie można było torturować szlachciców, duchownych, wysokich urzędników, kobiet w ciąży, dzieci i starców (choć procedura przewidywała wyjątki). Oskarżony mógł także, powołując się na chorobę bądź kalectwo, zażądać wizyty lekarza, jednak inkwizytor nie miał obowiązku brać pod uwagę jego medycznej opinii. Przy samych torturach obecni musieli być, zgodnie z nakazami dekretału "Multorum querela", sędziowie trybunału inkwizycyjnego (inkwizytor i ordynariusz diecezji, gdzie zatrzymano oskarżonego), lub ich oficjalni wikariusze. Tortury można było powtarzać jedynie po dokładnej analizie przypadku i głębokim przemyśleniu sprawy. Inkwizytorzy mieli jednak możliwość obejścia tego zakazu, „zawieszając” tortury.
Poszukiwanie winnych poprzez tortury zarówno w sprawach świeckich, jak i kościelnych było powszechne aż do początków XVIII wieku, jednak jej stosowanie przez sądy kościelne zdarzały się rzadziej niż w sądach świeckich. Dlatego w średniowiecznej Anglii stosowanie tortur zostało ograniczone instytucją "przywilej kleru" ("benefit of clergy").
Wbrew dzisiejszym wyobrażeniom w czasach średniowiecznych tortury nie były tak rozpowszechnione jak w okresach późniejszych. W średniowieczu przeważały kary kompozycyjne, polegające na zapłaceniu kary na rzecz państwa i pokrzywdzonego, tzw. płat. Tortury na szeroką skalę zaczęto stosować w XIV wieku; zostały przewidziane przez Statuty miast włoskich. Apogeum stosowania tortur przypada na XVI-XVII wiek, czyli kilkaset lat po okresie Średniowiecza. W większości krajów europejskich zniesione w XIX wieku.
Czasy nowożytne.
Około roku 1750 coraz więcej przeciwników tortur występowało otwarcie przeciwko ich stosowaniu. Było to oczywiście po części podyktowane względami humanitarnymi, z drugiej zaś argumentami nieprawdziwości zeznań wymuszonych cierpieniem.
Działania przeciwników tortur okazały się skuteczne, bo w kolejnych państwach europejskich zabraniano stosowania tortur (w Prusach w 1754, w Austrii i Polsce w 1776, w Rosji w 1801). Początek wieku XIX przyniósł zakaz stosowania tortur właściwie w całej Europie i Stanach Zjednoczonych, gdzie stosowanie tortur zniesiono 8. poprawką do konstytucji.
Systemy totalitarne.
Powstanie w XX wieku systemów totalitarnych przyniosło powrót do szerokiego stosowania tortur w czasie śledztwa, jak i dla samego zadania cierpień osobom torturowanym.
Działające w nazistowskich Niemczech służby, szczególnie Gestapo, radzieckie NKWD, a także tajna policja włoskich faszystów (OVRA) oraz japońska specjalna żandarmeria wielokrotnie i na różne sposoby stosowały tortury zarówno wobec przeciwników politycznych, jak i jeńców oraz osób cywilnych w czasie II wojny światowej. Wiele cech tortur noszą pseudomedyczne eksperymenty prowadzone w obozach koncentracyjnych, na przykład w Auschwitz-Birkenau.
Także po wojnie reżimy totalitarne nowo powstałego bloku sowieckiego stosowały powszechnie tortury w walce z opozycją polityczną. W Polsce do instytucji słynących ze stosowania w śledztwie tortur należało Ministerstwo Bezpieczeństwa Publicznego.
Tortury stosowały także reżimy w Chinach, Kambodży, Chile.
Współczesność.
Mimo wielu ustanowionych przepisów i konwencji w wielu miejscach na świecie nadal w sposób niejawny stosowane są tortury, przede wszystkim wobec różnego rodzaju opozycji politycznej bądź różnego rodzaju separatystów – także w krajach uznawanych za demokratyczne.
Amnesty International informuje, że współcześnie tortury są stosowane w Chinach, Rosji, Białorusi, Turcji, Uzbekistanie, Arabii Saudyjskiej, Stanach Zjednoczonych, Korei Północnej, Turkmenistanie i wielu innych krajach.
Głośne stały się również oskarżenia o stosowanie tortur przez żołnierzy amerykańskich w bazie Guantanamo na Kubie i w więzieniu Abu-Ghraib w Iraku.
Podejrzewa się, że w latach 2000. w polskim Ośrodku Kształcenia Kadr Wywiadu w Starych Kiejkutach torturowani byli członkowie Al-Ka’idy, na przykład Chalid Szajch Muhammad, uważany za głównego organizatora zamachu na World Trade Center. Podczas pobytu w Polsce miał on być około 180razy poddany torturze polegającej na kontrolowanym topieniu (ang. "waterboarding").
Również policja polska oskarżana jest o częste stosowanie tortur względem przesłuchiwanych.
Prowadzenie tortur.
Warunki prowadzenia tortur.
Najczęściej tortury prowadzono w wydzielonym pomieszczeniu, tzw. sali tortur (zwanej też izbą tortur lub katownią). Pomieszczenia takie były najczęściej zbudowane w sposób zapewniający izolację od otoczenia, by na zewnątrz nie dochodziły krzyki torturowanych. Z tego powodu katownie znajdowały się w lochach zamkowych, podziemiach ratusza czy wydzielonych budowlach (np. Katownia w Gdańsku albo pełniąca dawniej funkcje katowni wieża na Kapellbrücke w Lucernie).
Tortury prowadził kat, czasem przy udziale pomocników. Podejrzanych torturowano w obecności osoby przesłuchującej, która zadawała bezpośrednio w czasie tortur pytania, albo wysyłano na tortury w wypadku odmowy zeznań. Jeżeli po powrocie z sesji tortur osoba podejrzana nadal nie wykazywała ochoty zeznawania, wysyłano ją do katowni ponownie, przy czym była zazwyczaj torturowana w znacznie okrutniejszy sposób (oprawca uznawał odmowę zeznań za swoistą obrazę).
Najczęściej tortury prowadzono już od rana, nie podawszy wcześniej torturowanemu posiłku (przy czym warto wspomnieć, że prowadzący śledztwo nierzadko spożywali posiłki bądź alkohol w czasie przesłuchań i tortur). Bywało i tak, że tortury prowadzono bez przerwy przez cały dzień, a nawet znacznie dłużej (takimi torturami były na przykład wielogodzinne przesłuchania, podczas których ofierze nie pozwalano zasnąć – metoda zwana "konwejerem" stosowana w ZSRR).
Przebieg tortur.
Najczęściej stosowanie tortur jako elementu śledztwa było poprzedzone próbami wydobycia zeznań przy pomocy zwyczajnych przesłuchań.
Przed zastosowaniem tortur bardzo często stosowano obligatoryjnie działania mające charakter tortur wstępnych: zamknięcie w celi, unieruchomienie w nienaturalnej pozycji, zimno, brak snu, ostre światło, obecność insektów czy szczurów w celi. Często ofiarę głodzono lub pozbawiano wody do picia.
Jeśli podejrzany nie zgadzał się na dobrowolne zeznania, przedstawiano groźbę tortur, ewentualnie pokazywano narzędzia tortur, przedstawiając ich działanie i stopień zadawanego cierpienia. Kiedy mimo to nie uzyskiwano zeznań, przystępowano do tortur właściwych.
Zazwyczaj stosowano stopniowanie przebiegu tortur, rozpoczynając od lżejszych i mniej bolesnych. Najczęściej jako najlżejszą torturę stosowano biczowanie, by poprzez użycie różnorodnych urządzeń kaleczących dojść do tortur o najwyższym stopniu bolesności, trwale okaleczających, takich jak rozciąganie na tzw. łożu sprawiedliwości, przypalaniu ogniem czy użyciu tzw. trzewika.
Wiele systemów prawnych ograniczało długość stosowanych tortur, na przykład pozwalając poddać torturom jedynie trzykrotnie, ale przepisy te były nagminnie obchodzone.
Tortury szybko prowadziły do okaleczeń fizycznych i wyniszczenia psychicznego, do tego stopnia, że torturowana osoba bardzo szybko decydowała się na przyznanie do wszystkich zarzucanych czynów.
Ordalia.
Niektóre ordalia, mimo że z założenia nie miały charakteru tortur, wyraźnie nosiły ich znamiona. Działo się tak przede wszystkim w wypadku procesów o czary, gdy stosowanie ordaliów nie miało charakteru całkowicie dobrowolnego, a mimo to przebiegało w sposób przynoszący podejrzanej osobie cierpienia.
Do takich ordaliów mogły należeć:
Skuteczność.
Toczy się dyskusja nad tym, czy stosujący tortury osiągają swój cel. M.in. Jeannine Bell argumentuje, że tak nie jest.
Prawo.
Tortury i innego rodzaju nieludzkie traktowanie są zabronione przez, między innymi, następujące akty:
Stosowania tortur zabrania także Konstytucja RP z 2 kwietnia 1997 roku, której artykuł 40. głosi, że "Nikt nie może być poddany torturom ani okrutnemu, nieludzkiemu lub poniżającemu traktowaniu i karaniu."
Kodeks karny (1997) zabrania tortur w art. 118, 123, 246 i 247.
Zakaz tortur (czy też wolność od tortur) to jedno z niewielu praw człowieka nieposiadających żadnych klauzul limitacyjnych, nie podlega także derogacji. Jest to zakaz bezwzględny, dlatego też ani wobec stanu wyjątkowego, ani wojny, nie wolno go łamać. To samo dotyczy medycznych eksperymentów bez zgody poddawanego.

</doc>
<doc id="126921" url="https://pl.wikipedia.org/wiki?curid=126921" title="Edward I Aviz">
Edward I Aviz

Edward I Aviz (ur. 31 października 1391, zm. 9 września 1438) – król Portugalii w latach 1433-1438.
Syn i następca Jana I oraz Filipy Lancaster. Prowadził politykę ekspansji w Afryce Północno-Zachodniej, w 1437 zorganizował ekspedycję, której celem było zdobycie Tangeru i Arzili, wyprawa zakończyła się jednak klęską. Podjął próbę kodyfikacji prawa portugalskiego. Był autorem traktatu politycznego "Leal Conselheiro", a także dzieł myśliwskich i wierszy.
W 1428 poślubił Eleonorę Aragońską, córkę króla Ferdynanda I Aragońskiego i Eleonory z Alburquerque. Mieli razem 9 dzieci:
Edward zmarł w 1438 w czasie zarazy, jego następcą został małoletni syn Alfons.

</doc>
<doc id="126922" url="https://pl.wikipedia.org/wiki?curid=126922" title="Asystolia">
Asystolia

Asystolia (łac. z gr. "asystole") – brak elektrycznej i mechanicznej czynności serca lub czynność serca o częstotliwości mniejszej niż 10/min. Jest częstym wtórnym mechanizmem zatrzymania krążenia. W zapisie EKG objawia się w postaci płaskiej linii, zbliżonej do linii izoelektrycznej w co najmniej dwóch sąsiadujących odprowadzeniach EKG. Jej wystąpienie oznacza zazwyczaj całkowity brak czynności skurczowej serca, poza przypadkami "asystolii rzekomej", kiedy to płaska linia zapisie EKG spowodowana jest problemami technicznymi sprzętu do rejestracji EKG, złym przyleganiem elektrod do skóry lub błędami w technice badania.
Czterosekundowa asystolia powoduje u ludzi zawroty głowy, a nawet utratę przytomności; trwająca dłużej jest stanem zagrożenia życia (śmierć kliniczna). W przypadku stwierdzenia asystolii, podobnie jak przy każdym zatrzymaniu krążenia, jeżeli to możliwe, identyfikuje się i usuwa jej przyczyny oraz stosuje się zaawansowane zabiegi resuscytacyjne. W celu stymulacji serca zaraz po wystąpieniu asystolii stosuje się uderzenie w okolicę przedsercową, co może dać pożądany efekt szczególnie, jeśli zachowane są załamki P. Jeżeli chory jest przytomny, należy zachęcać go do kaszlu. Natomiast elektrostymulacja jest mało skuteczna. Leki podawane w przypadku asystolii to adrenalina i atropina. 
Odsetek przypadków wypisu ze szpitala po przebyciu asystolii wynosi mniej niż 2%.

</doc>
