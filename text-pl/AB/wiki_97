<doc id="127793" url="https://pl.wikipedia.org/wiki?curid=127793" title="GPhoto">
GPhoto

gPhoto jest bezpłatną biblioteką do obsługi 
cyfrowych aparatów fotograficznych. Obecnie (listopad 2009) gPhoto2 obsługuje ponad 1100 różnych modeli aparatów cyfrowych. Jest dostępny pod licencją GNU GPL. gPhoto działa w systemach operacyjnych GNU/Linux, FreeBSD, NetBSD i innych systemach Unixowych.
Projekty w ramach gPhoto:
gPhoto obsługuje PTP (ang. Picture Transfer Protocol, "protokół przesyłania zdjęć").
Liczne aparaty cyfrowe spośród nie obsługiwanych przez gPhoto, można obsługiwać za pomocą protokołu USB mass storage, w pełni obsługiwanego przez GNU/Linux. Protokół ten został opracowany z myślą o dyskach USB, więc przy takim zastosowaniu ma pewne ograniczenia.

</doc>
<doc id="127794" url="https://pl.wikipedia.org/wiki?curid=127794" title="Belize City">
Belize City

Belize City – największe miasto Belize, historyczna stolica tego kraju, położone u ujścia rzeki Belize do Morza Karaibskiego. Główny port morski kraju. Ludność wynosi około 69 475 mieszkańców (2013).
Belize City było stolicą Hondurasu Brytyjskiego do 1970 roku, kiedy brytyjski rząd kolonialny przeniósł się do nowej stolicy Belmopan. Obecnie Belize City jest stolicą dyskryktu Belize.
Miasto zostało założone w XVII wieku przez Brytyjczyków jako Belize Town. Znajduje się w nim Biblioteka Narodowa Belize. W roku 1961 zostało zniszczone w wyniku przejścia huraganu.

</doc>
<doc id="127795" url="https://pl.wikipedia.org/wiki?curid=127795" title="Feyenoord">
Feyenoord

Feyenoord Rotterdam NV (wym. ) – holenderski klub piłkarski z siedzibą w Rotterdamie, założony 19 lipca 1908, jako "Wilhelmina Rotterdam". Od lat 70. jeden z najbardziej utytułowanych holenderskich klubów futbolowych, zarówno na arenie krajowej (wielokrotny mistrz, zdobywca pucharu oraz superpucharu), jak i międzynarodowej (triumfator wielu oficjalnych rozgrywek pucharowych w Europie i na świecie). Za największy sukces w jego dotychczasowej historii uważane jest wywalczenie w 1970 Pucharu Europy Mistrzów Krajowych i Pucharu Interkontynentalnego. Wraz z Ajaksem i PSV Eindhoven od wielu lat zaliczany jest do tzw. holenderskiej "wielkiej trójki".
Historia.
Lata 1908-1939.
19 lipca 1908 grupa robotników portu i stoczni w Rotterdamie założyła w pubie "De Vereeniging" (należącym do "Jacka de Keijzera" – stąd jego inna nazwa "De Keijser") klub sportowy Wilhelmina o czerwono-biało-niebieskich barwach (zawodnicy występowali w czerwonych koszulkach z niebieskimi rękawami, białych spodenkach i getrach) z "Gerardusem Dirkiem van Leerdamem" jako prezesem. W 1909 przemianowano go na Hillesluise Football Club, pozostawiając wcześniejsze barwy, a także wstąpiono w szeregi "Rotterdamskiego Związku Piłki Nożnej" (RVB). Następnie ponownie zmieniono nazwę na RVV Celeritas o barwach żółto-biało-czarnych (żółte koszulki z podłużnymi czarnymi pasami, białymi spodenkami i getrami). W 1912 klub został przyjęty w poczet członków Królewskiego Holenderskiego Związku Piłki Nożnej (KNVB), przemianowując się 5 maja 1912 na SC Feijenoord (od nazwy części miasta, w której miał swą siedzibę). Nazwę tę wybrano spośród trzech propozycji – dwie pozostałe to: "Mars" i "Het Zuiden" (pol. "południe" – dzielnica Feijenoord, zlokalizowana jest bowiem na południe od rzeki). Przyjął on również nowe barwy czerwono-biało-czarne, obowiązujące do dziś (podstawowy strój stanowią biało-czerwona koszulka, czarne spodenki i getry). W 1917 drużyna uzyskała awans do I ligi, przenosząc się jednocześnie na stadion "Kromme Zandweg", a w 1924 odniosła swój pierwszy wielki sukces, wywalczając premierowe mistrzostwo Holandii. W ciągu następnej półtora dekady wyczyn ten powtórzyła jeszcze czterokrotnie (w sezonach 1928, 1936, 1938 i 1940). W 1930 zespół po zwycięskim 1:0 finale w derbowym pojedynku z Excelsiorem zdobył po raz pierwszy krajowy puchar, zaś pięć lat później ogrywając w decydującym spotkaniu 5:2 klub z Helmond (protoplastę dzisiejszego Helmond Sport). Od lat 20. XX wieku Feijenoord zaczął stawać się najpopularniejszą drużyną w Rotterdamie, przejmując to miano od najstarszej w tym mieście Sparty, która pod koniec wcześniejszej dekady znacznie obniżyła loty. Z uwagi na rosnącą popularność klubu wśród lokalnej społeczności i coraz liczniejszą grupę zadeklarowanych sympatyków w 1933 władze z prezesem "Leenem van Zandvlietem" na czele podjęły decyzję o budowie nowego obiektu piłkarskiego na potrzeby "De club van het volk". Prace rozpoczęto 16 września 1935, a 27 marca 1937 na obiekcie rozegrano pierwszy mecz, w którym gospodarze towarzysko podejmowali Germinal Beerschot.
Lata 1940-1969.
Podczas II wojny światowej stadion ten okupowali Niemcy, więc Feijenoord musiał przenieść się na obiekt Sparty Het Kasteel. Na kolejne sukcesy przyszło jednak poczekać dwie dekady – do wczesnych lat 60, które zapoczątkowały ponadto "złotą erę" w historii klubu. 2 kwietnia 1956 "De Kameraden" rozgromili 11:4 "De Volewijckers Amsterdam", a 9 goli do nich uzyskał "Henk Schouten". W tym samym roku zainaugurowała swe zmagania liga zawodowa, a pierwszy mecz w jej ramach Feijenoord rozegrał 2 września 1956. 5 września 1961 drużyna zadebiutowała w europejskich pucharach, wygrywając na Gamla Ullevi z IFK Göteborg 0:3 w pierwszym spotkaniu 1/16 finału Pucharu Europy Mistrzów Krajowych sezonu 1961/1962 (premierową bramkę w tych zmaganiach uzyskał "Frans Bouwmeester" w 31 minucie). W rewanżu 13 września 1961 "De club aan de Maas" rozgromił Szwedów 8:2, jednak w kolejnej rundzie musiał uznać wyższość Tottenham Hotspur F.C. (1:3 i 1:1).
W 1962 Feyenoord obronił tytuł mistrza Holandii oraz dotarł do finału Pucharu Intertoto (porażka z Ajaxem Amsterdam 2:4). 12 grudnia 1962 r. Feyenoord wygrywa decydujący mecz przeciwko węgierskiemu Vasas SC w drugiej rundzie Pucharze Europy Mistrzów Klubowych sezonu 1962-63. Pierwsze dwa mecze (w Budapeszcie i Rotterdamie) zakończyły wynikami po 1:0 dla gospodarzy, więc rozegrano trzeci mecz na neutralnym stadionie w Belgii, w Antwerpii. 30 tys. fanów "De club van Zuid" było świadkami meczu, w którym znów padła tylko jedna bramka – dla Feyenoordu, strzelona przez Rinusa Bennaarsa, który został po meczu okrzyknięty mianem "Bohatera z Deurne" (od dzielnicy Antwerpii, gdzie rozegrano mecz). Mecz ten zapoczątkował przyjaźń pomiędzy fanami Feyenoordu i Royal Antwerp FC.
W ćwierćfinale przeciwnikiem była francuska drużyna Stade de Reims. Pierwszy mecz zakończył się zwycięstwem drużyny holenderskiej 1:0, a w rewanżu padł remis 1:1. 8 maja 1963 r. Feyenoord zmierzył się w półfinale tych rozgrywek z Benficą Lizbona. W pierwszym meczu padł bezbramkowy remis. Niestety w rozegranym w stolicy Portugalii meczu drużyna z Holandii uległa Portugalczykom 1:3. Jak się jednak później okazało był to początek jednego z najlepszych okresów w historii klubu. W 1965 r. "De club aan de Maas" zdobył
po raz pierwszy podwójne trofeum: mistrzostwo oraz Puchar Holandii. Sukces ten został powtórzony w roku 1969. Tytuł mistrzowski z 1965 r. dał klubowi z Rotterdamu miejsce w Pucharze Europy Mistrzów Klubowych 1965/1966. Już w 1/16 finału Feyenoord trafił na wielokrotnych zdobywców tego trofeum – Real Madryt. W trakcie pierwszego meczu kontuzjowany Hans Kraay musiał opuścić murawę już w 31 minucie i nie wrócił już w pierwszej połowie, a nikt go nie zmienił. Kraay wrócił na boisko w drugiej połowie i strzelił bramkę dającą Holendrom zwycięstwo 2:1. Jeszcze w ciągu tego samego meczu ulubieniec holenderskich fanów Coen Moulijn został ostro zaatakowany przez hiszpańskiego obrońcę. Po faulu Moulijn zaczął gonić obrońcę przez całe boisko. Dołączyło do niego paru kolegów z drużyny oraz kilku fanów, którzy wbiegli na boisko. Sędzia był zmuszony przerwać mecz, który zakończył się tym samym zwycięstwem Feyenoordu. Dwa tygodnie później w rewanżu Real rozbił drużynę z Rotterdamu aż 5:0. Drużyna z Madrytu została tryumfatorem tych rozgrywek.
Lata 1970-1999.
Jako mistrz Holandii z 1969 r. Feyenoord wziął udział w Pucharze Europy Mistrzów Klubowych w sezonie 1969/1970. Po zdemolowaniu w dwumeczu Reykjavíkur 16:2 następnym przeciwnikiem był słynny AC Milan. Drużyna z Rotterdamu przegrała mecz wyjazdowy 0:1, ale u siebie zdołała wygrać 2:0 co pozwoliło Feyenoordowi awansować do ćwierćfinałów i zmierzyć się z drużyną ASK Vorwärts Berlin.
Podobnie jak w dwumeczu z AC Milan "De club van Zuid" przegrał pierwszy mecz 0:1 i wygrał rewanż 2:0. W półfinale Holendrzy zmierzyli się z Legią Warszawa. Pierwszy mecz zakończył się bezbramkowym remisem. W rewanżu, dzięki bramkom van Hanegema i Hasila drużyna z De Kuip wygrała 2:0 zapewniając sobie po raz pierwszy w historii udział w finale rozgrywek europejskich. W finale tym przeciwnikiem był Celtic Glasgow. Mecz rozegrano we Włoszech, na stadionie San Siro w Mediolanie. Mecz zakończył się zwycięstwem Feyenoordu 2:1; bramki zdobyli Rinus Israël i Ove Kindvall dla Feyenoordu oraz Tommy Gemmell dla Celticu. W ten sposób to Feyenoord został pierwszą holenderską drużyną, która wygrała rozgrywki europejskie.
Pomimo tego, że Feyenoord nie zdobył mistrzostwa Holandii w 1970 r. wziął udział w Pucharze Europy Mistrzów Klubowych 1970/1971 jako obrońca trofeum. Drużyna z Rotterdamu została niespodziewanie wyeliminowana już w pierwszej rundzie przez rumuński klub UT Arad. Mimo to Feyenoord zmierzył się w Pucharze Interkontynentalnym z argentyńskim zespołem Estudiantes La Plata. Pierwszy mecz w Buenos Aires zakończył się remisem 2:2. W Holandii Feyenoord wygrał 1:0 (bramkę strzelił Joop van Daele) i został pierwszym holenderskim zespołem, który wywalczył to trofeum. W 1971 r. Feyenoord wywalczył swoje dziesiąte mistrzostwo Holandii.
W 1973 r. klub oficjalnie zmienił nazwę z "Feijenoord" na "Feyenoord", ponieważ ludzie spoza Holandii mieli problemy z wymówieniem części "ij" w nazwie Feijenoord. Już pod nową nazwą klub wziął udział w Pucharze UEFA w sezonie 1973/1974. Dotarł do finału, pokonując w dwumeczu VfB Stuttgart w półfinale. W finale zmierzył się z Tottenhamem Hotspur. W pierwszym meczu padł remis 2:2. Feyenoord zdołał wygrać u siebie 2:0 i trofeum trafiło do Rotterdamu. Feyenoord został pierwszym holenderskim zespołem, który wygrał to trofeum. W latach 70' "De club aan de Maas" wywalczył jeszcze tylko jeden tytuł – mistrzostwo Holandii w 1974 r. W 1978 r. utworzono oficjalnie drużynę amatorską – Sportclub Feyenoord.
W 1980 r. Feyenoord wywalczył piąty w swojej kolekcji Puchar Holandii po zwycięstwie nad Ajaxem 3:1. Sezon 1983/1984 przyniósł Feyenoordowi trzeci dublet w historii. W tym czasie członkami drużyny byli między innymi Johan Cruijff, Ruud Gullit i Peter Houtman. W tym sezonie Feyenoord doznał dotkliwej porażki z Ajaxem przegrywając w Amsterdamie 2:8. Jednakże drużyna z De Kuip zdołała się zrewanżować wygrywając u siebie 4:1 oraz pokonując Ajax w Pucharze Holandii.
Następne sezony nie były już tak dobre i klub nie potrafił zając w lidze miejsca wyższego niż trzecie. W sezonie 1989/1990 klub walczył o pozostanie w Eredivisie, ostatecznie obronił się przed spadkiem. Feyenoord borykał się też z problemami finansowymi po bankructwie głównego sponsora – HCS.
Po tym jak Wim Jansen zastąpił na stanowisku trenerskim duet Gunder Bengtsson/Pim Verbeek po porażce z PSV Eindhoven 0:6, sytuacja klubu zaczęła się poprawiać. PSV było najsilniejszym holenderskim klubem tego okresu zostało wyeliminowane przez Feyenoord z Pucharu Holandii. Drużyna z Rotterdamu dotarła do finału, gdzie pokonała BVV Den Bosch 1:0 i zdobyła kolejne trofeum. Jako zdobywcy Pucharu zagrali z PSV w meczu o Superpuchar Holandii w 1991 r. (rozegrany po raz pierwszy od 1949 r.). PSV uległo Rotteramowi 0:1. Klub ponownie zdobył Puchar Holandii w 1992 r. pokonując w finale Rodę Kerkrade 3:0. W tym samym roku Feyenoord dotarł do półfinałów Pucharu Zdobywców Pucharów odpadając w półfinale z AS Monaco, przegrywając ilością bramek wyjazdowych, po dwóch meczach zakończonych remisami.
W sezonie 1992/1993 Feyenoord zapewnił sobie kolejne mistrzostwo Holandii, następnie dwa Puchary Holandii w 1994 r. (po zwycięstwie nad NEC Nijmegen 2:1) i 1995 r. (z FC Volendam 2:1). W Pucharze Zdobywców Pucharów w sezonie 1994/1995 Feyenoord dotarł do ćwierćfinału, gdzie musiał uznać wyższość Realu Saragossa. W kolejnej edycji PZP Feyenoord odpadł w półfinale po porażce z Rapidem Wiedeń.
W sezonie 1997/1998 Feyenoord zadebiutował w Lidze Mistrzów zajmując trzecie miejsce w grupie za Manchesterem United i Juventusem. 25 kwietnia 1999 r. Feyenoord zapewnił sobie 14. tytuł mistrza Holandii. Tytuł ten świętowało na ulicach Rotterdamu blisko 250 tysięcy fanów. Przed rozpoczęciem sezonu 1999/2000 Feyenoord pokonał w Amsterdamie Ajax 3:2 wygrywając swój drugi Superpuchar Holandii.
Historia najnowsza.
W sezonie 1999/2000 Feyenoord wystąpił po raz drugi w Lidze Mistrzów. Tym razem zajął drugie miejsce w grupie za Rosenborgiem, a przed Borussią Dortmund i Boavistą. Feyenoord awansował do drugiej fazy grupowej gdzie zajął trzecie miejsce za Chelsea F.C. i S.S. Lazio, a przed Olympique Marsyliai odpadł z dalszych rozgrywek.
Kolejny raz w Lidze Mistrzów Feyenoord wystąpił w sezonie 2001/2002 zajmując trzecie miejsce w grupie za Bayernem Monachium i Spartak Moskwa a przed Spartą Praga. To oznaczało, że drużyna z De Kuip weźmie udział Pucharze UEFA zamiast w kolejnej rundzie Ligi Mistrzów. Smutek wśród kibiców nie trwał długo ponieważ w Pucharze UEFA Feyenoord spisywał się świetnie pokonując między innymi w półfinale Inter Mediolan i docierając do finału tej edycji. W finale rozgrywanym na De Kuip przeciwnikiem była Borussia Dortmund. Po dwóch bramkach van Hooijdonka i jednej Tomassona Feyenoord wygrał to spotkanie 3:2. Bramki dla Borussii zdobyli Amoroso i Koller.
Po zdobyciu Pucharu UEFA w 2002 r. rozpoczął się słabszy okres w historii klubu. W sezonie 2002/2003 klub zdołał jeszcze zająć trzecie miejsce w lidze i dotrzeć do finału Pucharu Holandii, gdzie uległ FC Utrecht 1:4. Sezon 2005/2006 był rozczarowaniem dla kibiców klubu. Feyenoord co prawda zajął trzecie miejsce w lidze, ale przegrał play-off o prawo występu w Lidze Mistrzów z Ajaxem. Sezon 2006/2007 był jeszcze gorszy. Dwóch podstawowych graczy opuściło klub: Salomon Kalou (do Chelsea F.C.) i Dirk Kuijt (do Liverpoolu). W tym samym czasie jasne stało się, że klub nie jest w najlepszej sytuacji finansowej, mimo zapewnień prezesa Van den Herika, który twierdził, że wszystko jest w porządku. Oliwy do ognia dolało sprowadzenie Charisteasa z Ajaxu jako zastępstwa dla Kuyta. Po protestach Prezes Van den Herik zrezygnował, a w klubie rozpoczęły się reformy. To nie był jednak koniec kłopotów. Feyenoord został wykluczony z rozgrywek europejskich z powodu chuligańskich wybryków kibiców podczas meczu z AS Nancy. Sezon zakończył się 7. miejscem w lidze co oznaczało, że Feyenoord nie zagra w europejskich pucharach po raz pierwszy od 16 lat.
W 2007 r. wszystkich zaskoczył znakomity występ młodego obrońcy Feyenoordu Roystona Drenthe na Mistrzostwach Europy U-21 w piłce nożnej 2007. Przyciągnęło to sponsorów do klubu. Feyenoord zatrudnił swojego byłego trenera – Berta van Marwijka i mógł pozwolić sobie na kilka poważnych transferów jak np. Giovanni van Bronckhorst czy Roy Makaay. Mimo wszystko klub zajął w lidze tylko 6. miejsce. Na pocieszenie Feyenoord zdobył pierwsze trofeum od 6 lat – Puchar Holandii (pokonując Rodę Kerkrade 2:0), co zbiegło się z obchodami stulecia klubu. Po zakończeniu sezonu 2008/2009 trener van Marwijk objął posadę trenera reprezentacji Holandii. Nowym trenerem Feyenoordu został Gertjan Verbeek.
W sezonie 2008/2009 klub oficjalnie świętował swoje stulecie. Odbył się z tej okazji turniej jubileuszowy, w którym oprócz Feyenoordu wzięły udział drużyny Borussii Dortmund, Tottenhamu Hotspur i Celticu Glasgow. W czerwcu 2009 nowym trenerem drużyny został Mario Been. 24 października 2010 klub poniósł największą ligową porażkę w historii, przegrywając z PSV Eindhoven 0:10.
Szkoleniowcy.
Feyenoord był prowadzony przez trenerów z wielu państw. Początkowo byli to głównie Anglicy, jak np. pierwszy trener w historii Feyenoordu – Bill Julian. Pierwszym holenderskim menedżerem Feyenoordu był Engel Geneugelijk (choć tylko tymczasowo). Pierwszym trenerem, który odnosił większe sukcesy był Richard Kohn. Prowadził on zespół w latach 1935 – 1939 i 1951 – 1955 zdobywając mistrzostwo Holandii w sezonach 1935/1936 i 1937/1938. W latach 1975-1976 Feyenoord prowadził polski szkoleniowiec – Antoni Brzeżańczyk. Najsłabszym okresem w historii klubu były lata 1989-1991, kiedy to klub prowadzili dwaj trenerzy: Holender Pim Verbeek i Szwed Gunder Bengtsson. Bengtsson był jak dotąd ostatnim zagranicznym menedżerem Feyenoordu. Międzynarodowe sukcesy z zespołem osiągali: Ernst Happel, Wiel Coerver i Bert van Marwijk.

</doc>
<doc id="127797" url="https://pl.wikipedia.org/wiki?curid=127797" title="Punkt nieciągłości">
Punkt nieciągłości

Punkt nieciągłości, nieciągłość – punkt w dziedzinie funkcji, w którym nie jest ciągła. Czasem wymaga się, żeby był to punkt skupienia tej dziedziny, a niekoniecznie jej element.
Rodzaje.
Wyróżnia się kilka przenikających się odmian nieciągłości. Co najmniej dwie z nich są określone dla funkcji między dowolnymi przestrzeniami topologicznymi:
Dodatkowe rodzaje nieciągłości definiuje się dla funkcji zmiennej rzeczywistej (formula_1):
Twierdzenia.
Dla funkcji rzeczywistej zbiór nieciągłości jest przeliczalną sumą zbiorów domkniętych. Istnieją też wyniki o nieciągłościach funkcji rzeczywistych zmiennej rzeczywistej (formula_5):

</doc>
<doc id="127798" url="https://pl.wikipedia.org/wiki?curid=127798" title="Juliusz Paweł Schauder">
Juliusz Paweł Schauder

Juliusz Paweł Schauder (ur. 21 września 1899 we Lwowie, zm. we wrześniu 1943 tamże) – polski matematyk żydowskiego pochodzenia.
Życiorys.
Urodził się w rodzinie lwowskiego adwokata pochodzenia żydowskiego. Po ukończeniu lwowskiego gimnazjum (w związku z wybuchem wojny) został zmobilizowany do armii austriackiej. Brał udział w walkach na froncie włoskim, gdzie dostał się do niewoli. W 1918 wstąpił do organizowanej we Francji armii gen. Hallera. W 1919 wrócił do rodzinnego miasta wraz z armią Hallera przybyłą na odsiecz oblężonemu przez Ukraińców Lwowowi.
Zdemobilizowany rozpoczął studia matematyczne na Uniwersytecie Jana Kazimierza. Zakończył je obroną pracy doktorskiej "Teoria pomiaru powierzchni Ziemi" napisanej u prof. Hugona Steinhausa. W latach 1928–1934 uczył matematyki w V Państwowym Gimnazjum im. Hetmana Stanisława Żółkiewskiego we Lwowie (był profesorem matematyki m.in. Alfreda Jahna) i agentem ubezpieczeniowym. Kontynuował także swoje badania naukowe na styku matematyki i geografii, a dzięki wstawiennictwu Steinhausa od 1927 wykładał również na UJK. 
W 1930 wprowadził pojęcie bazy w przestrzeni Banacha uogólniające pojęcie bazy ortonormalnej w przestrzeni Hilberta, a zwane obecnie bazą Schaudera. W tym samym roku opublikował pracę "Der Fixpunktsatz in Funktionalräumen" (Studia Math. 2, 171-180, 1930), w której uogólnił twierdzenie Brouwera o punkcie stałym na przypadek przestrzeni Banacha - wynik ten znany jest pod nazwą twierdzenia Schaudera. W swej pracy badawczej Schauder rozwijał, wraz z innymi przedstawicielami Lwowskiej Szkoły Matematycznej nową podówczas dziedzinę matematyki, analizę funkcjonalną; i tak, jeszcze w 1930 roku sformułował i udowodnił kolejny wynik - twierdzenie o operatorze sprzężonym. 
W 1932 otrzymał stypendium naukowe Fundacji Rockefellera, dzięki któremu mógł kontynuować swoje badania w Lipsku, a po dojściu do władzy w Niemczech Hitlera – w Paryżu. Paryski okres jego biografii okazał się najbardziej płodnym. W 1934 w czasopiśmie matematycznym "Annales scientifiques de l'École normale supérieure" opublikowano jego pracę napisaną wspólnie z matematykiem francuskim Jeanem Leray zatytułowaną "Topologie et équations fonctionnelles" dotyczącą zastosowania teorii przestrzeni Banacha do równań o pochodnych cząstkowych. Podana tam metoda badania istnienia rozwiązań równań różniczkowych oparta została o specjalne narzędzie, tzw. stopień topologiczny odwzorowania, będący uogólnieniem stopnia Brouwera na odwzorowania przestrzeni Banacha, podobnie jak twierdzenie Schaudera o punkcie stałym uogólnia twierdzenie Brouwera. Za swój wkład w rozwój matematyki, w 1938 Schauder i Leray zostali laureatami międzynarodowej Nagroda Malaxa. Fundator nagrody, bogaty rumuński przedsiębiorca, chciał uhonorować najgłośniejszy w owym czasie rezultat naukowy, którego nie obejmowałaby Nagroda Nobla. Z powodu wojny okazała się to być jedyna przyznana Nagroda Malaxa. 
Podczas pierwszej okupacji sowieckiej Lwowa (1939–1941) Schauder był wykładowcą mechaniki teoretycznej i analizy wyższej na Wydziale Matematyczno-Przyrodniczym Uniwersytetu Lwowskiego. Zginął zastrzelony przez Niemców we Lwowie najprawdopodobniej we wrześniu 1943 podczas akcji wyłapywania Żydów.
Jego żona Emilia i córka Ewa były przechowane przez polskie podziemie w lwowskich kanałach. Żona nie wytrzymała jednak trudnych warunków, sama ujawniła się Niemcom i została zesłana do obozu w Lublinie, gdzie zmarła. Córka uratowała się i po wojnie wyjechała do Włoch, gdzie zamieszkała u stryja.
Upamiętnienie.
Od 2012 roku Centrum Badań Nieliniowych im. Juliusza Pawła Schaudera Uniwersytetu Mikołaja Kopernika w Toruniu nadaje Medal im. J. P. Schaudera za osiągnięcia naukowe i wkład w analizę nieliniową. Laureatami medalu są: Jean Mawhin (2012), (2014) i Edward Norman Dancer (2017), Susanna Terracini (2020). 

</doc>
<doc id="127799" url="https://pl.wikipedia.org/wiki?curid=127799" title="Miasta Czadu">
Miasta Czadu

Według danych oficjalnych pochodzących z 2010 roku Czad posiadał ponad 40 miast o ludności przekraczającej 1 tys. mieszkańców. Stolica kraju Ndżamena jako jedyne miasto liczyło ponad pół miliona mieszkańców; 2 miasta z ludnością 100–500 tys.; 1 miasto z ludnością 50–100 tys.; 8 miast z ludnością 25–50 tys. oraz reszta miast poniżej 25 tys. mieszkańców.
Największe miasta w Czadzie.
Największe miasta w Czadzie według liczebności mieszkańców (stan na 01.01.2010):

</doc>
<doc id="127801" url="https://pl.wikipedia.org/wiki?curid=127801" title="LODMAN">
LODMAN

LODMAN – szerokopasmowa miejska sieć komputerowa (MAN) w Łodzi.
Jest to szkieletowa sieć dalekiego zasięgu, łącząca sieci lokalne większości łódzkich uczelni, instytutów naukowych i ważniejszych urzędów, realizująca dostęp do Internetu dla tych instytucji. Lodman jest także instytucją rejestrującą dla domen lodz.pl, sieradz.pl, plock.pl, zgierz.pl, pabianice.pl, skierniewice.pl, oraz zajmuje się eksploatacją systemu rozproszonej bazy danych Łódzkiej Akademickiej Sieci Bibliotecznej, która m.in. udostępnia w internecie zasoby katalogowe 10 największych bibliotek naukowych w Łodzi.
Sieć ta dysponuje dwoma międzynarodowymi łączami zewnętrznymi: akademickim w ramach porozumienia PIONIER oraz bezpośrednim komercyjnym. 
Oprócz tego Lodman prowadzi działalność komercyjną polegającą na udostępnianiu stałych łączy do Internetu o różnej przepustowości, udostępnianiu miejsca do prowadzenia stron WWW, konsultingu przy instalacji i projektowaniu sieci lokalnych.
Od 1998 roku zajmuje się ponadto prowadzeniem transmisji internetowych i archiwizacją wydarzeń naukowych, kulturalnych i targowych Łodzi (od 2006 roku jako TVi Lodman), w oparciu o ekipę złożoną z pracowników Centrum Komputerowego i wolontariuszy - w większości studentów Politechniki Łódzkiej.
Lodman jest na bieżąco zarządzany przez Centrum Komputerowe Politechniki Łódzkiej, zaś wszelkie decyzje strategiczne należą do Rady Użytkowników, w skład której wchodzą przedstawiciele instytucji - abonentów sieci Lodman.
Sieć ta jest finansowana ze składek członkowskich instytucji przyłączonych do sieci, zysków z działalności komercyjnej oraz bezpośrednich dotacji z Ministerstwa Nauki i Informatyzacji.

</doc>
<doc id="127803" url="https://pl.wikipedia.org/wiki?curid=127803" title="Herman Auerbach">
Herman Auerbach

Herman Auerbach (ur. 26 października 1903 w Tarnopolu, zm. 17 sierpnia 1942 we Lwowie) – polski matematyk żydowskiego pochodzenia, jeden z czołowych przedstawicieli lwowskiej szkoły matematycznej.
Życiorys.
Studiował początkowo (od 1921) na Wydziale Prawa Uniwersytetu Jana Kazimierza we Lwowie, jednak wkrótce przeniósł się na studia matematyczne na Wydziale Filozoficznym UJK. Ukończył je w 1926. W 1928 obronił doktorat na podstawie rozprawy "O polu krzywych wypukłych o średnicach sprzężonych", a w 1935 habilitował się. W październiku 1936 otrzymał prawo "veniam legendi" z zakresu matematyki na Wydziale Matematyczno-Przyrodniczym Uniwersytetu Jana Kazimierza we Lwowie. Był starszym asystentem w Zakładzie Matematycznym UJK kierowanym przez prof. Eustachego Żylińskiego. 
Podczas pierwszej okupacji sowieckiej Lwowa (1939-1941) był profesorem analizy funkcjonalnej Uniwersytetu. Udowodnił tzw. lemat Auerbacha (zob. też baza Auerbacha, układ Auerbacha). Po zajęciu miasta przez Niemców został uwięziony w lwowskim getcie. Popełnił samobójstwo w szpitalu, by uniknąć transportu przez Niemców do obozu zagłady w Bełżcu.

</doc>
<doc id="127805" url="https://pl.wikipedia.org/wiki?curid=127805" title="Tete">
Tete



</doc>
<doc id="127806" url="https://pl.wikipedia.org/wiki?curid=127806" title="Punkt nieciągłości pierwszego rodzaju">
Punkt nieciągłości pierwszego rodzaju



</doc>
<doc id="127807" url="https://pl.wikipedia.org/wiki?curid=127807" title="Hak chirurgiczny">
Hak chirurgiczny

Hak chirurgiczny (rozwieracz, retraktor) – narzędzie chirurgiczne służące do odsuwania od siebie struktur anatomicznych (np. brzegów ran, mięśni i innych tkanek) podczas operacji, aby zapewnić chirurgowi odpowiednie odsłonięcie pola operacyjnego oraz do podtrzymywania i ochrony różnych narządów wewnętrznych podczas przeprowadzania operacji.
Istnieje wiele różnych rodzajów retraktorów. Umożliwia to zastosowanie ich w różnych częściach ciała i tkankach. Wyróżnia się retraktory ręczne, które wymagają stałego trzymania podczas zabiegu oraz retraktory automatyczne (samotrzymające), które są zbudowane z co najmniej dwóch łyżek i dzięki możliwości ich zablokowania w danej pozycji nie wymagają trzymania podczas zabiegu.
Chirurgia jamy brzusznej.
W chirurgii jamy brzusznej zastosowanie mają haki ręczne (np. Hak Farabeufa) oraz automatyczne (np. Rozwieracz Balfour).
Chirurgia klatki piersiowej.
W chirurgii klatki piersiowej wyróżnia się dwa rodzaje rozwieraczy:

</doc>
<doc id="127808" url="https://pl.wikipedia.org/wiki?curid=127808" title="Indukcja elektrostatyczna">
Indukcja elektrostatyczna

Indukcja elektrostatyczna (zwana też influencją elektrostatyczną) – zjawisko fizyczne, sposób elektryzowania ciała w wyniku zbliżenia do niego naelektryzowanego ciała.
W przewodnikach.
Zbliżenie ciała naelektryzowanego odpowiada wprowadzeniu ciała do pola elektrycznego. W przewodniku wprowadzonym do pola elektrycznego ładunki swobodne przesuwają się tak, by wewnątrz przewodnika nie było pola elektrycznego. W wyniku czego przewodnik pozostaje elektrycznie obojętny (tak jak przed zbliżeniem) jako całość, ale jego części uzyskują ładunek elektryczny zwany ładunkiem indukowanym.
Przesunięte ładunki zmieniają pole elektryczne nie tylko w przewodniku ale także w otaczającej przestrzeni. Po odsunięciu ładunku indukującego (bez rozdzielania) układ ładunków w przewodniku powraca do poprzedniego stanu.
Jeżeli części przewodnika zostaną rozdzielone (rozłączone elektrycznie) na elementy o różnym stanie naelektryzowania, to powstaną ciała trwale naelektryzowane.
W dielektrykach.
W dielektrykach pole elektryczne powoduje tylko niewielkie przesunięcie ładunków wywołując polaryzację dielektryka. Zazwyczaj polaryzacja ustępuje po wysunięciu dielektryka z pola elektrycznego, ale w ferroelektrykach pozostaje niewielka jej część zwana polaryzacją resztkową. Istnieją substancje zachowujące trwale stan naelektryzowania nazywane są one piroelektrykami.
Występowanie i zastosowanie.
Zjawisko indukcji elektrostatycznej jest odpowiedzialne za większość przypadków elektryzowania się ciał, np. taśmociągów, samochodu jadącego drogą, osoby chodzącej po izolującej podłodze. 
Zjawisko to jest podstawą działania maszyny elektrostatycznej i generatora Van de Graaffa, urządzeń do uzyskiwania ciał naelektryzowanych.
Indukcja elektrostatyczna powoduje przyciąganie naelektryzowanego przez indukcję ciała, przez ciało które wywołało to naelektryzowanie. Siła ta jest wynikiem niejednorodności pola elektrycznego. Na ciało naelektryzowane działa siła w kierunku większego natężenia pola elektrycznego. Przykładem może być przyciąganie niewielkich skrawków papieru przez naelektryzowaną pałeczkę ebonitową.

</doc>
<doc id="127811" url="https://pl.wikipedia.org/wiki?curid=127811" title="Punkt nieciągłości drugiego rodzaju">
Punkt nieciągłości drugiego rodzaju



</doc>
<doc id="127812" url="https://pl.wikipedia.org/wiki?curid=127812" title="Glinojeck">
Glinojeck

Glinojeck – miasto w województwie mazowieckim, w powiecie ciechanowskim, siedziba gminy miejsko-wiejskiej Glinojeck. Miasto leży na zachód od Ciechanowa, na Równinie Raciąskiej nad rzeką Wkrą, na Mazowszu. W latach 1975–1998 miasto administracyjnie należało do woj. ciechanowskiego.
Według danych GUS z 31 grudnia 2019 r. miasto zamieszkiwało 3008 mieszkańców.
Charakterystyka.
Glinojeck leży na skrzyżowaniu dróg krajowych nr 7 (E77: Warszawa–Gdańsk) i nr 60 (Płock – Ciechanów). Ze względu na położenie oraz dobrze rozwiniętą infrastrukturę miasto i gmina jest dogodnym obszarem dla inwestorów. Gmina posiada największą w Europie środkowo-wschodniej cukrownię zarządzaną przez spółkę Pfeifer &amp; Langen Polska S.A.
W gminie znajduje się strzeżone kąpielisko nad Wkrą czynne w okresie letnim, hala sportowa, stadion sportowy z kortem do gry w tenisa, boisko Orlik oraz ośrodek kultury. 28 grudnia 2010 roku zostało otwarte, na okres zimowy lodowisko.
Historia.
Pierwsza wzmianka o miejscowości Glinojeck pochodzi z 1403 r. Należał on wtedy do powiatu sulerzyskiego, później niedzborskiego w ziemi zawkrzeńskiej. Był własnością szlachecką. Na przestrzeni wieków należał do różnych właścicieli. W 1418 r. był nim Guntek herbu Prus, w 1448 r. występuje Mikołaj, dziedzic Glinojecka, brat poprzedniego, potem Stanisław Guntkowic. Przez dłuższy czas należał Glinojeck do Glinojeckich, jednakże urodzony w 1779 r. Antoni Glinojecki był w pierwszej połowie XIX w. dziedzicem sąsiednich Szyjk, tak jak i jego syn Franciszek. W 1859 r. założona została przez spółkę obywatelską cukrownia „Izabelin” której osada zawdzięcza swój rozwój. Robotnicy z cukrowni uczestniczyli w powstaniu styczniowym, a także w strajkach w 1918, kiedy to utworzyli radę delegatów robotniczych. Podczas II wojny światowej wielu cukrowników walczyło z okupantem. W 1977 wybudowano nowoczesny kombinat cukrowniczy.
Glinojeck prawa miejskie uzyskał 1 października 1993 roku.
Wspólnoty wyznaniowe.
Kościół katolicki
Świadkowie Jehowy
Media.
Miasto od 1993 roku posiada własną, bezpłatną gazetę lokalną. Do roku 2013 redaktorem naczelnym był Tadeusz Woicki. Od 2013 do początku 2015 roku gazeta nie była wydawana z powodów finansowych. W marcu 2015 roku wznowiono wydawanie "Wieści Glinojecka". W latach 2015-2018 redaktor naczelną gazety była Małgorzata Żdanowska, a od 2019 Barbara Tokarska-Wójciak.
W 2013 roku z inicjatywy osób prywatnych funkcjonowanie rozpoczęły portale informacyjne glinojeck.info oraz mojglinojeck.pl.
Sport.
W mieście funkcjonuje klub sportowy "MKS „Kryształ” Glinojeck", który w sezonie 2021/2022 grał w klasie okręgowej (grupa ciechanowsko-ostrołęcka). Mecze odbywają się na wielofunkcyjnym Stadionie Miejsko-Gminnym na 658 widzów przy ul. Parkowej 22.

</doc>
<doc id="127813" url="https://pl.wikipedia.org/wiki?curid=127813" title="Trokar">
Trokar

Trokar - narzędzie chirurgiczne w kształcie prowadnicy rurowej (kaniula, koszulka), w której umieszczony jest trzpień ze stali, lub twardego plastiku (mandryn, obturator, sztyft) o ostrym bądź tępym zakończeniu. Trokary stosuje się w chirurgii endoskopowej w celu wytworzenia kanału przez powłoki ciała do jamy otrzewnej, jamy opłucnej, przestrzeni zaotrzewnowej bądź innych części ciała. Po osadzeniu trokaru usuwa się mandryn, a pozostawiona metalowa, lub plastikowa kaniula jest wykorzystywana jako port umożliwiający wprowadzanie narzędzi endoskopowych. Kaniule trokaru posiadają na końcach uszczelki zapobiegające ucieczce gazu wprowadzonego do jamy ciała w celu utrzymania odmy. Techniki endoskopowe najczęściej stosuje się w operacjach na narządach jamy brzusznej (laparoskopia).
W weterynarii trokar można stosować w celu upuszczenia gazów przy wzdęciach (np. przy wzdęciu żwacza u bydła).
Historia.
Trokary były używane już w starożytności do upuszczania np. płynu z jamy otrzewnej. W XIX w. nastąpił ich dalszy rozwój. Skonstruowano wiele nowych urządzeń, które najczęściej służyły do odbarczenia z płynu worka osierdziowego, jamy opłucnej i jamy otrzewnej.

</doc>
<doc id="127816" url="https://pl.wikipedia.org/wiki?curid=127816" title="Aleksandr Puszkin">
Aleksandr Puszkin



</doc>
<doc id="127818" url="https://pl.wikipedia.org/wiki?curid=127818" title="Antoni Łaciak">
Antoni Łaciak

Antoni Jan Łaciak (ur. 23 czerwca 1939 w Szczyrku, zm. 6 lutego 1989 w Katowicach) – polski skoczek narciarski, reprezentant Polski, olimpijczyk. Wicemistrz świata 1962 z Zakopanego. Mistrz i wicemistrz Polski. Były rekordzista kraju w długości skoku. Reprezentant klubu LKS Skrzyczne, a w czasie służby wojskowej – WKS Zakopane.
Pochodził z wielodzietnej rodziny. Był synem Józefa Łaciaka i Julii z domu Wieczorek. Miał trzech braci: Jana, Jakuba i Józefa i dwie siostry: Annę i Marię. W czasie II wojny światowej rodzina została wywieziona do Lysek pod Rybnikiem, a następnie do Niemiec, do Arolsen i zmuszona do pracy. Józef zmarł, Julia w 1945 powróciła do Szczyrku. 4 kwietnia 1964 Antoni wziął ślub z Marianną z domu Laszczak. Łaciakowie mieli dwóch synów: Ryszarda i Jakuba. Ryszard skakał na nartach, ale bez większych sukcesów. Został mechanikiem samochodowym, a jego młodszy brat tapicerem. Wnuczki Antoniego, Patrycja i Katarzyna, także jeździły na nartach. Łaciak miał także wnuka Szymona.
Przebieg kariery.
Po ukończeniu szkoły podstawowej Antoni Łaciak uczył się zawodu murarza i wstąpił do szczyrskiego LZS. Zaczął skakać w 1950, jego trenerem w klubie LKS Skrzyczne był jego krewny, Antoni Wieczorek. Oprócz narciarstwa zajmował się wówczas także siatkówką i pływaniem. Przygotowywał skocznie do zawodów. Ustanowił rekord skoczni na igelitowej skoczni w Warszawie. Na mistrzostwach Polski juniorów, rozgrywanych w dniach 11-14 stycznia 1954 w Karpaczu, uplasował się na 3. miejscu. W tamtym roku był także trzeci na zawodach skoków w Goleszowie. W 1958 na mistrzostwach Polski juniorów klasy „C”, w Wiśle, był szósty. Trener reprezentacji Mieczysław Kozdruń i trener klubowy Wieczorek zalecali mu sporo ćwiczeń gimnastycznych i akrobatyki, by zwiększyć jego sprawność. Spowodowane to było wysokim wzrostem Łaciaka. Więcej czasu niż na skoczni spędzał wtedy na sali gimnastycznej.
1959/1960.
W 1959 Łaciak był dziewiąty na zawodach w Oberwiesenthal, trzeci w lotach na skoczni Kulm i trzeci podczas Konkursu Narodów w Dydku, w Czechosłowacji. W 1960 był drugi w zawodach na igelicie w Warszawie. Łaciak zajmował czołowe lokaty w Pucharze Beskidów i Mistrzostwach Śląska. Startował często w Zakopanem, gdzie trafił podczas służby wojskowej do klubu WKS Zakopane.
1960/1961.
W mistrzostwach Polski w Wiśle-Malince był 8. i 7. W mistrzostwach Śląska w Wiśle, odbywających się w dniach 28–30 stycznia zdobył tytuł wicemistrzowski. W zawodach o Puchar „Volkstimme” w Klingenthal, rozgrywanych 24 marca, był 25. Dwa dni później, w Oberwiesenthal, zajął 27. miejsce. W marcowym Memoriale w Zakopanem uplasował się na 20. pozycji.
1961/1962.
W tym sezonie zadebiutował w Turnieju Czterech Skoczni. W jego 10. edycji zajął 27. lokatę, z 786,9 pkt. W Oberstdorfie był 29, w Innsbrucku 39, w Garmisch-Partenkirchen 25, a w Bischofshofen 35., ex eauquo z Władysławem Tajnerem.
W międzynarodowym konkursie skoków w Zakopanem zajął 2. pozycję. Podczas V Międzynarodowych Konkursów Skoków o Puchar Beskidów, 19 stycznia w Wiśle-Malince, był drugi za Antonim Wieczorkiem, a 21 stycznia zwyciężył w drugim konkursie. Trener Kozdruń postanowił powołać go na mistrzostwa świata w Zakopanem.
21 lutego, w ramach zawodów FIS, odbył się konkurs skoków na Średniej Krokwi. Był on wcześniej dwukrotnie odwoływany z powodu opadów śniegu i silnego wiatru. Wzięło w nim udział 62 skoczków. Zawody przerwano tylko raz, w południe, na okres około jednej godziny. Podmuchy wiatru i opady śniegu stwarzały nierówne warunki dla zawodników. Przez pewien czas zasypane były tory najazdowe. Faworytem Polaków do walki o medale miał być Wieczorek. Jego upadek, kilka dni przed rozpoczęciem zawodów, odebrał gospodarzom nadzieję na sukces. Prowadzenie w konkursie, po skoku na 68 m, objął norweski skoczek Toralf Engan. Drugie miejsce po pierwszej serii, z rezultatem 68,5 m, zajmował Łaciak, który skakał na enerdowskich nartach marki Poppa, z numerem startowym 57. Sędziowie przyznali mu dość niskie noty. W następnej kolejce Polak miał 64,5 m i spadł na czwartą pozycję w klasyfikacji. Podczas trzeciej i ostatniej serii padał gęsty śnieg. Faworyt konkursu, Helmut Recknagel, wylądował na 71,5 m i wyszedł na prowadzenie. Łaciak uzyskał taką samą odległość i uplasował się w rankingu konkursu przed Niemcem, z łączną notą 222,5 pkt. Do noty skoczka zaliczano wówczas sumę punktów z dwóch najlepszych skoków. Kończący konkurs Engan uzyskał 70,5 m i został mistrzem świata, wyprzedzając Łaciaka i Recknagla. Łaciak, który uważał werdykt sędziów za niesprawiedliwy i twierdził, że to on jest mistrzem, na ramionach kibiców został zaniesiony do hotelu „Imperial”.
Cztery dni później odbył się konkurs na Wielkiej Krokwi, specjalnie przebudowanej na mistrzostwa świata. Kierownikiem skoczni był Stanisław Marusarz, kierownikiem konkurencji Józef Podstolski, a delegatem technicznym FIS Hans Renner. Pod skocznią zgromadziło się około 125 tysięcy kibiców, a według fachowców z całego świata konkurs należał do najpiękniejszych w historii narciarstwa. Znowu rozegrano trzy serie skoków. W pierwszej Recknagel osiągnął 97,5 m. Łaciak, mimo nie najlepszego stylu, skoczył pół metra mniej od Niemca. Fin Niilo Halonen, tak jak Recknagel, miał 97,5 m. Engan wylądował na 92,5 m. W drugiej części zawodów Recknagel z rękami daleko wyciągniętymi przed siebie skoczył 103 m, co było nowym rekordem Krokwi. Zdeprymowało to rywali, w tym i Łaciaka, który osiągnął 94 m i 94,5 m, zajmując ostatecznie 6. lokatę z notą 222,3 pkt.
Łaciak otrzymał gratulacje od premiera Józefa Cyrankiewicza i 5000 złotych, jako nagroda za medal. Od tygodnika Sportowiec otrzymał tytuł Sportowego Odkrycia Roku, był laureatem „Sportowej Syrenki”, potem od redakcji Tempa oraz WKKFiT w Krakowie otrzymał nagrodę dla najlepszego sportowca województwa krakowskiego. Zajął 4. miejsce w plebiscycie Przeglądu Sportowego na najlepszego sportowca Polski. Dostał od kibiców 258 201 głosów.
W tamtym sezonie Łaciak pojechał jeszcze do Tauplitz. W rozgrywanych tam zawodach zajął 6. miejsce, skacząc 122 m, 112 m, 118 m i 123 m. Ta ostatnia odległość była rekordem Polski, jednak została w tym samym konkursie pobita przez Piotra Walę. Na zakończenie sezonu wystąpił w Skandynawii. W Finlandii zajął 6. miejsce, a w Szwecji 7.
1962/1963.
Turniej Czterech Skoczni rozpoczął od 13. miejsca w Oberstdorfie. Potem był 19. w Innsbrucku, 8. w Ga-Pa i 13. w Bischofshofen. Wyniki te dały mu najwyższe w karierze, 7. miejsce w klasyfikacji generalnej. Łącznie zdobył 759,9 pkt.
Po powrocie z wojska podjął pracę w „Energoaparaturze” w Buczkowicach, nadal będąc członkiem kadry narodowej. W łącznej klasyfikacji dwóch konkursów skoków (w Wiśle i Szczyrku) zajął 2. miejsce. Był pierwszy w Le Brassus w Szwajcarii. Ustanowił rekord tamtejszej skoczni i uplasował się przed Norwegami Torbjørnem Yggesethem i Torgeirem Brandtzægiem. W Memoriale Bronisława Czecha i Heleny Marusarzówny był drugi, za Piotrem Walą. Zajmował czołowe lokaty w zawodach na Śląsku. Został mistrzem Polski na skoczni K-70, ex aequo z Ryszardem Witkem i wicemistrzem na obiekcie K-90, przegrywając z Walą.
1963/1964.
W Turnieju Czterech Skoczni uplasował się na 39. lokacie w Oberstdorfie, 11. w Garmisch-Partenkirchen, 17. w Innsbrucku i 59. w Bischofshofen.
Następnie pojechał na Igrzyska Olimpijskie 1964 do Innsbrucku. Wystąpił na nich po kontuzji. Według jednego źródła był chorążym polskiej ekipy podczas ceremonii otwarcia (według innych przekazów był to Jerzy Wojnar). Łaciak był 34. na skoczni normalnej (72,5 m, 74 m i 71 m z notą 194,3 pkt.).
1965/1966.
W 14. Turnieju Czterech Skoczni został sklasyfikowany na 54. miejscu, z notą 630,3 pkt. W Oberstdorfie był 20, a w Ga-Pa 66. 66. był także w Innsbrucku. Turniej zakończył na 73. pozycji w Bischofshofen.
W mistrzostwach Polski na skoczni w Wiśle-Malince zajął 6. pozycję. Jeszcze przez kilka lat okazjonalnie uczestniczył w lokalnych zawodach.
Po zakończeniu kariery.
Łaciak zakończył karierę w 1975 roku. Powodem wycofania się ze sportu były gorsze wyniki, coraz większe kłopoty ze zdrowiem, a zwłaszcza z kręgosłupem oraz założenie rodziny. Łaciak zajął się budową domu. Trwała ona około dziesięciu lat. Potem zajmował się skoczniami narciarskimi w rejonie Szczyrku i innymi obiektami sportowymi tej miejscowości, już jako pracownik szczyrskiego COS-u (był kierownikiem obiektów sportowych). Otrzymał tytuł Mistrza Sportu.
Śmierć.
Z czasem kłopoty z kręgosłupem nasiliły się. Powodem były przeciążenia w treningu z ciężarami. Wtedy też przeszedł na rentę. Byłym skoczkiem zajmował się dr Smolik, lekarz sportowy. Łaciak zachorował potem na chorobę wieńcową. Lekarze w 1989 roku namówili go na operację serca, która odbyła się w szpitalu w Katowicach–Ochojcu, w szpitalu kardiologiczno-chirurgicznym. Operował go prof. Bochenek. Operacja trwała około 24 godzin i zakończyła się 6 lutego. Serce po odłączeniu aparatury nie podjęło pracy. Łaciak zmarł.
Obecnie co roku organizowane są zawody w skokach narciarskich o Memoriał Olimpijczyków ze Szczyrku: Antoniego Wieczorka, Antoniego Łaciaka, Józefa Huczka i Stefana Przybyły. Ich organizatorem jest Stowarzyszenie Rekreacyjno-Sportowe „Sokół” w Szczyrku. W 1992 w Szczyrku otwarto skocznię Antoś, nazwaną tak na cześć Antoniego Łaciaka i Antoniego Wieczorka, o punkcie konstrukcyjnym umiejscowionym na 15 m.

</doc>
<doc id="127823" url="https://pl.wikipedia.org/wiki?curid=127823" title="Natalia Rybicka">
Natalia Rybicka

Natalia Rybicka (ur. 1 października 1986 w Warszawie) – polska aktorka, występująca na scenie w zespole Teatru Studio w Warszawie.
Życiorys.
Ukończyła naukę w liceum ogólnokształcącym w Aninie, jest absolwentką klasy o profilu artystycznym. W 2010 r. ukończyła studia na Akademii Teatralnej w Warszawie. Mieszka w Warszawie. Ma dwóch braci: Piotra (ur. 1988) i Pawła (ur. 1995). Trenuje taniec nowoczesny, klasyczny i disco dance (dwukrotnie została mistrzynią Polski w Disco Dance Freestyle).
Życie prywatne.
Jest związana z operatorem filmowym, Michałem Sobocińskim. Ma z nim córkę – Helenę (ur. 7 czerwca 2022).

</doc>
<doc id="127825" url="https://pl.wikipedia.org/wiki?curid=127825" title="Dzień, w którym zatrzymała się Ziemia (film 1951)">
Dzień, w którym zatrzymała się Ziemia (film 1951)

Dzień, w którym zatrzymała się Ziemia (ang. "The Day the Earth Stood Still") – film fantastycznonaukowy z 1951 wyreżyserowany przez Roberta Wise’a. Scenariusz został napisany przez Edmunda H. Northa na podstawie noweli Harry’ego Batesa "Rozstanie z Panem".
W 2008 roku miał premierę remake filmu pod tym samym tytułem.
Twórcy.
Występują:
Scenariusz:
Zdjęcia:
Fabuła.
Jest rok 1950, w czasie trwania zimnej wojny, na Ziemi, w Waszyngtonie ląduje latający spodek z przybyszem – Klaatu, oraz jego potężnym robotem Gortem. Klaatu zostaje postrzelony przez żołnierza i przewieziony do szpitala. Ma on do przekazania ważną wiadomość i żąda spotkania z przedstawicielami wszystkich narodów. Ludzie mówią, że to niemożliwe. Klaatu ucieka ze szpitala i postanawia dowiedzieć się czegoś więcej o ludziach, chroniąc się u ziemskiej rodziny.
Nagrody i nominacje.
Złote Globy 1951

</doc>
<doc id="127830" url="https://pl.wikipedia.org/wiki?curid=127830" title="Wybory prezydenckie w Chorwacji w 2005 roku">
Wybory prezydenckie w Chorwacji w 2005 roku

Wybory prezydenckie w Chorwacji w 2005 roku odbyły się w dwóch turach: 2 i 16 stycznia 2005. Były to czwarte wybory prezydenckie od czasu ogłoszenia niepodległości. Wybory wygrał Stjepan Mesić, ubiegający się o reelekcję prezydent Chorwacji.
Państwowa komisja wyborcza ogłosiła 15 kwietnia 2004 listę kandydatów na stanowisko prezydenta państwa. O urząd ponownie ubiegał się urzędujący prezydent Stjepan Mesić. Główną kontrkandydatką okazała się jedna z liderek Chorwackiej Wspólnoty Demokratycznej Jadranka Kosor. Ostatecznie wystartowało 13 osób, każda z nich musiała przedłożyć co najmniej 10 tys. podpisów obywateli popierających jej kandydaturę.
Wyniki.
I tura.
Uprawnionych do głosowania było 4 403 933 osoby. Zagłosowało 2 227 073 wyborców (50,57%). Oddano 20 269 głosów nieważnych (0,91%).
II tura.
Uprawnionych do głosowania było 4 392 220 osób. Zagłosowało 2 241 760 wyborców (51,04%). Oddano 35 617 głosów nieważnych (1,59%).

</doc>
<doc id="127831" url="https://pl.wikipedia.org/wiki?curid=127831" title="Lubomierz (imię)">
Lubomierz (imię)



</doc>
<doc id="127833" url="https://pl.wikipedia.org/wiki?curid=127833" title="Lubogost">
Lubogost



</doc>
<doc id="127835" url="https://pl.wikipedia.org/wiki?curid=127835" title="Jadranka Kosor">
Jadranka Kosor

Jadranka Kosor (wym. []; ur. 1 lipca 1953 w Pakracu) – chorwacka polityk i dziennikarka, wicepremier i minister ds. rodziny, weteranów i solidarności pokoleń w latach 2003–2009. Przewodnicząca Chorwackiej Wspólnoty Demokratycznej od 4 lipca 2009 do 21 maja 2012. Premier Chorwacji od 6 lipca 2009 do 23 grudnia 2011.
Życiorys.
Po ukończeniu szkoły średniej w Pakracu studiowała prawo na Uniwersytecie w Zagrzebiu. Po ukończeniu studiów pracowała od 1972 jako dziennikarka Radia Zagrzeb. W czasie wojny w latach 1991–1995 przygotowywała radiowe programy informacyjne.
W 1995 została reprezentantką w chorwackim parlamencie jako członkini Chorwackiej Wspólnoty Demokratycznej (HDZ). Objęła stanowisko wiceprzewodniczącej parlamentu.
Sprawowała funkcję wiceprzewodniczącej HDZ w latach 1995–1997. Ponownie objęła ją w 2002. W 2003 została wicepremierem oraz ministrem ds. rodziny, weteranów i solidarności pokoleń w rządzie Ivo Sanadera. Zajmowała te stanowiska w obu gabinetach tego premiera.
W 2004 HDZ nominowała ją jako kandydatkę partii do wyborów prezydenckich w 2005. W pierwszej rundzie pokonała Borisa Mikšicia o kilka punktów procentowych i zajęła drugie miejsce (z wynikiem około 20% głosów). W drugiej turze konkurowała z urzędującym prezydentem Stipanem Mesiciem, przegrywając z wynikiem na poziomie 34% głosów.
3 lipca 2009, po rezygnacji ze stanowiska premiera przez Iva Sanadera, prezydent Stjepan Mesić powierzył jej misję utworzenia nowego rządu. Podczas konwencji HDZ w Zagrzebiu 4 lipca 2009 została jednogłośnie wybrana na nową przewodniczącą partii w miejsce ustępującego Iva Sanadera. 6 lipca parlament zatwierdził jej kandydaturę na stanowisku szefa rządu. W głosowaniu nowy gabinet poparło 83 ze 153 deputowanych. Jadranka Kosor została pierwszą w historii kraju kobietą sprawującą urząd premiera.
W wyborach w 2011 ponownie wybrana do Zgromadzenia Chorwackiego. Kierowana przez nią HDZ przegrała jednak te wybory, w rezultacie 23 grudnia 2011 Jadrankę Kosor na stanowisku premiera zastąpił socjaldemokrata Zoran Milanović. Partią kierowała do 21 maja 2012, kiedy to na czele HDZ stanął Tomislav Karamarko. Jadranka Kosor za publiczną krytykę nowych władz partii została wykluczona z HDZ.

</doc>
<doc id="127837" url="https://pl.wikipedia.org/wiki?curid=127837" title="Laparoskopia">
Laparoskopia

Laparoskopia – wziernikowanie jamy otrzewnej za pomocą instrumentu optycznego wprowadzonego przez powłoki brzuszne. Metoda jest wykorzystywana w diagnostyce zmian patologicznych, umożliwia pobranie materiału do badania histopatologicznego oraz przeprowadzanie zabiegów w obrębie jamy brzusznej.
Instrumentarium laparoskopowe.
Podstawowe narządzie służące do przeprowadzenia laparoskopii:
Wytworzenie odmy otrzewnowej.
Odma otrzewnowa może być wykonana za pomocą wprowadzanej „na ślepo” igły Veressa lub metodą otwartą poprzez wykonanie nacięcia powłok i wprowadzenie trokara pod kontrolą wzroku. Następnie, niezależnie od metody, za pomocą insuflatora tłoczy się dwutlenek węgla do jamy brzusznej, tak by ciśnienie w jamie brzusznej wynosiło 12–14 mmHg.
Laparoskopia diagnostyczna.
Wskazaniem do diagnostycznej laparoskopii są:
Laparoskopia zabiegowa.
Operacje laparoskopowe znajdują coraz szersze zastosowanie i w niektórych zabiegach są stosowane rutynowo. Metoda laparoskopowa znajduje zastosowanie przede wszystkim w leczeniu:
Zaletami operacji laparoskopowych są mniejszy uraz operacyjny, mniejsze pooperacyjne dolegliwości bólowe, szybszy powrót perystaltyki i powrót do żywienia doustnego oraz krótszy czas hospitalizacji.
Konwersja operacji do klasycznej.
W pewnych sytuacjach bezpieczne ukończenie operacji metodą laparoskopową jest niemożliwe, wówczas zabieg musi być kontynuowany metodą otwartą. Wyróżnia się konwersje wymuszone i planowe. Konwersje wymuszone zwykle są następstwem powstania powikłań podczas operacji, które nie mogą być bezpiecznie leczone podczas zabiegu laparoskopowego. Konwersja planowa najczęściej jest spowodowana trudnymi warunkami anatomicznymi, w tym występowania anomalii anatomicznych i masywnych zrostów.
Powikłania.
Do najczęstszych powikłań związanych z laparoskopią należą:
Przeciwwskazania do laparoskopii.
Przeciwwskazania bezwzględne:
Przeciwwskazania względne:

</doc>
<doc id="127841" url="https://pl.wikipedia.org/wiki?curid=127841" title="Podział administracyjny Mozambiku">
Podział administracyjny Mozambiku

Mozambik podzielony jest na 10 prowincji oraz miasto wydzielone Maputo. One z kolei dzielą się na dystrykty.
Prowincje i ich stolice:

</doc>
<doc id="127842" url="https://pl.wikipedia.org/wiki?curid=127842" title="Sylwester Wyłupski">
Sylwester Wyłupski

Sylwester Wyłupski (ur. 18 lutego 1975 w Sztumie) – polski piłkarz występujący na pozycji bramkarza, trener.
Życiorys.
Edukacja.
Ukończył Szkołę Podstawową im. Franciszka Jujki w Starym Targu (1990), I Liceum Ogólnokształcące im. Juliusza Słowackiego w Elblągu (1994) oraz Akademię Wychowania Fizycznego i Sportu im. Jędrzeja Śniadeckiego w Gdańsku.
Kariera piłkarska.
Był wychowankiem młodzieżowego klubu Pionier Stary Targ. W latach 1990–1995 grał w Olimpii Elbląg (od 1992 występującej pod nazwą Polonia). Od jesieni 1995 do rundy jesiennej sezonu 1996/97 występował w drugoligowej Pomezanii Malbork, a w przerwie zimowej tamtych rozgrywek przeszedł do grającego w ekstraklasie Stomilu Olsztyn.
9 kwietnia 1997 zadebiutował w meczu I ligi. Ze Stomilem pozostał związany do 2002. Zajmował pozycję pierwszego bramkarza, jednak z powodu licznych kontuzji często zastępowali go były reprezentant Polski Jarosław Bako oraz Zbigniew Małkowski. W sezonie 2001/2002 występował w ekstraklasie regularnie, jednak jego zespół spadł do II ligi. Po spadku przeszedł do płockiej Wisły, w barwach której osiągnął finał Pucharu Polski i tym samym awans do europejskich rozgrywek. W Pucharze UEFA jednak nie zagrał – ponownie zmienił klub, przechodząc do Arki Gdynia. W lipcu 2004 podpisał kontrakt z KSZO Ostrowiec Świętokrzyski, jednak zrezygnował z gry. W czasie przerwy zimowej 2004/2005 dołączył, wraz z kilkoma innymi byłymi piłkarzami Stomilu, do mającego kontynuować tradycje tego klubu OKS 1945 Olsztyn. Zajął się również pracą z młodzieżą, m.in. jako nauczyciel wychowania fizycznego.
W 1996 znajdował się w zainteresowaniu trenerów kadry narodowej. Wystąpił w prowadzonej przez selekcjonera Andrzeja Zamilskiego drużynie do lat 21 w meczu z Grecją (Korynt, 27 marca 1996).
Kariera trenerska.
W sezonie 2005/2006 był trenerem Niedźwiedzia Ramsowo. Od wiosny 2007 do jesieni 2009 pełnił funkcję trenera drużyny KS Łęgajny, a w styczniu 2010 został trenerem bramkarzy w OKS 1945 Olsztyn (dwa lata później przemianowanego na Stomil Olsztyn), z którego odszedł w czerwcu 2021. W styczniu 2022 został trenerem bramkarzy w Sokole Ostróda.

</doc>
<doc id="127843" url="https://pl.wikipedia.org/wiki?curid=127843" title="Bronisław Pawlik">
Bronisław Pawlik

Bronisław Pawlik (ur. 8 stycznia 1926 w Krakowie, zm. 6 maja 2002 w Warszawie) – polski aktor teatralny, filmowy i radiowy.
Życiorys.
Podczas II wojny światowej był robotnikiem kolejowym. W 1946 zadebiutował rolą Happiasza w „Homerze i Orchidei” Tadeusza Gajcego w reżyserii Iwona Galla w Teatrze Wybrzeże w Gdańsku. W 1947 ukończył krakowskie Studio Dramatyczne Iwona Galla. Był aktorem Teatru Wybrzeże w Gdańsku (1946–1949), Teatru im. Jaracza w Łodzi (1949–1952), teatrów warszawskich (Teatr Narodowy, Teatr Polski, Teatr Ateneum, Teatr Powszechny (od 1952), Teatru Współczesnego (od 1989). Występował również w "Kabarecie Starszych Panów" oraz w popularnym programie dla dzieci "Miś z okienka", w którym debiutował 23 czerwca 1957.
Był aktorem Teatru Polskiego Radia, m.in. odtwórca roli „Mordeczki” w cyklicznym słuchowisku "Okno na świat" – Programu III Polskiego Radia. W 1988 został nagrodzony „Wielkim Splendorem” – prestiżową nagrodą przyznawaną przez Zespół Artystyczny Teatru Polskiego Radia dla aktorów – wykonawców słuchowisk radiowych.
Życie prywatne.
Był żonaty z aktorką Anielą Świderską. Aktor zmagał się z chorobą alkoholową. Zmarł na raka żołądka. Został pochowany na cmentarzu Powązkowskim w Warszawie (kwatera J, rząd 5, grób 22).

</doc>
<doc id="127844" url="https://pl.wikipedia.org/wiki?curid=127844" title="Maputo (ujednoznacznienie)">
Maputo (ujednoznacznienie)

Zobacz też:

</doc>
<doc id="127846" url="https://pl.wikipedia.org/wiki?curid=127846" title="Leh">
Leh

Leh – miasto leżące w Azji, w północnych Indiach, na południe od gór Karakorum, w krainie Ladakh, zaliczanej do Himalajów Wysokich, nad rzeką Indus.
Stolica dawniej niezależnego Królestwa Ladakhu, obecnie znajdującego się w większości na terytorium Indii (mała część Ladakhu leży po stronie Chin). Około 27 tysięcy mieszkańców, 43,85% z nich stanowią buddyści, 35,37% hinduiści, a 15,14% muzułmanie.
Temperatura w Leh waha się od −28 °C zimą do 33 °C latem.
Pierwsze połączenia lotnicze z Leh zostało uruchomiono w 1979 r. Między czerwcem a wrześniem można dotrzeć do Leh drogą lądową: 434 kilometrową drogą ze Śrinagaru w Kaszmirze, albo 473 kilometrową z Manali w Himachal Pradesh.
Architektura.
Nad miastem górują ruiny królewskiego pałacu, przypominającego Potalę w stolicy Tybetu – Lhasie. Został on zbudowany przez króla Sengge Namgyala w XVII wieku. W połowie XIX wieku został zniszczony przez kaszmirskie wojsko. Obecnie trwają prace konserwatorskie mające na celu przywróceniu mu dawnej świetności.
Interesującą budowlą w Leh jest sunnicki meczet zbudowany w 1661 roku, po przymierzu z muzułmanami mającemu na celu przeciwstawieniu się dominacji Tybetu w tym regionie, za czasów V Dalajlamy. Meczet stanowi ciekawą mieszankę architektury tybetańskiej i islamskiej. Może pomieścić do 500 osób.
Gospodarka.
Niegdyś Leh był ważnym miejscem, gdzie krzyżowały się drogi kupców z Kaszmiru, Tybetu i Indii. Obecnie główny dochód Ladakhu to turystyka, szczególnie w okresie letnim.

</doc>
<doc id="127847" url="https://pl.wikipedia.org/wiki?curid=127847" title="Renamo">
Renamo



</doc>
<doc id="127848" url="https://pl.wikipedia.org/wiki?curid=127848" title="Kościoły katolickie wschodnie">
Kościoły katolickie wschodnie



</doc>
<doc id="127849" url="https://pl.wikipedia.org/wiki?curid=127849" title="Johan Cruijff">
Johan Cruijff

Johan Cruĳff, właśc. Hendrik Johannes Cruĳff (ur. 25 kwietnia 1947 w Amsterdamie, zm. 24 marca 2016 w Barcelonie) – holenderski piłkarz grający na pozycji ofensywnego pomocnika, reprezentant kraju, trener.
Jeden z najlepszych zawodników w historii piłki nożnej. Wychowanek Ajaxu, zawodnik hiszpańskiej FC Barcelony, amerykańskiego Los Angeles Aztecs, Washington Diplomats, hiszpańskiego Levante oraz Feyenoordu, trzykrotny zdobywca Złotej Piłki (1971, 1973, 1974). Z reprezentacją Holandii zdobył wicemistrzostwo świata 1974 oraz brązowy medal mistrzostw Europy 1976. Jako trener prowadził Ajax oraz FC Barcelonę, która pod wodzą Cruijffa nazywana była "Dream Teamem" oraz reprezentację Katalonii. Poza Holandią jego nazwisko zapisywane jest często jako Cruyff (zobacz sekcję pisownia nazwiska).
Wczesne życie.
Hendrik Johannes Cruĳff urodził się 25 kwietnia 1947 roku o godzinie 13 na przedmieściach Amsterdamu, przy ulicy Weidestraat, pół kilometra od stadionu De Meer, na którym grał stołeczny Ajax Amsterdam. Dorastał w mieszczańskiej rodzinie, ojciec Hermanus Cornelis Cruĳff był właścicielem sklepu spożywczego, zaś matka – Petronella Bernarda Draaĳer pomagała w prowadzeniu rodzinnego interesu. Od najmłodszych lat Jopie, jak zwykła wołać na niego matka, spędzał całe dnie na grze w uliczną piłkę nożną i robił to na tyle intensywnie, że tygodniowo zużywał jedną parę butów. W wieku 10 lat został wyłowiony przez skautów Ajaksu spośród dużej grupy młodych piłkarzy. Gdy miał 12 lat, 8 lipca 1959 jego ojciec zmarł na atak serca. Chłopiec mocno przeżył śmierć ojca i twierdził, że wciąż czuje jego obecność. Rodzina była zmuszona sprzedać sklep i poszukać nowych źródeł dochodu – matka Johana podjęła pracę w charakterze sprzątaczki w Ajaksie. Dwa lata później człowiek odpowiadający za utrzymanie w murawy amsterdamskiego stadionu przyjął młodego Cruĳffa do pomocy. Jego zadaniem było sypanie piasku na boisku po ulewnym deszczu oraz zatykanie chorągiewek w jego rogach. W wolnych chwilach cały czas grał w piłkę, głównie ze starszymi od siebie zawodnikami. W wieku 14–15 lat za partnerów miał 18-letnich i starszych piłkarzy, co powodowało, że przewadze fizycznej rywali przeciwstawiał coraz lepszą technikę.
Kariera piłkarska.
Ajax Amsterdam.
W 1962 roku czytelnicy klubowego pisma Ajaksu dowiedzieli się, że w klubie rośnie talent, który warto obserwować podczas meczów. 24 października 1964 roku trener Vic Buckingham pozwolił siedemnastolatkowi zagrać w towarzyskim spotkaniu z Helmondia '55. Jednak prawdziwy debiut nastąpił 14 listopada tego roku podczas występu przeciwko drużynie FC Groningen. Ajax przegrał 1:3, ale Cruĳff strzelił swoją pierwszą bramkę na trzy minuty przed końcem spotkania. Sezon 1964/65 "Joden" skończyli na najniższym miejscu w historii, tj. trzynastym w Eredivisie, która liczyła wówczas 16 zespołów.
O młodym zawodniku zaczęło być głośno w kolejnym sezonie. Miejsce w podstawowym składzie wywalczył po strzeleniu dwóch bramek w meczu przeciwko Door Wilskracht Sterk rozegranym 24 listopada 1965. W siedmiu meczach strzelił 8 bramek, a w marcu 1966 zdobył 3 gole w wygranym 6-2 spotkaniu z Telstar. Cztery dni później, w pucharowym pojedynku z BV Veendam, napastnik czterokrotnie trafił do siatki rywali, co w całym sezonie udało mu się 25 razy (w 23 meczach). Ajax zdobył mistrzostwo, a Cruĳff został zauważony przez selekcjonera reprezentacji Holandii, George Kesslera. Zawodnik wyróżniał się dryblingiem, szybkością oraz nieszablonową wizją gry. Debiut w meczu międzypaństwowym miał miejsce 7 września w Rotterdamie w meczu z Węgrami, a Cruĳff w końcówce spotkania strzelił wyrównującą bramkę. 6 listopada, w swoim drugim meczu w kadrze, przeciwko Czechosłowacji na Stadionie Olimpĳskim w Amsterdamie, Cruĳff jako pierwszy w historii reprezentant Holandii musiał zejść z boiska po otrzymaniu czerwonej kartki. Poirytowany skutecznymi interwencjami Hrovatha i Popluhara, Cruĳff rzucił się na tego drugiego z pięściami, za co został ukarany przez sędziego Glöcknera z NRD. W związku z dyskwalifikacją przez krajową federację następny raz zagrał w reprezentacji dopiero 13 września 1967, strzelając jedynego gola w meczu z NRD. Wcześniej, 7 grudnia 1966 w ćwierćfinale Pucharu Europy Ajax wygrał u siebie z Liverpoolem aż 5:1. Choć drużyna z Amsterdamu poległa w następnej rundzie, to drużyna z Holandii została dostrzeżona na europejskiej arenie. W sezonie 1966/67 Ajax ponownie okazał się najlepszy w kraju zdobywając dublet, a młody napastnik został królem strzelców strzelając 33 gole. Kolejny rok to wygrana stołecznego zespołu w lidze i wyróżnienie Cruĳffa jako najlepszego holenderskiego piłkarza. 28 maja 1969 Ajax zagrał w finale Pucharu Europy, w którym przegrał z włoskim A.C. Milan 1-4.
W wieku 20 lat strzelił 6 goli w jednym meczu. Pechowy bramkarz, Gerrit Vooys wspominając ten mecz z listopada 1967 powiedział "Gdyby to był ktoś inny byłoby to straszne, ale jeśli chodzi o Cruĳffa poczytuje to sobie za szczególny, choć negatywny zaszczyt".
Pierwszy raz z numerem „14” zagrał 30 listopada 1970. Po kontuzji pachwiny przez którą stracił początek sezonu, powrócił na mecz z PSV Eindhoven. Jego dotychczasowy numer – dziewiątkę przejął wtedy Gerrie Mühren, a po dobrym występie Cruĳffa gazety pisały, że jedyną rzeczą której mu brakowało była poprzednia koszulka. Jednak Cruĳff został przy nowym numerze i dla wielu kibiców stał się jego synonimem. W Ajaksie i reprezentacji Holandii grał z nim do końca kariery. Podczas mundialu w Niemczech tylko "El Salvador" mógł wybrać numer, a w wyniku decyzji selekcjonera Michelsa, reszta zawodników otrzymała trykoty zgodnie z kolejnością alfabetyczną.
Z Cruĳffem w składzie Ajax osiągnął bezprecedensową serię sukcesów zdobywając najważniejsze trofea w klubowej piłce nożnej. Holendrzy trzykrotnie zdobywali Puchar Europy (1971–1973), raz Pucharu Interkontynentalny (1972), a ich widowiskowy styl stał się wizytówką futbolu totalnego.
W 1971 roku Ajax dotarł do finału Pucharu Europy i 2 czerwca zwyciężył w finale na Wembley z greckim Panathinaikosem Ateny 2:0, a Cruĳff zdobył swoją pierwszą Złotą Piłkę.
W kolejnym sezonie Holender z 25 bramkami zdobył tytuł króla strzelców Eredivisie. Do drużyny dołączyli nowi zawodnicy – Ruud Krol oraz Johan Neeskens. Ajax wygrał wszystkie rozgrywki – zdobył mistrzostwo i puchar kraju, Puchar Europy oraz Pucharu Interkontynentalny (4-1 w dwumeczu z CA Independiente) oraz Superpuchar Europy UEFA (6-3 z Rangers).
FC Barcelona.
13 sierpnia 1973 roku zawodnik podpisał kontrakt z FC Barcelona. Transfer był skomplikowany, a Barça po raz pierwszy wykazała zainteresowanie zawodnikiem w 1970 roku. Ajax zażądał za piłkarza 24 mln peset, co było w tamtych czasach ceną bardzo wysoką, ale możliwą do zaakceptowania przez Katalończyków. Na przeszkodzie stanął obowiązujący w Hiszpanii od 1969 roku zakaz zatrudniania zagranicznych piłkarzy. Ówczesny prezydent "Dumy Katalonii", Agustí Montal Costa, ze względu na transfer Holendra bez skutku próbował zmienić decyzję władz hiszpańskiej federacji. W głosowaniu, które odbyło się 9 marca 1970 roku przedstawiciele klubów zadecydowali, że zakaz sprowadzania zawodników z zagranicy będzie utrzymany. Zniesiono go dopiero trzy lata później i "Blaugrana" od razu wznowiła starania o pozyskanie Cruĳffa. Tym razem na przeszkodzie próbował stanąć prezydent Ajaksu, van Praag, który nie chciał stracić najlepszego zawodnika. Cruĳff jednak odmówił dalszej gry w barwach dotychczasowej drużyny zapowiadając, że jeśli nie dostanie zgody na transfer, to zakończy karierę. Negocjacje przeciągały się, a włodarze katalońskiego klubu zaczęli się zastanawiać nad transferem niemieckiego napastnika – Gerda Müllera. Ostatecznie prezydent van Praag, który zgodził się przybyć do La Coruñy, gdzie przy okazji pobytu Ajaksu na turnieju Trofeo Teresa Herrera spotkał się z działaczami z Katalonii. Za najlepszego gracza zespołu zażądał 3 mln dolarów (po milionie za każdy rok kontraktu), co było kwotą bardzo wysoką. Po długich negocjacjach w których uczestniczył również nowy trener Barçy, Rinus Michels, w końcu sfinalizowano umowę.
Kwota transferu wyniosła 65 mln 283 tys. peset, czyli 1,3 mln dolarów, co było ówczesnym rekordem świata. Menadżerem piłkarza był teść zawodnika, amsterdamski jubiler Cor Coster. Indywidualny kontrakt to 1 mln dolarów (500 tys. w ciągu piętnastu dni od podpisania umowy, a kolejne 500 tys. w miesięcznych ratach przez okres obowiązywania kontraktu). Ostatnim spotkaniem Cruĳffa w Ajaksie był drugi mecz sezonu 1973/74 19 sierpnia z FC Amsterdam (6-1).
W swoim pierwszym sezonie Holender zmienił oblicze drużyny. Z powodu kłopotów transferowych, zadebiutował dopiero w ósmej kolejce ligowej, kiedy Katalończycy okupowali dolną strefę tabeli z jedynie 4 punktami na koncie. Debiut przypadł na 28 października, kiedy Barça wygrała 4-0 z Granadą, a zawodnik strzelił 2 bramki. Od chwili pierwszego występu Holendra zespół nie zanotował ani jednej porażki przez 26 spotkań. FC Barcelona zdobyła pierwsze od 14 lat mistrzostwo Hiszpanii. Zawodnik szybko zdobył serca "culés" mówiąc publicznie, że nie mógłby zagrać w Realu Madryt, klubie związanym z Franco.
Do historii przeszedł strzelony w powietrzu w ekwilibrystyczny sposób gol w meczu z Atlético Madryt, który nazywano "Le but d’Imposible de Cruyff" ("Niemożliwy gol Cruyffa") i "Phantom Gol".
W meczu ze stołecznym Realem na Estadio Santiago Bernabéu 17 lutego 1974 roku "Duma Katalonii" wygrała 5-0, co jest najwyższa porażką "Królewskich" w El Clásico.
Kolejny sezon w Barcelonie był mniej udany, piłkarz notował słabsze występy. W pamięci kibiców został incydent z meczu z Malagą, kiedy pochodzący z Nawarry arbiter Orrantia ukarał go pierwszą podczas kariery w Hiszpanii czerwoną kartką. Niemogący pogodzić się karą zawodnik odmówił opuszczenia murawy i musiano siłą usunąć go z boiska.
Wkrótce Michels rozstał się z klubem, zaś wybrany na jego następcę Hennes Weisweiler wprowadził w drużynie żelazną dyscyplinę. W ligowym meczu z Sevillą, Niemiec postanowił zdjąć największą gwiazdę klubu i wpuścić zamiast niego Fortesa. Cruĳff poczuł się urażony, co stało się powodem konfliktu z trenerem. Holender oznajmił, że klub musi wybrać między nim a szkoleniowcem. Ostatecznie Niemiec zrezygnował i zastąpił go Laureano Ruiz, a wkrótce potem trenerem został ponownie Michels. Piłkarz wywołał jednak kolejny skandal, ponownie w meczu z Malagą. Znowu ukarany czerwoną kartką Holender, dopuścił się obrazy sędziego Melero, czego konsekwencją było odsunięcie piłkarza od 3 spotkań ligowych. Próby tłumaczenia, jakoby arbiter błędnie zinterpretował słowa skierowane do kolegi z drużyny – Manilo Claresa niewiele pomogły. Osłabiona Barca zakończyła sezon na drugim miejscu w lidze.
Sezon 1977/1978 przyniósł FC Barcelonie Puchar Króla, trzecie wicemistrzostwo Hiszpanii z rzędu i zmianę prezydenta klubu. Josep Lluís Núñez pokonał w wyborach dotychczasowego sternika – Montala. Borykający się z poważnymi problemami finansowymi Cruĳff (za radą nieuczciwego wspólnika zainwestował w chybiony interes w Lleidzie, przez co stanął na skraju bankructwa) zdecydował się przenieść do USA i przyjąć lukratywną propozycję jednego z klubów tamtejszej ligi. "El Flaco" odszedł po pięciu latach i rozegraniu 227 spotkań w barwach klubowych (139 w La Liga, 7 w Pucharze Europy, 8 w Pucharze Hiszpanii, 26 w rozgrywkach UEFA, 47 w towarzyskich) i zdobyciu w nich 88 goli (47 w lidze, 1 w Pucharze Hiszpanii, 12 w UEFA i 28 w towarzyskich).
Dalsza kariera.
Kuszony przez New York Cosmos (gdzie grali m.in. Pelé i Franz Beckenbauer), w barwach którego zagrał kilka spotkań towarzyskich, Cruĳff trafił do Los Angeles Aztecs. W debiucie 23 maja 1979 zdobył 2 bramki w wygranym 3-0 spotkaniu. W swoim pierwszym sezonie za oceanem Holender strzelił 16 bramek w 27 meczach i został uhonorowany wyróżnieniem dla najbardziej wartościowego zawodnika North American Soccer League (NASL).
Po sezonie gry w Washington Diplomats i kolejnej nagrodzie dla najlepszego piłkarza ligi, piłkarz zdecydował się na powrót do Europy. W marcu 1981 na krótko trafił do Levante UD, gdzie zagrał 10 spotkań i strzelił 2 gole, ale szybko odszedł z powodu nieosiągnięcia finansowego porozumienia z klubem. Następnie na krótko powrócił do Washington Diplomats (5 meczów, 2 bramki), a wieku 34 lat podpisał dwuletni kontrakt z Ajaksem.
Sezon 1981/82 rozpoczął od zdobycia kilku wyjątkowych bramek (m.in. przelobowanie Edwarda Metgoda 6 grudnia), a zakończył go z dorobkiem 14 trafień. Dużym wydarzeniem było niekonwencjonalne wykonanie rzutu karnego w meczu z Helmond Sport w 1982 roku. Zamiast strzelić z 11 metrów do bramki Holender podał w bok, do kolegi z drużyny Jespera Olsena, który oddał ją z powrotem, a Cruĳff strzelił do bramki obok Otto Verfelda.
W kwietniu 1983 roku, w meczu z NEC Nĳmegen Cruĳff został zmieniony przez debiutanta, niespełna 18-letniego Marco van Bastena.
Choć w ciągu dwóch lat w Ajaksie, Cruĳff zdobył dwa mistrzostwa kraju, klub nie zdecydował się na przedłużenie kontraktu. Włodarze klubu stwierdzili, że czas holenderskiego internacjonała minął bezpowrotnie, a prezydent Ton Harmsen publicznie stwierdził, że gracz jest już za stary. Urażony piłkarz podpisał kontrakt z odwiecznym rywalem Ajaksu – Feyenoordem. 36-latek, wygrywając z Ajaksem wszystkie możliwe rozgrywki (8 mistrzostw kraju, tyleż samo pucharów, 3 Pucharu Europy, Puchar Interkontynentalny i Superpuchar Europy) postanowił powiększyć swój dorobek z zespołem odwiecznego rywala. Po jego przyjściu niemogący przełamać supremacji Ajaksu klub z portowego miasta zdobył pierwsze od 9 lat mistrzostwo, do którego dołożył puchar kraju. Cruĳff do końca odgrywał w drużynie pierwszoplanową rolę, a po sezonie zakończył karierę. W wieku 37 lat na pożegnanie powiedział "Jestem profesjonalistą. Nie mogę mówić, że jestem stary, zmęczony i prosić o wystawienie mnie na pół meczu. Wszystko, albo nic..."
Kariera reprezentacyjna.
Johan Cruijff debiut w reprezentacji Holandii zaliczył 7 września 1966 roku w zremisowanym 2:2 meczu z reprezentacją Węgier rozegranym na Stadionie Feijenoord w Rotterdamie w ramach eliminacji do mistrzostw Europy 1968, w którym Cruijff strzelił swojego pierwszego gola dla "Pomarańczowych".
Mundial 1974.
Punktem przełomowym w karierze Cruijffa mistrzostwa świata 1974 rozegrane w RFN-ie, na które Pomarańczowi zakwalifikowali się do po raz pierwszy od mistrzostw świata 1938 we Francji. Drużyna "Pomarańczowych", w której Cruijff był kapitanem, w drodze do finału rozegrała 6 meczów (z reprezentacją Urugwaju, reprezentacją Szwecji, reprezentacją Bułgarii, reprezentacją Argentyny, reprezentacją NRD i reprezentacją Brazylii), w których strzeliła 14 goli, tracąc przy tym jednego. Piłkarskie środowidko było zachwycone futbolem totalnym selekcjonera reprezentacji Holandii – Rinusa Michelsa oraz Cruijffem, który był dyrygentem zespołu oraz nazywany "Boskim Johanem" i drużyna była stawiana w roli faworyta do triumfu w turnieju, jednak mecz finałowy rozegrany 7 lipca 1974 roku na Stadionie Olimpijskim w Monachium wygrała reprezentacja RFN 1:2 mimo, iż "Pomarańczowi" w 2. minucie prowadzili 1:0 po golu z rzutu karnego Johana Neeskensa i ostatecznie "Pomarańczowi" mimo, iż powszechnie uznani zostali najlepszą drużyną turnieju, musieli zadowolić się wicemistrzostwem świata, a Cruijff w tym samym roku po raz drugi zdobył Złotą Piłkę.
Mistrzostwa Europy 1976.
Cruijff był czołowym zawodnikiem reprezentacji Holandii podczas mistrzostw Europy 1976 w Jugosławii, na które "Pomarańczowi" awansowali pokonując w eliminacjach m.in.: reprezentację Polski, wygrywając decydujący mecz 3:0 rozegrany 15 października 1975 roku na Stadionie Olimpijskim w Amsterdamie. Na tym turnieju drużyna selekcjonera George'a Knobela przegrała w półfinale 3:1 po dogrywce z reprezentacją Czechosłowacji, natomiast w meczu o 3. miejsce wygrała 3:2 po dogrywce z reprezentacją Jugosławii i ostatecznie zdobyła brązowy medal, co wobec wysokich oczekiwań przyjęto dość chłodno. Niektórzy zawodnicy, jak np. Ruud Geels, publicznie protestowali przeciwko ustalaniu składu przez gwiazdę FC Barcelony. Po półfinałowym meczu z reprezentacją Czechosłowacji Cruĳff obraził się i opuścił zgrupowanie. Kibice i dziennikarze zbojkotowali mecz o 3. miejsce w proteście przeciw konfliktowości zawodników oraz przedkładaniu indywidualnych interesów ponad dobro drużyny (chodziło głównie o Cruĳffa).
Koniec kariery reprezentacyjnej.
Po udanych eliminacjach do mistrzostw świata 1978 w Cruijff odmówił wyjazdu na turniej w Argentynie, tłumacząc decyzję rządami junty wojskowej w kraju gospodarza turnieju. W 2008 roku, w wypowiedzi dla radia Catalunya powiedział, że w 1977 roku miała miejsce próba porwania, podczas której grożono mu bronią i był związany, podobnie jak jego żona. Przez 4 miesiące po tym zdarzeniu jego dom oraz rodzina byli pod ochroną. Holender powiedział, że "żeby zagrać na mundialu trzeba być gotowym na 200%" i "są momenty w życiu kiedy ważne są inne wartości". Ostatecznie w latach 1966–1977 Johan Cruijff w reprezentacji Holandii rozegrał 48 meczów (w tym 34 w roli kapitana), w których strzelił 33 gole.
Reprezentacja Katalonii.
Johan Cruijff 9 czerwca 1976 roku na Camp Nou w Barcelonie wystąpił w towarzyskim meczu reprezentacji Katalonii przeciwko reprezentacji ZSRR, który zakończył się remisem 1:1.
Styl gry.
Nawiązując do koncepcji „trenera stulecia” według FIFA – Rinusa Michelsa, "Boskiego Johana" można nazwać piłkarzem totalnym.
Podczas kariery powszechnie nazywano go piłkarzem 2000. roku, bo tak zdaniem wielu wyprzedzał swoje czasy. Głównymi walorami piłkarza był wizja gry, przewidywanie zdarzeń na boisku, a także szybkość, drybling i elegancja na boisku. wspominał były kolega z Ajaksu, Wim Suurbier. Cruijff był urodzonym przywódcą, a koledzy słuchali jego uwag – przez większość kariery był kapitanem drużyn w których występował.
Koncepcja Rinusa Michelsa oparta była na wymienności pozycji, gdzie każdy zawodnik mógł być w odpowiednim momencie zarówno napastnikiem, jak i obrońcą, zmieniła piłkę nożną. Najwybitniejszym zawodnikiem futbolu totalnego był właśnie Cruijff, który odgrywał kluczową rolę zarówno w klubie, jak i w reprezentacji. Michels określił go tak: .
Po śmierci trenera stulecia w 2005, Cruijff powiedział: 
Dziennikarz sportowy David Miller określił zawodnika mianem "Pitagorasa w futbolowych butach", chwaląc tym samym precyzję podań, strzałów i matematyczny wręcz przegląd pola gry. Wadą piłkarza był natomiast wybuchowy temperament i liczne polemiki z sędziami.
Johan Cruĳff umiał zrobić rzeczy nieosiągalne z piłką dla większości graczy, dlatego obwołano go 1 z 4 najlepszych piłkarzy wszech czasów symbolizując jego numer 14 z którym najczęściej grał. Poza numerem 14 nosił również pseudonim: "Boski Johan" ze względu na uwielbianie go wśród kibiców. Starając się udowodnić, że na zaszczyty, które na niego spadły w pełni zasłużył w jednym z wywiadów stwierdził nieskromnie "Myślę, ze byłem najbardziej kompletnym na świecie piłkarzem"
Kariera trenerska.
Ajax Amsterdam.
Po zakończeniu kariery zawodniczej Holender szybko powrócił do futbolu. Na początku rozpoczął pracę w Ajaksie na stanowisku dyrektora technicznego (trenerem był Leo Beenhakker), a rok później, w 1985 objął funkcję szkoleniowca pierwszej drużyny. Ajax pod jego wodzą zdobył dwa razy Puchar Holandii, i odniósł sukcesy na arenie europejskiej: w 1987 roku drużyna w której grali m.in. van Basten i Bergkamp zdobyła Puchar Zdobywców Pucharów (w finale 1:0 z Lokomotivem Lipsk), a rok później dotarła do finału tych rozgrywek (1:2 z KV Mechelen). Van Basten o swoich relacjach z Cruĳffem zarówno jako piłkarzem, jak i trenerem, powiedział "Szczególnie cenne były jego wskazówki odnośnie taktyki. Uzmysłowił mi jak powinienem postępować na boisku, jak się ustawiać. Podzielam jego zdanie, że futbol to nie tylko instynkt i przeczucie. Nietuzinkowi piłkarze to tacy, którzy myślą na boisku".
Niektórzy twierdzą, że cieniem na ich relacje kładzie się rzekome ignorowanie przez trenera kłopotów z kostką prawej nogi napastnika.
Dennis Bergkamp pytany o wpływ najlepszego holenderskiego piłkarza na swoją karierę, stwierdził "Gdy miałem 12 lat, zacząłem trenować 3 razy w tygodniu. Wtedy grał jeszcze Johan Cruyff. Kiedy trafiłem do pierwszego zespołu, Cruyff był już jego trenerem. Miał na mnie wielki wpływ, zawsze pomagał młodym zawodnikom piąć się do góry".
W 1987 szkoleniowiec pokłócił się z jednym z najlepszych piłkarzy drużyny, Frankiem Rĳkaardem, który po awanturze na treningu powiedział dziennikarzom, że nigdy nie zagra w Ajaksie prowadzonym przez Cruĳffa. Holenderski pomocnik został w lutym 1988 wypożyczony do Realu Saragossa, a po udanych dla niego mistrzostwach Europy, trafił do A.C. Milan. Pomimo tego wydarzenia, Cruĳff rekomendował Rĳkaarda na stanowisko selekcjonera reprezentacji Holandii, a potem trenera FC Barcelona i należał do grona jego obrońców na tym stanowisku.
FC Barcelona.
Największe sukcesy jako trener Cruĳff odniósł w Barcelonie. Prowadził drużynę "Blaugrany" w 306 spotkaniach La Liga, z czego 183 okazało się zwycięskich, 69 zakończyło się remisem a 54 porażką.
Z Barceloną, "El Flaco" zaczął pracować w roku 1988, po osłabieniu klubu skandalem Hesperia Mutiny, kiedy to zawodnicy zażądali dymisji zarządu. Drugim trenerem został partner Cruĳffa z boiska – Carles Rexach, który wcześniej przez rok był asystentem Luisa Aragonésa. Holender od początku wprowadził ofensywny styl, a wzorem Ajaxu nową taktykę wprowadzono również do drużyn rezerwowych, aby ułatwić adaptacje młodym graczom w pierwszej drużynie.
W pierwszym roku pracy Holender poprowadził drużynę do zwycięstwa w Pucharze Zdobywców Pucharów, w którego finale w Bernie Katalończycy pokonali Sampdorię 2-0 po golach Julio Salinasa i Lopeza Rekarte. Duży wkład w sukcesy mieli sprowadzeni przez Holendra piłkarze, m.in. José Mari Bakero, Aitor Begiristain, Eusebio Sacristán i Salinas.
W dwumeczu o Superpuchar Europy "Blaugrana" przegrała z Milanem (1-1 i 0-1).
Holender przeprowadził kilka ryzykownych transferów – m.in. w 1989 kupił Michaela Laudrupa, który nie poradził sobie we Włoszech, a rok później młodego Bułgara z CSKA Sofia – Christo Stoiczkowa, który kosztował 4,5 mln dolarów. Obaj piłkarze stali się w Katalonii gwiazdami pierwszej wielkości.
W 1990 po zwycięstwie z Realem Madryt 2-0 drużyna z Katalonii sięgnęła po Puchar Króla.
27 stycznia 1991 roku, odkryto zmiany w organizmie Cruĳffa, spowodowane paleniem 20 papierosów dziennie. "Piłka dała mi wszystko, ale niewiele brakowało, żeby to wszystko zabrały mi papierosy" – powiedział potem w namawiającej do rzucenia palenia reklamie. W telewizyjnym spocie Holender żonglował paczką i kopnął ją w dal. Od momentu operacji, dla rozładowania stresu w czasie meczów trener używał lizaków Chupa Chups lub nasion słonecznika. "El Salvador" jak jest nazywany na Camp Nou Cruĳff wrócił na ławkę trenerską i poprowadził klub do największych sukcesów w historii.
Barca zdobyło mistrzostwo w 1991, a w rotterdamskim finale Pucharu Zdobywców Pucharów przegrała z Manchesterem United 1-2.
W 1992 Barcelona obroniła tytuł w ostatniej kolejce, kiedy CD Tenerife wygrało u siebie z Realem Madryt.
W 1992 Barcelona sięgnęła po raz pierwszy po Puchar Europy. Finał miał miejsce na stadionie Wembley i zakończył się wygraną z Sampdorią 1:0, a jedyną bramkę strzelił w dogrywce Ronald Koeman. Czołowe role w zespole odgrywali wtedy m.in. Christo Stoiczkow, Michael Laudrup, Ronald Koeman, José Mari Bakero, Aitor Beguiristáin, Josep Guardiola, Albert Ferrer, Sergi, Guillermo Amor, Miguel Ángel Nadal i Eusebio Sacristán. Podczas fiesty w Barcelonie trener publicznie ogłosił: "Macie pierwszy tytuł, następne są w drodze", ale jak się potem okazało, nie był w stanie spełnić tej obietnicy. Szczęście kibiców po zdobyciu po raz pierwszy europejskiego prymatu było ogromne. Przewodniczący Generalitatu, Jordi Pujol powiedział "To historyczny dzień dla każdego Katalończyka".
Dzięki tryumfowi na Wembley, Cruĳff stał się trzecim piłkarzem, który zdobył Puchar Europy jako zawodnik i jako trener (po Miguelu Munozie i Giovannim Trapattonim), a Barca trzecim klubem po Juventusie Turyn i Ajaksie Amsterdam, który zdobył wszystkie trzy europejskie puchary.
13 grudnia 1992 w Tokio "Duma Katalonii" przegrała z São Paulo FC w meczu o Puchar Interkontynentalny. W dwumeczu o Superpuchar Europy Katalończycy pokonali Werder Brema (1:1 na wyjeździe i 2:1 u siebie), a decydującego gola strzelił Stoiczkow.
W sezonie 1992/1993 piłkarze "Blaugrany" ponownie wygrali rozgrywki ligowe w ostatniej kolejce. Bezpośredni rywal – Deportivo – nie wygrało ostatniego meczu, a przy stanie remisowym, w końcówce meczu rzutu karnego nie wykorzystał Miroslav Đukić.
W letnim okienku transferowym w 1993 Holender sprowadził Romário z PSV Eindhoven. Cruĳff uzasadniał ten transfer mówiąc, że dopiero gdy Stoiczkow będzie miał godnego siebie konkurenta do gry w ataku, to zacznie grać na 100%. Stoiczkow odpowiedział "To głupota kupować czwartego obcokrajowca. A jeśli już kierownictwo klubu tak chce, powinno sprowadzić do Barcelony mojego rodaka Lubo Penewa. Ile kosztował Brazylĳczyk? 600 mln peset? Dodam 200 mln z własnych oszczędności i kupmy Lubo". Ostatecznie Romario został najlepszym przyjacielem Stoiczkowa w Barcelonie, a w debiutanckim sezonie strzelił 30 bramek, które wcześniej obiecał kibicom.
Zgodnie z obowiązującymi wtedy w Hiszpanii przepisami, na boisku mogło występować tylko trzech obcokrajowców. Brazylĳczyk oraz Ronald Koeman grali regularnie, a wobec Stoiczkowa i Michaela Laudrupa Johan Cruĳff stosował rotację. Z biegiem czasu coraz częściej na boisku pojawiał się Bułgar, a po sezonie Duńczyk odszedł do Realu Madryt.
Mistrzostwo w 1994 było czwartym z rzędu, ale cieniem na postawę drużyny położył się finał Ligi Mistrzów w Atenach, gdzie Barca przegrała z Milanem 0:4.
Po znakomitych występach na mundialu w USA Romario, Stoiczkowa i Hagiego oraz czwartym mistrzostwie z rzędu, grająca efektowny futbol Barcelona była faworytem we wszystkich rozgrywkach. Ostatnie dwa sezony na ławce trenerskiej nie były jednak tak udane jak poprzednie, choć wielu kibiców wciąż mówiło o nim "Intocable" ("Nietykalny").
W marcu 1995 po przegranej z PSG w ćwierćfinale Pucharu Europy trenera publicznie skrytykował Stoiczkow mówiąc, że Holender pozbył się najlepszych zawodników – Romario, Laudrupa i Zubizarrety, a zastąpili ich fatalnie grający Lopetegui i Busquets. Bułgar stwierdził także, że trener foruje syna Jordiego, który nie jest gotowy do gry w pierwszym składzie. Holender wymógł na zarządzie Barcelony 15-dniową dyskwalifikację napastnika, który po sezonie odszedł do Parmy.
Barca nie zdobyła żadnego trofeum, a w ostatnim sezonie drużynie groziło, że po raz pierwszy w historii nie zakwalifikuje się do europejskich pucharów. Decydującą bramkę strzelił na San Mamés Jordi Cruĳff i drużynie udało się awansować do Pucharu UEFA. Konflikt trenera z zarządem klubu sięgnął apogeum i ten pierwszy opuścił klub.
Cruĳff odchodząc w 1996 z drużyny "Dumy Katalonii" był skonfliktowany z prezydentem Josepem Lluísem Núñezem, czego wynikiem był podział kibiców na grupy: "cruyffistas" i "nuñistas".
Także jako trener Cruyff był karany za obraźliwe wypowiedzi wobec sędziów. Za obrazę sędziego w październiku 1995 w meczu z Valencią został ukarany grzywną i przez kolejnych 5 spotkań swoich zawodników musiał obserwować z trybun.
Propozycje pracy.
Cruĳff konsekwentnie odrzucał kolejne oferty pracy jako trener. W 1996 media spekulowały o podjęciu przez Holendra pracy w Arsenalu, ale ostatecznie szkoleniowcem tej drużyny został Arsène Wenger. Wyjaśniając odrzucenie oferty Athleticu Bilbao w 2001 roku powiedział "Odmawiam, bo mam inną wizję prowadzenia klubu niż te, które mi przedstawiano. Wiem, czego chcę, i nie zgodzę się na żaden kompromis. Poza tym bardzo mi się podoba życie, które teraz prowadzę".
Cruĳff nigdy nie został selekcjonerem reprezentacji Holandii, choć kilkakrotnie był bliski objęcia tej funkcji. Na 10 tygodni przed MŚ we Włoszech z powodu konfliktu z zawodnikami odwołany został trener Thĳs Libregts. Pomimo że "Boski Johan" był wymieniany wśród faworytów do zajęcia jego stanowiska, to Rinus Michels zdecydował, że bardziej odpowiednią osobą był Leo Beenhakker. Po nieudanych dla Holendrów mistrzostwach, Cruĳff ponownie chciał zostać selekcjonerem, zastrzegając jednak, że z powodu kontraktu z Barçą, funkcję będzie mógł objąć dopiero krótko przed Mistrzostwami Europy w 1992 roku. Rinus Michels ponownie odrzucił jego ofertę i ostatecznie sam został trenerem Oranjes.
Przed kolejnym wielkim turniejem, KNVB ustalił, że Dick Advocaat doprowadzi reprezentację do MŚ w USA, a przed imprezą jego miejsce zajmie Cruĳff. Jednak negocjacje w sprawie objęcia przez niego posady selekcjonera zakończyły się niepowodzeniem. Prasa informowała o braku zgody na takie rozwiązanie dyrektora technicznego Michelsa oraz względy finansowe. Sam trener twierdzi, że kluczowa była sprawa sponsora reprezentacji z którym "nie chciał mieć do czynienia".
Natomiast 2004 roku, przed mistrzostwami Europy w Portugalii, Cruĳff odrzucił propozycję zostania selekcjonerem, rekomendując do tej funkcji parę młodych trenerów Franka Rĳkaarda i Marco van Bastena.
W 2005 roku Cruijff był blisko objęcia funkcji selekcjonera reprezentacji Katalonii, która rozgrywa tylko mecze towarzyskie, zazwyczaj jeden rocznie. Ostatecznie na powrót na ławkę trenerską nie zgodziła się jego żona Danny Coster, mówiąc, że ze względu na swój stan zdrowia nie powinien narażać się na stres.
W lutym 2008 roku media podały, że były trener zostanie dyrektorem technicznym Ajaksu i będzie budował zespół razem z nowym szkoleniowcem Marco van Bastenem. 2 tygodnie później Cruĳff ogłosił w oświadczeniu, że do współpracy nie dojdzie: "Są profesjonalne różnice opinii. Nie ma konfliktu personalnego, ponieważ ja chciałem tylko przywrócić poprzedni poziom pracy wydziału szkolenia młodzieży.(...) Potrzebne są drastyczne metody działania. Stworzyłem klarowny plan, ale moja wizja zreformowania klubu nie jest podzielana przez tych, którzy powinni ją wykonywać".
Reprezentacja Katalonii.
2 listopada 2009 roku Johan Cruijff został selekcjonerem reprezentacji Katalonii, po 13 latach przerwy w pracy trenerskiej. Pierwszy mecz poprowadził 22 grudnia 2009 na Camp Nou w Barcelonie, w którym jego drużyna wygrała 4:2 z reprezentacją Argentyny. Następnie 28 grudnia 2010 roku na Estadi Olímpic Lluís Companys w Barcelonie wygrała 4:0 z reprezentacją Hondurasu, a 30 grudnia 2011 roku na Camp Nou w Barcelonie bezbramkowo zremisowała z reprezentacją Tunezji, natomiast 2 stycznia 2013 roku na RCDE Stadium w Barcelonie drużyna zremisowała 1:1 z reprezentacją NIgerii i to był ostatni mecz Cruijffa w karierze trenerskiej.
Styl pracy.
Swoje metody trenerskie przedstawił w następujący sposób: "„W piłce nożnej sprawa jest prosta. Albo jesteś na czas, albo spóźniasz się o ułamek sekundy. Jeśli się spóźniasz, musisz zrobić wszystko, by następnym razem być na czas. Piłkarze zawsze mają wiele wytłumaczeń: 'Ach, ja myślałem to.’, ‘Nie wiedziałem, że...’ albo 'było po prostu odrobinę za późno, żeby biec do piłki’. Sam byłem długo piłkarzem, więc nie muszą mi niczego tłumaczyć. Bardzo często sam wymyślałem takie usprawiedliwienia. Znam je wszystkie. Tłumaczenia się nie liczą. Po co powtarzać:, 'Dlaczego się spóźniłeś? Czy nie widziałeś...?' Albo 'Może byłeś za daleko, żeby dostrzec...?'. Piłka nożna to sport pomyłek. Jeśli piłka odskoczy od nogi, to nie błąd. Błąd popełnia ten, kto podbiega za późno. Ja potrafię wyłapać szczegóły, a ostatecznie właśnie szczegóły decydują o tym, czy ktoś się spóźni do piłki, czy nie".
"Gdziekolwiek pójdę, zawsze będę propagował futbol ofensywny, bez względu na sprzeciwy" powiedział Holender.
"Cruĳff rozkazywał, a piłkarz musiał słuchać bez słowa. Na treningach często potrafił obrażać piłkarzy. Jednak jego wizja gry była wspaniała" powiedział o pracy Holendra w Ajaksie Amsterdam Ronald Koeman, który był także jednym z filarów Barcelony.
Christo Stoiczkow dla którego Holender jest szczególnie bliską osobą, pytany czy kłócili się podczas pracy w Barcelonie powiedział "To nie były kłótnie, bo z nim nie można tego robić. Z nim można tylko dyskutować. A ja czasami właśnie bardzo ostro dyskutowałem. Zrozumieliśmy to po latach, że każdy z nas miał... rację. On jako trener, a ja jako piłkarz".
Bułgar powiedział także "To człowiek, który we mnie uwierzył bardziej, niż ktokolwiek inny. Cruyff był najlepszym trenerem na świecie, ale miał najtrudniejszy charakter z wszystkich ludzi, z którymi współpracowałem. Ja też jestem ekspresywny, przez co wiele razy dochodziło do spięć między nami. Zawsze powtarzałem: nigdy nie będzie dobrego trenera bez dobrych zawodników, ani też dobrych zawodników bez dobrego trenera. (...) Cruyff jest człowiekiem, który nauczył mnie grać w piłkę".
Kilku zawodników "drużyny marzeń", po skończeniu kariery zawodniczej, dalej związanych jest z piłką. José Mari Bakero był dyrektorem sportowym Realu Sociedad i drugim trenerem Valencii, Ronald Koeman trenował m.in. AFC Ajax, Michael Laudrup Brøndby IF, Christo Stoiczkow Celtę Vigo, Josep Guardiola trenował FC Barcelonę w latach 2008–2012, Txiki Begiristain jest w tym klubie dyrektorem sportowym, Carles Busquets jednym z trenerów bramkarzy, a Eusebio Sacristán był asystentem Rĳkaarda.
Życie od 1996 roku.
Po zakończeniu kariery był „szarą eminencją” Barçy, sytuację w klubie komentował na łamach dziennika "La Vanguardia". Choć sam nie zajmował żadnych stanowisk, to jego opinia była zawsze ważna dla cules, a wypowiedzi na temat bieżącej polityki klubu były szeroko komentowane w mediach. Poparcie Cruĳffa pozwoliło zdobyć głosy socios Joanowi Laporcie, gdy ten w 2003 roku wygrał wybory na prezydenta klubu. Jego głos był decydujący przy zatrudnianiu Franka Rĳkaarda na stanowisku szkoleniowca zespołu.
W świecie barcelonismo nie wszyscy byli zadowoleni z wpływów Cruĳffa. Migueli, który 16-letnią karierę w Barcelonie zakończył w 1989, powiedział w 2007 roku, że Holender powinien "zostawić Blaugranę w spokoju. Jeśli chce wyrażać swoje zdanie, niech lepiej nie robi tego publicznie. To destabilizuje klub i nie pomaga Barcelonie".
Były trener komentował także wyniki i przede wszystkim styl gry reprezentacji Holandii. Cruĳff często zarzucał selekcjonerom drużyny Oranje zbyt defensywny styl i odejście od tradycji taktyki Rinusa Michelsa.
Po nieudanych eliminacjach do mistrzostw świata 2002 drużyny Louisa van Gaala powiedział "Kiedyś w erze futbolu totalnego graliśmy bardzo ofensywnie i przeprowadzaliśmy wiele ataków skrzydłami. Nasza drużyna była jedną z lepszych na świecie właśnie dzięki takiemu stylowi gry. Teraz kwestia gry skrzydłami powraca znowu. Dzisiejsi piłkarze zapomnieli o tradycjach naszego futbolu. Drużyna van Gaala przegrała eliminacje do MŚ przez złą taktykę trenera".
Pod koniec 2003 roku krytykując zespół Dicka Advocaata stwierdził "Wszystko, co powiedziałem, mówiłem z perspektywy napastnika. Zawsze grałem w drużynach, które grały futbol na najwyższym poziomie i stale atakowały. Nie oczekuję, że Advocaat podziela moją wizję piłki nożnej, bo nigdy nie grał na tym poziomie, co ja. Inny problem tej drużyny polega na tym, że pomocnicy nie biorą na siebie odpowiedzialności za grę. 9 na 10 piłek, które dostają napastnicy to długie podania. Zawodnicy w środku pola nie grają zespołowo, przez co liczba strat i kontrataków jest za duża".
Przed Euro 2008 negatywnie oceniał taktykę van Bastena jako zbyt defensywną i nieprzystającą do holenderskiej tradycji. Twierdził, że Oranjes muszą grać taktyką 4-3-3 z szeroko ustawionymi skrzydłowymi, a taktyka 4-5-1 nie jest odpowiednia dla kraju z którego pochodzi idea futbolu totalnego. Pomimo dobrych wyników w meczach grupowych, turniej zakończył się dla Holendrów niepowodzeniem, tj. porażką z Rosją.
29 maja 2005 odbył się charytatywny mecz będący hołdem dla Christo Stoiczkowa. Cruĳff wraz z Carlesem Rexachiem byli opiekunami drużyny "Dream Teamu", w której zagrali m.in. Rivaldo, Miguel Ángel Nadal, Jon Andoni Goikoetxea, Guillermo Amor, Gheorghe Popescu, Eusebio Sacristán, Juan Antonio Pizzi, Julio Salinas, Aitor Beguiristáin, Gheorghe Hagi i Sergi Barjuán, a w przeciwnym zespole przyjaciół bułgarskiego internacjonała prowadzonym przez Bobby’ego Robsona i Dimityra Penewa wystąpili tacy zawodnicy jak Dan Petrescu, Iwajło Jordanow, Emił Kostadinow, Djalminha, Jordan Leczkow, Krasimir Bałykow, Roberto Mancini, Frank Rĳkaard i Iván Zamorano. Spotkanie zakończyło się wynikiem 2-1, a dwie bramki strzelił Stoiczkow.
Życie prywatne.
Johan Cruĳff był żonaty z Danny Coster, którą poślubił 2 grudnia 1968 r. Jak sam twierdził małżeństwo z nią było najlepszym, co spotkało go w życiu. Johan i Danny mieli trójkę dzieci: Chantal (ur. 16 listopada 1970), Susila (27 stycznia 1972) i Jordi (9 lutego 1974). Mieszkali w Barcelonie.
9 lutego 1974 roku urodził się syn Cruijffa, któremu nadano imię Jordi. Nadanie katalońskiego imienia w Hiszpanii zarządzanej pod dyktaturą gen. Francisca Franco było nielegalne, jednak formalności dokonano w Holandii. Manifestacja piłkarza po raz kolejny przyniosła mu uznanie "culés", dla których „niderlandzkie niemowlę” było symbolem nacjonalizmu. Jednak jak przyznał sam piłkarz, gdy wybierał imię dla syna, nie wiedział, że jest ono zakazane – razem z żoną kierował się tylko miłym brzmieniem. Wprowadzał swojego syna do pierwszej drużyny FC Barcelona. El Pais napisał o trenerze: "Traktuje źle i arogancko wszystkich, z którymi ma do czynienia. Pomiata zawodnikami i dziennikarzami. Rozpieszcza tylko publiczność i syna". W drużynie Dumy Katalonii strzelił kilka ważnych bramek i wiązano z nim nadzieje, ale odszedł z drużyny w 1996 do Manchesteru United Na piłkarskiej koszulce syna, zamiast nazwiska umieszczone było jego imię.
W wywiadzie przeprowadzonym przez holenderski magazyn piłkarski „Voetbal International”, z okazji 50. urodzin piłkarza, mówił o swoim stylu życia: "Jako piłkarz czy trener zespołów liczących się na arenie międzynarodowej nie miałem życia prywatnego. Teraz mam czas dla mojej żony, Danny, moich dzieci, Chantal, Susila i Jordi, i kilkorga wnucząt. Mam też czas na granie w golfa. Futbol nie ma już dla mnie tajemnic. Mam nadzieje, że ten piękny sport nie zostanie zniszczony przez agresywnych kibiców, działaczy, którzy potrafią myśleć wyłącznie o sobie, i piłkarzy, którzy w kłótniach z kolegami stosują argument pięści. Piłka nożna jest mi zbyt droga, bym mógł spokojnie na to patrzeć".
Jednym z wydarzeń związanych z 60. urodzinami zawodnika były przeprosiny, które złożyli Karl-Heinz Rummenigge i Gerd Müller za swoją postawę podczas towarzyskiego meczu Ajaksu i Bayernu Monachium w 1978 roku. Spotkanie mające na celu uhonorowanie Cruĳffa potraktowali bardzo poważnie i wzięli rewanż za porażkę w 1972 roku. wygrywając aż 8-0.
W wolnych chwilach Cruĳff najchętniej słuchał Nat King Cole’a i The Beatles. Z malarzy najbardziej cenił Van Gogha, z architektów Gaudíego, a spośród filmów "Ojca chrzestnego". Jego ulubieni autorzy to Robert Ludlum i Frederick Forsyth. Lubił hiszpańskie czerwone wino oraz ubrania takich firm jak Hugo Boss i Zegna.
Choroba, śmierć i pogrzeb.
W 1991 roku po wykryciu u niego choroby wieńcowej i po operacji serca Johan Cruijff rzucił palenie, w październiku 2015 roku wykryto u niego raka płuc Zmarł 24 marca 2016 roku w Barcelonie, następnego dnia jego ciało poddano kremacji w Barcelonie, a po czym odbył się pogrzeb. 26 marca 2016 roku dla tysięcy fanów otwarto stadion Camp Nou.
Pisownia nazwiska.
Kiedy Cruĳff zadebiutował, gazeta „De Sportkroniek” napisała jego nazwisko "Kruyff", a „Het Parool” i „De Volkskrant” "Kruĳff".
Nico Scheepmaker w książce "Hendrik Johannes, Fenomeen" rozwiał problemy związane pisownią nazwiska. Wątpliwości dotyczą ligatury „ĳ” zamienianej na „y”. Sam zawodnik w jednym z wywiadów powiedział nawet, że w prawidłowej wersji występuje „ÿ”. Jego ojciec w paszporcie wpisaną miał wersję z „y”, a matka pisała swoje nazwisko "Cruĳff-Draaĳer". W amsterdamskich aktach urodzin i śmierci, pisownia jest jednoznaczna. 25 kwietnia 1947 urodził się "Cruĳff, Hendrik Johannes". W latach 70. zawodnik pisał swoje nazwisko Cruyff, tłumacząc to tym, że na angielskich i hiszpańskich maszynach do pisania nie ma ligatury 'ĳ'. Podobnie jest z nazwiskiem innego holenderskiego piłkarza Dirka Kuyta (właśc. Dirk Kuĳt).
Rekordy.
Johan Cruĳff jest rekordzistą pod względem finałów europejskich pucharów w jakich brał udział. W ścisłych finałach pod egidą UEFA brał udział łącznie 13 razy.

</doc>
<doc id="127853" url="https://pl.wikipedia.org/wiki?curid=127853" title="Nuty">
Nuty



</doc>
<doc id="127860" url="https://pl.wikipedia.org/wiki?curid=127860" title="Leon Kiernicki">
Leon Kiernicki

Leon Kiernicki (ur. 19 marca 1885 w (obecnie na Ukrainie), zm. 12 września 1981) – polski lekarz, działacz społeczny, organizator lecznictwa w Łukowie i powiecie łukowskim. 
Życiorys.
Syn Feliksa i Felicji z Morawskich. Po ukończeniu gimnazjum klasycznego w Niemirowie rozpoczął studia na Wydziale Medycznym Uniwersytetu Kijowskiego; dyplom lekarski uzyskał w 1913. Po studiach odbył staż lekarski w Kijowie. W czasie I wojny światowej został wcielony do armii rosyjskiej i w randze kapitana pracował w szpitalach w Połtawie, Kozłowie, Moskwie i w Nachiczewanie. Od 1920 był lekarzem powiatowym w Łukowie, prowadził tam jednocześnie praktykę prywatną.
Podjął próbę poprawy zastanej sytuacji służby zdrowia w Łukowie. Skoncentrował się przede wszystkim na zwiększeniu dostępu do pomocy medycznej; w chwili podjęcia obowiązków w Łukowie był jednym z zaledwie sześciu lekarzy w powiecie. W działaniach Kiernickiego wsparli: sędzia Piesiewicz (prezes zarządu okręgowego PCK na Podlasiu) oraz tłumaczka i autorka książek o dawnej Warszawie Wojdel-Dmowska. Z ich pomocą Kiernicki w 1934 zorganizował pierwsze na świecie wiejskie ośrodki zdrowia – w Tuchowiczu, Trzebieszowie i Burcu. Inicjatywa spotkała się z dużym zainteresowaniem krajowym i międzynarodowym, ośrodki wizytowali przedstawiciele Ligi Narodów oraz delegacje z Anglii, Indii, Czechosłowacji, krajów Ameryki Południowej i Afryki. 
Kiernicki pracował w szpitalu w Łukowie także po wybuchu II wojny światowej (do 1941). W latach 1941–1942 zorganizował dziesięć szpitalików w okresie epidemii tyfusu plamistego. Pomagał ofiarom bombardowań, leczył rannych partyzantów oraz mieszkańców getta żydowskiego. W latach okupacji ukrywał w swoim mieszkaniu czasowo ponad 20 Żydów, za co otrzymał list dziękczynny od Ogólnopolskiego Zjazdu Żydów Łukowskich w Dzierżoniowie. Po wyzwoleniu Łukowa w 1944 Kiernicki powrócił do pracy lekarza powiatowego i pracował nad odbudową lecznictwa otwartego. Dwukrotnie był aresztowany przez władze komunistyczne (1945, 1947) i więziony na zamku w Lublinie. W 1952 zainicjował powstanie pogotowia ratunkowego w Łukowie; przez pewien czas był kierownikiem pogotowia, prowadził także szkolenia sanitarne. Od 1953 pracował w łukowskiej Przychodni Rejonowej.
W 1963 obchodził jubileusz 50-lecia pracy zawodowej. Pozostawał aktywny zawodowo także w późnym wieku; w wieku 78 lat zrobił specjalizację w zakresie dermatologii. Zmarł w wieku 96 lat. Był żonaty (od 14 czerwca 1916) z Marią z Krasuskich.
Upamiętnienie.
Ulica Kiernickich w Łukowie została nazwana na cześć Leona i Marii Kiernickich.

</doc>
<doc id="127861" url="https://pl.wikipedia.org/wiki?curid=127861" title="Jan z Głogowa">
Jan z Głogowa

Jan z Głogowa znany także jako "Głogowczyk, Głogowita, Glogoviensis, Glogar, Gloger" (niem. "Johann von Glogau", ur. ok. 1445 w Głogowie, zm. 11 lutego 1507 w Krakowie) – polski astronom, matematyk i filozof scholastyczny-tomista, przedstawiciel przyrodoznawczego nurtu arystotelizmu, zwanego dziś albertyzmem.
Życiorys.
Pochodził z zamożnej rodziny Schilling (Schelling), ale nie używał tego nazwiska i podpisywał się Gloger albo Glogovita. W 1468 ukończył studia na Uniwersytecie Krakowskim z tytułem magistra i został wykładowcą. Przez blisko 40 lat wykładał łacinę, filozofię Arystotelesa i astronomię. Był autorem dzieł o charakterze podręcznikowym, z których najważniejsze to: "Liber posteriorum analyticorum", "Exercitium veteris artis", "Questiones librorum de anima".
Jego słuchaczem był m.in. Mikołaj Kopernik.
Zmarł na apopleksję. Pochowany został w kościele św. Floriana w Krakowie, w którym przez ostatnie lata życia był kanonikiem.
Jest patronem Szkoły Podstawowej nr 8 z oddziałami integracyjnymi w Głogowie. W tym samym mieście, na Placu Jana z Głogowa przy al. Wolności znajduje się jego ławeczka pomnikowa.
Dzieła.
Ważniejsze dzieła Głogowczyka to:
Michał Urbanowski podaje 3 obszerne bibliografie dzieł Jana z Głogowa:

</doc>
<doc id="127866" url="https://pl.wikipedia.org/wiki?curid=127866" title="PZL-104 Wilga">
PZL-104 Wilga

PZL-104 Wilga – czteromiejscowy samolot wielozadaniowy produkowany w Polsce w zakładach PZL-Okęcie oraz na licencji w Indonezji. Używany przez lotnictwo sportowe w następujących krajach: Polska, ZSRR, Niemcy, Austria, Belgia, Bułgaria, Czechy, Słowacja, Egipt, Hiszpania, Jugosławia, Kanada, Kuba, Mongolia, Nowa Zelandia, Rumunia, Szwajcaria, Turcja, USA, Wenezuela, Węgry i Wielka Brytania.
Historia.
PZL-104 Wilga 1 powstał jako wielozadaniowy samolot przeznaczony przede wszystkim dla lotnictwa sportowego, zwłaszcza do holowania szybowców i wywożenia skoczków spadochronowych. Został skonstruowany w 1960 roku w biurze Ośrodka Konstrukcji Lotniczych WSK Okęcie. Głównym konstruktorem tej wersji był inż. Ryszard Orłowski. Prototyp wyposażony w silnik w układzie bokser polskiej konstrukcji PZL WN-6RB o mocy 143 kW (195 KM) konstrukcji doc. inż. Wiktora Narkiewicza i został oblatany 24 kwietnia 1962 roku przez pilota Mieczysława Miłosza. W pierwszym kwartale 1961 roku wykonano pierwszy egzemplarz do prób statycznych i przekazano go do Zakładu Wytrzymałości Instytutu Lotnictwa w celu przeprowadzenia badań wytrzymałościowych. Wkrótce zbudowano drugi prototyp przeznaczony do prób w locie. Próby statyczne wykazały niewystarczającą sztywność dachu kabiny i jej połączenia z tyłem kadłuba. W związku z tym nad tylnymi drzwiami umieszczono dodatkową ściankę. Okazało się jednak, że o 140 kg przekroczona została masa własna samolotu w stosunku do projektu co spowodowało tak znaczny spadek osiągów, że maszyny nie skierowano do produkcji. Prototyp miał też inne niedostatki. Spore kłopoty sprawiał prototypowy silnik WN-6RB, który nadmiernie się przegrzewał i przekonstruowania wymagał kadłub. Projektu jednak nie zarzucono, na co wpłynęło zainteresowanie samolotem ze strony Indonezji. Rozwoju następnej wersji podjęło się biuro konstrukcyjne pod kierunkiem inż. Bronisława Żurakowskiego. Kolejny prototyp, Wilga 2, po poprzedniku odziedziczył jedynie ogólny układ i silnik oraz część konstrukcji skrzydła i usterzenia. Nowo opracowany został kadłub, otrzymując kabinę o świetnej widoczności i wzmocnioną, a przy tym lżejszą konstrukcję. Oprócz mgr inż. B. Żurakowskiego Wilgę konstruowali: inż. Andrzej Frydrychewicz, inż. Wojciech Gadomski, inż. Andrzej Kardymowicz (obliczenia). W pierwszym kwartale 1963 roku został zbudowany egzemplarz samolotu PZL-104 Wilga 2 przeznaczony do prób statycznych. Badania wytrzymałościowe i sztywnościowe oraz ich program zostały wykonane pod kierunkiem mgr. inż. Tadeusza Chylińskiego w Zakładzie Wytrzymałości Instytutu Lotnictwa. PZL-104 Wilga 2, będący właściwym prototypem późniejszych samolotów Wilga, został oblatany 1 sierpnia 1963 roku. 30 grudnia 1963 roku oblatano wersję eksportową Wilga C z importowanym silnikiem Continental (w układzie płaskim). Zbudowano niewielką serię Wilga 2, przebudowanych następnie na Wilgi C i Wilgi 3. Nierozwiązane problemy z układem chłodzenia silnika WN-6 (zacieranie się podczas lotu z małą prędkością) sprawiły, że postanowiono dostosować samolot do mocniejszego silnika gwiazdowego AI-14R, produkowanego na licencji radzieckiej, na skutek czego powstała wersja PZL-104 Wilga 3, oblatana 31 grudnia 1965 roku. Istotny był fakt, że silnik AI-14 był silnikiem reduktorowym i był przystosowany do wolnoobrotowego śmigła o wyjątkowo dużej średnicy (265 cm – i o dużym ciągu statycznym) – co spowodowało bardzo dobre właściwości STOL i świetne rezultaty podczas holowania szybowców. Wymuszona instalacja silnika gwiazdowego zmieniła jednak dotychczasową smukłą linię kadłuba, projektowanego pod płaski silnik. Wilga 3 weszła do produkcji seryjnej i pod tym oznaczeniem powstało 13 samolotów (w tym 2 prototypy przebudowane z Wilgi 2). Po wykonaniu krótkiej serii dokonano przeprojektowania podwozia zwiększając rozstaw kół z 2,12 m do 2,83 m i wzmacniając je oraz dokonano dalszych drobnych zmian. Nowy samolot oznaczono PZL-104 Wilga 35 i oblatano 29 czerwca 1967 roku, po czym wszedł on do produkcji seryjnej.
W 2008 roku wyprodukowano ostatni, 997 egzemplarz samolotu, o numerze seryjnym 0060024, w wersji PZL-104MA Wilga 2000 dla islandzkiego nabywcy, kończąc w ten sposób półwieczną historię samolotów „Wilga”.
Wersje.
Zasadniczym zadaniem konstruktorów stało się poprawienie charakterystyk prędkościowych samolotu. Planowano to osiągnąć poprzez skuteczne ograniczenie oporów aerodynamicznych. Zastosowano nowy, lekki płat bez slotu, z lekkim, pojedynczym zastrzałem i gruntownie zmienionym podwoziem. Od poprzednich modeli Wilgi różniła się między innymi zwiększoną do 5 liczbą pasażerów. Z tego też względu zmieniony był kadłub samolotu. Ogólnie była to konstrukcja tak dalece odbiegająca od samolotu Wilga, że nazwano nową konstrukcję PZL-105 Flaming. Pierwszy prototyp został oblatany 9 listopada 1989 roku, oblotu dokonał pilot doświadczalny I kl. mgr inż. Jerzy Jędrzejewski. Powstały w sumie trzy maszyny: dwa prototypy z silnikami M-14P i AI-14RDP (jego wersja licencyjna) oraz PZL-105L z silnikiem Textron Lycoming IO-720 o mocy 295 kW (400 KM), który miał dać początek wersji eksportowej. Zakładano również produkcję wersji sportowej, osobowo-pasażerskiej (na 4-5 pasażerów lub 450 kg ładunku), rolniczej (ze zbiornikiem na 500 kg chemikaliów) oraz patrolowej, sanitarnej i geologicznej. Zasadniczym problemem prototypu podczas oblotów były niewłaściwe charakterystyki przeciągnięcia, co nie zezwalało na dopuszczenie samolotu do użytkowania. Pojawiające się w okresie transformacji ustrojowej w Polsce problemy finansowe fabryki PZL na Okęciu oraz priorytetowa produkcja zamówionego przez armię samolotu PZL-130 Orlik sprawiły, że projekt rozwoju Wilgi zawieszono poprzestając na produkcji samolotu Wilga 2000.
Samolotów Wilga 35 i 80 wyprodukowano 935 sztuk, łącznie wszystkich wersji Wilgi ok. 1000 sztuk. Jest to największa seria samolotu polskiej konstrukcji i produkcji, przed RWD-8 produkowanym w latach 30. XX wieku.
Samolot w polskim lotnictwie wojskowym.
W polskim lotnictwie wojskowym używano 27 Wilg 35 i 35A, dostarczonych w latach 1971–1976, z tego 10 w Wojskach Lotniczych, a 17 w Wojskach Obrony Powietrznej Kraju. Podstawowym zastosowaniem była wersja pasażersko-łącznikowa. Stosowano też Wilgi w wersji retranslacyjnej, z aparaturą Neptun z antenami na skrzydłach, służącą do przekazywania sygnału radiostacji dla zwiększenia ich zasięgu. Część była pomalowana w trójkolorowy kamuflaż, pozostałe były srebrne. Znajdowały się na wyposażeniu każdego z pułków lotniczych jeszcze w latach dziewięćdziesiątych. Ostatnią Wilgę wojsko przekazało użytkownikom cywilnym w 1993 roku.
Samoloty produkowane w Indonezji.
Samolot PZL-104, szczególnie w wersji M 2000, głównie w USA i Kanadzie jest wykorzystywany do budowy samolotów typu "bush plane". Dzięki odpowiednim modyfikacjom (zmiana ogumienia, montaż silnika o większej mocy, wymiana śmigła i charakterystyk lotu o niskiej prędkości).
Opis konstrukcji.
Półskorupowa konstrukcja z duraluminium w konfiguracji wolnonośnego górnopłatu wyposażonego w stały slot, i szczelinowe klapy z podwoziem stałym z kółkiem ogonowym. Zbiorniki paliwa w skrzydłach, w zależności od wersji wyposażony w hak do holowania szybowców, stopień dla spadochroniarzy, zbiornik na ciekłe chemikalia i urządzenia rozpryskujące pod skrzydłami lub podwójne przyrządy do sterowania. Posiada wyposażenie do lotów bez widoczności.
Napęd: (Wilga 35) silnik gwiazdowy AI-14 o mocy 260 KM (191 kW).

</doc>
<doc id="127870" url="https://pl.wikipedia.org/wiki?curid=127870" title="Cynamonowiec">
Cynamonowiec

Cynamonowiec ("Cinnamomum" Scheffer) – rodzaj roślin z rodziny wawrzynowatych. Obejmuje ok. 250 gatunków, które pierwotnie występowały tylko we wschodniej i południowo-wschodniej Azji. Obecnie są uprawiane i jako dziczejące spotykane w całej strefie klimatu subtropikalnego.
Rośliny z tego rodzaju są aromatyczne. Ich kora używana jest jako przyprawa, surowiec do produkcji olejków zapachowych i wykorzystywana jest w lecznictwie. Szczególne znaczenie jako roślina przyprawowa, o długiej tradycji uprawy, ma cynamonowiec cejloński "C. verum" i cynamonowiec wonny "C. aromaticum". Z ich kory (ale też innych gatunków) wyrabia się cynamon, z innych gatunków wyrabia się inne przyprawy. Cynamonowiec kamforowy "Cinnamomum camphora" był surowcem do otrzymywania kamfory (współcześnie syntetyzowanej sztucznie). Wiele gatunków jest źródłem cenionego drewna i uprawianych jest jako rośliny ozdobne. 
Biologia i ekologia.
Rośliny wymagające dużej wilgotności powietrza i w znacznej części występujące w pobliżu wybrzeży. Są składnikami różnego rodzaju lasów, rosną też na terenach skalistych.
Systematyka.
Jeden z około 50 rodzajów zaliczanych do rodziny wawrzynowatych ("Lauraceae"), wchodzącej w skład rzędu wawrzynowców ("Laurales"). W obrębie rodziny jest jednym z najbardziej bogatych w gatunki. W niektórych ujęciach proponowane jest włączenie tu roślin z rodzaju "Phoebe", co poszerza zasięg rodzaju o kontynenty amerykańskie i zwiększa liczbę gatunków do znacznie ponad 300.
Zastosowanie.
Cynamon to popularna przyprawa kuchenna, którą otrzymuje się przede wszystkim z wysuszonej kory cynamonowca cejlońskiego (najbardziej ceniony) oraz wielu innych gatunków tego rodzaju (które rzadko są importowane do Europy, a mają znaczenie tylko dla kuchni regionalnej), a nawet innego rodzaju ("cynamon z Batawii" – ze strączyńca oraz "cynamon biały" z korzybiela). Występuje w dwóch postaciach, utarty na proszek lub w niewielkich, zwiniętych w rulonik kawałkach, ma kolor rdzawy i dzięki zawartemu w niej olejkowi cynamonowemu charakterystyczny słodkawo-korzenny, lekko piekący smak i silny aromat.
Cynamon używany jest do przyprawiania potraw słodkich z ryżu, pieczonych jabłek, wina grzanego i ponczu.
Niewielkie ilości cynamonu służą do aromatyzowania gulaszu, baraniny, gotowanych ryb i szynki.
Olejek cynamonowy ma działanie antyseptyczne.
Z cynamonowca wonnego wytwarza się olejek kasjowy (kasję). Cynamonowiec kamforowy "Cinnamomum camphora" był surowcem do otrzymywania kamfory (współcześnie syntetyzowanej sztucznie). Wiele gatunków jest źródłem cenionego drewna i uprawianych jest jako rośliny ozdobne. 

</doc>
<doc id="127871" url="https://pl.wikipedia.org/wiki?curid=127871" title="Prowincja (Mozambik)">
Prowincja (Mozambik)



</doc>
<doc id="127873" url="https://pl.wikipedia.org/wiki?curid=127873" title="EXtensible Business Reporting Language">
EXtensible Business Reporting Language



</doc>
<doc id="127874" url="https://pl.wikipedia.org/wiki?curid=127874" title="Bandar Seri Begawan">
Bandar Seri Begawan

Bandar Seri Begawan (w alfabecie arabskim بندر سري بڬاون) – stolica sułtanatu Brunei, znajdująca się na północnym wybrzeżu wyspy Borneo u ujścia rzeki Brunei do zatoki Brunei.
Pierwsza część nazwy – "bandar" – pochodzi od perskiego wyrazu بندر oznaczającego „port”. Do 1970 miasto nosiło nazwę „Brunei” ("Brunei Town"). W mieście mieszka 158 110 mieszkańców, aglomeracja liczy ok. 483 000 mieszkańców (2008). Założone zostało w 1521 jako osada holenderska. Do połowy XIX wieku był to ośrodek handlu niewolnikami. W latach 1888–1971 stolica brytyjskiego protektoratu. Jest to ośrodek handlowy i finansowy. Rozwinął się przemysł drzewny, meblarski, włókienniczy. Miasto posiada międzynarodowy port lotniczy, oraz działający od 1985 uniwersytet. Znajduje się tu również największy na Dalekim Wschodzie meczet, osada Kampong Ayer z domami zbudowanymi na palach i pałac sułtana.

</doc>
<doc id="127880" url="https://pl.wikipedia.org/wiki?curid=127880" title="Kształcenie ustawiczne">
Kształcenie ustawiczne

Kształcenie ustawiczne – proces stałego odnawiania, rozwijania i doskonalenia kwalifikacji ogólnych i zawodowych jednostki trwający przez całe jej życie.
Jest to dotycząca osób dorosłych część uczenia się przez całe życie (ang. "lifelong learning") rozumianego jako całość aktywności poznawczych podejmowanych w trakcie życia z myślą o pogłębianiu wiedzy, umiejętności lub kwalifikacji (z przyczyn osobistych, społecznych lub zawodowych).
Definicja UNESCO.
Według definicji UNESCO edukacja ustawiczna to kompleks procesów oświatowych, formalnych, nieformalnych i incydentalnych, które niezależnie od treści, poziomu i metod umożliwiają uzupełnianie wykształcenia w formach szkolnych i pozaszkolnych, dzięki czemu osoby dorosłe rozwijają swoje zdolności, wzbogacają wiedzę, udoskonalają kwalifikacje zawodowe lub zdobywają nowy zawód, zmieniają swoje postawy.
Obejmuje całokształt działalności oświatowej i wychowawczej wobec dorosłych. Edukacja ustawiczna to proces zmierzający do możliwie wszechstronnego rozwoju osobowości, kształtowania określonych uzdolnień, zainteresowań i ogólnej sprawności umysłowej. Jest charakterystycznym zjawiskiem współczesnej oświaty, stymulującym zmianę kierunku myślenia o systemach oświatowych. Koncepcja edukacji ustawicznej, jako procesu dokonywania planowych zmian w całej osobowości człowieka, jest organicznym składnikiem całego systemu oświaty, który obok tradycyjnej „drabiny szkolnej”, obejmuje instytucje realizujące różne formy upowszechniania i modernizacji wiedzy, podnoszenia kwalifikacji, doskonalenia profesjonalnego w dojrzałym życiu człowieka. 
Formy kształcenia ustawicznego.
Kształcenie może odbywać się poprzez uczestnictwo w:
a także poprzez:
Kształcenie ustawiczne może być sprawą indywidualnej jednostki (podnoszącej swoje kwalifikacje z własnej inicjatywy i na własny koszt), bądź też może być projektowane, organizowane i finansowane przez pracodawcę. W takim przypadku kształcenie ustawiczne pracowników jest elementem uczenia się organizacji.
Rozwój kształcenia ustawicznego.
Rozwój kształcenia ustawicznego w Europie jest jednym z celów Europejskiego Funduszu Społecznego. Dzięki funduszom strukturalnym realizowane są liczne projekty adresowane do:
W świecie akademickim za rozwijanie oferty kształcenia ustawicznego odpowiadają specjalnie wydzielone jednostki uczelni, na przykład "lifelong learning centers", "university extensions" (Stany Zjednoczone), "departments for continuing education" (Europa). W Polsce rolę taką pełni, między innymi, Wszechnica Uniwersytetu Jagiellońskiego i Centrum Rozwoju Edukacji Niestacjonarnej SGH. Ciekawą formą edukacji są uniwersytety trzeciego wieku, skupiające osoby starsze i organizujące im zajęcia w grupach tematycznych. Podobną rolę pełniły kiedyś uniwersytety ludowe, służąc edukacji społecznej szerokich rzesz.
Role zawodowe.
Zgodnie z definicją kształcenia ustawicznego Wszechnicy Uniwersytetu Jagiellońskiego, na rynku usług kształcenia ustawicznego można wyodrębnić następujące role zawodowe:
Trzy wymiary edukacji ustawicznej według Roberta J. Kidda.
Koncepcja R. J. Kidda wzbogaca rozumienie edukacji ustawicznej dzięki akcentowaniu jakości działań oświatowych i wskazaniu bogatych potrzeb oraz możliwości oświaty pozaszkolnej i oświaty dorosłych.
Ma ona szczególną wartość dla dydaktyki dorosłych, ponieważ wyraźnie łączy trzy różne formy aktywności edukacyjnej: kształcenie szkolne, oświatę pozaszkolną i samokształcenie. Ukazuje potrzebę łącznego realizowania aktywności edukacyjnej w trzech wymiarach kształcenia: w pionie, w poziomie i w głąb, co oznacza edukację programową w szkole i uczelni wyższej wspieraną aktywnością samokształceniową i udziałem w formach pozaszkolnej oświaty dorosłych. Dydaktyka dla tych trzech możliwości powinna przedstawić propozycję możliwie skutecznego i nowoczesnego kształcenia.

</doc>
<doc id="127886" url="https://pl.wikipedia.org/wiki?curid=127886" title="Paweł Małaszyński">
Paweł Małaszyński

Paweł Małaszyński (ur. 26 czerwca 1976 w Szczecinku) – polski aktor teatralny, telewizyjny i filmowy, wokalista, muzyk i konferansjer. Wystąpił w filmach takich jak "Katyń" (2007) i "Skrzydlate świnie" (2010), "Jack Strong" (2013), "Facet (nie)potrzebny od zaraz" (2014) i "Listy do M. 2" (2017), a także w serialach: "Oficer" (2004), "Magda M." (2005–2007), "Oficerowie" (2006), "Twarzą w twarz" (2007–2008), "Czas honoru" (2010), "Belle Epoque" (2017), "Przyjaciółki" (2020) oraz "Usta usta" (2020).
Życiorys.
Wczesne lata.
Urodził się w Szczecinku w rodzinie z silnymi, wojskowymi tradycjami. Jego oj­ciec Mirosław był zawodowym żołnierzem. Jego siostra Katarzyna podjęła pracę w straży granicznej. Mieszkał w Koszalinie. W 1982, kiedy miał sześć lat wraz z rodziną przeprowadził się na Podlasie do Białegostoku, na osiedle Słoneczny Stok. By­ł niesfornym dzie­c­kiem, a jego ulu­bio­ny­mi za­ba­wa­mi by­ło wy­bi­ja­nie szyb i ekspery­men­ty z ogniem.
Uczęszczał do białostockiej Szkoły Podstawowej nr 36, gdzie często kończył lekcje około godz. 20. Jako nastolatek związał się ze słynnym białostockim klubem filmowym „Projektor”. Ukończył białostockie V Liceum Ogólnokształcącego im. Jana III Sobieskiego. Przez pół ro­ku stu­dio­wa­ł pra­wo na Uniwersytecie w Białymstoku, zanim uznał, że jego prawdziwym powołaniem jest aktorstwo. W latach 1997-1998 uczył się w krakowskim, policealnym studium aktorskim L’Art studiO. Dopiero za trzecim razem dostał się do wrocławskiej filii PWST w Krakowie, którą ukończył w 2002.
Kariera sceniczna.
W trakcie studiów aktorskich zagrał postać Jakuba Szalimowa w sztuce Maksyma Gorkiego "Letnicy" (2001) w reżyserii Bożeny Baranowskiej i Fisberto w przedstawieniu Calderóna "Księżniczka na opak wywrócona" (2002) w reż. Remigiusza Brzyka.
Po ukończeniu PWST w warszawskim Teatrze Kwadrat otrzymał propozycję zastępstwa za Andrzeja Nejmana w "Szalonych nożyczkach" Paula Pörtnera jako policjant Michał Tomasiak, "Nie teraz kochanie" Raya Cooneya i Johna Chapmana jako Pan Lawson i "Wszystko w rodzinie" Raya Cooneya jako Leslie w reżyserii Marcina Sławińskiego. W styczniu 2003 dostał etat i 28 czerwca 2003 oficjalnie zadebiutował podwójną rolą Trufaldina i Arlekina w "Słudze dwóch panów" Carla Goldoniego w reż. Waldemara Matuszewskiego. Wystąpił w Teatrze Telewizji w przedstawieniach: "Pamiętnik z powstania warszawskiego" (2004) jako Swen i "Tajny agent" (2005). W Teatrze Kwadrat wystąpił potem w "Oślich latach" (2005) Michaela Frayna w reż. Marcina Sławińskiego jako William R.Taylor, "Perfect Day" (2007) Liz Lochhead w reż. Andrzeja Rozhina jako Graham Steel Jimmy oraz "Przyjaznych duszach" (2008) Pam Valentine w reż. Marcina Sławińskiego w roli Simona Willisa.
Po roli młodego, samotnego geja, mieszkającego przez ścianę ze starszą, także samotną słuchaczką Radia Maryja (Ewa Kasprzyk) w inscenizacji "Berek, czyli upiór w moherze" (2008) autorstwa Marcina Szczygielskiego w reż. Andrzeja Rozhina, na łamach miesięcznika „Teatr” krytyk teatralny Janusz Majcherek napisał: "Tę cienką literaturę ratują aktorzy. Oczywiście, oni też zostali przez autora skazani na schemat. Obie postaci, dewotka i gej, składają się w stu procentach ze stereotypów, jednak zarówno Kasprzyk, jak i Małaszyński budują role, w których cech stereotypowych nie próbują uwiarygodnić psychologicznie czy obyczajowo – raczej starają się uczynić z nich formę, z lekka przerysowaną, lecz nie karykaturalną".
W teatralnej wersji komedii "Kiedy Harry poznał Sally" (2010) Nory Ephron w reż. Andrzeja Rozhina zagrał tytułowego Harry’ego Burnsa obok Marty Żmudy Trzebiatowskiej jako Sally Albright. Wystąpił też w "Ślubie doskonałym" (2012) Robina Hawdona w reż. Marcina Sławińskiego jako Bill, "Medium" (2015) Noëla Cowarda w reż. Andrzeja Nejmana jako Witold, "Kłamstewkach" (2016) Joe DiPietro w reż. Pawła Wawrzeckiego w roli Billy’ego, "Trzech sypialniach" (2017) Alana Ayckbourna w reż. Andrzeja Nejmana jako Olaf oraz "Tydzień, nie dłużej..." (2018) Clementa Michela w reż. Marcina Sławińskiego w roli Marca.
Kariera ekranowa.
Jeszcze podczas studiów wziął udział w ok. trzydziestu castingach. Pojawił się w filmie sensacyjnym Janusza Kijowskiego "Kameleon" (2001) jako ćpun i dramacie wojennym Romana Polańskiego "Pianista" (2002) jako mężczyzna w getcie. Trafił też na mały ekran występując gościnnie w serialu "Wiedźmin" (2002), reżyserowanych przez Macieja Dejczera odcinkach "Na dobre i na złe" (2002) i "M jak miłość" (2003). Po roli Damiana Przeździeckiego w dramacie Michała Kwiecińskiego "Biała sukienka" (2003) z cyklu "Święta polskie", w publikacjach „Elle” i „Filmu” recenzenci pisali, że „będzie o Małaszyńskim głośno”.
Maciej Dejczer zaprosił Małaszyńskiego na casting do powstającego wówczas serialu TVP "Oficer", gdzie startował do głównej roli – Kruszona, lecz ostatecznie w 2004 przyjął rolę cynicznego i inteligentnego przestępcy – Granda. Popularność wśród telewidzów zdobył jako szarmancki prawnik – Piotr Korzecki w serialu "Magda M." (2005–2007) u boku Joanny Brodzik. Serial zadebiutował na antenie we wrześniu 2005 i przyniósł nagrodę „Viva Najpiękniejszy” 2005, przyznawaną przez czasopismo „Viva”. Małaszyński wziął udział w kontynuacjach "Magdy M." i "Oficerowie" (2006). W latach 2007–2008 zwyciężył w plebiscycie "Telekamery" w kategorii „Najlepszy aktor”. W rodzinnym Białymstoku ogłoszono go honorowym ambasadorem miasta.
W 2007 zadebiutował na kinowym ekranie rolą Marcina Kruka w "Świadku koronnym", użyczył głosu żółwiowi Leonardo w kinowej wersji "Wojownicze Żółwie Ninja", wystąpił w serialu "Tajemnica twierdzy szyfrów" oraz rozpoczął współpracę z Patrykiem Vegą i Magdą Walach na planie serialu "Twarzą w twarz" (2007–2008). W nominowanym do Oscara "Katyniu" (2007) Andrzeja Wajdy zagrał porucznika pilota Piotra Baszkowskiego. Wystąpił także w miniserialu parodiującym "Magda M. 20 lat później" (2007). W 2008 został laureatem Super Telekamery TeleTygodnia. Słowacka reżyserka Mariana Čengel-Solčanská zaangażowała go do roli Martina w dramacie "Latający mnich i tajemnica Da Vinci" (2008).
W 2010 powrócił na ekran w roli Karolka w "Ciachu" Patyka Vegi, Oskara w "Skrzydlatych Świniach" Anny Kazejak-Dawid i Tadeusza, agenta niemieckiego wywiadu ulokowanego przez Niemców w oddziale AK w "Czasie honoru". Za rolę Maxa w komedii kryminalnej Cezarego Pazury "Weekend" (2010) otrzymał antynagrodę Węża w kategorii „Aktor”.
W 2010 ukazała się książka Dariusza Domańskiego pt. "Paweł Małaszyński. Aktorzy XXI wieku". W styczniu 2011 Małaszyński odebrał dożywotni bilet do kina „Helios” w Białymstoku, a sali nr 7 nadano jego imię. W 2012 wystąpił w dwóch serialach – TVN "Lekarze" i Canal+ "Misja Afganistan" jako ppor. Paweł „Konasz” Konaszewicz oraz dreszczowcu Eugeniusz Korina "Sęp". Po występie w i komedii "Listy do M. 2" (2015), przyjął rolę Jana Edigeya-Koryckiego w serialu "Belle Epoque" (2017). W latach 2020–2021 wcielał się w rolę Artura Morawskiego w serialu "Przyjaciółki" oraz Dominika w serialu "Usta usta". Od 2022 gra rolę Janusza w serialu "Stulecie Winnych".
Kariera muzyczna.
Od 1997 występował w zespole Apogeum. W 2004 w Białymstoku założył zespół Cochise, w którym jest wokalistą, jak i autorem tekstów. Wspólnie z zespołem nagrał trzy płyty, w tym dwa albumy studyjne oraz jeden minialbum.
Cochise zdobyli wyróżnienie na koncercie Rockfest 2005 oraz nagrali pierwsze demo "9" oraz krążek DVD z Rockfest 2005.
10 lutego 2010 ukazał się pierwszy album zespołu zatytułowany "Still Alive". Wcześniej, w grudniu 2009, Małaszyński wspólnie z zespołem nagrał składankę promującą stolicę Podlasia – "Białystok muzyczny 2009". Znalazł się tam utwór Cochise „EX”. Z kolei na składance "Tribute to Danzing", wydanej w lutym 2010, można posłuchać, nagranego specjalnie na tę okazję, coveru zespołu Danzing „Lick The Blood Off My Hands”.
14 maja 2012 ukazała się druga płyta Cochise "Back to Beginning", wydana przez wytwórnię Mystic, a 10 lutego 2014 premierę miała trzecia – "118", której wydawcą był Metal Mind Productions. 2 października 2015 ukazała się czwarta studyjna płyta – "The Sun Also Rises for Unicorns".
Życie prywatne.
17 sierpnia 2002 ożenił się z dawną koleżanką z liceum Joanną Chitruszko, tancerką, choreografką i pedagogiem. Mają dwoje dzieci, syna Jeremiasza (ur. 12 kwietnia 2004) i córkę Leę (ur. 2014).
W 2008 miał pobiec w sztafecie olimpijskiej niosącej do Pekinu płomień, od którego w dniu otwarcia Igrzysk Olimpijskich zapłonął znicz olimpijski. 4 czerwca miał biec w Chinach w okolicach Kantonu – w dniu, w którym przypada 19 rocznica wydarzeń na placu Tian’anmen. Jednak protesty przeciwko łamaniu praw człowieka w Tybecie na dotychczasowej trasie sztafety sprawiły, że „powoli traci ona dla aktora swój urok”. Według informacji z 16 kwietnia 2008, z powodu łamania praw człowieka w Tybecie lub mieszania polityki ze sportem wszystkie te osoby zrezygnowały z udziału w sztafecie.

</doc>
<doc id="127888" url="https://pl.wikipedia.org/wiki?curid=127888" title="Mount">
Mount

mount – polecenie uniksowe, które montuje system plików, czyli udostępnia system plików nośnika danych do obsługi przez system operacyjny. Wszystkie pliki dostępne w systemie operacyjnym Unix są zorganizowane w jednym wielkim drzewie, hierarchii plików, zakorzenionej w /. Pliki te mogą być położone na wielu urządzeniach. Właśnie polecenie mount pozwala na przyłączenie systemu plików znajdujących się na danym urządzeniu do wielkiego drzewa plików. Operacją przeciwną do montowania jest umount.
Składnia polecenia.
 mount "[-opcja]" "typ urządzenie katalog"
Przykłady.
 # mount -t vfat /dev/hdb1 /mnt/dysk_c
Pierwsza partycja dysku, będąca typu VFAT, jest tu montowana w katalogu "/mnt/dysk_c". Obecnie typ partycji jest rozpoznawany automatycznie, więc można pominąć -t vfat. Montowanie partycji odbywa się zazwyczaj automatycznie podczas uruchomienia systemu operacyjnego.
 $ mount -t iso9660 -o loop /dev/cdrom /mnt/cdrom
 $ mount /dev/fd0 /mnt/floppy

</doc>
<doc id="127890" url="https://pl.wikipedia.org/wiki?curid=127890" title="Miedwie">
Miedwie

Miedwie () – jezioro w południowo-wschodniej części Pobrzeża Szczecińskiego na Równinie Pyrzyckiej. 
Jezioro ma powierzchnię 35,27 km² (piąte co do wielkości w Polsce, drugie po jeziorze Dąbie w województwie zachodniopomorskim). Lustro wody jest na wysokości 14 m n.p.m., głębokość wynosi 43,8 m, przez co jest największą w Polsce kryptodepresją (29,8 m p.p.m.). Linia brzegowa ma długość ok. 39 km, maksymalna szerokość 3,2 km. Brzegi są bezleśne, w południowej części bagniste. Przez Miedwie przepływa rzeka Płonia, uchodzą do niego Ostrowica, Miedwinka, Gowienica Miedwiańska, Rów Kunowski. W okolicach Żelewa jest ujęcie wody pitnej dla Szczecina.
Historia.
Obecny zbiornik jest pozostałością Zastoiska Pyrzyckiego, w którym gromadziły się wody topniejącego lądolodu. Jeziorzysko to (zwane również Pramiedwiem) obejmowało początkowo również obszar obecnego jeziora Płoń, a jego poziom był o 3 m wyższy od obecnego, stopniowo zmniejszając się. Do 1746 powierzchnia jeziora wynosiła prawie 4,2 tys. ha przy poziomie 16,5 m n.p.m., lecz w połowie XVIII wieku król Fryderyk Wielki zarządził meliorację okolic oraz regulację Płoni w celu pozyskania żyznych ziem dla rolnictwa. W wyniku działań Davida Gilly’ego poziom wody obniżył się o 2,5 m, a powierzchnia skurczyła się o 575 ha. Powstały wówczas nowe jeziora Będgoszcz, Zaborsko i Żelewko połączone Płonią. W 1959 roku zniszczono próg na ujściu rzeki Płoni co poskutkowało obniżeniem poziomu o ok. 36 cm. 
W czasach II wojny światowej nad jeziorem funkcjonowała torpedownia warsztatów torpedowych Gerätewerke Pommern Madüsee pracująca na potrzeby początkowo Luftwaffe, a po 1944 również Kriegsmarine. Na wschodnim brzegu w Kluczewie do roku 1993 mieściła się baza lotnicza Armii Czerwonej, która nie posiadając oczyszczalni ścieków wpłynęła na wzrost zanieczyszczenia jeziora (nośnikiem ścieków była Gowienica Miedwiańska).
W 1976 roku wybudowano jaz regulujący odpływ wody z Miedwia. Od tego czasu trwa okres podwyższonych stanów średnich, występują większe wahania poziomu wód, a występowanie stanów wysokich jest bardziej rozłożone w czasie (wyższe lustro wody latem oraz brak stanów niskich w miesiącach wiosennych).
W latach 2003–2006 na Miedwiu obowiązywał zakaz używania jednostek pływających z napędem spalinowym w odległości 200 m od brzegu z wyjątkiem podejść do pomostów i przystani.
Jakość wód.
W 2009 r. przeprowadzono badania jakości wód Miedwia w ramach monitoringu diagnostyczno-operacyjno-celowego. Ich stan ekologiczny oceniono jako umiarkowany (III klasy), a stan chemiczny jako dobry. W ogólnej dwustopniowej ocenie stwierdzono zły stan wód.
Fauna.
Jezioro zamieszkuje m.in.: sieja miedwiańska (gatunek autochtoniczny), sielawa, szczupak, okoń, węgorz, jaź, karp, krąp, lin, miętus pospolity, płoć, sandacz i leszcz oraz 2 gatunki skorupiaków żyjących, poza Miedwiem, w wodach alpejskich i w Skandynawii oraz ptaki wodne m.in. wąsatka.
W końcu lat 40. XX wieku w akwenie znaleziono organizmy reliktowe: Mysis oculata v. relicta, pontoporeja czarnooka, Pallasea quadrispinosa, Coregonus lavaretus maraena (odmiana siei pospolitej).
Zagospodarowanie.
Nad jeziorem jest wiele ośrodków wypoczynkowych z wypożyczalniami sprzętu wodnego i kąpieliska – Wierzchląd, Koszewko i Koszewo w gminie Stargard, Wierzbno oraz położone nad bagnami Turze w gminie Pyrzyce, Żelewo w gminie Stare Czarnowo oraz Kunowo, Jęczydół, Morzyczyn i Zieleniewo w gminie Kobylanka. Najbliżej położoną stacją kolejową jest Miedwiecko, oddalone ok. 1,5 km od Morzyczyna.
Nazwa.
Nazwa jeziora ma korzenie słowiańskie i pochodzi od słowa "med" oznaczającego miód. Możliwe też, że wywodzi się od indoeuropejskiego pierwiastka "medhjo-" bądź "medhu-", oznaczającego 'środkowy'. W źródłach historycznych nazwa zmieniała się kilkukrotnie, występują m.in.: "Meduvi" 1220, "Meduwe" 1226, "Meduia" 1304, "Maduwe" 1316, "Madui lacus" 1618, "der Madue See" 1834.
Nazwę Miedwie wprowadzono urzędowo w 1949 roku, w miejsce niemieckiej – "Madüsee".
Podanie o klasztorze w Kołbaczu.
Opowiada Franciszek Pałasz, l. 70, urodzony w Stężycy pow. Kartuzy, od 1946 r. zam. w Żelewie pow. Gryfino, woj. szczecińskie:
Źródło:

</doc>
<doc id="127895" url="https://pl.wikipedia.org/wiki?curid=127895" title="Birkenau">
Birkenau

Polska.
Dawne niemieckie nazwy miejscowości:

</doc>
<doc id="127898" url="https://pl.wikipedia.org/wiki?curid=127898" title="Monowitz">
Monowitz



</doc>
<doc id="127899" url="https://pl.wikipedia.org/wiki?curid=127899" title="Informetria">
Informetria

Informetria — nauka o zastosowaniu metod matematycznych do badań stanu informacji, dla określenia i analizy jej zjawisk, do wyszukiwania jej praw. Wykorzystywana do mierzenia wszystkiego co da się zmierzyć w informatologii. Metody matematyczne w informetrii: algebra elementarna, algebra wyższa, analiza matematyczna, rachunek prawdopodobieństwa, logika, teoria zbiorów i relacji, statystyka opisowa, metody formalizacji graficznej.

</doc>
<doc id="127900" url="https://pl.wikipedia.org/wiki?curid=127900" title="Powiat płoński">
Powiat płoński

Powiat płoński – powiat w Polsce (w północno-zachodniej części województwa mazowieckiego), utworzony w 1999 roku w ramach reformy administracyjnej. Jego siedzibą jest miasto Płońsk.
W skład powiatu wchodzą:
Według danych z 31 grudnia 2019 roku powiat zamieszkiwały 87 054 osoby. Natomiast według danych z 30 czerwca 2020 roku powiat zamieszkiwało 86 868 osób.

</doc>
<doc id="127902" url="https://pl.wikipedia.org/wiki?curid=127902" title="Powiat pruszkowski">
Powiat pruszkowski

Powiat pruszkowski – powiat w Polsce, w zachodniej części województwa mazowieckiego, utworzony w 1999 roku w ramach reformy administracyjnej. Jego siedzibą jest miasto Pruszków. Jest to najmniejszy powiat ziemski w województwie i najgęściej zaludniony powiat w Polsce (w 2020 – 673,6 os/km²).
Według danych z 31 grudnia 2019 roku powiat zamieszkiwało 165 912 osób. Natomiast według danych z 30 czerwca 2020 roku powiat zamieszkiwało 166 436 osób.
Gminy i miasta.
W skład powiatu wchodzą:
Władze.
Przewodniczący Rady Powiatu:
Starostowie:

</doc>
<doc id="127903" url="https://pl.wikipedia.org/wiki?curid=127903" title="Powiat przasnyski">
Powiat przasnyski

Powiat przasnyski – powiat w Polsce, w północnej części województwa mazowieckiego, utworzony w 1999 roku w ramach reformy administracyjnej. Jego siedzibą jest miasto Przasnysz.
W skład powiatu wchodzą:
Według danych z 31 grudnia 2019 roku powiat zamieszkiwało 52 511 osób. Natomiast według danych z 30 czerwca 2020 roku powiat zamieszkiwało 52 355 osób.
Władze powiatu.
Skład Rady Powiatu Przasnyskiego IV kadencji:
Historia.
XVI w.-1795
1795-1866
1866-1918
Ustawa z 19/31 XII 1866 r. o zarządzie gubernialnym i powiatowym w guberniach Królestwa Polskiego powołała do życia powiat przasnyski. Powiat ten znalazł się we wschodniej części guberni płockiej.
1919-1939
14 sierpnia 1919 r. na mocy ustawy tymczasowej o organizacji władz administracyjnych II instancji powołano do życia województwo warszawskie. Na obszarze tego województwa utworzono powiat przasnyski. 24 grudnia 1923 starostą przasnyskim został Tadeusz Koziorowski.
1939-1945
8 października 1939 r. Adolf Hitler wydał dekret o organizacji i administracji wschodnich terytoriów włączonych do Rzeszy. Zgodnie z tym dekretem 1 listopada 1939 r. (w rzeczywistości stało się to już 26 października) wcielono do III Rzeszy obszar o powierzchni 91 974 km². Wśród dawnych ziem II RP na terenie Rzeszy znalazła się m.in. północna część województwa warszawskiego. Powiat przasnyski (niem. Landkreis Praschnitz) znalazł się w Rejencji ciechanowskiej (niem. Regierungsbezirk Zichenau), która weszła w skład prowincji Prusy Wschodnie (niem. Ostpreußen).
1945-1950
22 sierpnia 1944 r. na mocy dekretu Polskiego Komitetu Wyzwolenia Narodowego przywrócono przedwojenny podział administracyjny Polski, natomiast samorząd terytorialny zorganizowano dekretem Polskiego Komitetu Wyzwolenia Narodowego z dnia 23 listopada 1944 r. o organizacji i zakresie działania samorządu terytorialnego. Powiat przasnyski, jako jeden z powiatów województwa warszawskiego reaktywowano po wyzwoleniu ziem północnego Mazowsza w zimie 1945 r.
1950-1975
Ustawą z dnia 20 marca 1950 r. o terenowych organach jednolitej władzy państwowej zniesiono samorząd terytorialny w Polsce. Powiaty jako jednostki administracyjne funkcjonowały nadal, lecz organizacja władz powiatowych uległa daleko posuniętym zmianom. Na terenie powiatu przasnyskiego powołano do życia powiatową radę narodową. Jej organem wykonawczym stało się prezydium powiatowej rady narodowej. Na czele prezydium stał przewodniczący, będący odpowiednikiem wcześniejszego starosty. Ustawą z dnia 22 listopada 1973 r. o zmianie ustawy o radach narodowych wprowadzono instytucję naczelnika powiatu. Powiat przasnyski istniał do momentu wejścia w życie ustawy z dnia 28 maja 1975 r. o dwustopniowym podziale administracyjnym Państwa oraz o zmianie ustawy o radach narodowych. W wyniku przeprowadzenia wspomnianej reformy administracyjnej z dniem 1 czerwca 1975 r. powstało 49 województw, które zastąpiły 17 dotychczasowych, podzielonych na powiaty. Prawie całe terytorium powiatu przasnyskiego znalazło się na obszarze województwa ostrołęckiego, jedynie gminy: Krasne i Czernice Borowe znalazły się w województwie ciechanowskim.
1975-1998
od 1999
Ustawą z dnia 24 lipca 1998 r. o wprowadzeniu zasadniczego trójstopniowego podziału terytorialnego państwa przeprowadzono reformę administracyjną w Polsce. Z dniem 1 stycznia 1999 r. powstało 16 województw, które zastąpiły 49 dotychczasowych. Na obszarze województwa mazowieckiego zorganizowano 37 powiatów ziemskich, w tym powiat przasnyski składający się z 7 gmin. Pierwszym starostą przasnyskim został Zenon Szczepankowski, a przewodniczącym rady powiatu I kadencji Jarosław Antoni Tybuchowski.
Poczet starostów.
III Rzeczpospolita
I kadencja (1999-2002) –
Zenon Szczepankowski
II kadencja (2002-2006) –
Zenon Szczepankowski
III kadencja (2006-2010) –
Zenon Szczepankowski
IV kadencja (2010-2014) –
Zenon Szczepankowski
V kadencja (2014-2018) - Zenon Szczepankowski
VI kadencja (2018-2023) - Krzysztof Bieńkowski
Poczet przewodniczących rady powiatuIII Rzeczpospolita.
I kadencja (1999-2002) –
Jarosław Antoni Tybuchowski
II kadencja (2002-2006) –
Marek Walędziak
III kadencja (2006-2010) –
Krzysztof Bieńkowski
IV kadencja (2010-2014) –
Marek Walędziak
V kadencja (2014-2018) - Marek Walędziak
VI kadencja (2018-2021) - Paweł Szczepkowski
VI kadencja (2021) - Katarzyna Wróblewska

</doc>
<doc id="127904" url="https://pl.wikipedia.org/wiki?curid=127904" title="Powiat przysuski">
Powiat przysuski

Powiat przysuski – powiat w Polsce, w południowo-zachodniej części województwa mazowieckiego, reaktywowany w 1999 roku w ramach reformy administracyjnej. Jego siedzibą jest miasto Przysucha.
Według danych z 31 grudnia 2019 roku powiat zamieszkiwało 41 455 osób. Natomiast według danych z 30 czerwca 2020 roku powiat zamieszkiwało 41 360 osób.
Podział administracyjny.
W skład powiatu wchodzą:
Historia.
Powiat przysuski został powołany dnia 1 stycznia 1956 roku w województwie kieleckim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat przysuski złożyło się 27 gromad, które wyłączono z trzech ościennych powiatów w tymże województwie:
Na uwagę zasługuje fakt, iż w momencie utworzenia powiatu przysuskiego jego stolica była wsią; prawa miejskie, które Przysucha utraciła w 1870 roku, zostały jej ponownie przyznane dopiero 1 stycznia 1958 roku.
1 lipca 1956 roku z powiatu przysuskiego wyłączono gromadę Domaszno i włączono ją z powrotem do powiatu opoczyńskiego. 31 grudnia 1961 roku z powiatu opoczyńskiego wyłączono gromadę Klwów i włączono ją do powiatu przysuskiego.
1 stycznia 1973 roku zniesiono gromady i osiedla, a w ich miejsce reaktywowano gminy. Powiat przysuski podzielono na 1 miasto i 7 gmin:
Po reformie administracyjnej obowiązującej od 1 czerwca 1975 roku całe terytorium zniesionego powiatu przysuskiego weszło w skład nowo utworzonego województwa radomskiego.
1 stycznia 1992 roku miasto Przysucha i gminę wiejską Przysucha połączono we wspólną gminę miejsko-wiejską. 1 lipca 1994 roku z gminy Potworów wyłączono wsie Beźnik i Dębiny (bez przysiółka Jamki) i włączono je do gminy Przysucha.
Wraz z reformą administracyjną z 1999 roku w nowym województwie mazowieckim przywrócono powiat przysuski. W porównaniu z obszarem z 1975 roku został on zwiększony o gminę Odrzywół (będącą w latach 1973-75 w powiecie opoczyńskim w województwie kieleckim, a następnie w województwie radomskim), tworzącą specyficzny wyskok w północno-zachodniej części powiatu.
1 lipca 2002 roku z gminy Klwów wyłączono wieś Jelonek i włączono ją do gminy Odrzywół.
W porównaniu z obszarem z 1956 roku, obszar dawnej gromady Stefanków leży obecnie w powiecie szydłowieckim, gromady Goszczewice w powiecie radomskim, a gromady Domaszno na terenie powiatu opoczyńskiego (województwo łódzkie) – pozostałe są ponownie w powiecie przysuskim.
Demografia.
W 2011 r. w Przysusze mieszkało 6248 osób, a w 2012 liczba ludności zmniejszyła się i wynosiła 6236.

</doc>
<doc id="127905" url="https://pl.wikipedia.org/wiki?curid=127905" title="Powiat pułtuski">
Powiat pułtuski

Powiat pułtuski – powiat w Polsce (w północnej części województwa mazowieckiego), utworzony w 1999, w ramach reformy administracyjnej. Jego siedzibą jest miasto Pułtusk.
W skład powiatu wchodzą:
Starostą pułtuskim w latach 1999–2007 był Tadeusz Nalewajk z PSL, późniejszy wiceminister spraw wewnętrznych i administracji.
Według danych z 31 grudnia 2019 roku powiat zamieszkiwały 51 824 osoby. Natomiast według danych z 30 czerwca 2020 roku powiat zamieszkiwało 51 817 osób.
Historia.
W latach 1946–1951 na terenie powiatu pułtuskiego w ramach podziemia niepodległościowego działał oddział Jana Kmiołka „Wira”.
Poczet starostów.
III Rzeczpospolita

</doc>
<doc id="127906" url="https://pl.wikipedia.org/wiki?curid=127906" title="Powiat radomski">
Powiat radomski

Powiat radomski – powiat w Polsce, w południowej części województwa mazowieckiego, utworzony w 1999 roku w ramach reformy administracyjnej. Siedzibą władz powiatu jest miasto Radom.
Według danych z 31 grudnia 2019 roku powiat zamieszkiwało 152 291 osób. Natomiast według danych z 30 czerwca 2020 roku powiat zamieszkiwało 152 237 osób.
Zasięg terytorialny.
W skład powiatu wchodzą:
Powiat radomski graniczy z 6 powiatami województwa mazowieckiego: szydłowieckim, przysuskim, białobrzeskim, kozienickim, zwoleńskim, lipskim i z 1 powiatem województwa świętokrzyskiego: starachowickim oraz z miastem na prawach powiatu Radomiem.

</doc>
<doc id="127907" url="https://pl.wikipedia.org/wiki?curid=127907" title="Tanith Lee">
Tanith Lee

Tanith Lee (ur. 19 września 1947 w Londynie, zm. 24 maja 2015) – brytyjska pisarka science fiction, horroru oraz fantasy.
Urodzona w Londynie, córka tancerzy Bernarda i Hyldy Lee. Ukończyła średnią szkołę plastyczną. Żona Johna Kaiine'a. Mieszkała w południowej Anglii.
Jej pierwsze opowiadanie zatytułowane "Eustace" wydano w 1968, zaś pierwszą powieść (dla dzieci) "The Dragon Hoard" w 1971. Zdobywczyni wielu nagród, między innymi August Derleth Award w 1980, nagrody World Fantasy Convention Award za opowiadania "The Gorgon" w 1983 oraz "Elle Est Trois" ("La Mort") w 1984.
Tanith Lee była autorką bardzo płodną. Napisała 95 powieści, 230 opowiadań oraz wiele wierszy. Autorka scenariuszy serialu science fiction "Blake's Seven".
Twórczość.
Jej prace to gatunkowo fantastyka dla dorosłych, dzieci, science fiction, horror, horror gotycki, romans gotycki, i powieść historyczna. Styl i atmosfera opowieści jest być może bliska Jackowi Vance’owi, który podobnie, nie jest związany z jednym gatunkiem.
Cykl związanych ze sobą opowieści pt. "Opowieści z Płaskiej Ziemi", zaczynających się od "Demon ciemności" i później "Demon śmierci" zawiera alegoryczne treści, np. motyw demonicznego stworzenia, które porywa i odmienia pięknego chłopca i oddziela go od smutku rzeczywistego świata. Ostatecznie chłopiec chce wiedzieć więcej o „świecie” i prosi żeby go oddać z powrotem.
Wiele z jej prac jest alegorycznych z natury, nawet w sensie biblijnym, w sposobie przedstawienia obcych mitycznych światów, nacechowana wrażliwością seksualną, nieczęsto spotykaną w literaturze fantastycznej.
Jej styl jest bardziej „klimatyczny” niż intymny. Przenosi czytelnika do dziwnych światów, które jednocześnie wydają się znajome. Tak jak ma to miejsce w "The Castle of Dark" lub w surrealistycznym świecie "Prince on a White Horse". W obu przypadkach, zarówno czytelnik jak jego bohater nie jest świadomy, gdzie się znajduje, ale obydwaj są wciągnięci razem w bieg wydarzeń i utożsamiają się nawzajem.
W powieści SF pt. "Four-BEE", Tanith Lee interesuje się kulturą młodych ludzi (młodzieży) i ich tożsamością w społeczeństwie, która daje wiecznie młodym nastolatkom pełną wolność, nawet możliwość bycia zabitym i otrzymania później nowego ciała, otrzymania nawet nowej płci, i to wielokrotnie.
Istnieje również powieść osadzona w realiach historycznych Rewolucji Francuskiej pt. "The Gods are Thirsty".
Znaczna część jej prac to literatura dla dzieci, która obejmuje prace od "Dragon Hoard" (w 1971), "Animal Castle", "Princess Hynchatti &amp; Some Other Surprises" (1972), "Companions on the Road" (1975) i "Prince on a White Horse" (1982). Ostatnio także "The Claidi Journals", zawierający opowiadania "Wolf Tower", "Wolf Star", "Wolf Queen" i "Wolf Wing" (późne lata 90. i wczesne lata 2000).
Książki (wydane w Polsce).
Cykl "Opowieści z Płaskiej Ziemi" (dwie powieści z pięciu):
Trylogia "Krwawa opera":
Pozostałe powieści:

</doc>
<doc id="127908" url="https://pl.wikipedia.org/wiki?curid=127908" title="Powiat sierpecki">
Powiat sierpecki

Powiat sierpecki – powiat w Polsce położony w północno-zachodniej części województwa mazowieckiego. 
Siedzibą powiatu jest miasto Sierpc. 
Podział administracyjny.
W skład powiatu wchodzi 7 gmin:
Demografia.
W 2014 powiat zamieszkiwało 53 228 osób. Gęstość zaludnienia wynosiła wówczas 62 mieszkańców na 1 km².
Ludność powiatu systematycznie maleje i 30 czerwca 2020 roku liczyła 51 744 osoby.

</doc>
<doc id="127910" url="https://pl.wikipedia.org/wiki?curid=127910" title="Powiat sochaczewski">
Powiat sochaczewski

Powiat sochaczewski – powiat w Polsce (zachodnia część województwa mazowieckiego), utworzony w 1999 roku w ramach reformy administracyjnej. Jego siedzibą jest miasto Sochaczew.
W skład powiatu wchodzą:
Według danych z 31 grudnia 2019 roku powiat zamieszkiwało 85 045 osób. Natomiast według danych z 30 czerwca 2020 roku powiat zamieszkiwało 85 001 osób.
Położenie geograficzne.
Powiat sochaczewski leży środkowej w Polsce w zachodniej części województwa mazowieckiego na Równinie Łowicko-Błońskiej. Swoistą oś symetrii stanowi rzeka Bzura przecinająca powiat z południa na północ. Północną granicę tworzy Wisła, a od wschodu powiat opiera się o Puszczę Kampinoską.
Na terenie województwa mazowieckiego graniczy z powiatami: gostynińskim, płockim, płońskim, nowodworskim, warszawskim zachodnim, grodziskim i żyrardowskim.
Od strony południowo-zachodniej powiat sochaczewski graniczy z powiatem skierniewickim oraz powiatem łowickim w województwie łódzkim.
Stolicą powiatu jest Sochaczew.
Rzeźba terenu.
Krajobraz powiatu sochaczewskiego ukształtował się podczas środkowopolskiego i bałtyckiego zlodowacenia. Ich pozostałością są doliny rzeczne i pradoliny z wydmami śródlądowymi (w pasie od Młodzieszyna do Warszawy) oraz płaskie równiny denudacyjne (patrz: denudacja).
Na terenie powiatu występują gleby średniej jakości: płowe, bielicowe i brunatne.
Jedynym liczącym się surowcem mineralnym są iły warowe, szare i szaro brązowe (gminy Iłów i Brochów) wykorzystywane do produkcji ceramiki budowlanej.
Klimat.
Teren powiatu leży w strefie klimatu umiarkowanego przejściowego i jest kształtowany przez powietrze polarno-morskie, zwrotnikowo-morskie, polarno-kontynentalne i zwrotnikowo-kontynentalne. Średnia temperatura roczna wynosi +8 °C, w lato ponad +20 °C, w zimę poniżej 0 °C.
Przeciętne opady wahają się między 450 a 600 mm, a więc w porównaniu z innymi rejonami kraju jest to rejon dosyć suchy.
Wody.
Główną rzeka płynącą przez teren powiatu sochaczewskiego jest rzeka Bzura wraz z dopływami: Utratą, Pisią, Lutowią, Suchą oraz Łasicą.
Północną granicę powiatu stanowi rzeka Wisła wraz z malowniczymi łachami i kępami.
Na czystość rzek znacząco wpłynęło wybudowanie w 1998 roku oczyszczalni ścieków w Sochaczewie.
Na terenie powiatu sochaczewskiego znajdują się także źródła termalne.
We wsi Nowe Mostki koło Żelazowej Woli dokonano odwiertu badawczego.
Lasy.
Ponad 15% powierzchni powiatu (11153 ha) zajmują lasy.
Najważniejszym kompleksem leśnym jest Puszcza Kampinoska, na terenie której w 1959 roku powołano do życia Kampinoski Park Narodowy. Z ogólnej powierzchni 38544 ha tylko 10% pozostaje w granicach powiatu sochaczewskiego, w tym dwa rezerwaty ścisłe: Czapliniec oraz Czerwińskie Góry.
Pozostałe większe kompleksy leśne znajdują się w gminach Młodzieszyn i Iłów.
Pomniki przyrody.
Powiat sochaczewski może pochwalić się ponad setką drzew będącymi pomnikami przyrody i czterema zabytkowymi alejami.
Pomniki przyrody w poszczególnych gminach:
Najważniejsze zabytki.
Zabudowa miejska Sochaczewa
Kościoły
Dwory i pałace
Osoby związane z powiatem sochaczewskim.
Osoby związane z Sochaczewem (poza powiatem sochaczewskim), patrz artykuł o Sochaczewie.
Transport.
Drogi
Przez teren powiatu sochaczewskiego przebiegają drogi międzynarodowe, krajowe i wojewódzkie. Do najważniejszych z nich zalicza się:
System ten jest wspomagany przez liczną sieć dróg gminnych i powiatowych.
Kolej
Przez powiat sochaczewski przebiega linia kolejowa E 20 (Berlin – Kunowice – Poznań – Warszawa – Terespol – Moskwa) ze stacją w Sochaczewie. Stąd można dostać się pociągami osobowymi do Warszawy i Łowicza Głównego. Zatrzymuje się tutaj szereg pociągów pośpiesznych i TLK dzięki czemu można dojechać z Sochaczewa do Lublina, Zamościa, Chełma, Białegostoku, Poznania, Zielonej Góry, Szczecina i Świnoujścia. Poza tym na terenie powiatu znajdują się przystanki kolejowe w następujących miejscowościach: Seroki, Nowa Piasecznica, Kornelin, i Leonów oraz stacja kolejowa Teresin (Teresin-Niepokalanów).
Komunikacja samochodowa
Uzupełnieniem i alternatywą dla pociągów jest rozwinięty system komunikacji samochodowej. Do Warszawy można dostać się busami (przewoźnik prywatny) oraz autobusami (PKS). Kursują także autobusy rejsowe którymi można dojechać do różnych miast na terenie Mazowsza i Polski, a także europejskich – w tym na Wyspy Brytyjskie. Lokalne połączenia autobusowe obsługuje PPKS Żyrardów. Na terenie Sochaczewa i najbliższych okolic funkcjonuje komunikacja miejska (Zakład Komunikacji Miejskiej w Sochaczewie).
Transport lotniczy
Różnorodność połączeń drogowych i kolejowych z Sochaczewem oraz dysponowanie odpowiednim terenem – byłym lotniskiem wojskowym, sprawiły, że rozpatrywana jest możliwość utworzenia tu nowego portu lotniczego dla Warszawy.

</doc>
<doc id="127911" url="https://pl.wikipedia.org/wiki?curid=127911" title="Kolos rodyjski">
Kolos rodyjski



</doc>
<doc id="127912" url="https://pl.wikipedia.org/wiki?curid=127912" title="Powiat sokołowski">
Powiat sokołowski

Powiat sokołowski – powiat w Polsce, we wschodniej części województwa mazowieckiego, utworzony w 1999 roku w ramach reformy administracyjnej. Jego siedzibą jest miasto Sokołów Podlaski.
W skład powiatu wchodzi 9 gmin:
Według danych z 31 grudnia 2019 roku powiat zamieszkiwały 53 804 osoby. Natomiast według danych z 30 czerwca 2020 roku powiat zamieszkiwało 53 617 osób.

</doc>
<doc id="127916" url="https://pl.wikipedia.org/wiki?curid=127916" title="Hacel">
Hacel

Hacel (też: "ocel") – śruba o łbie zazwyczaj w formie stożka, graniastosłupa lub ostrosłupa, zwykle stalowa, wkręcana w zakończenia ramion podków, aby zapobiec ślizganiu się konia na miękkiej ziemi czy lodzie. Dawniej, hacele były integralnymi elementami podków koni roboczych, odgiętymi z ramion; obecnie takie podkowy stosuje się rzadziej, ze względu na ich szkodliwe działanie na kopyta i kończyny – występuje brak amortyzacji wstrząsów przez strzałkę kopyta na twardym podłożu.
Hacele występują w różnych kształtach, które dobiera się w zależności od rodzaju podłoża i uprawianej aktywności. Na podłożu miękkim, błotnistym i trawiastym używa się haceli stożkowatych, tępo zakończonych. Na podłożu oblodzonym używa się krótkich haceli ze sztyftem. W skokach przez przeszkody używa się haceli dużych (nawet ponad 2 cm) dla zmaksymalizowania przyczepności podczas odbicia do skoku.
Podkowa wyposażona w hacele jest niebezpieczna tak dla konia, jak i dla człowieka. Koń może się zranić hacelem np. podczas kładzenia się, a skutki kopnięcia czy przydepnięcia mogą być bardzo poważne. Dlatego, po zakończeniu pracy z koniem, hacele należy zawsze wykręcać z podków.

</doc>
<doc id="127918" url="https://pl.wikipedia.org/wiki?curid=127918" title="Łabędź (herb szlachecki)">
Łabędź (herb szlachecki)

Łabędź – polski herb szlachecki, nie posiadający zawołania. Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Łabędź jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w ziemi krakowskiej i sandomierskiej. Spośród najbardziej znanych rodów pieczętujących się herbem Łabędź, należy wymienić Zawiszowie i Duninowie.
Łabędzia używał też Stanisław Bonifacy Jundziłł.
Opis herbu.
Opis historyczny.
Jan Długosz blazonuje herb następująco"":
Po przetłumaczeniu:Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym, srebrny łabędź."
"W klejnocie samo godło."
"Labry herbowe czerwone, podbite srebrem."
Geneza.
Najwcześniejsze wzmianki.
Jeden z najstarszych polskich herbów szlacheckich. Według najstarszego przekazu Jana Długosza miał się wywodzić z Danii, stąd nazwa "Dunin". W rzeczywistości pochodzi ona od Piotra Włostowica z Ołbina, palatyna księcia Bolesława Krzywoustego, zwanego również "Duninem". Najstarszy zachowany dokument z pieczęcią herbu Łabędź pochodzi z 1326 i należy Miecława z Konecka, rycerza kujawskiego. Pierwszy znany zapis sądowy dotyczący herbu Łabędź pochodzi z 1406 roku. 
W wyniku unii horodelskiej w 1413 przeniesiony na Litwę. Herb przyjął niejaki Andrzej Goligunt, adoptował najprawdopodobniej Dersław ze Skrzynna (w tekście aktu unii adoptujący ród nazwany jest "Łabędź alias Skrzyńscy", natomiast przywieszona do aktu pieczęć z herbem ma zatarty napis otokowy, z którego można jedynie odczytać "sigillum Derslai", Władysław Semkowicz na tej podstawie jako prawdopodobnego adoptującego podał Dersława ze Skrzynna)"". 
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Najstarsze pieczęcie z wizerunkiem Łabędzia pochodzą z następujących lat:
Herbarze i księgi zawierające informacje o herbie Łabędź to chociażby: Herbarz Złotego Runa i Bellenville, Księga Bracka Świętego Krzysztofa na Arlbergu w Tyrolu i Codex Bergshammar w brukselskim Armorial Lyncenich.
Etymologia.
Nazwa może pochodzić od nazwy osobowej "Łabęć", przypuszczalnie wcześniej poświadczonej w nazwie miejscowej Łabędzie, (Łabęcie), powiecie tureckim (1386). Drugą możliwością jest pochodzenie od apelatywu "łabęć" (łac. "olor, cycnus, cygnus"), co poświadczone we wspomnianym wcześniej opisie herbu Jana Długosza"". 
Związek nazwy z herbem wyobrażającym łabędzia jest wczesny. Wizerunek łabędzia pojawia się na pieczęci po raz pierwszy w r. 1326. Ostatnie badania struktury genealogiczno-majątkowej rodu wykluczają tradycję jego duńskiego pochodzenia, jak też próby wszelkiego wywodzenia go z zagranicy i przemawiają za rozwiązaniem rodzimym tzn. śląskim"".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (577 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Łabędź. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Łabędź':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwiskach; Dudin, Obodowicz, d'Orion, Stanilewicz, Wołożyński, Zarembski, Żudr.
Odmiany.
Oprócz powyższych odmian, Tadeusz Gajl w swoim herbarzu wyróżnia m.in. herb Bujnicki, będący odmianą herbu Łabędź z gwiazdą, znajdującą się nad białym łabędziem na błękitnej tarczy.

</doc>
<doc id="127919" url="https://pl.wikipedia.org/wiki?curid=127919" title="SYSLINUX">
SYSLINUX

SYSLINUX Project – zestaw lekkich programów rozruchowych, służących do uruchamiania jądra Linux lub starszych systemów MS-DOS. Autorem programów jest H. Peter Anvin.
W skład projektu wchodzą:
SYSLINUX nie jest już używany do rozruchu systemów opartych na jądrze Linux, częściej jest używany w różnego rodzaju dyskietkach ratunkowych oraz tzw. "lekkich systemach". ISOLINUX jest często używany w dystrybucjach typu LiveCD.
Niewielka komplikacja pojawia się przy uruchamianiu z dysku CD-ROM, gdyż standard El Torito posiada dwa tryby uruchamiania:
Wybór metody uruchamiania z dysku CD-ROM jest ważny w przypadku komputerów sprzed roku 1999, gdyż ISOLINUX może wtedy powodować trudnowykrywalne błędy. W nowoczesnych komputerach (tych po 1999 roku) lepiej jest korzystać z trybu bez emulacji dyskietki, gdyż jest on szybszy.
PXELINUX jest stosowany w połączeniu z kartami sieciowymi obsługującymi PXE. Środowisko PXE korzysta z serwerów DHCP oraz BOOTP do ustawienia podstawowej komunikacji TCP/IP, następnie ściągany jest program rozruchowy poprzez TFTP. Program rozruchowy ładuje i konfiguruje jądro Linux zgodnie z poleceniami ściągniętymi z serwera TFTP.
PXELINUX najczęściej jest używane w scentralizowanej sieci z serwerem głównym oraz bezdyskowymi stacjami roboczymi.
EXTLINUX jest używany głównie jako program rozruchowy ogólnego zastosowania, podobnie jak GRUB lub LILO.

</doc>
<doc id="127920" url="https://pl.wikipedia.org/wiki?curid=127920" title="XSL-FO">
XSL-FO



</doc>
<doc id="127922" url="https://pl.wikipedia.org/wiki?curid=127922" title="XSL Formatting Objects">
XSL Formatting Objects

XSL Formatting Objects lub XSL-FO ("Obiekty formatujące XSL") - oparty na XML język znaczników, stosowany do formatowania dokumentów. Według starego podziału XSL-FO jest częścią XSL, zbioru opracowanych przez W3C technik do transformacji i formatowania danych XML. Inne części XSL to XSLT i XPath. W nowym podziale nie ma takiego rozróżnienia, XSL-FO jest nazywany po prostu XSL.
W przeciwieństwie do HTML i XHTML, dokumenty XML nie zawierają wbudowanego układu wizualnego. XSL-FO jest językiem, który może być użyty do nadania dokumentowi XML układu na stronie, kolorów, czcionek itd. z przeznaczeniem wyniku dla ekranu komputerowego, drukarki czy innych mediów. W tym sensie pełni on podobną funkcję jak style CSS, ale jest potężniejszy i bardziej elastyczny, zwłaszcza jeśli chodzi np. o stronicowanie i przewijanie.
W przeciwieństwie do CSS, ale podobnie jak XSLT, XSL-FO jest zapisywany w poprawnej postaci XML. Zwiększa to jego elastyczność, pozwalając np. mieszać XSL-FO z XSLT w tym samym arkuszu.
Aktualną wersją XSL-FO jest 1.0 (status rekomendacji). Trwają prace nad wersją 1.1 (aktualnie w statusie kandydata na rekomendację).

</doc>
<doc id="127923" url="https://pl.wikipedia.org/wiki?curid=127923" title="Uniwersytet ludowy">
Uniwersytet ludowy

Uniwersytet ludowy – pozaszkolna, autonomiczna placówka, w większości z internatem, realizująca ideę holistycznego kształcenia i uczenia się przez całe życie; oparta na upodmiotowieniu wszystkich partnerów interakcji edukacyjnej, „żywym słowie” i samorządności wychowanków. Przez dziesięciolecia uniwersytety ludowe związane były ze środowiskami wiejskimi, dziś są adresowane w wielu krajach także do szerszych kręgów odbiorców.
Uniwersytet ludowy dzisiaj, to placówka edukacji obywatelskiej, której założenia oparto na skandynawskich – głównie Grundtvigiańskich tradycjach. W Polsce wyraźnie zaznaczają się dwa nurty rozwojowe: katolicki i świecki. Pierwszy z nich w dużej mierze nawiązuje do koncepcji ks. Antoniego Ludwiczaka, drugi zaś często przywołuje założenia wypracowane przez inż. Ignacego Solarza.
W odróżnieniu od uniwersytetu ludowego, uniwersytet powszechny to uczelnia o zróżnicowanej organizacji i programie nauczania. Przeznaczona jest dla wszystkich osób, bez względu na ich wiek czy posiadane wykształcenie. Głównym celem uniwersytetu powszechnego jest popularyzacja wiedzy wśród szerokich kręgów społecznych oraz kształcenie w różnych dziedzinach i na różnych poziomach edukacji. Uniwersytety powszechne kształcą i rozwijają intelekt, zatem cele wychowawcze muszą zejść na plan dalszy.
W niektórych językach obcych wciąż używa się jednej nazwy na określenie uniwersytetu ludowego i powszechnego. Przyczynia się to do nieporozumień w tłumaczeniach oraz jest częstą przyczyną błędów.
Uniwersytety ludowe są jedną z form organizowania pozaszkolnej edukacji młodzieży i dorosłych. Ich idea zapoczątkowana została w Danii w XIX wieku przez Mikołaja Fryderyka Seweryna Grundtviga. Jego hasło „szkoły dla życia” doskonale wpisało się w ideę uniwersytetów ludowych. Głównymi ich celami miało być:
Od XIX wieku nastąpiły liczne zmiany w funkcjonowaniu uniwersytetów ludowych, choć sama idea wciąż nawiązuje i sięga do tradycji. (Jurgiel, 2003, s. 343) Uniwersytety ludowe z jednej strony czerpią inspiracje z początków ich istnienia, z drugiej natomiast strony są bardzo elastyczną formą edukacyjną, która doskonale dostosowuje się do potrzeb edukacyjnych konkretnych środowisk.
Historia.
Dania.
Pomysł stworzenia formuły uniwersytetów ludowych narodził się i upowszechnił w XIX-wiecznej Danii. Wymyślono tam wówczas nowatorski pomysł oparcia edukacji o takie aspekty, jak: wspólny pobyt w internacie, samorządność i odpowiedzialność członków wspólnoty edukacyjnej, partnerstwo na linii wychowawca – wychowanek, wykorzystanie doświadczeń życiowych, „żywe” słowo itp. Pomysł szybko zyskał poparcie w całej Skandynawii, a potem również w innych krajach świata, jak choćby w Niemczech, Szwecji czy Polsce. Ważny jest również fakt, iż uniwersytety ludowe wykazują ścisły związek z sytuacją społeczną i polityczną w kraju.
Do roku 1849 Dania była krajem, gdzie panowała zasada absolutyzmu, czyli zasada budowana na różnicach. Przejawiała się ona między innymi w podziale na ludzi należących do tzw. „elity”, którzy byli „włączeni”, czyli mieli dostęp do wszelkiej władzy i przywilejów oraz na ludzi „wykluczonych”, czyli niemających możliwości korzystania z praw i wolności elity. Sytuacja zaczęła się jednak powoli zmieniać. Pozytywne zmiany, takie jak: reforma rolna, ustawa o szkolnictwie powszechnym, rozwój ruchu religijnego czy stabilna tendencja wzrostu cen na produkty rolne dały początek ewolucji i nadzieję na rozwój. Stanowiły również podstawę rewolucji oświatowej spowodowanej przez uniwersytety ludowe. Poza tym na powstanie i rozwój uniwersytetów ludowych istotny wpływ miały też dwa główne wydarzenia mające miejsce w państwie duńskim. Pierwszym z nich było przyjęcie przez Danię w 1849 r. Konstytucji Demokratycznej, której następstwem była konieczność edukacji społeczności wiejskiej. Drugim wydarzeniem była utrata jednej trzeciej terytorium w 1864 r., co spowodowało pojawienie się potrzeby rozwijania w społeczeństwie duńskim uczuć patriotycznych i ducha narodowego.
Pomysłodawcą szkoły ludowej był M. F. S. Grundtvig, który interesując się kondycją duńskiego społeczeństwa pragnął stworzyć dla niego szkołę która „oświeciłaby” człowieka na temat warunków jego życia w narodzie oraz na temat uniwersalnych warunków życia człowieka. Tak właśnie powstała idea stworzenia szkoły wyższej – „Szkoły dla Życia”. Szkoła ta miała być prowadzona przez państwo, a za cel postawiono jej oświecenie wszystkich warstw społecznych narodu. Koncepcja takiej właśnie szkoły nie została niestety zrealizowana. Zwolennicy koncepcji Grundtviga stali się jednak promotorami instytucji oświatowych przeznaczonych głównie dla ludności wsi. Wcielając w życie idee, pomysłodawcy doprowadzili do powstania instytucji, które z czasem nazwano uniwersytetami ludowymi.
Z czasem placówki te przyczyniły się do wprowadzenia kultury ludowej do kultury narodowej, dzięki czemu uczyniły ją równoważną kulturze miejskiej – kulturze elit intelektualnych. Zapoczątkowały też przekształcanie społeczeństwa duńskiego w nowoczesne, demokratyczne społeczeństwo o większym stopniu równości jednostek niż miało to miejsce wcześniej. Pierwszy Uniwersytet Ludowy powstał we wsi Rødding w północnym Szlezwiku, dnia 7 listopada 1844 roku. Jego dyrektorem był Christian Flor. Celem uniwersytetu było podźwignięcie zrujnowanej wsi oraz kultywowanie języka duńskiego i historii Skandynawii.
Szwecja.
Nieco innym charakter niż duńskie uniwersytety ludowe miały uniwersytety w Szwecji.
Szwedzkie uniwersytety ludowe rozpoczęły swą działalność w 1868 r., kiedy założono placówki w Hvilan, Önnestad, i Lunnevad. Wyrosły one na gruncie klimatu kulturowego, gdzie ideałem dobrej rodziny rolnika była rodzina, w której ojciec był liderem, natomiast „gwiazdą przewodnią” była miłość do narodu z monarchią i kościołem.
Podstawą do zakładania uniwersytetów ludowych była potrzeba zdobycia przez rolnika cennych umiejętności oraz wiedzy przez ludność wiejską. Ideologia placówek wyrosła z liberalizmu, chrześcijańskiego humanizmu oraz myślenia epoki Oświecenia. Głównym zadaniem uniwersytetów była edukacja i wychowanie młodzieży na dobrych obywateli i rolników w myśl ideałów wyżej wymienionych nurtów. Wśród pionierów, którzy odegrali ważną rolę w zakładaniu uniwersytetów ludowych, należy wymienić takie osoby, jak: Torsten Rudenschöld, Ola Andersson czy Sven Nilsson. Niewielką rolę odegrał tu Duńczyk, ogromną natomiast rolę odegrał , który był odpowiednikiem Grundtviga na gruncie szwedzkim. Larsson nadał uniwersytetom ludowym charakter instytucji samokształcenia i kantyzmu.
Należy podkreślić, że szwedzkie uniwersytety ludowe różniły się znacznie od uniwersytetów duńskich. Różnica ta polegała głównie na tym, że uniwersytety szwedzkie kładły większy nacisk na pozyskiwanie wiedzy faktograficznej, na nauki społeczne, praktyczne doświadczenie zawodowe oraz nauki przyrodnicze. Kształciły intelekt, podczas gdy uniwersytety duńskie próbowały kształtować ucznia.
W Szwecji można wyróżnić trzy typy własności uniwersytetów ludowych. Pierwszy typ to uniwersytety prowadzone przez lokalne stowarzyszenia. Drugi typ stanowią uniwersytety będące własnością władz lokalnych, natomiast trzeci typ własności to szkoły ruchu, czyli uniwersytety prowadzone przez pozarządowe ruchy społeczne.
Obecnie uniwersytety ludowe odgrywają ogromną rolę w pomocy osobom bezrobotnym, z niepełnosprawnością oraz imigrantom. Stwarzają one wielkie szanse na indywidualny rozwój i zdobycie wykształcenia. Oferują szeroki zakres kursów, jak na przykład: kursy ogólne o różnych profilach, kursy specjalistyczne o różnych profilach czy kursy eksternistyczne. Uniwersytety ludowe w Szwecji stanowią obecnie zintegrowany komponent edukacji dorosłych, który funkcjonuje w ramach całego systemu.
Polska.
Na polski ruch uniwersytetów ludowych znaczący wpływ wywarł pierwowzór duński. Pierwsze uniwersytety ludowe na ziemiach polskich zaczęły powstawać w zaborze rosyjskim. Symboliczną datą, uważaną za rozpoczęcie działalności tychże placówek, jest rok 1900, w którym nastąpiło otwarcie fermy ogrodniczej w Pszczelinie. Kierownikiem szkoły była Jadwiga Dziubińska. Zadaniem placówki, poza przygotowaniem słuchaczy do nowoczesnego gospodarowania na roli, było również wychowanie przyszłych przywódców społeczności lokalnej, co należało dobrze ukrywać przed władzami carskimi. Pod wpływem haseł oświatowych rewolucji 1905 r. w placówce zwiększono nacisk na przedmioty ogólnokształcące. Wielką wagę przywiązano też do pracy samokształceniowej, która odbywać się miała za pomocą literatury oraz krótkich kursów. Szkoła w Pszczelinie może być zatem uznana za pierwszą placówkę oświatową posiadającą charakterystyczne cechy uniwersytetów ludowych.
Po rozkwicie idei tychże placówek nastąpił okres I wojny światowej, która znacznie ograniczyła działalność organizacji i instytucji oświaty niezależnej na wsi.
Największe znaczenie w dziejach polskich uniwersytetów ludowych przypisuje się okresowi dwudziestolecia międzywojennego. W owym czasie bowiem na ziemiach polskich funkcjonowała duża liczna tego typu placówek, w których realizowano setki konkretnych działań edukacyjnych mających na celu przeciwdziałanie społecznemu wykluczeniu. Realizowano zatem tak ważne hasło „Szkoły dla Życia” Grundtviga.
Do najbardziej znanych i znaczących uniwersytetów ludowych działających w okresie międzywojennym zaliczyć można m.in.:
Na uwagę zasługuje osoba Ignacego Solarza, który przez wielu uważany jest za głównego twórcę polskiego wzoru uniwersytetu ludowego. Uniwersytetu, który związany był z ruchem społeczno-wyzwoleńczym chłopów oraz który nawoływał i propagował wzmocnienie roli ludności wiejskiej w życiu państwa i narodu.
Po drugiej wojnie światowej powstał Mazurski Uniwersytet Ludowy działający w latach 1945 - 1950 i 1957 - 1960 oraz Warmiński Uniwersytet Ludowy (1946 - 1950). 
Najbardziej charakterystyczną cechą uniwersytetów ludowych w Polsce było (i jest nadal) opieranie się tych placówek na dobrej woli potencjalnych słuchaczy. Ludzie przychodzili i przychodzą tutaj, by zaspokoić własne potrzeby duchowe.
Współczesność.
Funkcjonowanie współczesnych uniwersytetów ludowych opiera się z jednej strony na tradycji tych placówek, z drugiej strony odwołuje się również do współczesnego kontekstu społeczno-kulturowego. Współczesny wizerunek placówek tego rodzaju tworzony jest za pomocą odsłaniania i odkrywania tkwiących w nich potencjalnych możliwości. Według Alicji Jurgiel wizerunek uniwersytetu ludowego jako „Szkoły dla Życia” może być budowany
w oparciu o kilka bardzo istotnych zasad:
Współczesne uniwersytety ludowe pełnią lokalnie bardzo ważną funkcję. Rozwijają one świadomość edukacyjną oraz obywatelską członków społeczności lokalnych.
Tomasz Maliszewski wyróżnia pod względem światopoglądowym dwa nurty w łonie polskich uniwersytetów ludowych: „nową lewicę” oraz „nową prawicę”. Ideą uniwersytetów pierwszego nurtu jest stworzenie modelu edukacji pozaformalnej w dziedzinie animacji społecznej. Ten model edukacji ma być przeznaczony dla ludzi, których nie stać na edukację formalną. Przykładem uniwersytetu realizującego ideę nurtu „nowej lewicy” jest Uniwersytet Powszechny w Teremiskach, założony w 2002 r. Odbiorcą oferty tej placówki jest młodzież wsi i małych miasteczek pragnąca przynosić korzyści społeczne dzięki swej pracy.
Uniwersytety ludowe „nowej prawicy” charakteryzują się kultywowaniem wartości płynących z polskich tradycji oraz religii katolickiej. Cechują się również propagowaniem idei: wolności, sprawiedliwości, solidarności oraz tolerancji. Jako przykład można tu podać uniwersytety ludowe organizowane przez kościół katolicki oraz niektóre uniwersytety, nad którymi pieczę sprawują organizacje społeczne.
Do zadań współczesnych uniwersytetów ludowych należą:
Podsumowując rozważania na temat dawnych i współczesnych uniwersytetów ludowych należy stwierdzić, iż główne założenia teoretyczne i idee, które im przyświecały pozostały niezmienne do dnia dzisiejszego.
Podstawy prawne.
Dania.
Zapis z 1852 r., do rocznego budżetu państwa, określający możliwość udzielania wsparcia finansowego chłopskim wyższym szkołom ludowym.
Ustawa o uniwersytetach ludowych i szkołach rolniczych z 1892 r. gwarantowała uznanie przez ministerstwo edukacji głównych założeń programu nauczania oraz zasad obowiązujących w uniwersytetach ludowych. Po tym uznaniu uniwersytet miał prawo do państwowego finansowania kosztów prowadzenia i zarządzenia. Ustawa nakazywała również wyznaczenie pośrednika (konsultant lub osoba nadzorująca) między ministerstwem edukacji
a uniwersytetami ludowymi.
Ustawa o uniwersytetach ludowych z 1913 r. ściśle określiła, że państwowe wsparcie może być przeznaczone na:
Ustawa o uniwersytetach ludowych z 1942 r. nakazywała przejście uniwersytetów ludowych z prywatnej własności do instytucji samowłasnościowych, gdzie najwyższą władzę stanowiła wybierana rada dyrektorów, do której obowiązków należało:
Ustawa ta również wymagała aby statut, dyrektor i program danego uniwersytetu był uznawany przez ministerstwo edukacji. Gdyż tylko instytucje posiadające takie uznanie kwalifikowały się do państwowego finansowania, które dzięki tej ustawie poszerzono. Obejmowało ono teraz pewną część podatków i opłat, koszty wynajmu lokali, odsetki od kredytów na zakup nieruchomości oraz koszty wynagrodzeń personelu pomocniczego (sekretarki, księgowego, portiera). (Egidius, 2003, s. 282–283)
Ustawa o uniwersytetach ludowych z 1970 r. zdefiniowała czym jest uniwersytet ludowy oraz jego cel, organizację i działania: Uniwersytety ludowe oferują wykształcenie ogólne dorosłym studentom. Mogą one, w ramach swej ogólnej działalności, nadawać większą rangę jednemu przedmiotowi lub grupie przedmiotów w swoim programie edukacyjnym. Uniwersytety ludowe mogą – pod pewnymi warunkami – oferować edukację dającą kompetencje zawodowe – zgodnie z zasadami określonymi przez ministra edukacji. Ustawa ta wprowadziła też wymóg ustanowienia rady składającej się z dyrektora i nauczycieli, w celu podziału obowiązków i odpowiedzialności, współpracy w rozwiązywaniu problemów i wykonywania zadań związanych z codziennym funkcjonowaniem uniwersytetu.
Ustawy o uniwersytetach ludowych z 1993 i 2002 r. włączyły uniwersytety ludowe, szkoły uzupełniające, szkoły gospodarstwa domowego i szkoły rzemiosł do jednej ustawy. Określają, że uniwersytet ludowy, aby otrzymywać środki z budżetu państwa, musi spełniać następujące warunki:
Ustawy te po raz pierwszy określiły zasady nakładania sankcji w przypadku naruszenia prawa oraz granice odpowiedzialności zarządu i kwestie kto może a kto nie może być jego członkiem. Ustawy dają też prawo decyzji uniwersytetom w sprawie wydawania dyplomów
i certyfikatów uczestnictwa w kursach na prośbę studentów.
Szwecja.
Pierwsze decyzje państwowe dotyczące uniwersytetów ludowych 1872 r. stworzyły centralny system subwencjonowania, oraz przepisy gwarantujące sprawiedliwy podział pieniędzy pomiędzy poszczególne placówki. Następnie w 1878 r. specjalne dofinansowanie uzyskały kursy rozszerzone do dwóch lat, a w 1882 r. wsparcia finansowego zaczęto udzielać słuchaczom ze środowisk biedniejszych. We wszystkich tych przepisach podkreślano, że żadne decyzje państwowe nie mogą ograniczać wolności uniwersytetów do decydowania o własnym programie nauczania i formie organizacyjnej.
Doroczny zjazd delegatów szwedzkich uniwersytetów ludowych w 1906 r. opracował definicję uniwersytetu ludowego: „Wyższa szkoła ludowa to taka placówka, która powinna rozpowszechniać ogólną wiedzę obywatelską, przy czym znaczenie należałoby przyłożyć do wyzwalającego osobisty rozwój duchowy i dającego wielką siłę moralną nauczania w zakresie przedmiotów humanistycznych oraz przyrodniczych”.
Regulacje prawne z 1912 r. zrównały formalnie uniwersytety ludowe z publicznymi szkołami rolniczymi na podbudowie szkoły ludowej, co dało prawną możliwość podwyższania im dotacji państwowych. Powołały również centralną instancję kontrolno-inspekcyjną szwedzkich uniwersytetów ludowych. Inspektor ds. uniwersytetów ludowych uzyskał kompetencje do:
Nie mógł on jednak ingerować w programy nauczania, metody pracy, i plany zajęć w tych placówkach.
Przepisy prawne z 1916 r. zezwoliły na powstanie pierwszej programowo bezinternatowej wyższej szkoły ludowej, którą po dwóch latach przeniesiono do Sztokholmu.
Przepisy prawne z 1919 r. wprowadziły po raz pierwszy listę przedmiotów obowiązkowych dla uniwersytetu ludowego, dzięki czemu programy tych placówek uległy standaryzacji.
Przepisy prawne z 1927 r. dały początek regularnym, zewnętrznym, oficjalnym inspekcjom, przeprowadzanym w uniwersytetach, określającym realizację wytycznych organów państwowych.
Przepisy prawne z 1942 r. ustaliły system centralnego ustalania wynagrodzeń i jednolitego pensum dydaktycznego dla wykładowców uniwersytetów ludowych.
Regulacje prawne z lat 50 dawały możliwość wprowadzenia trzeciego roku nauki na niektórych kursach, zwiększały również zakres finansowania uniwersytetów.
Decyzja parlamentu z 1957 r. określiła uniwersytety ludowe jako alternatywną ścieżkę edukacji, która musi zachować swą odrębność w stosunku do innych typów edukacji i chronić swoją indywidualność.
Przepisy prawne z 1958 r. umożliwiły tym placówkom prowadzenie kursów krótkoterminowych w kooperacji z organizacjami społecznymi i stowarzyszeniami oświaty dorosłych.
Regulacja prawna z 1966 r. pozwalała absolwentom UL studiować niektóre przedmioty w uniwersytetach i innych szkołach wyższych. Z czasem te przepisy ewoluowały i absolwenci UL otrzymali prawo ubiegania się o indeksy, pomijając procedury rekrutacyjne dla absolwentów gimnazjów.
Reforma kształcenia akademickiego z lat 70 dała możliwość uniwersytetom ludowym, lokalizowania ciągów kształcenia oficjalnie uznawanych przez państwo za formę studiów wyższych (np. studia dla organizatorów wolnego czasu).
Rozporządzenie w sprawie uniwersytetów ludowych z 1977 r. potwierdziło, że zadaniem uniwersytetów ludowych jest promowanie ogólnego wykształcenia obywatelskiego oraz:
Ponadto dawało ono prawo UL do kształtowania własnego oblicza w zgodzie z przyświecającymi mu priorytetami ideologicznymi i poznawczymi, o ile dzieje się to w zgodzie z zasadami tolerancji i szacunku dla odmiennych poglądów oraz jeśli kształcenie odbywa się w sposób obiektywny. Uniwersytety ludowe nabyły również uprawnienia do prowadzenia szkoleń zawodowych, lecz tylko tych, których nie organizują szkoły innych typów oraz pod warunkiem, że są one zgodne z ogólnymi celami edukacyjnymi państwa.
Przepisy prawne z 1968 r. umożliwiły dostęp do tych placówek młodzieży niepełnosprawnej.
Rozporządzenie w sprawie dotacji rządowych dla nieformalnej oświaty dorosłych z 1991 r. określa, że o przyznaniu rządowego wsparcia finansowego decyduje Rada ds. Oświaty Dorosłych. Głównymi celami dotacji rządowych są:
Jeśli zaś chodzi o uzyskanie środków publicznych, UL musi spełniać następujące warunki:
Przepisy prawne z 2003/2004 r. Narodowa Rada Edukacyjna zrównała definitywnie formy kształcenia w szkole średniej z edukacją w uniwersytetach ludowych – czyniąc je równoważnymi i podlegającymi jednolitym przepisom oświatowym. Od tej pory nie ma formalnej różnicy czy młody Szwed kończy szkołę średnią dzienną (gymnasieskolan), czy w wieczorową szkołę komunalną (komvux) czy uniwersytet ludowy (przynajmniej ciąg dwuletni).
Nowelizacja prawa o szkolnictwie wyższym przeprowadzonego z 1996 r. umożliwiła szerszą współpracę uniwersytetów ludowych z uczelniami wyższymi. Doprowadziło to do ustanowienia wielu cykli kształcenia, które przyjmują charakter oferty z zakresu szkolnictwa wyższego a lokowane są w uniwersytetach ludowych.
Niemcy.
Ustawy federalne regulują sprawy dotyczące:
Są to między innymi:
Ustawy krajowe określają prawo organizatorów edukacji dorosłych do decydowania w sprawach programowych i ich niezależność przy wyborze kierownictwa oraz pracowników. Regulują również warunki po spełnieniu, których mogą ubiegać się o finansowe wsparcie państwa:
Ustawy te określają również, że głównym celem edukacji dorosłych jest wspomaganie zdolności jednostki do samostanowienia o sobie oraz podejmowania samodzielnych decyzji
i ocen. Natomiast podstawowym zadaniem jest polepszenie indywidualnej sytuacji człowieka we wszystkich sferach jego aktywności życiowej, przy czym ma ono służyć dobru ogólnemu, jakim jest wolne i demokratyczne społeczeństwo w państwie prawa.
Polska.
Ustawa o systemie oświaty z dnia 1996 r. w poszczególnych artykułach określa funkcjonowanie edukacji ustawicznej w Polsce.
Rozporządzenie Ministra Edukacji Narodowej z 1992 r. w sprawie centrum kształcenia ustawicznego daje możliwość zakładania centrów kształcenia ustawicznego stanowiących zespoły szkół dla dorosłych ze statutową możliwością kształcenia w formach pozaszkolnych.
Rozporządzenie Ministra Edukacji Narodowej z 1993 r. w sprawie rodzajów, organizacji i zasad działania publicznych placówek oświatowych daje możliwość kształcenia dorosłych w formach pozaszkolnych, centrom kształcenia praktycznego, pełniących funkcję warsztatów międzyszkolnych dla szkół zawodowych.
Rozporządzenie Ministra Edukacji Narodowej z 2002 r. w sprawie podziału części oświatowej subwencji ogólnej dla jednostek samorządu terytorialnego w roku 2003 określa, że publiczne placówki kształcenia ustawicznego utrzymywane są przez jednostki samorządu terytorialnego.
Rozporządzenie Ministra Edukacji Narodowej z 1992 r. w sprawie szczegółowych zasad ustalania wysokości i udzielania dotacji niepublicznym szkołom oraz placówkom oświatowo-wychowawczym, opiekuńczym i resocjalizacyjnym określa, że niepubliczne placówki kształcenia ustawicznego i niepubliczne placówki kształcące dorosłych utrzymują się ze środków własnych oraz z dotacji państwowych, przyznawanych zgodnie z tym rozporządzeniem.
Struktura.
Uniwersytety ludowe to placówki pozaszkolne, autonomiczne i samorządowe. Uniwersytety działają na podstawie statutu i regulaminów wewnętrznych. Statut nadaje placówce instytucja patronacka, czyli podmiot prowadzący dany uniwersytet ludowy. Wewnętrzny nadzór pedagogiczny nad uniwersytetami ludowymi sprawuje dyrektor oraz Rada Programowa, natomiast nadzór zewnętrzny (w Polsce) sprawuje Starosta Powiatowy oraz Kuratorium Oświaty.
Należy pamiętać, że podana niżej struktura uniwersytetu ludowego jest strukturą hipotetyczną i tylko jedną z możliwych wizji, opracowaną na potrzeby projektu „Szkoła dla Życia”.
Dokumentacja.
Do podstawowych dokumentów, jakie posiada UL należą:
Rektor – dyrektor.
Głównym zadaniem dyrektora UL jest kierowanie całokształtem pracy placówki, przy czym musi on uwzględniać wskazówki Rady Programowej i kierować się uchwałami Rady Pedagogicznej oraz samorządu słuchaczy. Dyrektor UL czuwa nad wszystkimi sprawami organizacyjnymi, programowymi i pedagogicznymi oraz odpowiada za działalność administracyjno – finansową i gospodarczą placówki. Poza tym do zadań i kompetencji dyrektora należą:
Rada programowa.
Rada Programowa powoływana jest przez instytucję będącą właścicielem UL, czyli instytucję formalnie prowadzącą uniwersytet. Najczęściej instytucją taką jest stowarzyszenie bądź fundacja. Rada Programowa sprawuje nadzór nad całokształtem działalność UL. Do jej kompetencji należy również:
Rada pedagogiczna.
W skład Rady Pedagogicznej wchodzą wszyscy nauczyciele – wychowawcy zatrudnieni na etacie bądź dorywczo, dyrektor oraz przewodniczący rady słuchaczy. Przewodniczącym Rady Pedagogicznej jest dyrektor bądź osoba wybrana w głosowaniu tajnym spośród członków rady. Do głównych zadań Rady Pedagogicznej należy programowanie całokształtu pracy dydaktyczno – wychowawczej placówki.
Nauczyciele.
Oficjalny tytuł w uniwersytecie ludowym to „nauczyciel – wychowawca”. Zostaje on zatrudniony w UL po uprzedniej pozytywnej decyzji całej Rady Pedagogicznej. Funkcję nauczyciela może spełniać nie tylko nauczyciel zawodowy, ale również osoba o wysokich kwalifikacjach merytorycznych nie posiadająca kwalifikacji formalnych (np. twórcy, eksperci w danych dziedzinach itp.). Do obowiązków nauczyciela w uniwersytecie ludowym należą:
Nauczyciele mają również prawo składania wniosków i ubiegania się o fundusze na realizację projektów.
Słuchacze.
Słuchaczem UL-u może być każdy (dorosły) bez względu na wiek, posiadane wykształcenie czy status społeczny. Warunkiem bycia słuchaczem danego uniwersytetu jest akceptacja ram funkcjonowania placówki. Adresatem szkoły są:
Słuchacze są zobowiązani do udziału w zajęciach programowych oraz do udziału we wszelkich pracach na rzecz placówki i środowiska. Głównie osoby te są uczestnikami kursów długich – kilkumiesięcznych, ale czasem zdarzają się osoby biorące udział w pozostałych formach i kursach krótkich – kilkudniowych. W uniwersytetach ludowych organizowane są Samorządy Słuchaczy, które mają między innymi prawo do wydawania uchwał.
Internat.
Internat jest częścią mieszkalną uniwersytetu ludowego, z której korzystają zarówno słuchacze, jak i nauczyciele. W internacie często odbywają się wieczorno – nocne dysputy. Jest to miejsce, gdzie poznają się słuchacze. Tutaj bowiem uczą się, przygotowują do zajęć oraz wymieniają doświadczeniami.
Internat przez dziesięciolecia był jedną z cech charakterystycznych dla uniwersytetu ludowego. Niestety współcześnie wiele UL-ów nie posiada internatu, ponieważ jego utrzymanie to ogromne koszty, a także brakuje chętnych do zamieszkiwania w nim. Ludzie bowiem coraz częściej i chętniej korzystają z kursów krótkich. Nawet te uniwersytety, które posiadają współcześnie bazę noclegową, wykorzystują swój internat dla organizacji kursów krótszych np. 3-4 dniowych czy weekendowych.

</doc>
<doc id="127924" url="https://pl.wikipedia.org/wiki?curid=127924" title="RMS Mauretania (1906)">
RMS Mauretania (1906)

RMS () Mauretania (w czasie pierwszej wojny światowej także HMT Mauretania lub HMHS Mauretania), siostrzany statek "Lusitanii" i "Aquitanii" – parowiec transatlantycki, zbudowany w stoczni Swan w Newcastle, zwodowany 20 września 1906. Matką chrzestną statku była Anne Emily Innes-Ker, księżna Roxburghe. Jego nazwa pochodzi od kraju Mauretanii. W tym czasie był największym, najszybszym, a także do momentu zbudowania Olympica i Titanica najbardziej luksusowym statkiem świata. Zaprojektowany przy współpracy specjalistów z Admiralicji, był pierwszym statkiem pasażerskim napędzanym turbiną parową i posiadającym specjalnie zaprojektowaną konstrukcję kadłuba. Pozwalało mu to na rozwijanie prędkości nawet do 27 węzłów.
Historia.
Budowa "Mauretanii" została sfinansowana m.in. z kredytu w wysokości 2,6 mln funtów udzielonego przez rząd brytyjski na 20 lat, z oprocentowaniem 2,75%. Warunkiem otrzymania kredytu przez armatora było zbudowanie w Wielkiej Brytanii dwóch liniowców zdolnych osiągnąć średnią prędkość 24,5 węzła przy średnich warunkach pogodowych. Drugim warunkiem było postawienie statków do dyspozycji Admiralicji w przypadku wybuchu wojny. Oba wielkie liniowce były pierwszymi statkami floty Cunarda, których budowę konsultowano z Admiralicją pod kątem ewentualnego wykorzystania statków podczas wojny w roli pomocniczych krążowników. Zostały też pierwszymi statkami Cunarda, dla których nazwy wybrano w drodze specjalnie ogłoszonego konkursu.
W dniu 16 listopada 1907 „Mauretania” wypłynęła w rejs dziewiczy. W tym samym miesiącu przebyła Ocean Atlantycki ze średnią prędkością 23,69 węzła (na trasie Ameryka-Europa) i zdobyła Błękitną Wstęgę Atlantyku – nagrodę dla statku, który najszybciej pokona dystans między Europą a Ameryką. Początkowo rywalizowała o tytuł najszybszego statku na Atlantyku z bliźniaczą Lusitanią, ale od 1908 r. ostatecznie rekord pozostał przy "Mauretanii". Jej osiągnięcia nie zdołano pobić przez kolejne 20 lat. 25 lipca 1922 "Mauretania" poprawiła własny rekord uzyskując średnią prędkość 26,06 węzła: podróż z Queenstown w Irlandii do Nowego Jorku trwała tylko 4 dni, 10 godzin i 51 minut. W 1927 r., mając z górą 20 lat służby, spiesząc na sygnał SOS z innego statku, rozwinęła średnią prędkość 29 węzłów. Statkiem, który ostatecznie odebrał „Mauretanii” oba rekordy trasy, została w 1929 roku sławna niemiecka dwukominowa „Bremen” (51.656 BRT, „rodem” z Bremy). Dwudziestodwuletnia „Mauretania” jeszcze w tym samym roku spróbowała odzyskać utracone trofeum, rozwijając w jednym z rejsów do Europy prędkość aż 27,22 w. Przegrała po walce w wielkim stylu, pokazała też swą kondycję. A była ona, pomimo wieku, wspaniała: w lipcu 1933 r. przez godzinę „Mauretania” utrzymywała szybkość 33 węzłów!
W czasie I wojny światowej „Mauretania” była używana przez Admiralicję jako statek transportowy, a przejściowo jako statek szpitalny. Uzbrojona w artylerię, brała udział w operacji w Dardanelach, transportowała żołnierzy alianckich na Bliski Wschód, a następnie pod nazwą "Tuberose" wojska amerykańskie do Europy. Zasłynęła wówczas użyciem nowatorskiego kamuflażu "Dazzle" w formie przenikających się, nieregularnych czarno-białych rombów. Zwolniona ze służby wojennej została w maju 1919.
Do obsługi pasażerskich linii atlantyckich wróciła w marcu 1920 po przeprowadzeniu remontu i przebudowy. W 1923 przeszła na paliwo płynne, a w 1927 przeprowadzono modernizację wnętrz.
Cunard wycofał Mauretanię z obsługi pasażerskiej we wrześniu 1934, po jej ostatnim rejsie z Nowego Jorku do Southampton. Bogate wyposażenie statku (meble itp.) zostało zlicytowane, a sam statek został pocięty na złom w 1935 w Rosyth.

</doc>
<doc id="127925" url="https://pl.wikipedia.org/wiki?curid=127925" title="Formatting Objects Processor">
Formatting Objects Processor

FOP - procesor XSL-FO konwertujący pliki XSL-FO do formatu PDF. 
Pierwotnie rozwijany przez Jamesa Taubera, który w 1999 r. podarował projekt Apache Software Foundation.

</doc>
<doc id="127926" url="https://pl.wikipedia.org/wiki?curid=127926" title="Demolud">
Demolud



</doc>
<doc id="127929" url="https://pl.wikipedia.org/wiki?curid=127929" title="Mauretania">
Mauretania

Mauretania (arab. موريتانيا, "Muritanija"), nazwa oficjalna Islamska Republika Mauretańska (arab. الجمهورية الإسلامية الموريتانية, "Al-Dżumhurija al-Islamija al-Muritanija") – państwo w północno-zachodniej Afryce, nad Atlantykiem. Graniczy z Senegalem, Mali, Algierią i Saharą Zachodnią. Znaczną część kraju stanowią pustynne terytoria saharyjskie.
Ustrój polityczny.
Mauretania jest republiką parlamentarną, z prawem stanowiącym kombinację prawa islamu i francuskiego prawa cywilnego. Według konstytucji uchwalonej w roku 1991 głową państwa i szefem rządu jest prezydent wybierany w wyborach powszechnych na 6-letnią kadencję. Władza ustawodawcza należy do 2-izbowego parlamentu: Zgromadzenia Narodowego (81 deputowanych z wyborów powszechnych na 5-letnią kadencję) i Senatu (56 senatorów z wyborów pośrednich na 6-letnią kadencję). Władzę wykonawczą sprawuje rząd z premierem powoływanym przez prezydenta.
Geografia.
Mauretania ma dostęp do Oceanu Atlantyckiego (linia brzegowa to 1200 km). Większa część kraju to pustynia Sahara. Jedyną dużą rzeką, która nie wysycha, jest Senegal (graniczna). Najwyższe wzniesienie: Kudjat Idżdżil – 915 m n.p.m.
Na południu kraju, w strefie Sahelu, częstym elementem krajobrazu są sawanny porośnięte akacjami (guma arabska). Ku północy stają się coraz suchsze, przechodząc stopniowo w pustynie.
Podział administracyjny.
Mauretania podzielona jest na 12 regionów administracyjnych i 1 dystrykt stołeczny. Regiony dzielą się dalej na 44 departamenty, noszące nazwy swoich stolic.
Historia.
W starożytności tereny współczesnej Mauretanii zamieszkiwane były przez plemiona Bafour – przodków współczesnej czarnej ludności z grup etnicznych Soninke i Imraguen. W średniowieczu Bafour zostali w znacznej części wyparci przez koczownicze plemiona berberyjskie. W XI–XII wieku Mauretania, rządzona przez dynastię Almorawidów, była znaczącym państwem, potem podległa sułtanowi Maroka. W XV wieku na wybrzeżach powstały faktorie handlowe Portugalczyków, później także Holendrów, Francuzów i Brytyjczyków, którzy wzajemnie rywalizowali o wpływy w regionie. Od 1903 protektorat, a następnie kolonia francuska w składzie Francuskiej Afryki Zachodniej. Od 1958 autonomiczna Mauretańska Republika Islamska w ramach Wspólnoty Francuskiej, a od 1960 niepodległa republika.
Pierwszym prezydentem republiki został Muchtar wuld Dadda, będący przywódcą jedynej legalnej Partii Ludu Mauretanii. Początkowo większość krajów arabskich nie uznała niezależności Mauretanii i potwierdzała słuszność marokańskich pretensji do obszarów Mauretanii. Mauretania w rezultacie zmuszona była do zawiązania bliższych relacji z Francją i z państwami Czarnej Afryki. W 1969 roku Maroko uznało niepodległość Mauretanii, co spowodowało zbliżenie kraju do państw arabskich. W 1975 roku Daddah wprowadził program reform zapowiadających ustanowienie demokracji islamskiej, narodowej, centralistycznej i socjalistycznej, oraz wprowadził w życie porozumienie z Marokiem i Hiszpanią odnośnie do podziału Sahary Zachodniej.
W tym samym roku na północy Mauretanii rozpoczęła się wojna z siłami Frontu Polisario.
W lipcu 1978 i maju 1979 doszło do wojskowych zamachów stanu, w wyniku których władzę przejął Wojskowy Komitet Odrodzenia Narodowego, a dotychczas rządząca Partia Ludu Mauretanii została zdelegalizowana. Władzę w wyniku puczu objął Muhammad Chuna uld Hajdalla, który wprowadził w kraju islamskie prawo szariatu. W 1979 roku Mauretania po nieudanych starciach z Frontem Polisario, zrzekła się pretensji do terenu Sahary Zachodniej, a w 1984 roku uznała niepodległość tego kraju. W marcu 1981 roku miał miejsce nieudany zamach stanu, inspirowany przez Maroko, niezadowolone z polityki wobec Polisario. W tym samym roku Mauretania jako ostatni kraj na świecie zdelegalizowała niewolnictwo, ale nadal nie było ono skutecznie ścigane. W roku 1984 do władzy, w wyniku zamachu stanu doszedł pułkownik Maawija uld Sid’Ahmad Taja. Taja swoją władzę oparł na prawicowej Republikańskiej Partii Demokratycznej i Socjalnej. W 1989 roku doszło do konfliktu granicznego z Senegalem i zamieszek w kraju na tle etnicznym, zakończonych wygnaniem z kraju do Senegalu kilkudziesięciu tysięcy Afro-Mauretańczyków, którzy utworzyli tam Afrykańskie Siły Wyzwolenia Mauretanii (FLAM). Taja legitymizował swoją władzę prezydencką w kolejnych, niespełniających standardów demokratycznych wyborach. Do połowy lat 90. prowadził proiracką politykę zagraniczną, z której zrezygnować musiał na skutek międzynarodowej izolacji kraju po I wojnie w Zatoce Perskiej. W czerwcu 2003 roku miała miejsce próba przewrotu wojskowego, ale została stłumiona.
W sierpniu 2005 roku doszło do puczu wojskowego, który odsunął od władzy Taję. Do marca 2007 roku prezydentem kraju był pułkownik Ili uld Muhammad Fal. Wojskowi podjęli jednak następnie kroki w kierunku demokratyzacji kraju i wyprowadzenia go z izolacji. Wybory prezydenckie w marcu 2007 roku wygrał startujący jako niezależny, ale postrzegany jako popierany przez Wojskową Radę Sprawiedliwości i Demokracji, cywilny polityk Sidi uld Szajch Abdallahi. Uznany był przez społeczność międzynarodową za pierwszego demokratycznie wybranego prezydenta Mauretanii; prowadził politykę otwarcia kraju na współpracę międzynarodową, faktycznej likwidacji niewolnictwa oraz dialogu z uchodźcami tworzącymi zbrojną organizację FLAM. W 2007 roku wprowadzono przepisy pozwalające ścigać osoby korzystające z pracy niewolniczej, które jednak nie są przestrzegane, gdyż jest ono tolerowane przez duchowieństwo i urzędników. Prezydent Abdallahi krytykowany był jednak w kraju za daleko idący nepotyzm i rosnące ambicje polityczne. Kraj zaczął borykać się również z akcjami radykalnych islamistów związanych z Al-Ka’idą Islamskiego Maghrebu.
Próbując ograniczyć wpływy wojskowych, 6 sierpnia 2008 roku prezydent Sidi uld Szajch Abdallahi odwołał ze stanowiska szefa Gwardii Prezydenckiej generała Abd al-Aziza wraz z kilkoma innymi wojskowymi. W tym samym dniu generał Abd al-Aziz przeprowadził zamach stanu, zatrzymując prezydenta, premiera Jahja uld Ahmad al-Waghafa i ministra spraw wewnętrznych.
7 sierpnia ogłoszono skład 11-osobowej Rady Państwa na czele z Abd al-Azizem, która ogłosiła Abdallahiego „byłym prezydentem”. 8 sierpnia 2008 cztery partie, sprzeciwiające się zamachowi stanu (Narodowy Pakt na rzecz Demokracji i Rozwoju -PNDD-ADIL, Powszechny Sojusz Postępowy -APP, Unia Sił Postępu -UFP, Al-Mithaq), zawarły sojusz polityczny i utworzyły Narodowy Front Obrony Demokracji.
14 sierpnia 2008 Abd al-Aziz mianował nowym premierem Mulaja uld Muhammada al-Aghzafa. Ostatecznie, po wypracowaniu porozumienia z opozycją, wybory prezydenckie odbyły się 18 lipca 2009. Zdecydowane zwycięstwo w nich odniósł Muhammad uld Abd al-Aziz, zdobywając 52,6% głosów. Opozycja odrzuciła wyniki wyborów, uznając je za „prefabrykowane”. Międzynarodowi obserwatorzy z Unii Afrykańskiej i Ligi Państw Arabskich nie stwierdzili jednak żadnych oszustw wyborczych.
Demografia.
Populacja Mauretanii w milionach mieszkańców]]
Około 40% ludności to czarni Maurowie (ludność pochodzenia afrykańskiego mówiąca w języku arabskim) zwani jako Haratyni, 30% mieszkańców to biali Maurowie, czyli Arabo-Berberowie, nad rzeką Senegal mieszkają ludy czarnoskóre (Wolofowie, Tukulerzy, Soninke, Fulanie), ok. 30% ludności. Główną religią państwa jest islam. Przyrost naturalny 2,7‰ (2021); w północnej i wschodniej części kraju ludność skupiona w nielicznych oazach. W dolinie rzeki Senegal średnia gęstość zaludnienia ponad 10 mieszkańców na km², średnia gęstość zaludnienia kraju 4 mieszkańców na km² (2021). Susza lat 70. i 80. spowodowała masową wędrówkę ludności koczowniczej do miast (1963 Nomadowie stanowili 83% ogółu ludności). Ludność miejska 39%; gł. m. poza stolicą to Nawazibu i Kajhajdi, z rolnictwa utrzymuje się ok. 60% ludności.
W zależności od szacunków przyjmuje się, że 140 tys. do 280 tys. mieszkańców kraju, tzw. Haratyni, to niewolnicy (10–20% populacji).
Religie.
Struktura religijna kraju w 2019 roku, według "World Christian Database":
Gospodarka.
Mauretania jest ubogim krajem rolniczym. Państwo to jest bardzo słabo rozwinięte (do końca lat 60. – koczownicze pasterstwo), silnie uzależnione od pomocy zagranicznej (gł. kapitał francuski). Podstawą gospodarki jest rybołówstwo (w latach 70. i 80. – górnictwo rud żelaza i miedzi). Roczne połowy morskie to ponad 90 tys. ton (głównie sardynki i tuńczyk).
Przemysł i górnictwo.
W 2006 roku Mauretania dołącza do państw eksportujących ropę naftową.
Poza tym Mauretania posiada złoża rud żelaza, rud miedzi, złota i gipsu.
Rolnictwo.
Uprawy.
proso, sorgo, ryż, kukurydza
Hodowla.
bydło, owce, kozy
Emisja gazów cieplarnianych.
Emisja równoważnika dwutlenku węgla z Mauretanii wyniosła w 2019 roku 13,21 Mt. W przeliczeniu na mieszkańca emisja wyniosła w 2021 roku 1723 kg dwutlenku węgla. Skokowy wzrost emisji samego dwutlenku węgla nastąpił w roku 1992 i od tego czasu proporcja jego i N2O jest podobna. Przez kolejne kilkanaście lat jego emisje pozostawały na zbliżonym poziomie, a po spadku w 2008 nastąpił dość szybki wzrost. Głównym źródłem emisji dwutlenku węgla pochodzenia kopalnego cały czas był transport. W 2018 emisja dwutlenku węgla pochodzenia kopalnego wynosiła 3,239 Mt, a w przeliczeniu na mieszkańca wyniosła 714 kg i w przeliczeniu na tysiąc dolarów PKB – 198 kg.
Handel.
Mauretania głównie importuje maszyny i materiały budowlane. Eksportuje ryby, ropę naftową i złoto.

</doc>
<doc id="127930" url="https://pl.wikipedia.org/wiki?curid=127930" title="Mauretania (statek)">
Mauretania (statek)



</doc>
<doc id="127931" url="https://pl.wikipedia.org/wiki?curid=127931" title="Henryk Gruth">
Henryk Gruth

Henryk Gruth (ur. 2 września 1957 w Nowym Bytomiu) – polski hokeista, czterokrotny olimpijczyk, trener.
Życiorys.
Urodził się w Halembie, wówczas w Nowym Bytomiu, obecnie dzielnicy Rudy Śląskiej. Jeden z najwybitniejszych zawodników w historii polskiego hokeja na lodzie. W reprezentacji Polski wystąpił 248 razy (rekordzista kadry), zdobywając dla niej 54 bramki i 109 punktów w klasyfikacji kanadyjskiej. Kapitan reprezentacji w latach 1982–1994. Czterokrotny uczestnik igrzysk olimpijskich: Lake Placid 1980, Sarajewo 1984, Calgary 1988, Albertville 1992. Dwukrotnie chorąży polskiej ekipy olimpijskiej: w 1988 i 1992. Wystąpił w 17 edycjach mistrzostw świata.
Po wygraniu przez Polskę turnieju mistrzostw świata Grupy B w 1985 i uzyskanym awansie do Grupy A został odznaczony Brązowym Medalem za Wybitne Osiągnięcia Sportowe.
Podczas 22 sezonów w polskiej I lidze rozegrał 628 mecze (4 miejsce w klasyfikacji wszech czasów), strzelając 134 gole. W latach 1983 i 1988 zdobywca Złotego Kija dla najlepszego hokeisty w kraju. W czasie swojej kariery zawodniczej bronił barw trzech klubów: GKS Katowice, GKS (Tysovia) Tychy oraz szwajcarskiego ZSC Lions.
Po zakończeniu czynnego uprawiania hokeja zaczął pracować jako trener. W latach 1994-1996 pełnił funkcję asystenta selekcjonera narodowej kadry Polski Władimira Safonowa, po czym w 1996 wyjechał do Niemiec. W 1997 trafił do Szwajcarii, gdzie początkowo prowadził tamtejsze kluby trzecioligowe i drugoligowe. Ostatecznie trafił do ekstraligowego ZSC Lions, w którym przez trzy lata szkolił pierwszy zespół seniorów, a później zajął się opracowywaniem koncepcji i nadzorowaniem szkolenia młodzieży, trenowaniem grup juniorskich oraz asystowaniem szkoleniowcowi drugiej drużyny seniorów. W sezonie 1994/1995 pełnił funkcję asystenta głównego trenera pierwszej drużyny seniorów, która zdobyła wicemistrzostwo Szwajcarii. Podczas jego pracy drużyna juniorska zdobyła siedmiokrotnie mistrzostwo w lidze Elite A podczas 10 sezonów. W 2020 zakończył pracę w klubie ZSC i postanowił powrócić do Polski.
W 2006 - jako pierwszy i jedyny do tej pory Polak - został przyjęty do Galerii Sławy IIHF (Międzynarodowej Federacji Hokeja na Lodzie) "IIHF Hall of Fame").
27 września 2007 otrzymał tytuł honorowego obywatela Rudy Śląskiej.

</doc>
<doc id="127933" url="https://pl.wikipedia.org/wiki?curid=127933" title="Dominik Savio">
Dominik Savio

Dominik Savio (ur. 2 kwietnia 1842 w Riva di Chieri w okolicy Turynu, zm. 9 marca 1857 w Mondonio) – święty Kościoła katolickiego.
Życiorys.
Dominik Savio został ochrzczony w dniu narodzin, w Riva Di Chieri. Jego rodzicami byli: Karol Savio – rzemieślnik i Brygida Gajato – wiejska krawcowa. Niebawem ojciec wraz z rodziną przeniósł się do wioski Murialdo. Dominik uczęszczał do szkółki prowadzonej przez miejscowego proboszcza, a potem do szkoły w Castelnuovo d'Asti. Już w wieku 5 lat służył do Mszy Świętej. Znaczna odległość do kościoła oraz trudne warunki pogodowe nie przeszkadzały mu w posłudze oraz modlitwie. Zapytany czy nie boi się chodzić sam tak daleko, odpowiedział: 
Dnia 8 kwietnia 1849 w Wielkanoc przyjął pierwszą komunię. Ze strony księdza proboszcza był to akt odwagi, gdyż w owych czasach panowało przekonanie, że do sakramentów pokuty i ołtarza należy dopuszczać w wieku znacznie późniejszym.
Dominik Savio pewnego dnia po generalnej spowiedzi i po komunii napisał akt ofiarowania się Matce Bożej Niepokalanej i złożył go na jej ołtarzu: 
W wieku 12 lat został przyjęty przez Jana Bosko do oratorium na Valdocco. W 1856 r. wraz z kilkoma przyjaciółmi założył Towarzystwo Niepokalanej, grupę chłopców zaangażowanych w młodzieńczy apostolat dobrego przykładu.
Dominik był znany w Oratorium jako osoba gorliwie praktykująca i nie zaniedbująca okazji do modlitwy. Otrzymał dar kontemplacji, ekstazy i inne nadprzyrodzone dary.
Późną jesienią 1856 roku, Dominik Savio zaczął chorować. Jan Bosko wezwał lekarza, który stwierdził bardzo zaawansowaną chorobę płuc. Kiedy Dominik żegnał Jana Bosko i kolegów, ze łzami w oczach powiedział: „Ja już tu nie wrócę.” – tak też się stało. Męczył się jeszcze kilka miesięcy. 9 marca 1857, zaopatrzony sakramentami, kiedy ojciec czytał mu modlitwy o dobrą śmierć, chłopiec zawołał: „Do widzenia, ojcze! Do widzenia! O, jakie piękne rzeczy widzę!”, po czym zmarł.
Relikwie.
Relikwie świętego znajdują się w Turynie w bazylice Najświętszej Maryi Panny Wspomożenia Wiernych w pobliżu relikwii św. Jana Bosko.
Patronat.
Jest patronem dzieci i młodzieży, ministrantów, matek w stanie błogosławionym (szczególnie w ciąży zagrożonej) oraz małżeństw starających się o potomstwo.
Jego imię nosi wiele szkół podstawowych i ponadpodstawowych w Polsce, jak np. Collegium Gostynianum w Lublinie, czy Publiczne Liceum Ogólnokształcące Sióstr Salezjanek im. Świętego Dominika Savio w Krakowie czy Zespół Szkół Salezjańskich imienia Św. Dominika Savio w Ostródzie. Został także wybrany patronem Międzynarodowej Federacji Pueri Cantores.
Proces beatyfikacyjny i kanonizacyjny.
W 1933 papież Pius XI nazwał go „małym świętym” i „gigantem ducha”. W 1950 papież Pius XII ogłosił go błogosławionym, a 12 czerwca 1954 został kanonizowany.
Dzień obchodów.
Wspomnienie liturgiczne w Kościele katolickim obchodzone jest w "dies natalis" (9 marca), a także 5 maja (wśród Rodziny Salezjańskiej).

</doc>
<doc id="127934" url="https://pl.wikipedia.org/wiki?curid=127934" title="Reakcja Maillarda">
Reakcja Maillarda

Reakcja Maillarda – seria reakcji chemicznych, które zachodzą najczęściej pod wpływem ciepła, pomiędzy aminokwasami a cukrami redukującymi.
Podstawowe informacje.
Generalnie, reakcje Maillarda występują przy smażeniu i ogrzewaniu prawie każdego rodzaju produktu żywnościowego zawierającego białka i cukry. Odpowiadają (częściowo) za zapach piwa, czekolady, prażonej kukurydzy, chleba, ciastek, mięsa i gotowanego ryżu.
Alkohole cukrowe lub poliole (sorbitol, ksylitol) nie uczestniczą w reakcji Maillarda.
Podobnie jak karmelizacja, reakcja Maillarda należy do reakcji typu ciemnienia nieenzymatycznego.
Nazwa reakcji pochodzi od nazwiska francuskiego chemika Louis-Camille Maillarda, który opisał ją w roku 1912.
Pomimo że reakcję Maillarda bada się od prawie stu lat, jej złożony charakter powoduje, iż wiele cząstkowych reakcji nie zostało jeszcze poznanych. Na ostateczny zapach i barwę obrabianego produktu ma wpływ wiele czynników. Należą do nich: pH, rodzaj aminokwasu i cukru, temperatura, czas, obecność tlenu, zawartość wody, aktywność wody i inne składniki żywności.
W wielu produktach, na przykład w kawie, aromat tworzy mieszanina produktów reakcji Maillarda i karmelizacji. Jednakże karmelizacja zachodzi w temperaturze powyżej 120–150 °C, podczas gdy reakcja Maillarda już w temperaturze pokojowej.
Przebieg reakcji.
Reakcja węglowodanu z aminokwasem.
Grupa karbonylowa węglowodanu reaguje z grupą aminową aminokwasu tworząc wodę i związki typu N-podstawionej glukozyloaminy, która następnie, w warunkach reakcji, rozpada się do mniejszych cząsteczek, zawierających reaktywne ugrupowanie O=C-C-N.
Powstałe związki nazywają się Amadori.
Im większa jest cząsteczka cukru, tym wolniej zachodzi reakcja z aminokwasem. Dla przykładu pentozy (np. ryboza) szybciej przereagują niż dwucukry (sacharoza, laktoza).
Azoty i węgle karbonylowe tych cząsteczek mogą się następnie wzajemnie sprzęgać, tworząc związki heterocykliczne, np. z wbudowanym azotem – pirazyny, najczęściej obdarzone intensywnym, charakterystycznym zapachem, np. krakersów, chleba, orzeszków, sera itp.
2. faza.
Przebieg kolejnych faz reakcji zależy od izomerycznej postaci produktu Amadori. Istnieją 2 możliwości:
Charakterystyczna ciemna barwa produktów reakcji Maillarda pochodzi od nagromadzenia dużych cząsteczek, powstających w biegnących równolegle reakcjach kondensacji.
3 Faza.
Może to być:
Zastosowanie w przemyśle spożywczym.
Reakcja Maillarda zachodzi powszechnie w trakcie termicznej obróbki pożywienia (pieczenie, smażenie). Wiele potraw (chleb czy inne wypieki, smażone mięsa, słodycze jak krówki, toffi, kajmak) dzięki niej uzyskuje swoje charakterystyczne cechy – barwę, smak i aromat. Powstające melanoidyny posiadają korzystne właściwości przeciwutleniające.
Niestety, produkty tracą część węglowodanów i aminokwasów, przez co są mniej wartościowe dla człowieka. Czasami produkty tej reakcji są toksyczne lub rakotwórcze. Przykładowo akrylamid, związek potencjalnie toksyczny, tworzy się w temperaturze powyżej 180 °C, szczególnie w produktach pieczonych lub smażonych (np. frytki ziemniaczane).

</doc>
<doc id="127937" url="https://pl.wikipedia.org/wiki?curid=127937" title="Restryktazy">
Restryktazy



</doc>
<doc id="127938" url="https://pl.wikipedia.org/wiki?curid=127938" title="Alfredo Capelli">
Alfredo Capelli

Alfredo Capelli (ur. 5 sierpnia 1855 w Mediolanie, zm. 28 stycznia 1910 w Neapolu) – włoski matematyk.

</doc>
<doc id="127939" url="https://pl.wikipedia.org/wiki?curid=127939" title="Reggiane Re.2000">
Reggiane Re.2000

Reggiane Re.2000 Falco (Sokół) – włoski samolot myśliwski. Zaprojektowany i zbudowany w 1939 roku w wytwórni lotniczej w Reggio Emilia koło Mediolanu, należącej do koncerniu Caproni.
Historia.
Pracę nad samolotem myśliwskim "Reggiane Re.2000 Falco" rozpoczęto we włoskiej wytwórni lotniczej Officine Meccaniche Reggiane S.p.A. w 1938 roku, a głównym konstruktor był inż. . Konstrukcja ta była wzorowana na amerykańskim pokładowym samolocie myśliwskim Republic P-35.
Oblot samolotu nastąpił 24 maja 1939 roku. Potwierdził on dobre właściwości lotnicze i lotnictwo włoskiej marynarki wojennej zamówiła serię próbną 12 sztuk samolotów "Re.2000 Falco I". Samoloty te zostały skierowane jako samoloty pokładowe włoskich pancerników: „Littorio”, „Vittorio Veneto”, „Roma”. Startowały one z pancerników przy użyciu katapulty.
Wobec braku dalszego zainteresowania ze strony lotnictwa włoskiego 60 sztuk samolotów "Reggiane Re.2000 Falco I" sprzedano do Szwecji, gdzie otrzymały oznaczenie "J20", oraz 70 samolotów na Węgry. Także Węgry zakupiły licencję na budowę tego samolotu, otrzymał on nazwę "Re.2000 Heja".
Pod koniec 1941 roku we Włoszech wyprodukowano jeszcze 24 egzemplarze samolotu "Reggiane Re.2000 Falco III" tzw. model „grande autonomia”, którego zasięg wynosił 2000 km.
Do końca II wojny światowej wyprodukowano około 170 samolotów "Re.2000 Falco" we Włoszech i dodatkowo na Węgrzech w wytwórni MAVAG – 198 samolotów na licencji oznaczonych "Re.2000 Heja".
Użycie bojowe samolotu.
Samoloty "Raggiane Re.2000 Falco" były używane na początku wojny jako samoloty pokładowe włoskich pancerników. Samoloty "Re.2000 Falco III" stacjonowały na Sycylii, gdzie walczyły z samolotami alianckimi nad Morzem Śródziemnym. Natomiast w lotnictwie węgierskim były jednym z najczęściej spotykanych samolotów myśliwskich.
Opis techniczny samolotu.
Samolot "Raggiane Re.2000 Falco" jest jednomiejscowym samolotem myśliwskim, dolnopłat wolnonośny, kabina zakryta, konstrukcja metalowa. Podwozie chowane w locie. Napęd silnik gwiazdowy.

</doc>
<doc id="127940" url="https://pl.wikipedia.org/wiki?curid=127940" title="Nos">
Nos

Nos – wyniosłość w obrębie twarzy stanowiąca drogę przepływu powietrza w procesie oddychania. Powietrze przechodzące przez nos zostaje ocieplone i nawilżone. Dociera później do okolicy węchowej znajdującej się w jego górnej części. Substancje chemiczne zawarte w powietrzu są rozpuszczane w śluzie i pobudzają wtedy liczne receptory znajdujące się w okolicy węchowej. Następnie impuls wędruje przez nerw węchowy do mózgowia, gdzie jest odbierany. Nozdrza przednie, przez które przedostaje się powietrze, są oddzieloną przegrodą nozdrzy, później przechodząca w przegrodę nosową, która rozdziela na dwie części jamę nosową. Kończy się ona nozdrzami tylnymi prowadzącymi do gardła. Nos zewnętrzny zbudowany jest z tkanki kostnej i chrzęstnej, dzieli się na grzbiet, nasadę oraz wierzchołek nosa. Wierzchołek nosa może być pokryty niemal niezmienioną skórą, na przykład u koni. U niektórych ssaków, w tym mięsożernych i części przeżuwaczy, nozdrza przednie wraz z górną wargą tworzą płytkę nosową (lusterko nosowe). U świni występuje płytka ryjowa, natomiast u bydła płytka nosowo-wargowa (śluzawica; grafika nr 4 po prawej).
Obecne w nosie włoski wyłapują drobinki zanieczyszczeń, nie pozwalając im dostać się do płuc.
U większości ssaków nos pełni również funkcje głównego narządu węchu. Część wyposażona jest w narząd Jacobsona pełniący funkcję narządu tropienia lub narządu węchu ustnego.
W typologii antropologicznej ze względu na swą znaczną zmienność w proporcjach pomiary nosa odgrywają duże znaczenie. Określa się wskaźniki długościowo-szerokościowe, kształt profilu, wydatność oraz położenie otworów nosowych. Jego zróżnicowanie ma być jedną z cech adaptatywnych.

</doc>
<doc id="127942" url="https://pl.wikipedia.org/wiki?curid=127942" title="RMS Lusitania">
RMS Lusitania

RMS () Lusitania – brytyjski parowiec transatlantycki, zbudowany w stoczni Wallsend w Newcastle na zamówienie Cunard Line, zwodowany 7 czerwca 1906. Wraz z bliźniaczą „Mauretanią” był to w swoim czasie największy i najszybszy statek na szlaku atlantyckim i do wprowadzenia do eksploatacji „Olympica” i „Titanica” najbardziej luksusowy statek świata. Obie jednostki zostały zaprojektowane przy współpracy specjalistów z Admiralicji i cechowały się unikatowym napędem parowym oraz specjalnie zaprojektowaną konstrukcją kadłuba. Choć „Mauretania” była szybsza od „Lusitanii”, większym uznaniem pasażerów cieszyła się ta ostatnia, przede wszystkim ze względu na lepsze i bogatsze wyposażenie. Ich siostrzanym statkiem była trzecia z tej serii „Aquitania” (zwodowana w kwietniu 1913).
Zatopienie Lusitanii.
„Lusitania” zatonęła podczas I wojny światowej, 7 maja 1915, po storpedowaniu przez niemiecki okręt podwodny U-20 w jej 202 kiedy odkryto że przewozi broń dla brytyjskiej armii. rejsie przez Atlantyk. Kapitan okrętu podwodnego, Walther Schwieger, twierdził później, że wystrzelił tylko jedną torpedę – jednak statek tego typu był odporny na trafienie pojedynczą torpedą, zarówno z powodu swojej wielkości, jak i stosowania grodzi wodoszczelnych (mimo uszkodzeń „Lusitania” nadal płynęła z prędkością przekraczającą 18 węzłów). Ostatecznie statek poszedł na dno z powodu drugiego wybuchu, którego źródło i przyczyny nie są do końca wyjaśnione. Wśród nich wymienia się:
W 1993 wrak RMS „Lusitania” leżący 18 km od latarni u południowego wybrzeża Irlandii zbadał amerykański oceanograf i badacz wraków Robert Ballard. 
Zatonięcie „Lusitanii” pociągnęło za sobą śmierć 1198 pasażerów – była to największa katastrofa od czasu zatonięcia „Titanica” w kwietniu 1912. Ocalały 764 osoby.
Teorie spiskowe.
Istnieje szereg teorii spiskowych twierdzących, że uczestnictwo Amerykanów w I wojnie światowej było wynikiem sprowokowania Niemców przez ówczesnego amerykańskiego sekretarza stanu, Roberta Lansinga, do zatopienia „Lusitanii” z cywilami na pokładzie. W rezultacie amerykańskie społeczeństwo zaczęło wyrażać coraz większą gotowość do walki i rozpoczęło się masowe wstępowanie w szeregi wojska. Istnieją przekazy, że agenci niemieccy w Stanach Zjednoczonych, wiedząc o planowanej przez amerykańskich strategów operacji "false flag", dążyli do uniknięcia tragedii (Niemcy bały się przystąpienia Stanów Zjednoczonych do wojny), publikując w amerykańskiej prasie ostrzeżenia, by nie kupować biletów na rejsy statków pasażerskich wpływających na wody objęte działaniami wojennymi.
Przeświadczenie, że katastrofa ta odegrała kluczową rolę we włączeniu się Stanów Zjednoczonych do I wojny światowej, zdecydowanie kwestionuje Erik Larson w publikacji o tragedii „Lusitanii”. Statek został zatopiony 7 maja 1915, natomiast Stany Zjednoczone przystąpiły do wojny dopiero 6 kwietnia 1917.
Obecność w kulturze.
O zatopieniu statku Winsor McCay nakręcił w 1918 film rysunkowy "Zatopienie Lusitanii".
Do tego zdarzenia nawiązuje też 1. odcinek serialu dokumentalnego "Największe kłamstwa w historii" (History's Greatest Lies) (2017) pt. "Rok 1915. Zatopienie Lusitanii" .

</doc>
<doc id="127943" url="https://pl.wikipedia.org/wiki?curid=127943" title="Lusitania">
Lusitania



</doc>
<doc id="127944" url="https://pl.wikipedia.org/wiki?curid=127944" title="31 pp">
31 pp



</doc>
<doc id="127947" url="https://pl.wikipedia.org/wiki?curid=127947" title="Jack L. Chalker">
Jack L. Chalker

Jack Laurence Chalker (ur. 17 grudnia 1944 w Baltimore, zm. 11 lutego 2005 tamże) – amerykański pisarz science fiction.
Ukończył historię na Uniwersytecie Johnsa Hopkinsa, a następnie pracował jako nauczyciel historii. Wykładał w Instytucie Smithsonian, w Narodowym Instytucie Zdrowia oraz na wielu innych uniwersytetach, głównie tematy techniczne i science fiction.
Ożenił się z Evą C. Whitley w 1978. Mieli dwóch synów, Davida W. Chalkera (ur. 19 grudnia 1981) oraz Stevena L. Chalkera (ur. 4 września 1991).
18 września 2003 roku, podczas huraganu Isabel, Chalker zemdlał i został pospiesznie przewieziony do szpitala z diagnozą okluzji wieńcowej. Później został zwolniony, ale był poważnie osłabiony. W dniu 6 grudnia 2004 roku, został ponownie wezwany do szpitala z problemami z oddychaniem i dezorientacją, i został zdiagnozowany z zastoinową niewydolnością serca i odmą opłucnową. Chalker był hospitalizowany w stanie krytycznym, a następnie 9 grudnia został przeniesiony do stanu stabilnego, choć nie odzyskał przytomności aż do 15 grudnia. Po kilku kolejnych tygodniach w pogarszającym się stanie i w trwałym stanie wegetatywnym, z kilkoma przeniesieniami do różnych szpitali, Chalker zmarł 11 lutego 2005 roku na niewydolność nerek i sepsę w Bon Secours Hospital w Baltimore, Maryland.
W Polsce najbardziej znany jest jako autor cykli "Czterech Władców Rombu" oraz "Świat Studni".

</doc>
<doc id="127948" url="https://pl.wikipedia.org/wiki?curid=127948" title="Bruno z Kwerfurtu">
Bruno z Kwerfurtu

Bruno z Kwerfurtu (również Bruno Bonifacy z Kwerfurtu, Brunon z Kwerfurtu lub Bonifacy; ur. ok. 974 w Kwerfurcie, zm. 14 lutego lub 9 marca 1009 w strefie przygranicznej Prus, Rusi i Litwy) – mnich benedyktyński, kapelan cesarski, biskup misyjny, autor pierwszych utworów literackich dotyczących Polski, męczennik, uważany za patrona Warmii, diecezji łomżyńskiej i ełckiej oraz święty Kościoła katolickiego.
Życiorys.
Bruno urodził się w arystokratycznej rodzinie saskiego grafa w Kwerfurcie (ob. Querfurt). Kształcił się w szkole katedralnej w Magdeburgu, pobierając naukę w latach 985–994. Z kroniki Thietmara wiemy, że inicjatorką wysłania Brunona do tej szkoły była jego matka Ida. Zdaje się, że był najmłodszym dzieckiem, a ci z reguły byli przeznaczani do „służby Bożej” i stąd pozostawali dłużej w bliższych związkach z matką. Na zamku w Kwerfurcie, pod opieką ojca, pozostali jego starsi bracia – Gebhard (choć zmarł wcześnie, to jego potomkowie przejęli dobra), Dietrich i Wilhelm. Szkoła katedralna w Magdeburgu, kierowana wtedy przez filozofa Geddona, uchodziła za jedną z renomowanych wówczas w Niemczech, która była przesiąknięta ideą szerzenia wiary chrześcijańskiej u pogan. Tutaj chwilę wcześniej (do 980) kształcił się Wojciech Sławnikowic, późniejszy męczennik i święty. Thietmar, jego towarzysz z ławy szkolnej, tak pisał o tych czasach:
W 995 został kanonikiem w kapitule katedralnej w Magdeburgu. Około 997 znalazł się jako kapelan na dworze młodego cesarza Ottona III w Akwizgranie. Podróżował wraz z nim do Rzymu.
Pod wpływem wieści o śmierci św. Wojciecha, Bruno zrezygnował z dobrze zapowiadającej się kariery dworskiej i wstąpił do klasztoru benedyktynów św. Bonifacego i św. Aleksego na Awentynie w Rzymie (998), wcześniej ściśle związanego z losami biskupa Wojciecha. W tym czasie też przyjął imię: Bonifacy, nawiązując do pamięci „apostoła Germanii” (zmarłego męczeńską śmiercią w 754). W klasztorze poznał eremitę Romualda, twórcę benedyktyńskiej reguły pustelniczej i późniejszego świętego.
Na zaproszenie Bolesława Chrobrego w 1001 grupa misjonarzy z Pereum udała się do Polski. Miał do nich dołączyć Brunon po uzyskaniu pozwolenia na działalność misyjną. Jest wysoce prawdopodobne, że Chrobry chciał, by misjonarze prowadzili ewangelizację wśród Słowian połabskich, co musiało spotkać się z niepokojem metropolitów niemieckich. Brunon otrzymał pozwolenie na wyświęcenie od Sylwestra II oraz zezwolenie dla misji zakonników z Pereum. Otrzymał również paliusz. Zimą 1002 udał się na dwór króla niemieckiego Henryka II, lecz musiał czekać do 1004 na święcenia uzyskane z rąk arcybiskupa Magdeburga. Celem jego działalności misyjnej stały się jednak Węgry, a potem plemiona Pieczyngów (teren nad Dnieprem, na południe od Rusi Kijowskiej), dla których wyświęcił biskupa. Uważa się także, że Brunon wysłał wyświęconego przez siebie biskupa do Szwecji, ostatnio jednak pojawiły się głosy kwestionujące tę hipotezę.
Po śmierci jego współbraci, Pięciu Braci Męczenników, wyjechał do Polski. Według późniejszej Kroniki Spangeberga mnich benedyktyński Bruno ok. 1000 założył kościół św. Wawrzyńca w Łomży.
W liście do Henryka II potępił wojnę prowadzoną przez króla niemieckiego przeciwko Polakom.
Wraz z 18 misjonarzami poniósł śmierć męczeńską 14 lutego lub 9 marca 1009. Opis śmierci Brunona znany jest z łacińskiej relacji "Hystoria de predicacione episcopi Brunonis", autorstwa mnicha Wiperta, który towarzyszył w wyprawie Brunona i jako jedyny ocalał.
Dzieła.
Św. Bruno napisał dwa dzieła hagiograficzne:
Święty napisał również "List do króla Henryka II", stanowiący próbę mediacji między królem a Chrobrym. List jest jednym z pierwszych dzieł napisanych bez wątpienia na terenie Polski. Wobec przedłużającej się wojny między obydwoma władcami udał się na misję do Prus, na pogranicze Litwy i Rusi Kijowskiej (zmarł tamże).
Są to pierwszorzędne źródła do dziejów wczesnośredniowiecznej Polski i Europy środkowej.
Bruno z Kwerfurtu mógł być również autorem zaginionej "Pasji św. Wojciecha", wzmiankowanej w "Kronice Galla Anonima" (opisując Zjazd gnieźnieński, w księdze I w rozdziale szóstym autor kroniki dodał uwagę: „jak o tym dowiedzieć się można bardziej szczegółowo z księgi o męczeństwie tego świętego”, tj. św. Wojciecha). Brunonowi przypisywane bywa też autorstwo epigrafu "Ossa trium", odkrytego w 1959 na uszkodzonej tablicy nagrobnej w archikatedrze gnieźnieńskiej, a poświęconego prawdopodobnie trzem spośród Pięciu Braci Męczenników.
W sztuce.
W XVI i XVII w. obrazy, freski i posągi świętego powstały we Włoszech w klasztorze kamedułów Sacro Eremo Tuscolano we Frascati, klasztorze Eremo di Monte Giove i kaplicy San Severo w Perugii (fresk Piotra Perugino). Na ziemiach I Rzeczypospolitej fresk przedstawiający ściętego Brunona zachował się w klasztorze w Świętym Krzyżu na Łysej Górze. W klasztorze kamedułów w Pożajściu na Litwe powstały freski pędzla Michelangelo Palloniego przedstawiające misję i męczeństwo Brunona, w Krakowie – obrazy w klasztorze na Bielanach, w Warszawie – obraz w kościele na Bielanach.
W kościele św. Brunona w Giżycku znajduje się obraz z ok. 1911 przedstawiający świętego w stroju pontyfikalnym, autorstwa Juliana Wałdowskiego z Wrocławia. Na frontonie tegoż kościoła umieszczono w 1975 mozaikę ukazująca św. Brunona w otoczeniu wojów pruskich. W Łomży w kościele św. Michała Archanioła w prawej nawie znajduje się witraż poświęcony Brunonowi, zaś w kaplicy Matki Bożej Bolesnej rzeźba świętego.
Jedyny pomnik męczeńskiej śmierci św. Brunona na ziemiach polskich znajduje się w Giżycku, kilometr na płd. zach. od centrum miasta, na wzgórzu nad jeziorem Niegocin, nieopodal trasy kolejowej Olsztyn – Giżycko. Miejsce to było począwszy od końca XIX wieku uważane przez Niemców za miejsce kaźni świętego, co jednak nie znajduje potwierdzenia w źródłach.
Z okazji 1000-lecia jego męczeńskiej śmierci Poczta Polska wydała okolicznościowy znaczek pocztowy z jego podobizną – fragment obrazu M. Załuskiego z 1860 r. „Misja św. Brunona” znajdującego się w katedrze św. Michała Archanioła w Łomży.
Żywot świętego stał się kanwą powieściowej trylogii historycznej dla młodzieży pod wspólnym tytułem "Jest tu chłopiec" Anny Lisowskiej-Niepokólczyckiej. Występuje także w cyklu powieściowym Antoniego Gołubiewa "Bolesław Chrobry".
Kult i pamięć.
Wspomnienie liturgiczne św. Brunona w Kościele katolickim obchodzone jest 12 lipca.
Kanonizacja św. Brunona odbyła się prawdopodobnie między rokiem 1019 a 1025 poza Rzymem w rodzinnej diecezji świętego w Halberstadt, w której następnie obchodzono 8 marca święto św. Brunona męczennika. Na początku XII w. w Lüdersburgu powstał benedyktyński klasztor pod wezwaniem Najświętszej Maryi Panny i św. Brunona (od 1147 przeniesiony do Eilwardsdorf koło Kwerfurtu). W XVI w. zanotowane zostały legendy o życiu Brunona krążące w okolicach jego rodzinnego Kwerfurtu. Św. Brunon był znany i czczony również pod jego zakonnym imieniem Bonifacy (w ten sposób określał go m.in. Piotr Damiani).
W XVI i XVII w. czczono błędnie osobno dwóch świętych, Brunona i Bonifacego, który to błąd skorygowano na początku XVIII w., występował jednak czasami jeszcze do wieku XX. Jako św. Bonifacy wymieniony został w traktacie "Summa historialis sive Chronicon" dominikanina Antoniego z Florencji (wyd. 1484), dziele Piotra de Natalibus (1493, 1514), pierwszym wydaniu dzieła Piotra Damianiego o św. Romualdzie (1513). Odrodzenie pamięci jako o św. Brunonie wiązało się z wydaniem "Kroniki" Thietmara w 1580 i 1600. W 1590 życiorys Brunona, aczkolwiek niezbyt rzetelny, pojawił się w kronice C. Spangenberga. Jean Bolland umieścił postać Brunona w zbiorze żywotów świętych "Acta Sanctorum". Inny bollandysta, Conradus Janning, udowodnił w 1715, że Brunon i Bonifacy to ta sama postać. W XVI i XVII w święty stał się popularny wśród kamedułów włoskich. W 1673 Stolica Apostolska wydawała "Officium", które podniosło święto Brunona (Bonifacego) do rangi „semiduplex” (święto niższego rzędu).
Ponowne odkrycie i wydanie dzieł Brunona miało miejsce w wieku XIX, pojawiły się też wtedy nowe miejsca jego kultu i pamięci. W latach 1882–1883 w Bartoszycach (ówcześnie Prusy Wschodnie) zbudowano kościół katolicki pod wezwaniem św. Brunona, zaś na początku XX w. umieszczono w nim witraż przedstawiający świętego. Szczególne znaczenie zyskała legenda o śmierci Brunona w Giżycku. Niemiecki historyk Heinrich Gisbert Voigt w latach 1907–1909, opierając się na błędnej interpretacji średniowiecznych przekazów, uznał, że Bruno poniósł męczeńską śmierć w okolicach Giżycka. Miejscowe elity, z pastorem Ernstem Trinckerem i gminą ewangelicką, podjęły tę legendę, wystawiając w 1910 krzyż ku czci Brunona na wzgórzu nad brzegiem jeziora Niegocin. W 1909 poświęcono w Giżycku katolicką kaplicę ku czci św. Brunona, a w 1937 – kościół parafialny.
Kult w Polsce.
W średniowieczu na ziemiach polskich kult św. Brunona nie rozwinął się, nie był też znany na ziemiach zakonu krzyżackiego. Bruno został wymieniony w polskich rocznikach: kapitulnym krakowskim i wielkopolskim, nie wspominają go jednak czołowi średniowieczni kronikarze jak Gall Anonim, Wincenty Kadłubek czy Jan Długosz.
Zainteresowanie Brunonem w Polsce pojawiło się na przełomie XVI i XVII w. głównie w środowisku benedyktyńskim i kamedulskim oraz na Warmii. Marcin Boroniusz uznał Brunona za patrona Polski, zaś kult Brunona rozwijał się w klasztorze w Świętym Krzyżu na Łysej Górze. Św. Brunon lub Bonifacy czczony był również przez polskich kamedułów.
W 2. połowie XIX w. rozwinęła się tradycja łącząca z Łomżą działalność Brunona, któremu błędnie przypisano założenie kościoła na Wzgórzu Świętego Wawrzyńca. W 1963 św. Brunon Bonifacy zostały uznany za głównego patrona diecezji łomżyńskiej, zaś w 1982 erygowano w Łomży parafię św. Brunona z Kwerfurtu.
W 1980 kościół św. Brunona w Bartoszycach został obdarzony możliwością uzyskania odpustu zupełnego w dniu św. Brunona. Od 2002 kościół ten zyskał rangę sanktuarium św. Brunona. W 1999 rada miasta uznała Brunona za patrona Giżycka. W 2009 św. Brunon został oficjalnie patronem Bartoszyc, a na skwerze obok urzędu miasta odsłonięto pomnik ku jego czci.
W Kościele katolickim w Polsce odprawia się uroczystości liturgiczne w diecezji łomżyńskiej (patronat od 1963), archidiecezji warmińskiej oraz diecezji ełckiej, których Brunon jest patronem. Bruno z Kwerfurtu jest również patronem Warmii od 2009 roku.
W tekstach liturgicznych współczesnego pochodzenia, Bruno z Kwerfurtu wzmiankowany jest rzadko.

</doc>
<doc id="127952" url="https://pl.wikipedia.org/wiki?curid=127952" title="Wiktory">
Wiktory

Wiktory – nagrody Akademii Telewizyjnej przyznawane w latach 1985-2015 i z powrotem od 2022 roku, którymi honoruje się wybitne osobowości małego ekranu, ludzi, którzy dzięki swej osobowości, wiedzy czy umiejętnościom zapisali się w pamięci telewidzów.
Historia.
Pomysłodawcą konkursu jest dziennikarz i producent telewizyjny Józef Węgrzyn.
Po raz pierwszy Wiktory wręczono 23 grudnia 1985 roku. Na swoich ulubieńców z małego ekranu głosowali widzowie Kuriera Warszawskiego i czytelnicy „Życia Warszawy”. W 1992 roku powołano do życia, na wzór Hollywood, Akademię Telewizyjną składającą się z dotychczasowych laureatów poprzednich edycji.
W 2005, na dwudziestolecie Wiktorów, nazwę Akademii Telewizyjnej zamieniono na Akademię Wiktorów.
Statuetka Wiktora przyznawana jest w dziesięciu kategoriach, przy czym laureatów dziewięciu z nich typuje gremium złożone z dotychczasowych zdobywców tego wyróżnienia, dziesiątego zaś przyznaje publiczność, głosując na wybraną osobę za pomocą SMS-ów. Jest to nagroda prestiżowa dzięki wybitnym laureatom.
Do tej pory statuetki Wiktora i SuperWiktora otrzymali m.in.: Jan Paweł II, kardynał Stanisław Dziwisz, Lech Wałęsa, Aleksander Kwaśniewski, Jan Nowak-Jeziorański, Jan Wejchert, Andrzej Wajda. Absolutnym rekordzistą jest Tomasz Lis, który na swoim koncie ma dziewięć statuetek Wiktora.
Statuetka.
„Wiktor” jest niewielką statuetką z brązu, zaprojektowaną i wykonaną przez rzeźbiarza Andrzeja Renesa. Waży podobnie jak Oskar ok. 3,9 kg i ma ok. 35 cm wysokości. Jest unikatowa – nie ma dwóch takich samych Wiktorów, gdyż nie jest ona produkowana seryjnie. Na każdej znajduje się sygnatura Renes.
Wiktory można otrzymywać wielokrotnie, a specjalny, pozaregulaminowy pozłacany „Superwiktor” (przyznawany za całokształt twórczości) tylko raz.
Gale Wiktorów.
Imprezę prowadzą i Wiktory wręczają osoby najbardziej znane, nagrodzone już wcześniej tymi nagrodami.
Statystyki.
Zdobywca największej liczby statuetek

</doc>
<doc id="127954" url="https://pl.wikipedia.org/wiki?curid=127954" title="Jack Chalker">
Jack Chalker



</doc>
<doc id="127956" url="https://pl.wikipedia.org/wiki?curid=127956" title="Jack Lawrence Chalker">
Jack Lawrence Chalker



</doc>
<doc id="127958" url="https://pl.wikipedia.org/wiki?curid=127958" title="Eozyna">
Eozyna

Eozyna – czerwony barwnik o charakterze kwasowym służący do wybarwiania zasadowych (acidofilnych lub kwasochłonnych, czyli "lubiących kwasy") cząstek struktur komórek, takich jak:
Eozyna barwi te struktury na kolor czerwony. Zazwyczaj stosowana jest w połączeniu z hematoksyliną, barwiącą struktury kwasowe, czyli zasadochłonne (np. jądra, siateczkę śródplazmatyczną szorstką) na kolor niebieski. Barwnik będący połączeniem hematoksyliny i eozyny (tzw. H+E) należy do najczęściej stosowanych w histologii.
Znane są dwa rodzaje związków określanych nazwą eozyna: eozyna Y i eozyna B. Najczęściej używaną jest eozyna Y, która ma lekko żółtawy odcień. Eozyna B natomiast jest związkiem o lekko niebieskim odcieniu. Różnice w barwieniach tymi związkami są nieznaczne i oba rodzaje mogą być stosowane do tego samego rodzaju barwień.
Podobnie, jak inne barwniki z grupy ftalein, eozyna zawiera w jednej ze swych form dodatkowy pierścień laktonowy.

</doc>
<doc id="127960" url="https://pl.wikipedia.org/wiki?curid=127960" title="Mountowanie">
Mountowanie



</doc>
<doc id="127964" url="https://pl.wikipedia.org/wiki?curid=127964" title="Hematoksylina">
Hematoksylina

Hematoksylina – organiczny związek chemiczny, niebieski barwnik służący do wybarwiania zasadochłonnych (bazofilnych) struktur komórkowych, między innymi jądra, uzyskiwany z drewna modrzejca kampechiańskiego. 
W wyniku utlenienia, na przykład z chloranem potasu, przekształca się w hemateinę (o głębokim niebieskopurpurowym kolorze). W takiej formie używa się jej do barwienia cytologicznego tkanek wysyconych solami żelaza lub glinu.
Hematoksylina w pH zasadowym barwi struktury komórkowe na kolor niebieski, natomiast w pH kwaśnym na czerwono. 
Zazwyczaj stosowana jest w połączeniu z eozyną, barwnikiem o charakterze kwasowym, reagującym z kwasochłonnymi (acydofilnymi lub eozynofilnymi) strukturami tkankowymi (których hematoksylina nie barwi). Jest to barwienie trwałe, w przeciwieństwie do barwienia tymczasowego (na przykład płynem Lugola).
W latach 70 XX w. z powodu niedostatku drewna z lasów tropikalnych, w tym modrzejca kampechiańskiego, wystąpiły znaczne braki hematoksyliny na rynku, które szybko doprowadziły do wzrostu jej ceny. Spowodowało to znaczny wzrost kosztów diagnostyki laboratoryjnej i było impulsem do poszukiwania alternatywnych barwników cytologicznych i histologicznych. W ten sposób pojawił się cały szereg nowych substancji o zbliżonych właściwościach, na przykład błękit celestynowy, galocyjanina i galeina. Wszystkie one wymagają wcześniejszego wysycenia tkanki solami żelaza.

</doc>
<doc id="127965" url="https://pl.wikipedia.org/wiki?curid=127965" title="Fizyka chemiczna">
Fizyka chemiczna

Fizyka chemiczna – dział fizyki, który zajmuje się badaniem fizycznych aspektów zjawisk chemicznych. Tradycyjnie do fizyki chemicznej zalicza się spektroskopię, niektóre aspekty mechaniki kwantowej oraz elementy fizyki ciała stałego i fizyki roztworów. W zasadzie całość zagadnień fizyki chemicznej jest zawarta w chemii fizycznej i podział zagadnień na fizykę chemiczną i chemię fizyczną jest bardzo umowny. Praktycznie biorąc z fizyką chemiczną ma się do czynienia wtedy, gdy fizycy zajmują się chemią, zaś z chemią fizyczną wtedy, gdy chemicy adaptują techniki i teorie fizyczne do swoich celów.

</doc>
<doc id="127967" url="https://pl.wikipedia.org/wiki?curid=127967" title="Przepuklina odprowadzalna">
Przepuklina odprowadzalna



</doc>
<doc id="127968" url="https://pl.wikipedia.org/wiki?curid=127968" title="Most skalny">
Most skalny

Most skalny – naturalna forma skalna, która swoim kształtem przypomina most. Smuklejszą formę nazywa się łukiem skalnym.
Powstaje na drodze różnych mechanizmów, np. przez zachowanie części stropu jaskini przy zawaleniu się jej pozostałych fragmentów lub przez stopniową erozję podstawy muru skalnego przy zachowaniu jego wyższych partii. Występuje głównie na obszarach zbudowanych ze skał osadowych – piaskowców, rzadziej zlepieńców.
Mosty skalne.
Mosty skalne opisane w Wikipedii:

</doc>
<doc id="127969" url="https://pl.wikipedia.org/wiki?curid=127969" title="Johannes Müller">
Johannes Müller



</doc>
<doc id="127971" url="https://pl.wikipedia.org/wiki?curid=127971" title="Leszek Blanik">
Leszek Blanik

Leszek Robert Blanik (ur. 1 marca 1977 w Wodzisławiu Śląskim) – polski gimnastyk sportowy, mistrz olimpijski, mistrz świata i mistrz Europy, poseł na Sejm VII kadencji.
Życiorys.
Jest synem Ludwika i Haliny. W 1996 ukończył Liceum Zawodowe w Zespole Szkół Technicznych w Wodzisławiu Śląskim, a w 2003 studia magisterskie w zakresie wychowania fizycznego na Akademii Wychowania Fizycznego w Gdańsku. W trakcie kariery sportowej trenował w Górniku Radlin (do 1997), następnie w gdańskim AZS AWF. 29 maja 2010 podczas międzynarodowej gali gimnastycznej pod nazwą „Leszek Blanik – Finałowy Skok” oficjalnie zakończył karierę.
Jest zdobywcą dwóch medali olimpijskich w konkurencji skok. W 2000 podczas Igrzysk Olimpijskich w Sydney wywalczył brązowy medal. 18 sierpnia 2008 w trakcie Igrzysk Olimpijskich w Pekinie zdobył złoty medal. Jest również pierwszym polskim sportowcem, którego nazwiskiem nazwano element gimnastyczny. Zapisany pod numerem 332 przez Międzynarodową Federację Gimnastyczną skok-przerzut (podwójne salto w przód w pozycji łamanej) otrzymał nazwę „blanik” (Leszek Blanik jako pierwszy sportowiec poprawnie wykonał ten skok).
W skoku zdobył także trzy medale mistrzostw świata i trzy medale mistrzostw Europy, a także srebrny medal Igrzysk Dobrej Woli w 2001.
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015. W wyborach parlamentarnych w 2011 został wybrany z ramienia Platformy Obywatelskiej do Sejmu z okręgu gdańskiego (jako bezpartyjny). W 2015 nie ubiegał się o poselską reelekcję.
Odznaczenia i wyróżnienia.
W Plebiscycie „Przeglądu Sportowego” zajmował miejsca drugie (2008) i czwarte (2007). W 2011 rada miejska w Radlinie nadała hali sportowej Klubu Gimnastycznego Radlin imię Leszka Blanika. W 2009 wyróżniony Medalem św. Wojciecha.

</doc>
<doc id="127972" url="https://pl.wikipedia.org/wiki?curid=127972" title="Przepuklina nieodprowadzalna">
Przepuklina nieodprowadzalna

Przepuklina nieodprowadzalna (łac. "hernia irreponibilis"; ang. irreducible hernia) - jest to przepuklina, której zawartości worka przepukliny nie można opróżnić.
Najczęstszym powodem powstania przepukliny nieodprowadzalnej są zrosty. Zawartość przepukliny nie wykazuje cech niedokrwienia. W przypadku nieodprowadzalnej przepukliny, w której znajduje się jelito, pasaż jelitowy nie ulega zaburzeniu.

</doc>
<doc id="127975" url="https://pl.wikipedia.org/wiki?curid=127975" title="Logika trójwartościowa">
Logika trójwartościowa

Logika trójwartościowa – wariant logiki zdań bądź predykatów rozszerzony o dodatkową wartość w stosunku do systemów klasycznych. Za pierwszy system logiki trójwartościowej uznaje się L3 autorstwa Jana Łukasiewicza. W tym samym okresie prace nad zagadnieniem prowadził . W późniejszym czasie powstały systemy m.in. Stephena Kleenego czy .
System logiki trójwartościowej L3.
Główną inspiracją dla Jana Łukasiewicza w trakcie tworzenia systemu była chęć formalnego wyrażenia sposobu funkcjonowania modalności aletycznych (zwrotów orzekających o konieczności bądź możliwości) w języku naturalnym. Próbę taką podjął wcześniej Lewis, który odnosił modalność do ogółu wartościowań formuł. Łukasiewicz odkrył inną metodę mówienia o modalnościach i wprowadził trzecią wartość logiczną ½, którą zarezerwowano dla zdań o nieustalonym jeszcze statusie prawdziwościowym (np. przyszłych zdarzeń losowych). Opublikowanie semantycznej wersji rachunku w roku 1920 zapoczątkowało badania logik wielowartościowych.
Charakterystyka prawdziwościowa funktorów klasycznych.
Ogólny przepis wartościowań dla L3, ograniczony do funktorów klasycznych, dany jest definicją:
Wartościowaniem chryzypowym w L3 nazywamy każdą funkcję formula_1 ze zbioru wszystkich formuł języka L3 w zbiór wartości logicznych formula_2 taką, że dla dowolnych formuł formula_3 formula_4 zachodzą równości:
Przykładem jest poniższa tabelka, która ilustruje sposób wartościowania dla negacji w L3.
Charakterystyka funktorów modalnych.
Język użyty do opisu struktur L3 jest zwyczajnym językiem zdaniowym rozszerzonym o dwie stałe logiczne (jednoargumentowe funktory):
Wartościowanie L3 opiszemy definicją:
Wartościowaniem w L3 nazywamy każdą funkcję formula_1 ze zbioru wszystkich formuł języka L3 w zbiór wartości logicznych formula_2 taką, że dla dowolnej formuły formula_13 zachodzą równości opisane dla funktorów klasycznych oraz ponadto zachodzą równości opisane dla funktorów modalnych:
Poniższa tabelka ilustruje powyższe własności na prostym przykładzie.
Wyraźnie widać, że funktory te pozwalają na wymuszenie powrotu do klasycznego zasobu wartościowań. W konsekwencji istnieje możliwość zdefiniowania funktorów modalnych poprzez funktory klasyczne, np. implikację i negację, co przedstawiają poniższe tabelki:
Wyraźnie widać, że ostatnie kolumny tych tabel są zbieżne z kolumnami przedstawiającymi wartościowania kolejno dla możliwości i konieczności. Jest to jednym z zarzutów przeciwko L3, który dzisiaj nie jest uważane za prawdziwy rachunek modalny.
Zbiór tautologii L3.
W części niemodalnej L3 jest podrachunkiem Klasycznego Rachunku Zdań. Oznacza to, że każda niemodalna tautologia L3 jest również tautologią KRZ, ale istnieją tautologie KRZ, które nie są tautologiami L3. Przykładem takich formuł są chociażby prawo wyłączonego środka czy zasada sprzeczności, z którą Łukasiewicz polemizował. Konsekwencją wprowadzenia trzeciej wartości jest również nieobecność w L3.
Intensjonalna implikacja.
Charakterystyka prawdziwościowa implikacji w L3 od początku budziła kontrowersje. Z ogólnego przepisu wartościowania wynika, że dwa zdania o wartości logicznej ½, które połączono implikacją, dadzą wspólny wynik równy 1. Mowa jednak o dwóch zdarzeniach losowych, więc powyższy fakt wydaje się nieintuicyjnym. W późniejszych rozważaniach Łukasiewicz przyznaje krytykom rację i modyfikuje system zastępując implikację filonową (ekstensjonalną) intensjonalną. Jej sposób działania jest taki: jeżeli dane są dwa zdania tego samego kształtu oraz wartościowanie obu tych zdań wyznaczone jest przez ½, to połączenie tych zdań implikacją da wynik 1. Jeżeli dane są dwa zdania różnego kształtu oraz wartościowanie obu tych zdań wyznaczone jest przez ½, to połączenie tych zdań implikacją da wynik ½. Tego rodzaju zabieg miał „uratować” zasadę tożsamości oraz odnieść się do krytyki działania implikacji. Sprawia to jednak wiele problemów przy tworzeniu wersji aksjomatycznej systemu, dlatego w dalszej części artykułu będzie mowa o ekstensjonalnym ujęciu implikacji w L3.
Wybrane twierdzenia dotyczące L3.
Dla logiki L3 obowiązuje ograniczone oraz iterowane twierdzenie o dedukcji wprost.
W roku 1931 Mordechaj Wajsberg pokazał, że dla systemu L3 obowiązuje twierdzenie o pełności, czyli że każda tautologia rachunku L3 jest tezą L3 i na odwrót.

</doc>
<doc id="127977" url="https://pl.wikipedia.org/wiki?curid=127977" title="Sorpcja">
Sorpcja

Sorpcja – pochłanianie jednej substancji (gazów, par cieczy, par substancji stałych i ciał rozpuszczonych w cieczach), zwanej sorbatem, przez inną substancję (ciało porowate), zwaną sorbentem.
Procesom sorpcyjnym często towarzyszą inne, jak powierzchniowe wytrącanie się trudno rozpuszczalnych soli (właściwości roztworu przy granicy faz są często inne niż w głębi roztworu, na przykład może być zmieniona przenikalność dielektryczna).
Badając sorpcję, często analizuje się izotermę sorpcji, czyli zależność wielkości sorpcji od stężenia (w roztworze) lub ciśnienia substancji przy zachowaniu stałości temperatury.
Rodzaje.
Sorpcja może być procesem:

</doc>
<doc id="127978" url="https://pl.wikipedia.org/wiki?curid=127978" title="PSP 1 Polskie Skrzydło Myśliwskie">
PSP 1 Polskie Skrzydło Myśliwskie



</doc>
<doc id="127982" url="https://pl.wikipedia.org/wiki?curid=127982" title="PSP Dywizjon 300">
PSP Dywizjon 300



</doc>
<doc id="127984" url="https://pl.wikipedia.org/wiki?curid=127984" title="PSP Dywizjon 301">
PSP Dywizjon 301



</doc>
<doc id="127986" url="https://pl.wikipedia.org/wiki?curid=127986" title="PSP Dywizjon 304">
PSP Dywizjon 304



</doc>
<doc id="127988" url="https://pl.wikipedia.org/wiki?curid=127988" title="Odolanów">
Odolanów

Odolanów (niem. "Adelnau") – miasto w województwie wielkopolskim, w powiecie ostrowskim, siedziba gminy miejsko-wiejskiej Odolanów, w Kaliskiem, nad Baryczą i Kurochem, ośrodek przemysłowy w Kalisko-Ostrowskim Okręgu Przemysłowym, w aglomeracji kalisko-ostrowskiej, ok. 11 km na wschód od Sulmierzyc, ok. 13 km na południowy zachód od Ostrowa Wielkopolskiego, ok. 27 km na północ od Twardogóry.
Według danych z 1 stycznia 2021 roku miasto liczyło 5114 mieszkańców. Drugie pod względem liczby ludności, po Ostrowie Wielkopolskim miasto powiatu ostrowskiego. Lokalny ośrodek usługowo–przemysłowy, zakład przetwórstwa gazu ziemnego.
Najstarsze historycznie miasto regionu ostrowskiego. Siedziba dawnego powiatu odolanowskiego.
Położenie.
Odolanów leży w południowej Wielkopolsce, na Nizinie Południowowielkopolskiej, w dolinie Baryczy i Kurocha.
1 stycznia 2021 roku powierzchnia miasta wynosiła 4,76 km².
Nazwa.
Nazwa "Odolanów" została stworzona prawdopodobnie przez mieszkańców pobliskiego Bogdaja, którzy mieli trudnić się rozbojem, a łupy przechowywać w miejscu oddalonym, otoczonym wodą, pośród bagien i błota.
Historia.
Średniowiecze – lokacja miasta.
Historia miejscowości sięga czasów średniowiecza. Gród wraz z zamkiem istniał od XIV wieku, a Odolanów był miastem królewskim Korony Królestwa Polskiego i siedzibą powiatu. Na początku XIV wieku, Odolanów był niewielkim miasteczkiem z około 20 domami. Z biegiem lat wyodrębniły się trzy części: Śródmieście (obszar zamkowy–miasto właściwe) i dwa przedmieścia Zamkowe oraz Górka.
W 1372 roku król Ludwik Węgierski, przekazał Odolanów pochodzącemu z Łużyc, rycerzowi i możnowładcy Bartoszowi z Wezenborga (nazywanego później Bartoszem z Odolanowa), który z zamku zaczął organizować wyprawy m.in. przeciwko Krzyżakom, około 1380 roku wypatrzył z wieży 59 rycerzy zmierzających do Malborka – uwięził ich i zażądał za nich okupu 27 tys. florenów. W rezultacie na początku września 1382 roku, wojska Ludwika Węgierskiego, na czele z 14-letnim Zygmuntem Luksemburskim, stanęły pod murami Odolanowa – oblężenie trwało kilka dni i zakończyło się ugodą z Bartoszem (zm. ok. 1395).
Lokacja miejska miała miejsce przed 1393 rokiem. W 1403 roku król Władysław II Jagiełło, na mocy dokumentu wydanego w Koninie, uwolnił miasto Odolanów od podatków celnych i kontrybucji.
W czasie wojny trzynastoletniej Odolanów wystawił w 1458 roku 4 pieszych, na odsiecz oblężonej polskiej załogi Zamku w Malborku.
Konstancja (XVII w.).
Historyczne przedmieście Górka (obecnie część miasta: Odolanów–Górka), położone na lewym brzegu Baryczy, na początku XVII wieku przez kilka lat było odrębnym miastem o nazwie Konstancja. Konstancję założono w 1629 roku z myślą o napływających ze Śląska uchodźcach religijnych.
Rozwój miasta.
W 1721 roku Odolanów liczył 148 mieszkańców. Od połowy XVIII wieku miasto przeżywało swój rozkwit. Starostą odolanowskim był Aleksander Antoni Sułkowski herbu Sulima, a liczba mieszkańców w 1793 roku zwiększyła się niemal szcześciokrotnie i wynosiła 996 osób. W tym czasie w Odolanowie wzniesiono trzy świątynie (istniejące do dziś): kościół ewangelicki (1770–1780), kościół cmentarny pw. św. Barbary (1784) oraz kościół pw. św. Marcina (1794). W wyniku II rozbioru Polski w 1793 roku Odolanów został włączony do Królestwa Prus.
W latach 1807–1815 należał do departamentu kaliskiego Księstwa Warszawskiego.
W 1883 roku Odolanów liczył 2192 mieszkańców i był miastem wielokulturowym i wieloreligijnym. Pod koniec XIX wieku, pod względem wyznania mieszkańców: 1664 stanowili katolicy, 325 protestanci, a 203 żydzi.
W 1909 roku oddano do użytku połączenie kolejowe na trasie Odolanów ↔ Ostrów.
Mieszkańcy Odolanowa brali udział w walkach o niepodległość na ziemiach polskich w tym: w Wiośnie Ludów, a także jako wsparcie w Powstaniu Styczniowym i w Powstaniu Wielkopolskim. W okresie międzywojennym w miejscowości stacjonował komisariat Straży Granicznej i placówka II linii SG „Odolanów”.
Odkrycie złóż gazu ziemnego w pobliżu Odolanowa, na przełomie lat 60. i 70. XX wieku i wybudowanie Zakładu Odazotowania Gazu Ziemnego, przyspieszyło rozwój miasta i napływ ludności.
Gospodarka.
Lokalny ośrodek usługowo–przemysłowy, zakład przetwórstwa gazu ziemnego, jeden z ośrodków aglomeracji kalisko-ostrowskiej i Kalisko-Ostrowskiego Okręgu Przemysłowego. W 2019 roku w rejestrze REGON zarejestrowanych było 588 podmiotów gospodarczych w Odolanowie.
Turystyka i zabytki.
Turystyka.
Atrakcję turystyczną stanowi zabytkowy układ architektoniczny Odolanowa z XIV wieku oraz Muzeum Regionalne (zbiory etnograficzne, historyczne, dzieła sztuki i wykopaliska archeologiczne). Do historycznych budynków zalicza się także: neogotycki ratusz (1898) z tablicą ku czci powstańców z czasów Wiosny Ludów oraz dawną synagogę. Neogotycki ratusz został wybudowany w latach 1898-1899. Wieża ciśnień zaprojektowana przez inż. Geislera z Bydgoszczy oraz wybudowana w 1903 roku jest jednym z obiektów, które do tej pory służą mieszkańcom miasta Odolanów. Wieża ciśnień została odremontowana na przełomie 2000/2001 r..
Współpraca międzynarodowa.
Miasta i gminy partnerskie:

</doc>
<doc id="127989" url="https://pl.wikipedia.org/wiki?curid=127989" title="Michel Rolle">
Michel Rolle

Michel Rolle (ur. 21 kwietnia 1652 w Ambert, zm. 8 listopada 1719 w Paryżu) – francuski matematyk.
Od 1685 był członkiem Francuskiej Akademii Nauk w Paryżu. Jako pierwszy podał metodę wyodrębniania pierwiastków równań algebraicznych (twierdzenia Rolle’a z 1691). W początkach XVIII wieku skrytykował oficjalnie rachunek różniczkowy Gottfrieda Wilhelma Leibniza.
Wprowadził także notację formula_1 dla oznaczenia pierwiastka n-go stopnia z formula_2

</doc>
<doc id="127990" url="https://pl.wikipedia.org/wiki?curid=127990" title="PSP Dywizjon 307">
PSP Dywizjon 307



</doc>
<doc id="127991" url="https://pl.wikipedia.org/wiki?curid=127991" title="PSP Dywizjon 308">
PSP Dywizjon 308



</doc>
<doc id="127993" url="https://pl.wikipedia.org/wiki?curid=127993" title="Wybory w 2005">
Wybory w 2005

Lista i rezultaty wyborów, które się odbyły na świecie w 2005 roku.

</doc>
<doc id="127994" url="https://pl.wikipedia.org/wiki?curid=127994" title="Mozilla Foundation">
Mozilla Foundation



</doc>
<doc id="127995" url="https://pl.wikipedia.org/wiki?curid=127995" title="Tshwane">
Tshwane

Tshwane – obszar metropolitalny w Południowej Afryce, w prowincji Gauteng. 18 maja 2011 roku do Tshwane przyłączono dystrykt Metsweding.
Tshwane składa się z następujących miast:

</doc>
<doc id="127999" url="https://pl.wikipedia.org/wiki?curid=127999" title="Herb Ostrowa Wielkopolskiego">
Herb Ostrowa Wielkopolskiego

Herb Ostrowa Wielkopolskiego – jeden z symboli miasta Ostrów Wielkopolski w postaci herbu.
Wygląd i symbolika.
Herb przedstawia na czerwonej tarczy wizerunek jabłka królewskiego w kolorze niebieskim, opasanego złotą wstęgą z krzyżem, położonego na tle dwóch skrzyżowanych złotych kluczy.
Według współczesnej legendy o założeniu Ostrowa Wielkopolskiego klucze są symbolem spokoju i bezpieczeństwa, natomiast jabłko symbolem obfitości.
Historia.
Herb został nadany miastu na zasadzie wolnego wyboru przez mieszczan. Przyczyną obrania herbu stała się ponowna lokacja miasta w 1712 roku – zostało ono podniesione z upadku przez ówczesnego właściciela, Jana Jerzego Przebendowskiego, stąd też obecność w nowym herbie jabłka królewskiego (zapożyczonego z Kuny, herbu właściciela) oraz kluczy (nawiązujących do godności Przebendowskiego, podskarbiego wielkiego koronnego). Rysunek herbowy został oparty na najstarszej znanej pieczęci herbowej z 1715 r.
W 1919 r. dokonano kontrowersyjnej zmiany koloru tarczy herbowej ze srebrnej na czerwoną.

</doc>
<doc id="128001" url="https://pl.wikipedia.org/wiki?curid=128001" title="Flaga Ostrowa Wielkopolskiego">
Flaga Ostrowa Wielkopolskiego



</doc>
<doc id="128002" url="https://pl.wikipedia.org/wiki?curid=128002" title="Alexander Sutherland Neill">
Alexander Sutherland Neill

Alexander Sutherland Neill (ur. 17 października 1883 w Forfar w Szkocji, zm. 23 września 1973 w Alderburgh) – nauczyciel języka angielskiego. Znany przede wszystkim jako twórca szkoły Summerhill (od nazwy wzgórza w Anglii), która reprezentowała nowatorskie podejście w pedagogice zezwalające dzieciom na dużą swobodę w nauce, niestosowanie obowiązku szkolnego oraz wspieranie rozwoju według indywidualnych chęci i ciekawości dziecka.
Życie i poglądy.
W 1908 r. ukończył anglistykę na Uniwersytecie w Edynburgu, podejmując się pracy nauczycielskiej i dziennikarskiej, zaś już w 1915 r., pracując jako zastępca dyrektora w jednej ze szkockich szkół wiejskich, wydał swoją pierwszą książkę pt. „A Dominie’s Log”. Po zwolnieniu go ze służby oficerskiej w czasie I wojny światowej ze względu na zły stan zdrowia, podjął się w 1919 r. pracy nauczycielskiej w King Alfred School w Londynie, dzięki której poznał amerykańskiego pedagoga, psychoanalityka a zarazem twórcę szkoły alternatywnej, progresywnej dla młodzieży niedostosowanej w Dorset pod nazwą – The Little Commonwealth.
Celem wychowania zdaniem Neilla jest wolność, a wolność to radość robienia tego, co sprawia dziecku przyjemność z zachowaniem granic innych ludzi. Wychowanie w Summerhill miało charakter emancypacyjny. Obecnie szkołę prowadzi wychowana w ideach ojca córka – Zoe Readhead.

</doc>
<doc id="128005" url="https://pl.wikipedia.org/wiki?curid=128005" title="Idealizm subiektywny">
Idealizm subiektywny

Idealizm subiektywny - jeden z podstawowych kierunków w idealizmie. Pogląd jest charakterystyczny zwłaszcza dla myśli filozoficznej George'a Berkeleya, wedle którego rzeczy istnieją tylko o tyle, o ile są postrzegane (zasada ). Byty dane nam w doświadczeniu zewnętrznym są jedynie zespołami poszczególnych jakości zmysłowych, a wszystkie owe jakości są subiektywne. Berkeley argumentował to w ten sposób, iż np. jeśli mówię "książka istnieje", to nie znaczy to nic poza faktem, że mogę jej dotknąć, zobaczyć itp. Jeśli jednak ani ja, ani żaden inny umysł nie odbiera na jej temat żadnych wrażeń zmysłowych, to o książce tej nie można powiedzieć, iż "istnieje". Pogląd ten jest mocno związany z immaterializmem.
Najpopularniejsze próby polemiki:
Jeśli widzę książkę i jednocześnie jej dotykam, to mam do czynienia z jedną czy z dwiema rzeczami?
Berkeley nie wahał się stwierdzić, że to, co widzimy jest inną rzeczą od tej, której dotykamy. Podobnie jest również np. gdy patrzymy na jakiś przedmiot z bliska i daleka. Traktowanie tych różnych bytów jako jednego wynika tylko z nieprecyzyjności używanego języka.
Czy gdy budzę się rano każdego dnia, moja sypialnia stwarza się na nowo?
Wedle Berkeleya rzeczy są postrzegane również przez Boga, przez co są trwałe i istnieją bez przerwy. Instancja najpotężniejszego Umysłu jest gwarantem stałości postrzeganych idei.
Logiczny rozwój idei idealizmu subiektywnego prowadzi do solipsyzmu — do twierdzenia, że istnieję tylko ja; poza mną nie ma niczego i nikogo. Idealizm subiektywny szeroko rozpowszechnił się w XX wieku w postaci , pozytywizmu, egzystencjalizmu i innych nurtów filozoficznych. Włodzimierz Lenin w swej książce "Materializm a empiriokrytycyzm" zaliczał do grona idealistów subiektywnych również przedstawicieli filozofii immanentnej, podczas gdy Wilhelm Wundt, zdaniem Lenina, wykazał szczegółowo, że filozofia immanentna jest jedynie modyfikacją berkeleizmu.

</doc>
<doc id="128008" url="https://pl.wikipedia.org/wiki?curid=128008" title="Stanisław Ruziewicz">
Stanisław Ruziewicz

Stanisław Ruziewicz (ur. 29 sierpnia 1889 w Kołomyi, zm. 12 lipca 1941) – polski matematyk.
Życiorys.
Był profesorem politechniki i uniwersytetu we Lwowie, a także ostatnim przed wybuchem II wojny światowej rektorem Akademii Handlu Zagranicznego (od 1939 r.). W latach 1932/1933 był dziekanem Wydziału Matematyczno-Przyrodniczego UJK. Należał do tzw. lwowskiej szkoły matematycznej. Jego prace dotyczyły teorii mnogości i funkcji rzeczywistych. Był kuratorem i filistrem honorowym Korporacji Aragonia. Po zajęciu Lwowa przez ZSRR – nadal był do lata 1941 profesorem oraz przy rosyjskim rektorze – prorektorem Lwowskiego Państwowego Instytutu Handlu Radzieckiego. Aresztowany przez Gestapo 11 lipca 1941, a następnego dnia zamordowany przez rozstrzelanie. Dokładnych okoliczności śmierci nigdy nie wyjaśniono.

</doc>
<doc id="128009" url="https://pl.wikipedia.org/wiki?curid=128009" title="Gra wideo">
Gra wideo



</doc>
<doc id="128016" url="https://pl.wikipedia.org/wiki?curid=128016" title="Linia izotermiczna">
Linia izotermiczna



</doc>
<doc id="128019" url="https://pl.wikipedia.org/wiki?curid=128019" title="Niekanoniczne Cerkwie starego kalendarza">
Niekanoniczne Cerkwie starego kalendarza



</doc>
<doc id="128020" url="https://pl.wikipedia.org/wiki?curid=128020" title="Gradient temperatury">
Gradient temperatury



</doc>
<doc id="128025" url="https://pl.wikipedia.org/wiki?curid=128025" title="Ciało globalne">
Ciało globalne

Ciała globalne – skończone rozszerzenia ciała liczb wymiernych (zwane "ciałami liczb algebraicznych") oraz ciała formula_1 funkcji wymiernych jednej zmiennej nad ciałami formula_2-elementowymi (zwane "globalnymi cialami funkcyjnymi").
Przykłady.
Te dwie klasy ciał wyróżnia się, bo po pierwsze mają dużo nierównoważnych metryk zgodnych z działaniami (norm, waluacji), a po drugie szereg obiektów związanych z ciałami dla ciał globalnych można wyznaczyć badając (prostsze) obiekty związane z ich uzupełnieniami we wszystkich metrykach. Takie uzupełnienie jest ciałem lokalnym.
Na przykład w ciele liczb wymiernych można wprowadzić dokładnie jedną metrykę archimedesową, którą jest wartość bezwzględna różnicy:
Uzupełnieniem przestrzeni formula_7 jest zbiór liczb rzeczywistych, który sam jest ciałem (z naturalnie wprowadzonymi działaniami),
Dla każdej liczby pierwszej "p" można natomiast wprowadzić, tzw. metrykę "p"-adyczną
gdzie:
oraz formula_11 jest wykładnikiem przy podstawie formula_12 w rozkładzie liczby wymiernej "r" na czynniki pierwsze:
Uzupełnieniem przestrzeni formula_14 jest ciało liczb p-adycznych.
Grupa multiplikatywna, Brauera, Witta itd. ciała liczb wymiernych jest (izomorficzna z) podgrupą produktu grup multiplikatywnych, Brauera, Witta itd. jego uzupełnień. Grupy Brauera czy Witta ciał lokalnych można wyznaczyć stosunkowo łatwo.

</doc>
<doc id="128027" url="https://pl.wikipedia.org/wiki?curid=128027" title="Surabaja">
Surabaja

Surabaja ("Surabaya") – miasto w Indonezji, stolica prowincji Jawa Wschodnia, licząca razem z przedmieściami 5 mln mieszkańców.
Ekonomia.
Znaczący ośrodek przemysłowy i kulturalny. Port morski ("Tanjungperak") o dużym znaczeniu, w XVIII–XIX wieku największy w kraju; międzynarodowy port lotniczy "Juanda". Most Suramadu łączy miasto z wyspą Madura.
Historia.
Pierwszy znany opis Surabai został sporządzony przez Holendrów w roku 1620. Surabaja według tego opisu była już wtedy dużym miastem otoczonym murem o 40-kilometrowej długości. Jednakże już w 1625 Surabaja została podbita przez sułtanat Mataram. W połowie XVIII wieku została opanowana przez Holendrów. Przed II wojną światową Surabaja była najważniejszym portem wojennym Holenderskich Indii Wschodnich ("Soerabaja"). W latach 1942–1944 miasto oraz port były okupowane przez wojska japońskie, następnie zostały zajęte przez wojska alianckie. Początkowo miasto zajęli nacjonaliści indonezyjscy, ale ponownie przez użycie siły zostało ono zajęte przez Holendrów w 1947. Po okresie nacisków międzynarodowych w sierpniu 1949 władze holenderskie zrezygnowały z tej kolonii.
W grudniu 1949 roku miasto weszło w skład nowo utworzonej Republiki Indonezji.
Religia.
W mieście znajduje się największy chrześcijański megakościół w Indonezji – "Bethany Church Surabaya".

</doc>
<doc id="128031" url="https://pl.wikipedia.org/wiki?curid=128031" title="Starokalendarzowcy">
Starokalendarzowcy

Starokalendarzowcy (gr. Παλαιοημερολογίτες, "Paleoimerologites") – grupy prawosławnych, które wyodrębniły się głównie z Greckiego Kościoła Prawosławnego oraz Patriarchatu Konstantynopola, sprzeciwiające się reformom kalendarza liturgicznego, polegającym na zaadaptowaniu poprawionego kalendarza gregoriańskiego (określanego jako kalendarz neojuliański) w miejsce dotychczasowego juliańskiego. Grupy te pozostają w schizmie z głównymi („kanonicznymi”) kościołami światowego prawosławia.
Historia.
Do XX wieku jako prawosławny kalendarz liturgiczny służył kalendarz juliański. W oparciu o niego stworzono tablicę z datami świętowania kolejnych Wielkanocy w Kościele (paschalia), wybiegający w przyszłość o kilka tysięcy lat. Niedokładność kalendarza juliańskiego, w którym rok trwa równo 365,25 dni, wynosi ok. 11 minut i 15 sekund w stosunku do roku zwrotnikowego (został on wybrany jako rachuba liczenia lat ziemskich) oraz ok. 9 minut i 9 sekund roku gwiazdowego (syderycznego). Dla porównania Kalendarz gregoriański spóźnia się nieznacznie (ok. 0,5 s. w ciągu stulecia) do roku zwrotnikowego i ok. 20 minut i 24 sekund w stosunku do roku gwiazdowego (syderycznego).
Reforma kalendarza gregoriańskiego (cofnięcie się o 10 dni) spowodowała zmianę w określaniu daty Wielkanocy – postulat o świętowaniu już po zakończeniu żydowskiej Paschy był nie do utrzymania (choć pozostał drugi ważny punkt, mówiący o pierwszej niedzieli po równonocy wiosennej). Fakt ten, bardzo istotny dla wiernych na Wschodzie, do którego doszła ingerencja w ruchomy post św. ap. Piotra i Pawła (rozpoczyna się w tydzień po Pięćdziesiątnicy i trwa do 29 czerwca), która powoduje zanik tego postu raz na kilka lat, a przy tym niechęć prawosławnych do katolicyzmu i papiestwa bardzo mocno wpływały na brak akceptacji kalendarza gregoriańskiego w Kościele prawosławnym.
Po dokonanej przez papieża reformie gregoriańskiej i przyjęciu go z czasem przez rządy wszystkich krajów europejskich (łącznie z władzami krajów typowo prawosławnych) zaczęły powstawać ruchy mające na celu dokonanie podobnej reformy w prawosławiu. W 1924 Synod prawosławnego Kościoła Grecji przyjął kalendarz, w którym Wielkanoc jest obliczana według tradycyjnego juliańskiego systemu, natomiast święta stałe (np. Boże Narodzenie) są wyznaczane w dni zgodne z kalendarzem gregoriańskim. Podobne reformy wprowadził patriarchat konstantynopolitański oraz prawosławne kościoły w Rumunii i Bułgarii. We wszystkich tych krajach mniejszość nie uznała nowych zarządzeń i, co za tym idzie, autorytetu władz kościelnych. Powstały schizmatyckie hierarchie, które używają kalendarza juliańskiego (największa to Prawdziwy Prawosławny Kościół Grecji). Ruch ten również sprzeciwia się ekumenizmowi i większość prawosławnych (Rosyjski Kościół Prawosławny, Serbski Kościół Prawosławny) obawiając się schizm nie wprowadziła nowego kalendarza.
Polski Autokefaliczny Kościół Prawosławny używa zarówno kalendarza juliańskiego jak i nowojuliańskiego, popularnie zwanych odpowiednio "starym" i "nowym stylem". 12 kwietnia 1924 Sobór Biskupów PAKP zdecydował o przyjęciu "nowego stylu" (tożsamego z kalendarzem gregoriańskim), co znalazło odbicie w odpowiednim rozporządzeniu ministra wyznań religijnych i oświecenia publicznego. Decyzja, która odczuwana była jako odpowiedź na naciski władzy, nie została nigdy powszechnie wprowadzona, a w Kościele prawosławnym w Polsce w praktyce współistniały dwa kalendarze. Jako że działo się to za aprobatą władz kościelnych, to nigdy nie doprowadziło to do powstania w łonie kościoła schizmy starokalendarzowej. Podział użytkowników kalendarzy przebiegał między wyznawcami prawosławia mieszkającymi w zwartych skupiskach na terenie Białostocczyzny, Lubelszczyzny i Podkarpacia ("stary styl", stosowany zwłaszcza w prawie wszystkich parafiach diecezji białostocko-gdańskiej i warszawsko-bielskiej), a żyjącymi w diasporze prawosławnymi z centralnej i zachodniej części Polski ("nowy styl", stosowany w parafiach diecezji lubelsko-chełmskiej, wrocławsko-szczecińskiej i łódzko-poznańskiej). 15 marca 2014 Sobór Biskupów PAKP oficjalnie odwołał decyzję z 1924 roku i przywrócił kalendarz juliański jako oficjalny kalendarz Kościoła prawosławnego w Polsce. W dalszym ciągu dopuszczono jednak stosowanie "nowego stylu" na poziomie konkretnych parafii.
Współcześnie jedną z najbardziej znanych grup starokalendarzowców są mnisi z monasteru Esfigmenu na św. Górze Athos, którzy popadli w konflikt z patriarchą Konstantynopola Atenagorasem I, spowodowanym jego kontaktami z papieżem Pawłem VI. Od tamtego czasu na bramie wjazdowej do monasteru widnieje czarna flaga z napisem „Prawosławie albo śmierć”.

</doc>
<doc id="128032" url="https://pl.wikipedia.org/wiki?curid=128032" title="Sucha substancja całkowita">
Sucha substancja całkowita



</doc>
<doc id="128034" url="https://pl.wikipedia.org/wiki?curid=128034" title="Suszenie termiczne">
Suszenie termiczne

Suszenie termiczne – metoda polegająca na usunięciu wody z próbki za pomocą suszenia w podwyższonej temperaturze, pod normalnym lub zmniejszonym ciśnieniem.

</doc>
<doc id="128035" url="https://pl.wikipedia.org/wiki?curid=128035" title="Patriarchat konstantynopolitański">
Patriarchat konstantynopolitański



</doc>
<doc id="128037" url="https://pl.wikipedia.org/wiki?curid=128037" title="Miasta w Indonezji">
Miasta w Indonezji

Według danych oficjalnych pochodzących z 2010 roku Indonezja posiadała ponad 90 miast o ludności przekraczającej 12 tys. mieszkańców. Stolica kraju Dżakarta jako jedyne miasto liczyło ponad 5 milionów mieszkańców; 10 miast z ludnością 1÷5 mln.; 14 miast z ludnością 500÷1000 tys.; 54 miast z ludnością 100÷500 tys.; 8 miast z ludnością 50÷100 tys. oraz reszta miast poniżej 50 tys. mieszkańców. 
Największe miasta w Indonezji.
Największe miasta w Indonezji według liczebności mieszkańców (stan na 01.05.2010):
Alfabetyczna lista miast w Indonezji.
Miasta w Indonezji mające status kota podzielone według prowincji:

</doc>
<doc id="128045" url="https://pl.wikipedia.org/wiki?curid=128045" title="Siła jonowa">
Siła jonowa

Siła jonowa, I – miara występujących w roztworze oddziaływań międzyjonowych, określająca wpływ wszystkich obecnych w roztworze jonów na ich zachowanie oraz oddziaływanie z polem elektrycznym. Dla prostych elektrolitów 1:1 zawierających tylko jony jednowartościowe, np. HCl, NaOH czy NaCl siła jonowa jest równa ich stężeniu molowemu, natomiast siła jonowa dla elektrolitu typu 2:2, np. MgSO4 jest już czterokrotnie większa niż jego stężenie.
siła jonowa: formula_1
gdzie: "ci" – stężenie jonu (molowe [mol/dm³] lub molalne [mol/kg]), "zi" – ładunek jonu, "n" – całkowita liczba rodzajów jonów w roztworze.
Bezpośredni wpływ siły jonowej przejawia się m.in. w zmianie tzw. współczynników aktywności jonów "f" (często używa się też symbolu γ). Np. wzrost siły jonowej, wywołując spadek współczynników aktywności, powoduje, że określone jony zachowują się jakby ich było mniej, czyli wykazują mniejszą aktywność, "ai" = "cifi". Wpływ siły jonowej na współczynniki aktywności najczęściej opisuje się za pomocą równania Debye’a-Hückela.
Efekt solny oznaczający zwiększenie rozpuszczalności soli trudno rozpuszczalnej, spowodowany dodatkiem innej soli, która nie tworzy z jonami pierwszej z soli związków kompleksowych, ani innych soli trudno rozpuszczalnych, jest spowodowany spadkiem współczynników aktywności. Odpowiada to zmianie tzw. "stężeniowego" iloczynu rozpuszczalności soli, podczas gdy termodynamiczny iloczyn rozpuszczalności wyrażony poprzez aktywności jonów pozostaje niezależny od stężeń innych jonów i cząsteczek w roztworze. Podobny wpływ obserwuje się w przypadku "stężeniowych" stałych dysocjacji (jonizacji) kwasów i zasad.

</doc>
<doc id="128046" url="https://pl.wikipedia.org/wiki?curid=128046" title="OID">
OID

OID (od ) – unikatowy identyfikator obiektu, służy do odróżnienia obiektu od innych obiektów oraz do tworzenia odwołań do tego obiektu przez system. Użytkownik posługuje się nazwą obiektu, natomiast system zamienia ją na identyfikator. 
Pojęcie OID może odnosić się do ogólnoświatowego drzewa identyfikatorów opisującego obiekty takie jak instytucje, algorytmy, dokumenty i inne (OID ISO), jak również do każdego innego identyfikatora obiektu np. w aplikacji czy bazie danych.
W tym drugim przypadku OID zazwyczaj jest nadawany automatycznie przez system. Jest niezależny od wartości oraz atrybutów obiektu - wartości mogą ulec zmianie w przeciwieństwie do OID. OID jest stały przez całe życie obiektu.
Drzewo identyfikatorów ISO jest z założenia globalne. Drzewo ISO zaczyna się od trzech korzeni:
Drzewo przydzielone dla Polski ma numer 1.2.616 i jest zarządzane przez Krajowy Rejestr Identyfikatorów Obiektów (KRIO).

</doc>
<doc id="128047" url="https://pl.wikipedia.org/wiki?curid=128047" title="Ziębice">
Ziębice

Ziębice (, ) – miasto w Polsce położone w województwie dolnośląskim, w powiecie ząbkowickim, siedziba gminy miejsko-wiejskiej Ziębice.
Według danych GUS z 1 września 2021 r. miasto miało 8195 mieszkańców.
W mieście znajduje się Muzeum Domu Śląskiego, które posiada w swoich zbiorach dużą kolekcję sprzętu gospodarstwa domowego w tym żelazek, naczyń, sztućców, mebli oraz zbiory śląskiej sztuki i rzemiosła artystycznego z bogatą kolekcją śląskiego artysty malarza i kolekcjonera Josepha Langera, który był mieszkańcem miasta.
Nazwa.
Miejscowość była wzmiankowana jako "Sambice" w 1234 roku. Ten i podobne zapisy (np. Sambiz, Sambicia) można odczytać jako "Zębice czyli" osada potomków kogoś, kto nosił imię czy przezwisko "Ząb," albo "też Sambice", tj. siedlisko potomków "Samba (Sambora)". Po lokacji miasta (przed 1250) wchodzi w użycie nazwa Münsterberg, w języku niemieckich kolonistów znacząca „wzgórze klasztorne” lub „wzgórze z wysokim kościołem, wysoką wieżą”, jednak poprzednia nazwa była jeszcze używana, o czym świadczy dokument z 1268 roku, gdzie określono miasto jako "Sambiz oder Munstenberg". Mylnie, jako "Brukaliz," wymieniono Ziębice w łacińskim dokumencie z 9 maja 1256 roku sygnowanym przez księcia Przemysła I z 1256 roku wydanym w Poznaniu.
W historii miasta pojawiały się różne warianty niemieckiej nazwy i różne jej adaptacje do języka łacińskiego, czeskiego i polskiego. Np. w dokumencie lennym z 1336 r. miasto wymienione jest jako "Munsterberch", w Kronice Zbrasławskiej (1340) "Monsterberch," w dokumentach i listach książąt podiebradzkich (1472–1500) "Minsterberk, Minstrberk, Munsterberk," na mapie Śląska Martina Helwiga (1561) "Monsterberg", w wydanym po polsku zarządzeniu Fryderyka II Wielkiego (1750) "Minsterberga". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Monsterberga, Sambicensium".
Nazwę "Zambice" oraz "Ziembice" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa. Obecną nazwę miasta zatwierdzono 19 maja 1946 r.
Położenie.
Według danych z 1 stycznia 2011 r. powierzchnia miasta wynosiła 15 km².
Historycznie leży na historycznym Dolnym Śląsku na Przedgórzu Sudeckim. W latach 1975–1998 miasto administracyjnie należało do woj. wałbrzyskiego.
Historia.
Kalendarium:
W miejscowości działało Państwowe Gospodarstwo Rolne Ziębice.
Demografia.
Piramida wieku mieszkańców Ziębic w 2014 roku.
Urodził się tu Janusz Kamiński, bliski operator kamery Stevena Spilberga
Zabytki.
Do wojewódzkiego rejestru zabytków wpisane są:
Inne zabytki:
Kultura.
W Ziębicach znajduje się jedyne w Polsce Muzeum Sprzętu Gospodarstwa Domowego.
Współpraca międzynarodowa.
Miasta i gminy partnerskie:

</doc>
<doc id="128058" url="https://pl.wikipedia.org/wiki?curid=128058" title="Chancellor">
Chancellor

Chancellor (fr. "Le Chancellor. Journal du passager J.-R. Kazallon", 1875) – jednotomowa powieść Juliusza Verne’a z cyklu "Niezwykłe podróże" złożona z 57 rozdziałów.
Pierwsze polskie przekłady pojawiły się w odcinkach i w postaci książkowej w 1876.
Polskie wydania nosiły do tej pory wiele tytułów:

</doc>
<doc id="128059" url="https://pl.wikipedia.org/wiki?curid=128059" title="Tragedia Chancellora">
Tragedia Chancellora



</doc>
<doc id="128060" url="https://pl.wikipedia.org/wiki?curid=128060" title="Droga do Francji">
Droga do Francji

Droga do Francji (fr. "Le Chemin de France", 1887) – jednotomowa powieść Juliusza Verne’a z cyklu "Niezwykłe podróże".
Wydana w Polsce przez wydawnictwo "Jamakasz" w 2015 roku.
W języku francuskim była drukowana w odcinkach w czasopiśmie "Le Temps" w sierpniu i wrześniu 1887 r., a w wersji książkowej bez ilustracji pojawiła się jako "Le Chemin de France. Suivi de Gil Braltar" 3 października 1887 r.

</doc>
<doc id="128061" url="https://pl.wikipedia.org/wiki?curid=128061" title="Szkoła Robinsonów">
Szkoła Robinsonów

Szkoła Robinsonów (inna wersja tytułu polskiego tłumaczenia: Robinzon amerykański, , 1882) – robinsonada, jednotomowa powieść Juliusza Verne’a z cyklu "Niezwykłe podróże" złożona z 22 rozdziałów.
Pierwszy polski przekład w odcinkach pojawił się w 1882, a w postaci książkowej w 1925.

</doc>
<doc id="128062" url="https://pl.wikipedia.org/wiki?curid=128062" title="Przypadki pewnego Chińczyka">
Przypadki pewnego Chińczyka

Przypadki pewnego Chińczyka (, 1879) – jednotomowa powieść Juliusza Verne’a wchodząca w skład cyklu "Niezwykłe podróże" złożona z 22 rozdziałów.
Pierwszy polski przekład pojawił się w 1879.
W języku polskim powieść drukowana była pod następującymi tytułami:
Na jej motywach nakręcony był film „Człowiek z Hongkongu” 1965 (w roli tytułowej wystąpił Jean-Paul Belmondo). 
Treść.
Akcja toczy się w II połowie XIX wieku w Chinach. Główny bohater, Chińczyk Kin Fo, jest bogatym mieszkańcem Szanghaju, posiadającym wielu przyjaciół i mającym niezadługo się ożenić z ukochana kobietą. Nie jest jednak do końca szczęśliwy, przez całe życie dręczy go melancholia, nuda. Pragnie nowych wrażeń, ale życie mu ich nie zapewnia.
Pewnego dnia Kin Fo otrzymuje list od swojego amerykańskiego korespondenta. Dowiaduje się z niego, że cały jego majątek przepadł wskutek nietrafionej inwestycji. Wówczas Chińczyk, nie chcąc żyć w biedzie, decyduje się popełnić samobójstwo. Wykupuje polisę w amerykańskim towarzystwie ubezpieczeniowym, która w razie jego śmierci ma zapewnić bardzo wysokie odszkodowanie jego narzeczonej oraz najbliższemu przyjacielowi - filozofowi Wangowi. Ciesząc się, że jego bliscy są zabezpieczeni, decyduje się zażyć śmiertelną dawkę opium. Jednak rezygnuje z tego, gdyż dochodzi do wniosku, że chce ostatni raz przed śmiercią doznać wzruszenia, które przerwie jego melancholię. Udaje się do Wanga i informuje go o sytuacji. Prosi go, by to on go zabił. Oddaje do jego ręki list, w którym wyznaje, że popełnił samobójstwo z własnej winy, by Wang nie miał kłopotów prawnych, oraz mówi Wangowi, że dostanie dużo pieniędzy z ubezpieczenia w razie jego śmierci. Wang po pewnym wahaniu zgadza się. Obaj ustalają, że śmierć Kin Fo ma być nieprzewidywalna i zaskakująca. Kin Fo nie chce wiedzieć kiedy ani jak zginie, gdyż chce w chwili śmierci doznać wzruszenia, którego nie doznał już dawno w życiu.
Kiedy Kin Fo wraca do domu, okazuje się, że doszedł drugi list. W liście tym korespondent informuje, że Kin Fo nie tylko nie zbankrutował, ale jeszcze pomnożył swój majątek. Uszczęśliwiony Chińczyk wraca do Wanga, by poinformować go o tym i odwołać swoją prośbę. Jednak nigdzie nie może go znaleźć. Jest coraz bardziej przerażony. Zaczyna się ukrywać. Zwierza się z kłopotów towarzystwu ubezpieczeniowemu, w którym wziął polisę. Szef towarzystwa, obawiając się, że Wang gdzieś nadal planuje zabójstwo, które może narazić na koszty towarzystwo ubezpieczeniowe, daje Kin Fo dwóch pracowników firmy do ochrony. Wraz z nimi oraz swoim niezbyt rozgarniętym służącym, Sunem, Kin Fo rozpoczyna dramatyczne poszukiwanie Wanga. Jednak mimo podejmowanych wysiłków nie są w stanie go odnaleźć. 
Po jakimś czasie dochodzi do nich list od Wanga. Wang pisze w nim, że mimo obietnicy nie był w stanie zabić przyjaciela. W związku z tym jego prośbę przekazał znanemu chińskiemu bandycie Leo Szenowi. Wręczył mu też otrzymany od Kina list, w którym Kin wyznaje, że popełnił samobójstwo z własnej winy. Kin Fo jest coraz bardziej przerażony. Udaje się więc, wraz z towarzyszami, do domniemanej siedziby bandyty, by wykupić feralny list. Jednak po drodze okazuje się, że minął termin polisy ubezpieczeniowej, więc dwaj ochroniarze go opuszczają.
Kin Fo wraz z Sunem docierają samotnie do siedziby Leo Szena. Kiedy stają w nim oko w oko Kin proponuje pieniądze za list. Leo Shen odmawia. Zarzuca Kinowi, że obraził Buddę gardząc darem życia i tylko jego śmierć może to pomścić. Kin Fo zostaje związany i w skrzyni przetransportowany w nieznane miejsce. Spodziewa się śmierci, ale kiedy zdjęto mu opaskę z oczu, okazuje się, że wokół stoi Wang i jego przyjaciele. 
Przyjaciele wyznają mu, że zrobili mu kawał, gdyż chcieli by docenił wartość życia. Wang zapewnił, że ów list oddał jego narzeczonej, która go kocha i nie chce żeby umarł. Po tej przygodzie Kin Fo ożenił się i już więcej nie miał stanów melancholijnych.

</doc>
<doc id="128064" url="https://pl.wikipedia.org/wiki?curid=128064" title="Dom parowy">
Dom parowy

Dom parowy (fr. "La maison à vapeur. Voyage à travers l’Inde septentrionale", 1880) – dwutomowa powieść Juliusza Verne’a z cyklu "Niezwykłe podróże". Tom 1. złożony z 16 rozdziałów, tom 2. złożony z 14 rozdziałów.
Inny tytuł "W płomieniach indyjskiego buntu".
Pierwsze polskie przekłady (w odcinkach i w postaci książki) pojawiły się w 1881.

</doc>
<doc id="128065" url="https://pl.wikipedia.org/wiki?curid=128065" title="Wąż morski (powieść)">
Wąż morski (powieść)

Wąż morski (fr. "Les Histoires de Jean-Marie Cabidoulin", 1901) – jednotomowa powieść Juliusza Verne’a z cyklu "Niezwykłe podróże" złożona z 15 rozdziałów.
Pierwszy polski przekład pojawił się w 1975.
"Wąż morski" to powieść przygodowa o statku wielorybniczym, który został zaatakowany przez tajemniczego potwora. Marynarze, którzy nasłuchali się niesamowitych opowieści o groźnym wężu morskim, są przekonani, że mają do czynienia właśnie z nim.

</doc>
<doc id="128068" url="https://pl.wikipedia.org/wiki?curid=128068" title="Los na loterię">
Los na loterię

Los na loterię (fr. "Un Billet de loterie, le numéro 9672", 1886) – jednotomowa powieść Juliusza Verne’a z cyklu "Niezwykłe podróże" złożona z 20 rozdziałów.
Pierwszy polski przekład pojawił się w 1995.

</doc>
<doc id="128070" url="https://pl.wikipedia.org/wiki?curid=128070" title="Robur zdobywca">
Robur zdobywca



</doc>
<doc id="128071" url="https://pl.wikipedia.org/wiki?curid=128071" title="Pan świata">
Pan świata

Pan świata (fr. "Maître du Monde", 1904) – jednotomowa powieść Juliusza Verne’a z cyklu "Niezwykłe podróże" złożona z 18 rozdziałów. Jest to kontynuacja powieści "Robur Zdobywca".
Pierwszy polski przekład, autora ukrywającego się pod inicjałami M. P., pt. "Król przestrzeni", pojawił się (w odcinkach drukowanych w magazynie "Wieczory Rodzinne") w 1905; a w postaci książkowej wydano go w 1909. Drugi pt. " Pan Świata", autorstwa Bożeny Sęk, pochodzi z roku 1988 (wydany w jednym tomie z „Roburem Zdobywcą”.

</doc>
<doc id="128072" url="https://pl.wikipedia.org/wiki?curid=128072" title="Świat do góry nogami">
Świat do góry nogami

Świat do góry nogami (inna wersja tytułu polskiego tłumaczenia: Bez przewrotu; fr. "Sans dessus dessous", 1889) – jednotomowa powieść Juliusza Verne’a z cyklu "Niezwykłe podróże". Jest to ostatnia część małej trylogii Verne’a: "Z Ziemi na Księżyc", "Wokół Księżyca", "Świat do góry nogami".
Pierwszy polski przekład pojawił się w 1892. W 2013 nakładem Polskiego Towarzystwa Juliusza Verne’a pojawiło się nowe polskie tłumaczenie zatytułowane "Bez góry i dołu""."

</doc>
<doc id="128076" url="https://pl.wikipedia.org/wiki?curid=128076" title="Skopcy">
Skopcy

Skopcy ("rzezańcy", tzn. kastraci, zwani też „białymi gołębiami”) – ruch religijny (grupa wyznaniowa) w Rosji, powstały w łonie bezpopowców i prawosławia, uważający ascezę i kastrację lub surową wstrzemięźliwość płciową za warunek zbawienia.
Powstanie.
W związku z licznymi niepokojami społecznymi i religijnymi, które targały Rosją w XVIII wieku zaczęły powstawać tam liczne nowe ruchy religijne o charakterze apokaliptycznym i ascetycznym. Jednym z takich ruchów była założona w 1771 roku w guberni orłowskiej przez chłysta Kondratija Seliwanowa (według innych źródeł Andrieja Seliwanowa) sekta skopców. Głosiła ona na terenie całej Rosji, iż grzechem pierworodnym ludzkości jest pożądanie i stosunek seksualny. Jedyną ucieczką przed nim było "oczyszczenie" ("wybielenie", "chrzest ognia"), czyli kastracja. Gdy liczba wybielonych osiągnie 144 tys. nastąpi millenium panowania Chrystusa. Biblijną podstawą praktyki skopców była Ewangelia Mateusza 19,12: „Bo są bezpłodni [bądź bezżenni], którzy z łona matki tacy się narodzili; i są bezpłodni, których ludzie takimi uczynili; a są także bezpłodni, którzy ze względu na królestwo niebieskie sami zostali bezżennymi”.
Chrzest ognia.
Wyróżniano dwa rodzaje kastracji:
Mała pieczęć miała gwarantować w niebie rangę anioła, a wielka – archanioła. Rytuały nadawania pieczęci odbywały się w sobotnie noce w tajemnicy w ustronnym miejscu. „Liturgii” przewodził tzw. prorok (lub apostoł), czyli osoba, która namówiła wcześniej co najmniej 12 osób do kastracji. Według danych policyjnych przypadkowych obserwatorów kastrowano, bądź przywiązywano do krzyża i kastrowano. Jeżeli pominąć te praktyki, obrządki skopców przypominały "radienija" chłystów – aczkolwiek skopcy uważali chłystów za „Stary Izrael”.
Historia.
Skopcy zostali odkryci przez administrację w 1774 roku, a większość z nich została aresztowana. Seliwanow uciekł, ale już rok później na kilka lat został aresztowany. Później ruch nie był zwalczany, choć w 1797 roku car Paweł I nakazał umieścić Seliwanowa po jego przybyciu do Moskwy w przytułku dla umysłowo chorych. Po śmierci Pawła I nastał „złoty wiek” sekty – była tolerowana przez władze, co wynikało z fascynacji cara Aleksandra I ich gorliwością religijną. Ich protektorką na dworze była wpływowa baronowa Krudner, która uważała Seliwanowa za świętego i proroka. Dzięki niej opuścił on w 1801 przytułek. Car wbrew bardzo silnemu oporowi oficjalnej Cerkwi nadał im specjalny status fiskalny oraz przekazał znaczny majątek i kilka klasztorów. Na polecenie władcy minister Aleksy Jelański zbudował dla Seliwanowa luksusowy „"Dom Boży"”, nazywany przez wyznawców Nowym Jeruzalem. Z carskiego skarbca napływały duże fundusze na nawracanie na nową wiarę. Wprowadzono prawo ułatwiające ściganie apostatów z sekty nawet za granicą. W grupie popularne stały się poglądy, że Seliwanow jest „Nowym Chrystusem” i cudownie ocalałym carem Piotrem III. Jednak jeszcze za życia Aleksandra I (w 1819 roku) zakazano dokonywać kastracji, uwięziono Seliwanowa (w 1820) w klasztorze w Suzdalu i zakazano mianowania skopców na stanowiska urzędowe. Po śmierci cara Aleksandra I do władzy doszedł ich zagorzały przeciwnik – Mikołaj I i skopcy zostali poddani surowym represjom: karze śmierci, przymusowej zmianie wyznania, wysiedleniom na Kaukaz. Prześladowania zmusiły skopców do emigracji na Bałkany i do Turcji. Władze obawiały się ich silnych wpływów w armii i dbały o przyrost naturalny. Seliwanow (który w tym czasie zaczął twierdzić, że jest nieśmiertelny) w 1832 roku zmarł w klasztorze, ale jego zwolennicy twierdzili, że wkrótce powróci jako wszechwładny car Rosji i naznaczy pieczęcią wszystkich ludzi na całym świecie.
Po kastracji większość wyznawców żyła w surowej ascezie. Po śmierci Seliwanowa nastąpiła reforma. Większa część grupy (tzw. nowoskopcy) zmieniła zasady – dozwolono wyznawcom na posiadanie dwojga dzieci przed aktem nadania pieczęci. Nie wszyscy uznali te zmiany, ale również pojawiły się grupy u których reforma była radykalniejsza. Niektórzy pozwalali swoim żonom na stosunki seksualne z innymi mężczyznami, a najbardziej radykalni zażywali rozkoszy cielesnych bez żadnego umiaru do czasu kastracji (która miała ich oczyścić). Większość skopców szczególnym szacunkiem darzyła Maryję, którą nazywali „"księgą żywota"”. Ruch silnie rozprzestrzenił się na Bałkanach, gdzie przyjmowały go całe cechy i grupy zawodowe (szczególnie murarze i stolarze).
Skopcy wierzyli, że genitalia wyrosły na ciele pierwszych rodziców jako kara za grzech pierworodny. Pierwoobrazem kastracji było żydowskie obrzezanie. Dar wyzwolenia od pożądliwości przyniósł na ziemię Jezus Chrystus, który przyjął „pieczęć” od Jana Chrzciciela, a podczas Ostatniej Wieczerzy dokonał obrzędu na apostołach (tylko Judasz nie przyjął „pieczęci” i ożenił się). Zbawiciel przyszedł na ziemię w osobie Seliwanowa, aby ponownie głosić chrzest ognia.
Czasy Babaniny.
Również w samej Rosji grupa intensywnie się rozwijała, w latach 60. XIX wieku jednym z jej głównych ośrodków były obszary nad Morzem Azowskim. Działała tam chłopska prorokini Babanina, która ogłosiła się nową Bogurodzicą. Miała ona czynić cuda i potrafić porozumiewać się ze zmarłymi, którzy poprzez nią rozmawiali ze swymi bliskimi. Wierzono, że leczy spojrzeniem i dotykiem. W trakcie nabożeństwa wyznawców sekty rozbierano ją do naga, dotykano i całowano po całym ciele. Wierni modlili się, aby jak najszybciej urodziła nowego Chrystusa. Miał on zbawić świat, a skopcy dzięki spożywaniu jego ciała przez rok mieli zostać zbawieni. W 1865 roku zesłano ją wraz z większością wiernych na Syberię. W tym czasie grupa zaczęła coraz bardziej wierzyć w magię i uczestniczyć w magicznych obrzędach.
Procesy.
Po roku 1869, kiedy wykryto antyrządowy spisek skopców (być może była to prowokacja policyjna) nasiliły się prześladowania i zesłania. Przez Rosję przetoczyła się fala procesów, w których ujawniono (większość zarzutów była prawdopodobnie fałszywa) wiele dziwnych rytuałów sekty. Najdziwniejszym z nich miało być zabijanie ośmiodniowych chłopców (ich matki pełniły w liturgii role „świętych dziewic”), którym rzekomo przebijano serce (parafrazowało to śmierć Jezusa). Krew zabitych miano wypijać jako komunię, a fragmenty wysuszonego ciała dodawać do chleba, który później (często w czasie Wielkanocy) spożywano.
Jednak poważniejszym zagrożeniem dla skopców była oczywistość tego, że kastracja nie jest środkiem dla moralnego doskonalenia, jak twierdził Seliwanow. Sam zabieg był okrutny i niebezpieczny. Skopcy nie tylko cierpieli z powodu fizycznych skutków kastracji (co prawda odznaczali się długowiecznością), ale także zmieniały się cechy osobowości: zaobserwowano wzmożenie egoizmu, skłonności do oszustw i intryg, chciwości; natomiast nie zmniejszał się popęd seksualny, choć nierealizowany często wyradzał się.
Reformatorem skopców (w 1872 roku) był Kuzma Lisin, którego zwolenników nazywano nowoskopcami. Uznali oni, że wstąpienie do sekty nie musi się wiązać z kastracją a do zbawienia wystarczy przyjąć „pieczęć” przed śmiercią. Należy jednak trzebić siebie duchowo, co oznaczało w praktyce celibat. Upadła również wiara w zbawczą misję Seliwanowa.
Współcześnie.
W późniejszym okresie prześladowany ruch podzielił się na kilkadziesiąt gałęzi. Niekiedy podaje się, że w 1914 liczył około 100 tys. wyznawców (co jest zapewne liczbą przesadzoną), jednak na skutek sowieckich prześladowań stopniowo zanikał. Obecnie istnieją niewielkie gminy skopców w Rosji, Rumunii i Serbii, nie przekraczające jednak łącznie kilku tysięcy wiernych.

</doc>
<doc id="128081" url="https://pl.wikipedia.org/wiki?curid=128081" title="Przepuklina uwięźnięta">
Przepuklina uwięźnięta

Przepuklina uwięźnięta (łac. "hernia incarcerata") jest przypadkiem, w którym zawartość przepukliny (zazwyczaj jelito cienkie) ulega zakleszczeniu, co upośledza zarówno pasaż treści jelitowej jak i ukrwienie narządu. Uwięźnięcie jelita jest powikłaniem ostrym przepukliny. Uwięźnięciu przepukliny towarzyszą silne objawy miejscowe w postaci silnego bólu w miejscu przepukliny oraz objawy ogólne związane z niedrożnością jelita (ból brzucha, wzdęcie, zatrzymanie stolca i gazów, leukocytoza, tachykardia). Jedynym leczeniem jest leczenie operacyjne. Nieleczone prowadzi do martwicy fragmentu jelita, perforacji, ze wszelkimi tego konsekwencjami, z zapaleniem otrzewnej, wstrząsem septycznym i śmiercią włącznie. Do uwięźnięcia przepukliny dochodzi najczęściej u niemowląt oraz u osób starszych. Uwięźnięcie może wystąpić w przypadku przepukliny nieodwracalnej (rzadziej) jak i w przypadku nowo powstałej przepukliny. Uwięźnięcie może być skutkiem zwiększonej fermentacji i wytwarzania gazów jelitowych, które dociskają ściany jelita, blokując je w worku przepuklinowym.

</doc>
<doc id="128089" url="https://pl.wikipedia.org/wiki?curid=128089" title="Karwina">
Karwina

Karwina (, ) – miasto w Czechach, w kraju morawsko-śląskim, na Śląsku Cieszyńskim, nad rzeką Olzą, przy granicy polsko-czeskiej. Jest stolicą powiatu Karwina i gminą z rozszerzonymi uprawnieniami (czes. "obec s rozšířenou působností"), w której oprócz miasta znajdują się Dziećmorowice, Piotrowice koło Karwiny i Stonawa.
Pod względem geograficznym 5 z 6 gmin katastralnych Karwiny (poza Karwina-Doły) położonych jest na Wysoczyźnie Kończyckiej.
Nazwa.
Nazwa "Karwina", dawniej też Karwinna, jest kulturowa ("od stpol. apelativa karw, karwa, psl. korva") lub dzierżawcza od nazwy osobowej Karw lub Karwa, być może od słowa "karw" oznaczającego "wołu, człowieka leniwego". W miejscowej gwarze występuje wymowa zarówno "Karwina" jak i "Karwino", dopełniacz "Karwinej".
Podział administracyjny.
Karwina podzielona jest na 44 obręby ewidencyjne składające się na 9 dzielnic, które z kolei objęte są przez 6 gmin katastralnych. Gmina katastralna Karviná-město obejmuje dzielnice Fryštát, Hranice, Mizerov, Nové Město i stanowi śródmieście. W 2001 mieszkało w niej łącznie 45 475 osób, co stanowiło 69,8% populacji miasta na 16,7% jego obszaru (9,59 km²), co daje gęstość równą 4741,9 os./km².
Dzielnice: Darkov (Darków) • Doly (Doły lub Kopalnie) • Fryštát (Frysztat) • Hranice (Granice) • Louky (Łąki) • Mizerov (Mizerów) • Nové Město (Nowe Miasto) • Ráj (Raj) • Staré Město (Stare Miasto).
Historia.
Obszar współczesnego miasta obejmuje kilka dawniej samodzielnych miejscowości, z których najstarszą była Solca, wzmiankowana już w 1223 (ewentualnie w 1229). Trzynastowieczną osadą był również Raj, wzmiankowaną jednak po raz pierwszy w dokumencie Liber fundationis episcopatus Vratislaviensis, który datuje się na ok. 1305 rok. W tymże dokumencie wzmiankowane zostały również Frysztat (miasto lokowane na gruntach Raju), jak również Karwina (obecna dzielnica Doły), od której całe dzisiejsze miasto zapożyczyło nazwę. W XV wieku wzmiankowano Darków i Łąki. Miejscowości te od 1290 roku znajdowały się w granicach nowo utworzonego księstwa cieszyńskiego, będącego od 1327 lennem Królestwa Czech. Najważniejszą z tych miejscowości przez stulecia pozostawał Frysztat, drugie najstarsze po Cieszynie miasto w księstwie.
Odkrycie bogatych złóż węgla w tej okolicy doprowadziło do gwałtownego rozwoju ekonomicznego i demograficznego Karwiny i sąsiednich wsi jako miejscowości górniczych i hutniczych. W 1847 roku nastąpiło pierwsze połączenie kolejowe w ramach cesarsko-królewskiej Kolei Północnej, w 1871 kolejne, w ramach Kolei Koszycko-Bogumińskiej. W 1869 na obszarze współczesnej gminy żyło 8900 osób, z czego najwięcej w Karwinie (Kopalnie) – 3384 i Frysztacie – 2661. W następnych dekadach liczba ta szybko rosła i według austriackiego spisu ludności z 1910 gminy Karwin, Freistadt, Altstadt, Roj, Darkau i Lonkau miały łącznie 29 880 mieszkańców (w samej Karwinie 16 808, a we Frysztacie 7767), z czego 29 151 było zameldowanych na stałe, 23 988 (82,3%) było polsko-, 3907 (13,4%) niemiecko- a 1219 (4,2%) czeskojęzycznymi, 26 616 (89,1%) było katolikami, 2483 (8,3%) protestantami, 589 (2%) wyznawcami judaizmu a 192 innej religii lub wyznania.
Po zakończeniu I wojny światowej, upadku Austro-Węgier i podziale Śląska Cieszyńskiego rejon Karwiny mimo zdecydowanej przewagi elementu polskiego i w wyniku zawirowań wojennych i dyplomatycznych tamtego okresu znalazł się w granicach Czechosłowacji i stał się głównym ośrodkiem przemysłowym tego kraju. W 1923 roku Karwina uzyskała prawa miejskie. W październiku 1938 wraz z całym Zaolziem zaanektowane zostało przez Polskę.
Po wybuchu II wojny światowej miasto zostało zajęte przez nazistowskie Niemcy. W kwietniu 1944 roku administracja niemiecka połączyła gminy Frysztat, Karwina, Darków, Raj i Stare Miasto w jedno miasto o nazwie Karwin-Freistadt. Po II wojnie światowej gminy te decyzją władz ZSRR znalazły się w Czechosłowacji i uzyskały samodzielność.
W 1948 roku ponownie połączono miasta Karwinę i Frysztat oraz wsie Darków, Raj i Stare Miasto w jeden organizm miejski tym razem o nazwie Karwina. Herbem miejskim ustanowiono dawny herb Frysztatu, który od tej pory stanowi historyczno-zabytkowe centrum przemysłowego miasta. Karwina została siedzibą powiatu, w którego obręb weszły m.in. Czeski Cieszyn, Bogumin i nowo powstałe duże miasto-sypialnia Hawierzów. W następnych latach w Karwinie powstało kilka znaczących osiedli mieszkaniowych, które nadały wielkopłytowy charakter miastu. Jeszcze w 1946 rozpoczęła się budowa Nowego Miasta we Frysztacie, a następne osiedla powstały w latach 50. i 60. w Raju i Mizerowie. Jeszcze w 1950 ludność miasta wynosiła 38 456, do 1970 wzrosła do 78 546. W samym tylko Raju liczba ta w tym okresie wzrosła od 1685 do 19 717, zaś w dzielnicy Doły zmniejszyła się z 20 769 do 7176. W 2001 z 4009 budynków na terenie miasta 2812 (ponad 70%) stanowiły te wzniesione w latach 1946-1980.
Ludność.
Duży odsetek mieszkańców miasta żyje w blokach mieszkalnych. W 2001 z 25 045 zajętych mieszkań 22 450 (89,6%) znajdowało się w budynkach wielorodzinnych, a jedynie 2548 (10,2%) w domkach jednorodzinnych.
W 2001 roku miasto zamieszkiwało 65 141 osób z czego 51 250 (78,7%) narodowości czeskiej, 5546 (8,5%) słowackiej, 5250 (8,1%) polskiej, 699 (1,1%) morawskiej, 454 (0,7%) śląskiej, resztę stanowili Romowie, Niemcy, Ukraińcy i Wietnamczycy. Pod względem religii jedynie 24 912 (38,2%) stanowiły osoby wierzące, w tym największą grupę wyznaniową stanowili katolicy – 20 594 (82,7% wierzących).
Karwina stanowi znaczący ośrodek kulturalno-oświatowy mniejszości polskiej w Czechach.
W Karwinie urodzilio się i wychowali m.in.:
Przemysł.
Jeden z głównych ośrodków górniczych Czech, wraz z okolicznymi miastami tworzy przemysłowe Zagłębie Ostrawsko-Karwińskie. Obecnie na jej terenie znajdują się cztery czynne kopalnie węgla kamiennego zrzeszone w OKD, a.s. Ponadto w mieście rozwinął się przemysł metalurgiczny, maszynowy oraz spożywczy.
Sport.
Przed II wojną światową na obszarze współczesnej Karwiny funkcjonowało wiele klubów piłkarskich o charakterze polskim, niemieckim, czeskim jak również żydowskim. Najsilniejszym polskim zespołem była założona w 1919 PKS Polonia Karwina. Po wojnie kluby niemieckie i żydowskie nie zostały wznowione, zaś w latach 50. XX wieku w wyniku komunistycznej reformy sportu powstał klub ZSJ OKD Mír Karviná, który wchłonął wszystkie pozostałe. Obecnie w Karwinie funkcjonuje tylko jeden klub piłkarski, pierwszoligowy MFK Karwina. Ponadto swoją siedzibę w Karwinie ma utytułowany klub piłki ręcznej HCB Karwina.

</doc>
<doc id="128090" url="https://pl.wikipedia.org/wiki?curid=128090" title="X.Org">
X.Org

X.Org – nazwa organizacji oraz implementacji podsystemu grafiki X Window System tworzonej w ramach tej organizacji.
X.Org Group.
X.Org Group zostało stworzone przez The Open Group w maju 1999 roku, po rozwiązaniu X Project Team. 22 stycznia 2004 członkowie X.Org Group utworzyli X.Org Foundation. W skład zarządu fundacji wchodzi między innymi Jim Gettys i Keith Packard, a metody prac są wzorowane na innych projektach Wolnego i Otwartego Oprogramowania (FLOSS).
Implementacja X11.
X.Org stało się standardową implementacją X11 dla GNU/Linuksa, ponieważ zdecydowana większość znanych dystrybucji wymieniła na nią dotychczasowe oprogramowanie pochodzące z projektu XFree86 z powodu problemów licencyjnych. Istotnym powodem przejścia do X.Org był też zbyt wolny proces wprowadzania zmian w XFree86.
Pierwsza wersja sygnowana przez X.Org Foundation, X11R6.7, została wydana 7 kwietnia 2004 roku. Aby ułatwić migrację została oparta na wersji XFree86 4.4 Release Candidate 2 - ostatniej, która nie zawierała jeszcze zmodyfikowanej licencji - oraz X11R6.6 autorstwa X.Org Group.
Głównym celem X.Org jest konsekwentne wprowadzanie do X11 nowych możliwości (najczęściej przez mechanizm rozszerzeń) i usprawnienie procesu rozwoju. Kod podlega stopniowemu podziałowi na mniejsze moduły, aby ułatwić zmiany tego ważnego i już dość złożonego środowiska.
Nazewnictwo X.Org jest oparte na schemacie X"numer wersji protokołu"R"numer wersji wydania" i stanowi bezpośrednią kontynuację wersji kolejnych organizacji rozwijających ten protokół, licząc od MIT X Consortium.

</doc>
<doc id="128091" url="https://pl.wikipedia.org/wiki?curid=128091" title="Xorg">
Xorg



</doc>
<doc id="128092" url="https://pl.wikipedia.org/wiki?curid=128092" title="Serafin Kaszuba">
Serafin Kaszuba

Serafin Kaszuba (ur. 17 czerwca 1910 we Lwowie, zm. 20 września 1977 tamże) – Czcigodny Sługa Boży, zakonnik, kapucyn, nazywany Włóczęgą Bożym, przemierzał w ZSRR wbrew szykanom i panującemu tam terrorowi tysiące kilometrów, docierając z posługą kapłańską do odległych zakątków rozległego imperium.
Życiorys.
Urodził się w 17 czerwca 1910 na peryferiach Lwowa, na Zamarstynowie, w rodzinie robotniczej. Oboje rodzice, Anna z domu Horak i Karol Kaszuba, należeli do III Zakonu św. Franciszka i wychowali czwórkę swoich dzieci w klimacie głębokiej pobożności i wzajemnej miłości. Alojzy uczęszczał do V Państwowego Gimnazjum im. Hetmana Stanisława Żółkiewskiego we Lwowie, po czym wstąpił do zakonu. Nowicjat rozpoczął w klasztorze kapucynów w Sędziszowie Małopolskim (20 sierpnia 1928) i przyjął imię zakonne Serafin, a studia teologiczne odbył w seminarium zakonnym przy ul. Loretańskiej w Krakowie. Święcenia kapłańskie otrzymał w 1933. Ukończył także studia z zakresu filologii polskiej na Uniwersytecie Jagiellońskim.
Był redaktorem czasopisma zakonnego „Wzlot Seraficki” (1936). W latach 1937–1939 uczył języka polskiego w niższym seminarium zakonnym (tzw. Kolegium serafickim) w Rozwadowie. Po wybuchu II wojny światowej, był duszpasterzem w Dublanach k/Lwowa, w różnych parafiach na terenie Wołynia i Polesia, m.in. w Dermance, Horodnicy, Karasinie, Ludwipolu, Starej Hucie.
W okresie okupacji niemieckiej i rzezi wołyńskiej kilkakrotnie uszedł z życiem, wielokrotnie też ratował życie innym, niósł ratunek i posługę duchową oczekującym.
Po wkroczeniu wojsk sowieckich na Wołyń w 1944 i włączeniu go do ZSRR o. Serafin pozostał wśród tamtejszych katolików, poddanych antyreligijnym represjom. Pracując w parafii Równe dojeżdżał do licznych, odległych parafii pozbawionych księży (Dubno, Korzec, Ostróg, Sarny, Zdołbunów). Już wtedy konspiracyjnie odwiedzał wspólnoty katolickie oddalone o kilkaset kilometrów od Wołynia – na Litwie i Łotwie.
W 1958 władze sowieckie postanowiły pozbawić o. Serafina możliwości legalnego sprawowania kultu i prowadzenia działalności duszpasterskiej w Równem i okolicy, w oparciu o spreparowane zarzuty – pijaństwo i rozwiązłość. Został podstępnie wymeldowany, otrzymał zakaz sprawowania czynności duszpasterskich. Nie posiadając zameldowania, konspiracyjnie docierał coraz dalej: na Białoruś, Litwę, na Zaporoże, Krym, do Kijowa czy odległej Estonii. Ustawicznie śledzony i nękany przez organy bezpieki, postanowił dotrzeć do odległego Kazachstanu. Objął tam opieką duszpasterską rozległy teren celinogradzki. W Kazachstanie żyło wówczas około 60 – 100 tysięcy Polaków, którzy przeżyli gehennę przymusowych deportacji. Aby zmylić czujność władz pracował zawodowo, otwierając warsztat introligatorski. W 1966 został aresztowany w czasie jednej z „wypraw apostolskich” i pod zarzutem włóczęgostwa skazany na pięcioletnie zesłanie do sowchozu w Arykty skąd został przeniesiony do sowchozu w Arszatyńsku. Każde miejsce zesłania było dla niego nowym wyzwaniem duszpasterskim, z którego chętnie korzystali także przedstawiciele innych wyznań, a także niewierzący. Zwolniony z sowchozu 16 listopada 1966 wkrótce potem 22 grudnia 1966 został ponownie zatrzymany i skazany na 11 lat pobytu w zakładzie dla nieuleczalnie chorych w Małej Timofijewce k. Celinogradu, skąd zbiegł 8 lutego 1967 r., by nadal, jako duszpasterz pracować w Kazachstanie.
Chory na gruźlicę i nękany postępującą głuchotą, coraz dotkliwiej przeszkadzającą mu w wypełnianiu duszpasterskich obowiązków, poddał się leczeniu szpitalnemu w Polsce, gdzie przebywał od 19 sierpnia 1968 do 13 czerwca 1970 r.
Leczenie szpitalne, dolegliwości pooperacyjne, wreszcie przerywany krwotokami okres rekonwalescencji w Polsce nie powstrzymały go przed powrotem do wiernych, wśród których pracował na rozległych terenach Związku Radzieckiego.
19 września 1977 wracał z Równego do Lwowa i z powodu awarii autobusu, mimo dotkliwego zimna i deszczu, musiał przebyć kilkukilometrową podróż pieszo. Próbował zatrzymać się i odpocząć w domu znajomych, ale został ostrzeżony, że dopiero co milicja – poszukując go – dokonała tam właśnie rewizji. Zanim znaleziono mu miejsce u innych ludzi, czekał moknąc na ulicy. Tejże nocy zmarł (20 września 1977). Pochowany został na cmentarzu Janowskim nieopodal grobu świętego ks. arcybiskupa Józefa Bilczewskiego. Ekshumacja jego relikwii miała miejsce 16 listopada 2010 r. a następnego dnia umieszczenie ich w kościele kapucynów w Winnicy.
Positio dotyczące o. Serafina Kaszuby zostało złożone w Kongregacji Spraw Kanonizacyjnych w Watykanie 3 października 2011 r.
Kalendarium życia.
1910
1916
1919
1920
1928
1929
1932
1933
1936
1937
1939
1940
1941
1942
1943
1944-1945
1945
1946
1957
1958
1958-1961
1959
1960
1961
1963
1966
1967
1968
1969
1970
1971
1971-72
1972
1974
1975
1976
1977
2001
2010
2011
2017

</doc>
<doc id="128093" url="https://pl.wikipedia.org/wiki?curid=128093" title="Hippodamos z Miletu">
Hippodamos z Miletu

Hippodamos (gr. "Ιππόδαμος ο Μιλήσιος", ur. ok. 510 p.n.e. w Milecie, zm. po 443 p.n.e.) – urbanista, matematyk i sofista grecki. Rozpowszechnił regularną urbanistykę (zwaną od jego imienia systemem hippodamejskim). Autor traktatu o ukształtowaniu polis. Znany głównie z pism Arystotelesa.
Życiorys.
Był synem Euryfonta. Prawdopodobnie był głównym autorem planu odbudowy rodzinnego Miletu ok. 479 p.n.e. po zniszczeniach dokonanych przez Persów. Wkrótce potem został zaproszony do Aten, gdzie na zlecenie Temistoklesa opracował generalny projekt Pireusu (ok. 475 p.n.e.). W uznaniu zasług Hippodamos dostał od Aten dom w Pireusie przy agorze nazwanej jego imieniem. Później (446 p.n.e.) zaprojektował kolonię Turioj na Sycylii, do której się przeniósł około 443 p.n.e. Przypisuje mu się również plan miasta Rodos (jego autorstwo nie jest jednak pewne).
Twórca teoretycznego ustroju idealnego miasta na 10 tysięcy mieszkańców podzielonych na trzy klasy (wojowników, rzemieślników i rolników), poddanego krytyce przez Arystotelesa w jego rozprawie pt. "Polityka".
Przypisywany Hippodamesowi szachownicowy plan miasta najpewniej nie był jego autorstwa, gdyż już w VII w. p.n.e. był stosowany w Jonii. Najprawdopodobniej Hippodames jedynie rozpowszechnił go w Grecji właściwej.
Był przyjacielem Peryklesa i popierał jego idee społeczne.

</doc>
<doc id="128096" url="https://pl.wikipedia.org/wiki?curid=128096" title="Diecezja pomezańska">
Diecezja pomezańska

Diecezja pomezańska – jedna z czterech diecezji pruskich położona pomiędzy Warmią a ziemią chełmińską. Została utworzona 28 lipca 1243 r. decyzją legata papieskiego Wilhelma z Modeny, zatwierdzoną przez papieża Innocentego IV 30 lipca 1243 r. Granice diecezji zostały wyznaczone następująco: „zamyka ją Osa, Wisła i jezioro Drużno, postępując w górę rzeką Pasłęką tak, że powinny się w niej znaleźć żuławy: kwidzyńska i zantyrska”. Katedrą diecezjalną była katedra w Kwidzynie.
Na początku XV w. w diecezji pomezańskiej było 235 parafii skupionych w 16 dekanatach.
Historia.
Po sekularyzacji państwa krzyżackiego i swojej konwersji w 1525 roku książę pruski Albrecht Hohenzollern przystąpił do propagowania luteranizmu. W latach 1542–1543 brał udział w wizytacjach kościelnych w towarzystwie biskupa Jerzego Polentza z Sambii i Speratusa z Pomezanii.
Sekularyzacji kraju i reformacji w diecezji pomezańskiej sprzeciwiła się jedynie kapituła pomezańska, natomiast niższe duchowieństwo przyjęło nowe wyznanie. Biskupi sambijski i pomezański opublikowali tzw. agendę pt. „Artikel der Ceremonien und anderen kirchenordung”, w której czytanie Pisma Świętego miało odbywać się tylko w języku niemieckim. Podobnie kazania, śpiewy i sakramenty święte mogły być sprawowane tylko w tym języku. Nakazano ograniczenie liczby świąt kościelnych oraz udzielanie chrztu świętego tylko w kościele.
W wyniku rozwoju protestantyzmu zanikła diecezja pomezańska, a jej parafie zostały w 1577 r. objęte administracją biskupów chełmińskich, co zostało potwierdzone przez Stolicę Apostolską w 1601 r.
Obecnie tradycje diecezji pomezańskiej kontynuuje diecezja elbląska. Ponad 90% jej terytorium to dawna diecezja pomezańska. Jej siedzibą były Kwidzyn i Prabuty, mieszczące dzisiaj konkatedry diecezji elbląskiej. Znaczenie kwidzyńskiej katedry wzrosło, kiedy znalazł się tam grób błogosławionej Doroty z Mątowów. Do jej grobu pielgrzymował m.in. Władysław Jagiełło, który odwiedził Kwidzyn po zwycięstwie pod Grunwaldem.
Obecnie diecezja tytularna bpa Adama Wodarczyka.
Dekanaty diecezji pomezańskiej na początku XV wieku.
Dekanaty:
Lista biskupów pomezańskich.
Biskupi pomezańscy:
Po 1577 roku opiekę nad katolikami w diecezji pomezańskiej pełnili biskupi chełmińscy. W 1601 roku papież Klemens VIII dokonał inkorporacji katolickiej diecezji pomezańskiej do diecezji chełmińskiej.
Biskupstwo tytularne.
W 2014 ustanowione zostało tytularne biskupstwo pomezańskie.

</doc>
<doc id="128097" url="https://pl.wikipedia.org/wiki?curid=128097" title="Biskup misyjny">
Biskup misyjny

Biskup misyjny - instytucja Kościoła katolickiego wprowadzona dopiero na soborze trydenckim. Kapłan posiadający tytuł i święcenia biskupie, niebędący jednak przypisany do konkretnej diecezji, lecz posłany na misję. Podległy bezpośrednio papieżowi.
Godność biskupa pozwala na wyświęcanie kapłanów spośród ludu, w którym prowadzi misję. Często stosuje się to określenie do czasów wcześniejszych na określenie tych biskupów (zob. np. Bonifacy-Winfrid, Bruno z Kwerfurtu, Jordan), którzy działali na terenach pogańskich lub świeżo chrystianizowanych, chociaż pod względem prawnym takiej instytucji w Kościele katolickim do końca średniowiecza nie było. 
Część badaczy przyjmuje, że istniało pewne rozróżnienie między "episcopus regionarius" (biskup regionu) a "episcopus gentium" (biskup ludu). Pierwsi byliby zapraszani przez władcę neofitę dla utworzenia struktury kościelnej. Drudzy wyruszaliby w misję do ludów zupełnie nieochrzczonych. 
Wyróżnienia biskupstwa misyjnego pod względem prawnym i jego szczególnej organizacji dokonano dopiero po ustanowieniu Congregatio de Propaganda Fide w 1622 roku.
Instytucja biskupów misyjnych rozwinęła się jeszcze w epoce wielkich akcji misyjnych XVII i XVIII wieku. Na terenach szczególnych prześladowań chrześcijan (ZSRR, Chiny) zaistnieli biskupi misyjni, których działalność była siłą rzeczy oderwana od konkretnej diecezji.
Nie zaistniała nigdy oficjalna tytulatura arcybiskupa misyjnego. Używanie przez niektórych biskupów misyjnych emblematów tradycyjnie przynależnych metropolitom (paliusz) było związane z możliwością wyświęcania dalszych biskupów. Tytułowanie ich arcybiskupami w niektórych źródłach było wyłącznie formą grzeczności.

</doc>
<doc id="128099" url="https://pl.wikipedia.org/wiki?curid=128099" title="James Galway">
James Galway

James Galway OBE (ur. 8 grudnia 1939 w Belfaście) – irlandzki flecista, światowej sławy solista koncertujący.
Życiorys.
Pochodzi z rodziny od pokoleń związanej z muzyką. Miał opinię cudownego dziecka po wygraniu w wieku 10 lat konkursu muzycznego w Belfaście. Studiował w Royal College of Music w Londynie (1956–1959) i Guidhall School of Music (1959–1960) u . W latach 1960–1961 studiował w Konserwatorium Paryskim pod kierunkiem Jeana-Pierre Rampala oraz prywatnie u Marcela Moyse’a.
Przez 15 lat był członkiem kilku zespołów orkiestrowych: Sadler’s Wells Opera (1961–1966) i Covent Garden Opera (1965) oraz London Symphony Orchestra (1966–1967) i Royal Philharmonic Orchestra (1967–1969). W 1969 wygrał konkurs na pierwszego flecistę orkiestry Filharmoników Berlińskich i grał w tym zespole pod kierownictwem Herberta von Karajana do 1975. Potem zrezygnował z pracy w orkiestrze decydując się na statut wolnego wirtuoza.
W krótkim czasie zyskał sławę światową. Specjaliści wskazując na źródła sukcesu Galwaya wymieniają zarówno wielki talent, jak i pracowitość, wykorzystywanie wszelkich środków technicznych, instynkt interpretacyjny. Galway ma w dorobku nagrania płytowe koncertów Mozarta, utworów J.S. Bacha, J.Ch. Bacha, Vivaldiego, Beethovena, Prokofjewa i innych.
W 1974 zawarł kontrakt na wyłączność nagrań z wytwórnią RCA. Opublikował trzy książki: "An Autobiography" (London, 1978), "Flute" (London, 1982) i "James Galway’s Music in Time" (z W. Mannem; London, 1982). 
W 1977 został Oficerem Orderu Imperium Brytyjskiego (OBE), a w czerwcu 2001 królowa Elżbieta II nadała mu tytuł szlachecki i tym samym otrzymał prawo używania tytułu sir.

</doc>
<doc id="128100" url="https://pl.wikipedia.org/wiki?curid=128100" title="Frysztat">
Frysztat

Frysztat (cz. , niem. "Freistadt", ciesz. "Frysztot") – część miasta Karwiny w kraju morawsko-śląskim, w powiecie Karwina w Czechach, na Śląsku Cieszyńskim. Do 1948 roku Frysztat był samodzielnym miastem. Wraz z dzielnicami Granice, Mizerów i Nowe Miasto tworzy gminę katastralną Karviná-město. W 2001 r. liczył 1426 mieszkańców, a w 2010 odnotowano 441 adresów.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu miejscowości zobowiązanych do płacenia dziesięciny biskupstwu we Wrocławiu, w postaci "item Frienstad in Ray". Zapis ten wskazuje, że miejscowość ta była w początkowej fazie powstawania na pniu (dużo starszej) osady Raj, co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą.
Politycznie Frysztat znajdował się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). W dokumencie lennym z 1327 Frysztat wymieniony został pośród 3 "civitates" w księstwie, czyli rządził się już wówczas zachodnimi prawami miejskimi.
Prawa miejskie Frysztat prawdopodobnie otrzymał około 1305 r. (najpewniej krótko po tej dacie), a więc jako druga miejscowość w księstwie po Cieszynie, czerpiąc od niego wzorzec prawny, oparty na lokacyjnym prawie lwówieckim. Miasto znajdowało się na szlaku miedziowym wiodącym z Górnych Węgier (dzisiejsza Słowacja), przez Jabłonków, Cieszyn, Frysztat, Dziećmorowice i Stary Bogumin do Wrocławia. W XVI wieku Frysztat opasano murami.
W 1377 po raz pierwszy wzmiankowano tutejszy kościół, a w 1447 parafię w sprawozdaniu z poboru świętopietrza sporządzonego przez archidiakona opolskiego Mikołaja Wolffa, pośród innych parafii archiprezbiteratu cieszyńskiego (pod nazwą "Freyenstat"). W okresie Reformacji kościół został przejęty przez ewangelików. 14 kwietnia 1654 został im odebrany przez specjalną komisję. 15 października tego samego roku Andrzej Scodonius, kościelny komisarz cieszyński, dokonał nowego podziału komisariatu cieszyńskiego na archiprezbiteraty (dekanaty), w tym nowy dekanat frysztacki.
W 1572 roku miasto Frysztat wraz z okolicznymi wioskami zostało sprzedane przez księcia Wacława III Adama Wacławowi Cyganowi ze Słupska tworząc frysztackie państwo stanowe, istniejące do 1850 roku. Należący do najwyższej arystokracji austriackiej ród Larisch-Mönich stał się jego właścicielem w 1792 roku. 22 kwietnia 1611 roku Frysztat został nawiedzony przez pożar. Od XIX wieku nastąpił gwałtowny rozwój górnictwa i przemysłu hutniczego w okolicy miasta. W 1849 Frysztat został siedzibą powiatu sądowego podległego powiatowi cieszyńskiemu, który usamodzielnił się w 1855 (niem. Powiat polityczny Frysztat)
Według austriackiego spisu ludności z 1910 roku Frysztat miał 5058 mieszkańców, z czego 4835 było zameldowanych na stałe, 2878 (59,5%) było polsko-, 1704 (35,2%) niemiecko- i 253 (5,2%) czeskojęzycznymi, 4437 (87,7%) katolików, 266 (5,2%) ewangelików, 1 kalwinista, 341 (6,7%) wyznawców judaizmu oraz 13 (0,3%) osób innej religii lub wyznania.
W 1904 roku w miejscowości utworzone zostało gniazdo najstarszej polskiej organizacji sportowej Polskiego Towarzystwa Gimnastycznego „Sokół”. Prezesem organizacji był Stanisław Fierla. Organizacja liczyła w miejscowości początkowo 60 członków.
Po zakończeniu I wojny światowej tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli dowództwo II baonu Milicji Polskiej Śląska Cieszyńskiego pod dowództwem por. dr. Kiszy, a później por. Antoniego Łukosia, której podlegały lokalne oddziały milicji.
Po podziale Śląska Cieszyńskiego w 1920 roku w granicach Czechosłowacji, mimo że większość mieszkańców miasta i jego okolic stanowili Polacy. W 1921 liczyło 7767 mieszkańców oraz 635 domów. W latach 1938–1939 miasto to wraz z całym Zaolziem stało się częścią państwa polskiego, w którym było siedzibą powiatu frysztackiego.
W 1948 roku Frysztat połączono z kilkoma okolicznymi miejscowościami, w tym z miastem Karwiną, od którego nowy organizm miejski otrzymał nową nazwę. W następnych latach w granicach Frysztatu zaczęto budować nowe osiedle, później przezwane Nowym Miastem, mimo to Frysztat do dnia dzisiejszego stanowi historyczno-zabytkowe centrum tego przemysłowego miasta.
W latach 1912–1961 przez Frysztat przebiegała kolej wąskotorowa o cechach tramwaju, zwana "lokalką", której końcowy przystanek znajdował się na frysztackim rynku.
W mieście urodził się w 1918 m.in. Henryk Flame – polski dowódca wojskowy, kapral pilot Wojska Polskiego, kapitan Narodowych Sił Zbrojnych (ps. „Grot”, „Bartek”).
Z miastem związany jest Leon Derlich (1905 – 1965) – etnograf, językoznawca amator, dialektolog, publicysta, współpracownik ruchu oporu, polski patriota.
Zabytki.
Pomiędzy pałacem a budynkiem poczty znajduje się rzadki obiekt – barokowa figura św. Patryka – patrona Irlandii. Jest to jeden z dwóch pomników tego świętego w Czechach (drugi w Lutyni Dolnej). Oba zostały postawione przez ówczesnego właściciela frysztackiego państwa stanowego – hrabiego Mikołaja von Taaffe, którego korzenie wywodziły się z Irlandii.

</doc>
<doc id="128102" url="https://pl.wikipedia.org/wiki?curid=128102" title="Wolbórz (gmina)">
Wolbórz (gmina)

Wolbórz (do 1953 "gmina Bogusławice") – gmina miejsko-wiejska w województwie łódzkim, w powiecie piotrkowskim. W latach 1975–1998 gmina położona była w województwie piotrkowskim.
Siedzibą gminy jest miasto Wolbórz.
Według danych z 31 grudnia 2007 gminę zamieszkiwało 7587 osób.
Gmina znajduje się na terenie Sulejowskiego Parku Krajobrazowego. Przepływają tędy rzeki Wolbórka i Moszczanka. W obszarze gminy znajduje się część Zalewu Sulejowskiego.
Struktura powierzchni.
Według danych z roku 2007 gmina Wolbórz ma obszar 151,66 km², w tym:
Gmina stanowi 10,61% powierzchni powiatu piotrkowskiego.
Historia.
Istniejąca do roku 1954 Gmina Bogusławice została przekształcona w Gromadzką Radę Narodową w Wolborzu, a w 1973 roku władze PRL tworząc nowy podział administracyjny kraju utworzyły gminę Wolbórz.
Więcej na temat historii gminy w artykule o Wolborzu.
Rezerwaty przyrody.
Na terenie gminy znajdują się następujące rezerwaty przyrody:
Komunikacja.
Przez gminę przebiega droga szybkiego ruchu nr 8 (Warszawa – Katowice – Wrocław).
Sąsiednie gminy.
Będków, Mniszków, Moszczenica, Piotrków Trybunalski, Sulejów, Tomaszów Mazowiecki, Ujazd
Gminy partnerskie.
Jabłonka

</doc>
<doc id="128103" url="https://pl.wikipedia.org/wiki?curid=128103" title="PZL-105 Flaming">
PZL-105 Flaming



</doc>
<doc id="128104" url="https://pl.wikipedia.org/wiki?curid=128104" title="Pomezania">
Pomezania

Pomezania (niem. "Pomesanien," prus. "*Pomedjan") – kraina historyczna oraz dawne terytorium plemienne, położone w zachodniej części Prus, istniejące do XIII wieku, które zostało później podzielone pomiędzy Prusy Górne i ziemię malborską.
Etymologia.
Nazwę "Pomezania" wywodzi się od zrekonstruowanego pruskiego słowa *"Pomedjan" oznaczającego "lesisty kraj", "kraj pod lasami".
Położenie.
Pomezania sąsiadowała z Pogezanią, Sasinią, ziemią chełmińską oraz z Pomorzem Gdańskim. Naturalne granice regionu wyznaczały kolejno: Wisła na zachodzie, Nogat na północnym-zachodzie, jezioro Drużno na północy, Drwęca na południowym wschodzie i Osa na południu. Obecnie ziemie te leżą na terenie województwa pomorskiego, warmińsko-mazurskiego i kujawsko-pomorskiego.
Historia.
Pomezania należała do najmłodszych pruskich ugrupowań plemiennych. Uformowało się ono w wyniku zajęcia przez Prusów na przełomie XII i XIII w. obszarów między Osą i Wisłą a rzeką Dzierzgoń. Do końca XII wieku zachodnia i południowa Pomezania była zasiedlona przez ludność słowiańską (kasztelania świecka) w rejonie grodów: Nowy Dwór, Zwiniarz, Gutowo, Łanioch, Pokrzydowo, Trzcin, Tarczyny, Grążawy i z granicą z Prusami między Nielbarkiem a Szynwałdem. Ekspansja terytorialna społeczności związanych z pruskim kręgiem kulturowym przybrała na sile w XII stuleciu. Zasiedlone zostały wówczas tereny znajdujące się na południe i wschód od rzeki Dzierzgoń. W latach 1213, 1216, 1220, 1226, 1252 miały miejsce pruskie rejzy łupieżcze, które spowodowały upadek struktur osadniczo-terytorialnych związanych ze słowiańską strefą chełmińsko-dobrzyńską w południowej części Pojezierza Iławskiego oraz z Pomorzem Wschodnim. Przypuszczalnie w trakcie tych wydarzeń zostały zniszczone przez Prusów piastowskie grody w Węgrach koło Malborka i w Podzamczu koło Kwidzyna. Niewątpliwie już w drugiej połowie XII w. zasiedlone zostały obszary całego Pojezierza Iławskiego utożsamianego z historyczną ziemią pruską Pomezanią i taki obraz sytuacji osadniczej tego obszaru przedstawiają wzmianki zawarte w krzyżackich źródłach pisanych. 
W 1 połowie XIII wieku całą Pomezanię opanowali Prusowie, wypierając zamieszkującą ją wcześniej na północy i południu tej krainy ludność słowiańską. Przypuszczalnie centrum osadniczym Pomezanii był gród w Starym Dzierzgoniu. Na południu Pomezanii znajdowały się ziemie: "Resia, Resla", "Resya" lub "Rezija" (w rejonie Prabut i jeziora Dzierzgoń), "Geria", "Prezla", "Rudencz", "Komor", "Pobuz", "Loypicz", "Lingwar" lub "Lynguar", "Alyem" i "Pasulōwō", "Posolua" lub "Posoloua", ciągnąca się na północ być może aż do okolic Starego Pola, która była we wczesnym średniowieczu zamieszkiwany przez ludność słowiańską. 
Pomezania to jeden z pierwszych terenów podbitych przez Zakon krzyżacki. W czasie I powstania pruskiego Pomezanowie walczyli przeciwko Zakonowi, natomiast podczas II powstania nie przyszli powstańcom z pomocą. Zachowali język i obyczaje, co umożliwiło w XVI wieku sporządzenie słownika języka pruskiego i katechizmu pruskiego („Enchiridion Pruski”). Pomezania jako pierwsza kraina pruska uległa osadnictwu niemieckiemu i polskiemu po podboju krzyżackim. Jej terytorium znalazło się w XIII wieku w obrębie Prus Górnych (niem. "Oberland").
28 lipca 1243 r. na terenie Pomezanii utworzono decyzją legata papieskiego Wilhelma z Modeny diecezję pomezańską, jedną z czterech diecezji pruskich. Obejmowała ona teren większości Prus Górnych leżący między Warmią a ziemią chełmińską. Siedzibą diecezji była katedra pomezańska w Kwidzynie, a podlegała ona metropolii w Rydze. Zarówno samą diecezję, jak i dominium należące do biskupów pomezańskich również nazywano Pomezanią. Dobra pomezańskie zostały zsekularyzowane w 1525 roku i włączone do okręgu górnopruskiego.
Miasta.
Do miast leżących współcześnie na terenie Pomezanii należą:
Miasta zdegradowane.
Do miast Pomezanii (które jednak z różnych przyczyn utraciły status miasta) należą również:

</doc>
<doc id="128105" url="https://pl.wikipedia.org/wiki?curid=128105" title="Rodzina bez Nazwiska">
Rodzina bez Nazwiska

Rodzina bez Nazwiska (fr. "Famille sans nom", 1889) – dwutomowa powieść Juliusza Verne’a z cyklu "Niezwykłe podróże".
Pierwsze polskie wydanie, w przekładzie Iwony Janczy, pojawiło się jako książka i jako e-book w 2014.
Akcja książki rozgrywa się na terenie dzisiejszego Quebecu w Kanadzie w latach 1837-8 podczas rebelii.

</doc>
<doc id="128109" url="https://pl.wikipedia.org/wiki?curid=128109" title="Włosień kręty">
Włosień kręty

Włosień kręty, włosień spiralny, trychina ("Trichinella spiralis") – gatunek pasożytniczego nicienia z rodziny Trichinellidae. Jest jednym z najgroźniejszych pasożytów człowieka – wywołuje chorobę włośnicę (trychinozę), która może mieć ciężki przebieg, kończący się niekiedy śmiercią.
Cykl rozwojowy.
W cyklu życiowym włośni występuje zwykle różnych żywicieli, z których każdy jest żywicielem ostatecznym. Żywiciele pośredni nie występują, ponieważ u każdego żywiciela rozwijają się formy dorosłe.
Należy do pasożytów poliksenicznych (wielodomowych) tzn. może występować u różnych gatunków ssaków mięsożernych lub wszystkożernych (świnia, lis, kot, niedźwiedź, wilk, szczur czy człowiek).
Zarażenie następuje po zjedzeniu zarażonego mięsa, w wypadku człowieka najczęściej świni lub dzika, rzadziej konia, albo jego przetworów zawierających inwazyjne larwy włośnia krętego, nie poddanych odpowiedniej obróbce termicznej. Gotowanie kilograma mięsa w całości musi trwać ponad pół godziny, aby zginęły wszystkie larwy.
W żołądku człowieka, pod wpływem enzymów trawiennych, otorbione larwy (znajdujące się wcześniej w mięśniach zwierzęcia) wydostają się z otoczek, a następnie przedostają się do jelita cienkiego. Tam w ciągu 48–72 godzin osiągają dojrzałość płciową i kopulują. Samce osiągają 1,4–1,6 mm, a samice 3–4 mm długości. U samców nie występują szczecinki kopulacyjne, mają natomiast dwa stożkowate wyrostki na końcu ciała.
Embriogeneza i wylęg następuje jeszcze w macicy. Samica rodzi około 1500 żywych larw, każda o długości 0,07–0,10 mm. Larwy dostają się do krwiobiegu lub układu limfatycznego żywiciela, a z krwią lub limfą do mięśni poprzecznie prążkowanych. Po wniknięciu do włókna mięśniowego zwijają się spiralnie i otorbiają. Niektóre giną, inne zachowują zdolność do zarażania nawet przez kilkadziesiąt lat (nawet 50). Te, które przetrwają mogą powodować poważne zaburzenia w organizmie, a nawet prowadzić do śmierci.
Wykrywanie włośni w produktach spożywczych.
Wykrywanie włośni w surowym mięsie jest stosunkowo łatwe, choć czasochłonne. Na terenie Unii Europejskiej istnieje obowiązek badania mięsa świń domowych, koni oraz zwierząt łownych (dzików, niedźwiedzi, morsów, krokodyli oraz ptaków) wprowadzanego do sprzedaży. Badania takie wykonuje się metodą wytrawiania próby zbiorczej z zastosowaniem metody magnetycznego mieszania lub metodą równorzędną określoną w rozporządzeniu wykonawczym komisji UE nr 2015/1375 z dnia 10 sierpnia 2015 r. ustanawiające szczególne przepisy dotyczące urzędowych kontroli w odniesieniu do włośni ("Trichinella") w mięsie. W Polsce istnieje możliwość badania mięsa dzików na użytek własny metodą kompresorową.
Do punktu badań trafia najczęściej próbka zbiorcza, którą poddaje się obróbce mechanicznej, trawi się je w specjalnym roztworze składającym się z pepsyny oraz kwasu chlorowodorowego (solnego). Podczas wirowania dochodzi do ostatecznego rozpuszczenia osłonki wapniowej i larwy swobodnie opadają na dno. Próbkę umieszcza się na szkiełku podzielonym na sektory i pod powiększeniem trychinoskopu szuka się larw.

</doc>
<doc id="128111" url="https://pl.wikipedia.org/wiki?curid=128111" title="Pilot dunajskich statków">
Pilot dunajskich statków

Pilot dunajskich statków, Tajemniczy rybak lub Tajemniczy pilot (fr. "Le Pilote du Danube", 1908) – jednotomowa powieść przypisywana Juliuszowi Verne z cyklu "Niezwykłe podróże" złożona z 19 rozdziałów. Oparta została na manuskrypcie Verne’a "Le Beau Danube jaune", a wersję do druku podał syn - Michał.
Pierwszy polski przekład autorstwa Marii Gąsiorowskiej pojawił się w 1911 pt. "Tajemniczy rybak".

</doc>
<doc id="128112" url="https://pl.wikipedia.org/wiki?curid=128112" title="Bezpiecznik">
Bezpiecznik

Bezpiecznik – podstawowy element zabezpieczający urządzenie, jego fragment lub użytkownika przed określonym czynnikiem zagrażającym. Należy on do grupy urządzeń zabezpieczających.
Działanie bezpiecznika.
Zasada działania bezpiecznika powinna:

</doc>
<doc id="128114" url="https://pl.wikipedia.org/wiki?curid=128114" title="Druga ojczyzna">
Druga ojczyzna

Druga ojczyzna (fr. "Seconde Patrie", 1900) – dwutomowa powieść Juliusza Verne’a z cyklu "Niezwykłe podróże" złożona z 32 rozdziałów. Książka stanowi kontynuację powieści szwajcarskiego pastora Johanna Davida Wyssa "Robinson szwajcarski". Powieść Verne’a zaczyna się dokładnie w tym momencie, gdy kończy się akcja książki Wyssa.
Pierwsze (i jak do tej pory jedyne) polskie wydanie przekładu autorstwa Heleny S. ukazało się w 1901 w 29 odcinkach w piśmie tygodniowym ilustrowanym "Ziarno" pt. "Druga ojczyzna" (z ilustracjami George’a Rouxa).

</doc>
<doc id="128115" url="https://pl.wikipedia.org/wiki?curid=128115" title="Testament dziwaka">
Testament dziwaka

Testament dziwaka (fr. "Le Testament d’un excentrique", 1899) – dwutomowa powieść Juliusza Verne’a z cyklu "Niezwykłe podróże".
Pierwszy polski przekład (przetłumaczyła Michalina Daniszewska) w odcinkach pojawił się w 1900. Drukowany był wtedy również w „Dzienniku Chicagoskim” (p.t. "Testament milionera chicagoskiego"). W postaci książkowej powieść ukazała się po raz pierwszy w 1902.
Fabuła.
Ekscentryczny milioner z Chicago, William J. Hypperbone umierając, pozostawia ogromny spadek, opiewający na sumę 60 mln ówczesnych dolarów.
Otrzyma go osoba, która ukończy jako pierwsza "grę w Stany Zjednoczone". Jest to zmodyfikowana przez niego stara gra "Gęś". Gracze są tu żywymi pionkami, a poszczególnymi polami na planszy gry są wszystkie ówczesne Stany Zjednoczone Ameryki. W zależności od wyrzuconych punktów gracze przemieszczają się po całym terytorium USA, od stanu do stanu, kierując się do wyznaczonego im punktu.
Nagrodę główną może wygrać tylko jedna z sześciu osób wylosowana spośród wszystkich pełnoletnich mieszkańców Chicago. W grze bierze także udział siódmy gracz, tajemnicza postać ukrywająca się pod inicjałami "X.K.Z.", dodana poza losowaniem wolą milionera w jego testamencie.

</doc>
<doc id="128116" url="https://pl.wikipedia.org/wiki?curid=128116" title="Testament ekscentryka">
Testament ekscentryka



</doc>
<doc id="128117" url="https://pl.wikipedia.org/wiki?curid=128117" title="Wspaniałe Orinoko">
Wspaniałe Orinoko

Wspaniałe Orinoko (fr. "Le Superbe Orénoque") – dwutomowa powieść Juliusza Verne’a z cyklu "Niezwykłe podróże" wydana po raz pierwszy w 1898 roku. Tom 1. złożony jest z 15 rozdziałów, a tom 2. z 14 rozdziałów.
Pierwszy polski przekład autorstwa Wacława Leszka Kobieli pojawił się w 1996; natomiast w 2015 wydany został przekład Andrzeja Zydorczaka.

</doc>
<doc id="128119" url="https://pl.wikipedia.org/wiki?curid=128119" title="SPAD 51">
SPAD 51

SPAD 51C1 (skrót od fr. Societe pour l'Aviation et ses Derives) – francuski dwupłatowy samolot myśliwski. Zaprojektowany i zbudowany w 1923 roku we francuskiej wytwórni lotniczej Bleriot Aeronautigue w Suresnes.
Historia.
W drugiej połowie 1923 roku inż. André Herbemont zaprojektował dwupłatowy samolot myśliwski o oryginalnej konstrukcji napędzany silnikiem gwiazdowym. Samolot otrzymał oznakowanie SPAD 51C1. 
Prototyp samolotu oblatano 16 czerwca 1924 roku. Podczas prób w locie samolot wykazywał dobrą zwrotność i dużą prędkość oraz osiągał zamierzone przez konstruktora parametry lotu. Właściwości pilotażowe były poprawne, lecz ujawniła się jedna lecz zasadnicza wada – samolot trudno wychodził z korkociągu. Przed uruchomieniem produkcji seryjnej konstruktor usiłował wyeliminować tę wadę, co mu się nie udało.
Górny płat – dwudźwigarowy charakteryzował się skosem do tyłu, dolny płat – jednodźwigarowy był prosty. Miały one konstrukcję metalową, były pokryte płótnem. Lotki umieszczono na obu płatach. Komorę płatów połączono starannie oprofilowanymi słupkami i usztywniono cięgnami stalowymi. Kadłub miał konstrukcję drewnianą skorupową, składającą się z pracującego pokrycia drewnianego. Skorupę wykonano z trzech warstw z forniru tulipanowca klejonego ukośnie na odpowiednim szablonie i usztywniono od wewnątrz kilkoma wręgami. Z zewnątrz skorupę kadłuba oklejono płótnem. Tylko przód kadłuba, w którym umieszczono silnik, miał metalową konstrukcję kratownicową i był pokryty blachą duraluminiową. Usterzenie było drewniane, stateczniki pokryte sklejką, stery płótnem. Dla ułatwienia transportu i hangarowania końcówki stateczników można było podnosić do góry. Samolot SPAD 51C1 był nowoczesną konstrukcją i miał dobre osiągi. Natomiast wytrzymałość konstrukcji samolotu była niedostateczna.
Produkcję seryjną samolotu myśliwskiego SPAD 51C1 uruchomiono w 1926 roku, wyprodukowano 64 egzemplarze tego samolotu, z czego 50 sztuk sprzedano do Polski.
Użycie samolotu w lotnictwie polskim.
Samoloty myśliwskie SPAD 51C1 zostały zakupione we Francji w 1925 roku w ilości 50 sztuk wraz z podobnymi samolotami SPAD 61C1, w celu zastąpienia włoskich samolotów myśliwskich Balilla A.1. Samoloty dostarczono do Polski w 1926 roku. Skierowano je na wyposażenie 121 i 122 eskadry myśliwskiej 1 pułku lotniczego. Używano ich również do szkolenia i treningu pilotów w eskadrach treningowych 1 pułku lotniczego, Centrum Wyszkolenia Oficerów Lotnictwa w Dęblinie, Szkole Strzelania i Bombardowania w Grudziądzu oraz w Centralnej Eskadrze Treningowej.
Samoloty te jednak bardzo często ulegały katastrofom. Z uwagi na słabą wytrzymałość konstrukcji, rozsypywały się w powietrzu. Pod koniec służby zakazano akrobacji na nich bez spadochronu. Aby zwiększyć tę wytrzymałość podawano je renowacji w Centralnych Warsztatach Lotniczych, co jednak nie przyniosło spodziewanych efektów. Ostatecznie w 1932 roku wycofano je z eskadr myśliwskich. Następcą samolotu był polski PWS-10 i budowany z licencji PWS-A.
Opis techniczny samolotu SPAD 51C1.
Samolot SPAD 51C1 był jednomiejscowym samolotem myśliwskim, dwupłatem o konstrukcji mieszanej, kabina odkryta. Podwozie klasyczne – stałe. Napęd silnik gwiazdowy, śmigło dwułopatowe, drewniane.

</doc>
<doc id="128124" url="https://pl.wikipedia.org/wiki?curid=128124" title="Włodzimierz Stożek">
Włodzimierz Stożek

Włodzimierz Antoni Stożek (ur. 23 lipca 1883 w Mostach Wielkich k. Żółkwi, zm. 3/4 lipca 1941 we Lwowie) – polski matematyk, jeden z przedstawicieli lwowskiej szkoły matematycznej.
Życiorys.
W 1901 ukończył w Krakowie szkołę średnią, w 1907 studia matematyczne na Uniwersytecie Jagiellońskim, po czym był nauczycielem w gimnazjach w Nowym Targu i Krakowie. W 1909 odbył studia uzupełniające w Getyndze. Po powrocie z Getyngi był nauczycielem w Gimnazjum św. Jacka w Krakowie i dodatkowo asystentem prof. Żórawskiego na UJ. Podczas I wojny światowej służył w armii austriackiej. W 1921 doktoryzował się i został kierownikiem Katedry Matematyki Wydziału Inżynierii Lądowej i Wodnej Politechniki Lwowskiej. Zajmował się m.in. teorią potencjału logarytmicznego i newtonowskiego. W 1922 został profesorem nadzwyczajnym matematyki na Wydziale Ogólnym Politechniki Lwowskiej, a w 1926 profesorem zwyczajnym na Wydziale Inżynierii Lądowej i Wodnej tej uczelni. Wielokrotnie był dziekanem i prodziekanem tych wydziałów. W latach 1922–1926 kierował III Katedrą Matematyki i od 1926 I Katedrą Matematyki. W okresie sowieckiej okupacji Lwowa 1939-1941 nadal prowadził działalność naukową. Zamordowany przez Gestapo w nocy z 3 na 4 lipca 1941 na Wzgórzach Wuleckich w grupie polskich profesorów we Lwowie wraz z dwoma synami. .

</doc>
<doc id="128127" url="https://pl.wikipedia.org/wiki?curid=128127" title="Skarbnik">
Skarbnik

Skarbnik – osoba powołana do strzeżenia i opiekowania się skarbem.
W dawnej Polsce tytuł skarbnika był tylko honorowym urzędem ziemskim, natomiast ministrami finansów byli podskarbiowie (nadworni, koronni, litewscy, pruscy).
Współcześnie skarbnik to główny księgowy jednostki samorządu terytorialnego.

</doc>
<doc id="128129" url="https://pl.wikipedia.org/wiki?curid=128129" title="Cześnik">
Cześnik

Cześnik – urzędnik nadworny w średniowiecznej Polsce (XIII wiek), dbający o „piwnicę” monarchy, a podczas biesiady podający mu puchary z winem. Od XIV w. urząd ten stał się honorowy (na przykład cześnik koronny), a więc niepociągający za sobą żadnych obowiązków. W Rzeczypospolitej Szlacheckiej był niższym urzędem ziemskim (w hierarchii urzędów (1768) w Koronie przed łowczym i za podstolim, na Litwie przed horodniczym i za podczaszym).
Tytuły odojcowskie i odmężowskie.
Tradycyjnie dzieci cześnika miały prawo do tytułu odojcowskiego. Dla synów tytułem takim był "cześnikowic", a dla córek "cześnikówna". Żony cześnika miały prawo do tytułu odmężowskiego – "cześnikowa".
Kultura polska.
W kulturze polskiej urząd pojawia się w komedii "Zemsta" Aleksandra Fredry, gdzie jednym z jej bohaterów jest cześnik Maciej Raptusiewicz, oponent rejenta Milczka w sporze o mur.
Cześnikowa natomiast jest jedną z postaci w operze "Straszny dwór" z librettem Jana Chęcińskiego i muzyką Stanisława Moniuszki, stryjenką dwóch młodych żołnierzy, głównych męskich bohaterów dzieła, Zbigniewa i Stefana. Jako pierwsza dom Miecznika z Kalinowa określa tytułowym mianem Strasznego dworu i snuje intrygę mającą na celu niedopuszczenie do spotkania bratanków z córkami starego przyjaciela ich ojca, chcąc ożenić chłopców z córkami zaprzyjaźnionej z nią samą Skarbnikowej ze Skier.

</doc>
<doc id="128130" url="https://pl.wikipedia.org/wiki?curid=128130" title="Marek Kac">
Marek Kac



</doc>
<doc id="128132" url="https://pl.wikipedia.org/wiki?curid=128132" title="Stolnik">
Stolnik

Stolnik () – w Polsce do XIII w. urzędnik sprawujący pieczę nad stołem panującego. Do jego obowiązków należało nakrycie stołu do uczty, a w czasie jej trwania kierowanie podawaniem potraw. W okresie rozbicia dzielnicowego stolnik miał zastępcę podstolego. W XIV–XVI w. honorowy urząd ziemski. W Koronie i na Litwie istniały urzędy stolnika wielkiego, m.in. późniejszy król Stanisław August Poniatowski był w latach 1755–1764 stolnikiem wielkim litewskim.
Jedna z postaci epopei Adama Mickiewicza "Pan Tadeusz" nosi miano Stolnika. Był on właścicielem zamku Horeszków. Został zabity przez Jacka Soplicę, ojca Tadeusza.
Stolnik jest także jedną z postaci wymienionych w operze "Straszny dwór" z librettem Jana Chęcińskiego i muzyką Stanisława Moniuszki. Był on ojcem dwóch młodych rycerzy, głównych męskich bohaterów dzieła, Zbigniewa i Stefana. Jego przyjaciel, Miecznik z Kalinowa, określił go jako zucha podobnego lwiej naturze, który nie lękając się niczego, śród boju łatwo radził sobie z przeciwnikami i nawet czart nie był mu straszny.
Tradycyjnie dzieciom stolnika przysługiwały tytuły odojcowskie. Dla synów był to stolnikowic lub stolnikowicz, a dla córek stolnikówna lub stolniczanka.

</doc>
<doc id="128133" url="https://pl.wikipedia.org/wiki?curid=128133" title="Roślina zbożowa">
Roślina zbożowa



</doc>
<doc id="128134" url="https://pl.wikipedia.org/wiki?curid=128134" title="Rośliny zbożowe">
Rośliny zbożowe



</doc>
<doc id="128135" url="https://pl.wikipedia.org/wiki?curid=128135" title="Łowczy">
Łowczy

Łowczy – we wczesnośredniowiecznej Polsce urzędnik królewski zajmujący się organizacją łowów monarchy.
Urząd ten utrzymał się po przemianach ustrojowych (monarchia stanowa, później demokracja szlachecka) i stał się dożywotnim i honorowym, a więc nie pociągającym za sobą żadnych obowiązków. W I Rzeczypospolitej wykształciły się dwa urzędy dworskie: łowczy wielki koronny i łowczy wielki litewski. W hierarchii urzędów ziemskich inny urząd łowczego był niższym urzędem ziemskim.
Także oficjalista w większych majątkach ziemskich oraz funkcja w klubach, związkach i kołach łowieckich.
Tytuły odojcowskie i odmężowskie.
Dzieciom łowczego przysługiwały tytuły odojcowskie. Dla synów był to łowczyc, a dla córek łowczanka. Żony łowczego miały prawo do tytułu odmężowskiego łowczyna.

</doc>
<doc id="128136" url="https://pl.wikipedia.org/wiki?curid=128136" title="Koniuszy">
Koniuszy

Koniuszy (łac. "praefectus stabuli", franc. "écuyer"; niem. "Stallmeister") – zarządca stadnin i stajni na dworach królewskich i magnackich; później tylko zaszczytny tytuł dworski. 
W dziejach Rzeczypospolitej.
W średniowiecznej Polsce (od XIII w.) i innych krajach (np. na Węgrzech – "főlovászmester") urzędnik królewski sprawujący początkowo nadzór nad stajnią monarchy, później nad stadninami w jego dobrach. Jako funkcyjny urząd dworski z biegiem czasu przekształcał się w honorowy, będąc np. w I Rzeczypospolitej urzędem ziemskim w Wielkim Księstwie oraz honorowym urzędem dworskim w Koronie i na Litwie.
Jako godność senatorska.
Trzy urzędy dawnych koniuszych w niejasnych okolicznościach na początku XVI w. trafiły do Senatu Rzeczypospolitej. Byli to: konarski sieradzki, konarski łęczycki i konarski inowrocławski. W średniowieczu "konarski" był nazwą urzędu koniuszego, która w początku XV w. praktycznie zanikła. Nazwa przetrwała tylko w tych trzech ziemiach, ale przypisano ją do rzekomej godności kasztelana z miejscowości Konary. Gdy formował się senat i włączano do niego wszystkich senatorów mniejszych, trzej "konarscy" zostali zaliczeni do grona kasztelanów.
Tytuły odojcowskie i odmężowskie.
Dzieciom koniuszego przysługiwały tytuły odojcowskie. Dla synów tytułem takim był "koniuszyc", a dla córek – "koniuszanka". Małżonki miały prawo do tytułu odmężowskiego "koniuszyna".

</doc>
<doc id="128137" url="https://pl.wikipedia.org/wiki?curid=128137" title="Beskid Morawsko-Śląski">
Beskid Morawsko-Śląski



</doc>
<doc id="128138" url="https://pl.wikipedia.org/wiki?curid=128138" title="Johann Cruyff">
Johann Cruyff



</doc>
<doc id="128139" url="https://pl.wikipedia.org/wiki?curid=128139" title="Sulejowski Park Krajobrazowy">
Sulejowski Park Krajobrazowy

Sulejowski Park Krajobrazowy – park krajobrazowy położony w województwie łódzkim, utworzony w październiku 1994. Powierzchnia parku wynosi 17 026 ha, jego otulina obejmuje 36 411 ha. Park znajduje się w środkowej części doliny Pilicy (od Skotnik i Łęgu Ręczyńskiego na południu po Smardzewice i Swolszewice Małe koło Tomaszowa Mazowieckiego na północy), a w jego skład wchodzi utworzony na tej rzece w latach 70. XX wieku Zalew Sulejowski. Na Równinie Piotrkowskiej obejmuje teren do rejonu granicy Piotrkowa Trybunalskiego.
Sulejowski Park Krajobrazowy leży na terenie gmin: Ręczno, Aleksandrów, Tomaszów Mazowiecki, Sulejów, Wolbórz, Mniszków oraz miasta Piotrkowa Trybunalskiego. Otulina parku leży na terenie miasta Piotrkowa Trybunalskiego, gmin Wolbórz, Sulejów, Ręczno, Łęki Szlacheckie, Rozprza, Mniszków, Przedbórz, Aleksandrów oraz miasta i gminy Tomaszów Mazowiecki.
Należy wraz z Przedborskim Parkiem Krajobrazowym i Spalskim Parkiem Krajobrazowym do zespołu Nadpilicznych Parków Krajobrazowych.
Akt prawny.
Park został utworzony na mocy Rozporządzenia Nr 3/94 Wojewody Piotrkowskiego z dnia 21 lipca 1994 r. – Dziennik Urzędowy Wojewody Piotrkowskiego z dnia 5 sierpnia 1994 roku, Nr 22, poz. 136. Początkowo obejmował obszar 16 707 ha.
Przyroda i jej ochrona.
Prawie 70% powierzchni parku zajmują lasy, 5% stanowią łąki i pastwiska, a 12% wody powierzchniowe (w tym Zalew Sulejowski 11%).
Na terenie parku oraz jego otuliny znajduje się 11 rezerwatów przyrody:
Chronione są jodły pospolite, świerki, buki, klony i jawory.
Charakter dolinny parku odzwierciedla występowanie muraw nawapiennych, torfów i laków o podłożu piaszczysto-torfowym.
Turystyka.
Przez park przebiega pieszy Szlak Rekreacyjny Rzeki Pilicy.

</doc>
<doc id="128141" url="https://pl.wikipedia.org/wiki?curid=128141" title="Powiat średzki">
Powiat średzki



</doc>
<doc id="128146" url="https://pl.wikipedia.org/wiki?curid=128146" title="Chorąży">
Chorąży

Chorąży – nazwa stopnia w korpusie osobowym podoficerskim (do 2004 roku w osobnym korpusie chorążych). Do korpusu podoficerów należy młodszy chorąży, a do podoficerów starszych należą: chorąży, starszy chorąży i starszy chorąży sztabowy.
Historia.
W średniowiecznej Polsce rycerz trzymający chorągiew swojego oddziału, księcia lub ziemi (stąd jego nazwa).
Później był to urzędnik (łac. "vexillifer") podporządkowany kasztelanowi. W jego kompetencji leżało przygotowanie rycerstwa podczas pospolitego ruszenia i przyprowadzenie go do kasztelana. Po zjednoczeniu państwa był to wyższy urząd ziemski. Dodatkową funkcją chorążego (tylko w Wielkopolsce i tylko do przełomu XV/XVI w.) był udział w sądzie ziemskim.
Jakkolwiek z funkcją „chorążego” spotykamy się bardzo wcześnie, to jednak w oddziałach wojskowych stopień chorążego występuje po raz pierwszy w regestrach z roku 1589. Początkowo nie miał on rangi oficerskiej i nadawano go towarzyszowi przeznaczonemu do noszenia chorągwi.
W wieku XVIII oraz w ludowym Wojsku Polskim w latach 1943–1957 stopień chorążego był najniższym stopniem oficerskim. W Wojsku Polskim II RP został wprowadzony w 1919 roku jako stopień między starszym sierżantem a podporucznikiem. Początkowo nadawano go doświadczonym podoficerom, którzy z powodu braków kadrowych byli powoływani na stanowiska oficerskie, lecz z racji nielegitymowania się wymaganym wykształceniem nie mogli zostać oficerami. Chorąży pełnił służbę oficerską, podlegał karom dyscyplinarnym i służbowym jak oficer i miał pewne przywileje stanu oficerskiego, jak np. korzystanie z kasyna, ale nie miał praw do sądu honorowego i towarzyskich w Wojsku Polskim. Demobilizacja przyniosła likwidację „korpusu” chorążych. W połowie 1922 roku wstrzymano mianowanie podoficerów na ten stopień. Od roku 1923 stopień w likwidacji, chorążowie zostali zaliczeni do korpusu podoficerskiego i zrównani w prawach z podoficerami, zgodnie z zasadą ścisłego odseparowania oficerów i szeregowych; od 1935 roku stopień ponownie w użyciu. W 1957 roku został zniesiony, a w 1963 pojawił się ponownie, w związku z utworzeniem korpusu chorążych. Został wówczas umiejscowiony między starszym sierżantem a starszym chorążym. W 1967 roku poniżej chorążego utworzono w hierarchii stopnień młodszego chorążego. W 2004 roku zlikwidowano korpus chorążych, a stopnie wchodzące w jego skład przeniesiono do korpusu podoficerów.
Tytuły odojcowskie i odmężowskie.
W przeszłości dzieciom chorążego przysługiwały tytuły odojcowskie. Dla synów tytułem takim był "chorążyc", a dla córek "chorążanka". Żony miały prawo do tytułu odmężowskiego – "chorążyna". Także wnukowie, o ile nie posiadali własnych godności, używali według zwyczaju – co nie było jednak prawnie usankcjonowane – tytułu "chorążowic," zgodnie z popularną maksymą: „Szlachcic bez tytułu jak lis bez ogona” (znanego z „Pana Tadeusza” Adama Mickiewicza w wersji: „Chart bez ogona jest jak szlachcic bez urzędu” (księga pierwsza).
Oznaczenie.
Zgodnie z przepisami ubiorczymi żołnierzy Wojska Polskiego z 1972 roku chorąży nosił na środku taśmy otokowej czapki garnizonowej podoficera umieszczoną w linii równoległej do krawędzi taśmy jedną gwiazdkę. Naramienniki obszyte wokół (z wyjątkiem miejsca wszycia rękawa) jednolitą taśmą szerokości 5 mm. Ponadto jedna gwiazdka umieszczona wzdłuż linii prostej biegnącej przez środek naramiennika w odległości 3 cm od wszycia rękawa.
Przepisy ubiorcze z 1952 roku stanowiły, że na naramienniku nosił jedną gwiazdkę. Naramiennik nie był obszyty i nie miał tasiemki przez środek
W myśl Przepisu Ubioru Polowego Wojsk Polskich r. 1919: naramienniki kurtki i płaszcza oszyte dokoła wzdłuż wolnej krawędzi taśmą karmazynową wełnianą o szerokości 1 cm. Na środku naramiennika wzdłuż, jedna gwiazdka haftowana oksydowanymi
nićmi lub wytłaczana pięciopromienna, o ostrych promieniach.
Na czapce na szwach tasiemka wełniana karmazynowa szerokości 0,5 cm. Na górnej krawędzi otoka dookoła taka sama tasiemka. Pod orzełkiem jedna gwiazdka.
W Wojsku polskim w okresie Sejmu Wielkiego i w wojsku Kościuszki oznaką stopnia była 1 gwiazdka.

</doc>
<doc id="128148" url="https://pl.wikipedia.org/wiki?curid=128148" title="Bolas">
Bolas

Bolas (bola) – broń myśliwska miotana, złożona z dwóch lub więcej kul (metalowych, kamiennych, drewnianych czy skórzanych wypełnionych obciążeniem), połączonych cięgnem (rzemieniem, sznurem). Używana przez Inuitów (Eskimosów) i Indian Ameryki Południowej do ogłuszania poprzez uderzenie kulami, pętania kończyn lub duszenia w wyniku owinięcia cięgnem.

</doc>
<doc id="128149" url="https://pl.wikipedia.org/wiki?curid=128149" title="Rainhill Trials">
Rainhill Trials

Rainhill Trials – konkurs na lokomotywę do obsługi kolei Liverpool – Manchester, zorganizowany w początkach kolei parowej. Odbył się w październiku 1829, niedaleko Rainhill (okolice Liverpoolu) w Anglii.
Kiedy budowa kolei Liverpool – Manchester dobiegała końca, dyrektorzy przedsięwzięcia ogłosili konkurs mający zdecydować, jakich należy użyć maszyn, by ciągnąć wagony. "Rainhill Trials" został zaplanowany jako konkurs otwarty, który miał pokazać wszystkich uczestników na żywo, a następnie dokonać selekcji. Bez względu na to, jakie lokomotywy zostałyby ostatecznie wybrane, dla zwycięzcy konkursu zaoferowano nagrodę 500 £. Jako sędziów konkursu wybrano trójkę znakomitych znawców w początkach kolejnictwa: Johna Kennedy'ego, Johna Rastricka i Nicholasa Wooda.
Lokomotywy, aby zostały zakwalifikowane do konkursu, musiały przejść szereg testów oraz spełnić określone warunki. Kryteria te wielokrotnie poprawiano, aż w końcu ustalono:
Do konkursu przystąpiło dziesięć parowozów, ale ostatecznie w dniu 6 października 1829 wystartowało tylko pięć lokomotyw:
Lokomotywy wykonywały dwa lub trzy kursy dziennie, a każda z maszyn w ciągu kilku dni poddawana była wielu próbom.
Pierwszy z konkursu, po awarii, wypadł Cycloped.
Następny wypadł Perseverance. Po awarii w czasie konkursu Burstall naprawiał go przez pięć dni. Kiedy podczas pierwszych testów nie zdołał osiągnąć wymaganych 10 mil na godzinę, następnego dnia został wycofany z konkursu. Przyznano konstruktorowi 25 £ nagrody pocieszenia.
Sans Pareil prawie ukończyła próby, mimo że pojawiła się wątpliwość, czy jest dozwolone, by mogła współzawodniczyć przy nadwadze trzystu funtów (136 kg). Niemniej przejechała osiem kursów, zanim roztrzaskał się cylinder. Pomimo niepowodzenia została nabyta przez kolej Liverpool-Manchester, gdzie służyła przez dwa lata, zanim ją wypożyczono kolei Bolton-Leigh.
Ostatnią maszyną, która wypadła z konkursu, była Novelty. Zupełne przeciwieństwo Cyclopedu, zbyt nowatorska jak na 1829, lżejsza i znacznie szybsza niż inne lokomotywy w konkurencji. To był prawdziwy ulubieniec tłumu. Osiągając w pierwszym dniu konkursu zaskakującą jak na owe czasy prędkość 28 mph (45 km/h), później doznała uszkodzenia rury w kotle, która nie mogłaby zostać naprawiona właściwie na miejscu w krótkim czasie. Niemniej jednak kontynuowała próby następnego dnia, osiągając tylko 15 mil na godzinę (24 km/h), ulegając ponownemu uszkodzeniu i wypadając z konkursu.
Tak więc Rocket (Rakieta) była jedyną lokomotywą, która wytrzymała próby. Osiągała przeciętnie 12 mil na godzinę, ciągnąc 13 ton, wygrywając 500 £ nagrody. Stephensonowie otrzymali kontrakt na produkcję lokomotyw dla kolei Liverpool – Manchester.
W roku 2002 poddano rewizji konkurs Rainhill Trials, używając dokładnie takich samych replik parowozów. Wciąż bezkonkurencyjna była „Rakieta”. O tych wydarzeniach opowiada film dokumentalny zrealizowany przez telewizję BBC.
Raporty z the Mechanics Magazine, październik 1829
Strona the Science Museum

</doc>
<doc id="128150" url="https://pl.wikipedia.org/wiki?curid=128150" title="Wojski">
Wojski

Wojski (łac. "tribunus") – w średniowiecznej Polsce to urzędnik podporządkowany kasztelanowi. Od XIII wieku był zastępcą kasztelana do spraw wojskowych. Jego zadaniem było pilnowanie porządku w powiecie podczas wyprawy wojennej.
W późniejszym okresie był zwalniany ze służby wojskowej, by opiekować się żonami i dziećmi szlachty będącej na wojnie. Z tego względu na urząd ten wybierano z reguły mężczyzn w podeszłym wieku, o nienagannej reputacji. W I Rzeczypospolitej był to niższy urząd ziemski.

</doc>
<doc id="128151" url="https://pl.wikipedia.org/wiki?curid=128151" title="Sędzia grodzki">
Sędzia grodzki

Sędzia grodzki (łac. "iudex castri") – w średniowiecznej Polsce urzędnik podporządkowany kasztelanowi. Zastępował kasztelana w sądzeniu. Po zjednoczeniu państwa, powstaniu urzędu starosty i wykształceniu starościńskiego sądu grodzkiego sędzia grodzki sądził w tym właśnie sądzie.
Orzekał w sprawach karnych z tzw. czterech artykułów oraz w sprawach cywilnych wnoszonych do sądu grodzkiego, o ile nie był właściwy sąd ziemski. Orzekał na mocy delegowanej mu władzy przez starostę. W razie swej nieobecności wskazywał zastępcę w osobie podsędka.
Tytuły odojcowskie i odmężowskie.
Synom i córkom sędziego przysługiwały tytuły odojcowskie, były to odpowiednio sędzic i sędzianka. Żony miały prawo do tytułu odmężowskiego – sędzina.

</doc>
<doc id="128155" url="https://pl.wikipedia.org/wiki?curid=128155" title="Hippodamos">
Hippodamos



</doc>
<doc id="128156" url="https://pl.wikipedia.org/wiki?curid=128156" title="Brama Morawska">
Brama Morawska

Brama Morawska (czes. "Moravská brána") – kraina geograficzna w Czechach i Polsce, wąskie zapadlisko między łańcuchami górskimi Sudetami i Karpatami. Długość Bramy Morawskiej wynosi około 40 km, natomiast szerokość w zależności od przyjętych norm pomiarowych od 5 do 20 km. Wysokość bezwzględna do 310 m n.p.m., natomiast względna od 200 do 250 m.
Geografia.
Brama Morawska stanowi obniżenie pomiędzy Karpatami Zachodnimi i Pogórzem Śląskim a Sudetami Wschodnimi, będące działem wodnym pomiędzy górną Odrą i Beczwą, a równocześnie zlewiskami Morza Bałtyckiego i Morza Czarnego.
Rozciąga się od Moraw do Śląska w kierunku północno-wschodnim, na długości około 65 km. Od południa ograniczona jest grzbietem Malenik (479 m n.p.m.), od północy zaś doliną rzeki Olzy przy jej ujściu do Odry (województwo śląskie).
Historia.
Brama Morawska od najdawniejszych czasów stanowiła naturalne przejście pomiędzy Sudetami i Karpatami. Tędy przebiegały najważniejsze trakty handlowe z południa Europy nad Morze Bałtyckie (np. jeden z wariantów szlaku bursztynowego, odnoga szlaku rzecznego od Waregów do Greków oraz transkontynentalny szlak radanitów w X–XII w.), a także szlaki z Polski do Czech.
Najważniejszym miastem Bramy Morawskiej jest dziś Ostrawa. U północnego wylotu Bramy Morawskiej po stronie polskiej leżą między innymi takie miasta, jak Racibórz czy Wodzisław Śląski.

</doc>
<doc id="128159" url="https://pl.wikipedia.org/wiki?curid=128159" title="Konsument">
Konsument



</doc>
<doc id="128161" url="https://pl.wikipedia.org/wiki?curid=128161" title="Owsik">
Owsik



</doc>
<doc id="128163" url="https://pl.wikipedia.org/wiki?curid=128163" title="Ukraiński Autokefaliczny Kościół Prawosławny">
Ukraiński Autokefaliczny Kościół Prawosławny

Ukraiński Autokefaliczny Kościół Prawosławny () – istniejący do 15 grudnia 2018 Kościół prawosławny, wywodzący się z prawosławnej diaspory ukraińskiej w Stanach Zjednoczonych oraz w Europie Zachodniej. Członkowie Kościoła mieszkali głównie na zachodzie współczesnej Ukrainy. W latach 1989–2018 była to Cerkiew niekanoniczna. W 2018 r. została uznana przez Patriarchat Konstantynopolitański za legalnie działającą. W wyniku soboru zjednoczeniowego, który obradował w dniu 15 grudnia 2018 w Soborze Mądrości Bożej (Sofijskim) w Kijowie, duchowni Ukraińskiego Kościoła Prawosławnego Patriarchatu Kijowskiego, wespół z duchownymi Ukraińskiego Autokefalicznego Kościoła Prawosławnego oraz częścią duchownych Ukraińskiego Kościoła Prawosławnego Patriarchatu Moskiewskiego, powołali Kościół Prawosławny Ukrainy, a Ukraiński Autokefaliczny Kościół Prawosławny i Ukraiński Kościół Prawosławny Patriarchatu Kijowskiego rozwiązały się. Kościół Prawosławny Ukrainy otrzymał 6 stycznia 2019 od Patriarchatu Konstantynopolitańskiego status kanonicznej cerkwi autokefalicznej.
Nazewnictwo i terminologia.
Ukraiński Kościół Prawosławny nie jest jednolity. Na Ukrainie przed grudniem 2018 działały trzy struktury Kościoła Prawosławnego, wszystkie odwołujące się do dawniejszej tradycji i przywołujące jako swoje początki chrzest Rusi w roku 988 co jest datą symboliczną. Zarazem wszystkie te trzy struktury kościelne powstały w swoim obecnym kształcie po 1991 roku. Ukraiński Kościół Prawosławny Patriarchatu Kijowskiego i Ukraiński Autokefaliczny Kościół Prawosławny uważały się za Kościoły wyłącznie ukraińskie, natomiast Ukraiński Kościół Prawosławny Patriarchatu Moskiewskiego jest częścią rosyjskiego Kościoła Prawosławnego i podlega Patriarchatowi Moskiewskiemu. Podział Kościołów związany jest przede wszystkim z kwestiami politycznymi i nie objawia się w różnicach doktrynalno-teologicznych. Istotne są natomiast całkowicie odmienne interpretacje przeszłości Ukrainy i Rosji przy czym UKP PM zaprzecza odrębności dziejów ukraińskich traktując je część dziejów Rosji i rosyjskiego prawosławia.
Historia.
"Osobne artykuły: Chrzest Rusi i Prawosławna metropolia kijowska."
Za legendarny początek chrześcijaństwa na Ukrainie uważa się obecność apostoła Andrzeja na terenie obecnego Kijowa, co upamiętnia tamtejszy Kościół św. Andrzeja.
Chrześcijaństwo napływało na tereny Ukrainy od południa i z Bizancjum. Pierwsze ośrodki chrześcijańskie powstały w Chersonezie, jaki był częścią imperium rzymskiego.
Za historyczne początki chrześcijaństwa na Ukrainie można uznać chrzest księżniczki Olgi w Konstantynopolu w 957 roku, od czego zaczęła się powolna chrystianizacja kraju przenikającego z Bizancjum. W 988 chrześcijaństwo przyjął kijowski książę Włodzimierz I, co jest dzisiaj uznawane za datę chrztu Rusi. Kościół kijowski stanowił metropolię w składzie Patriarchatu Konstantynopola i patriarcha ekumeniczny dokonywał konsekracji głowy ruskiego prawosławia. Metropolita rezydował w Kijowie.
Za istotną datę w historii Ukraińskiego Kościoła Prawosławnego należy uznać rok 1054, w jakim następuje rozłam chrześcijaństwa na Kościół wschodni i zachodni. Dopiero od tej daty można mówić o Kościele prawosławnym w odróżnieniu od Kościoła zachodniego.
Upadek Rusi Kijowskiej w wyniku najazdu mongolskiego zmienił w zasadniczy sposób sytuację prawosławia na terenie ziem ukraińskich. Metropolia kijowska pozostawała okresowo nieobsadzona lub mająca siedzibę poza Kijowem podlegając patriarchatowi w Konstantynopolu. Więzi z Bizancjum osłabły, choć Konstantynopol nadal pełnił rolę symbolu jednoczącego prawosławie.
Dziedzictwo Kijowa, który na dłuższy czas stracił znaczenie, podjęły trzy ośrodki: halicki, litewski i we Włodzimierzu nad Klaźmą.
Kościół Prawosławny na Ukrainie w wieku XVI pozostawał w większości na terenach będących pod panowaniem Wielkiego Księstwa Litewskiego. Ważną rolę odgrywała metropolia halicka (działająca w latach 1302-1347 oraz 1371-1401) następnie przeniesiona do Lwowa.
Istniała też metropolia litewska, mająca przez pewien czas siedzibę w Nowogródku a następnie w Wilnie, której metropolici tytułowali się m.in. jako kijowscy, haliccy i całej Rusi.
W 1299 metropolita Maksym przeniósł swoją siedzibę do Włodzimierza nad Klaźmą zatrzymując tytuł metropolity kijowskiego i całej Rusi[2]. W 1448 od kijowskiej metropolii wydzieliła się eparchia moskiewska, która nie podporządkowała się Konstantynopolowi. Jej dzieje przynależą do historii Rosyjskiego Kościoła Prawosławnego.
Wraz z unią lubelską niemal połowa obywateli Korony była wyznania prawosławnego. Intelektualnymi centrami prawosławia była Akademia Mohylańska i Akademia Ostrogska.
Na mocy rozejmu andruszowskiego tereny Ukrainy na wschód od Dniepru (lewobrzeże) zostały oderwane od Rzeczypospolitej, a na mocy umowy z Konstantynopolem z 1686 roku Kościół prawosławny na Ukrainie podporządkowany został patriarchatowi w Moskwie. Umowa ta pozwalała m.in. na interwencje Katarzyny II w kwestie wyznaniowe w Rzeczypospolitej.
Prawosławie było wyznaniem Hetmanatu, który powstał w wyniku powstania Chmielnickiego, podnoszącego także obronę prawosławia.
Szczególny okres w sztuce sakralnej a także życia umysłowego związanego z prawosławiem przypada na okres hetmanatu Iwana Mazepy. W architekturze kościelnej szczególna odmiana stylu barokowego tej epoki nazywa się barokiem kozackim. Istotną rolę odgrywała też literatura polemiczna.
Wraz z likwidacją Hetmanatu i rozbiorami Rzeczypospolitej większość Ukraińskiego Kościoła Prawosławnego Kościoła znalazła się w cesarstwie rosyjskim. Zarazem od 1686 roku Kościół prawosławny na Ukrainie podporządkowany był Moskwie na mocy umowy z Konstantynopolem.
Polityka caratu w sprawach Kościoła prawosławnego służyła m.in. rusyfikacji ziem ukraińskich. W kolejnych latach różnice liturgiczne między metropolią kijowską a innymi eparchiami Rosyjskiego Kościoła Prawosławnego były stopniowo likwidowane, ryt unifikowano według wzorca moskiewskiego. Metropolia kijowska straciła również szczególną autonomię administracyjną.
Wyrazem rusyfikacji był m.in. nakaz budowy cerkwi w stylu moskiewsko-jarosławskim lub neobizantyńskim, co miało ujednolicić prawosławną architekturę kościelną w całym imperium.
Współczesność.
Działania zmierzające do nadania Kościołowi prawosławiu na Ukrainie autokefalii rozpoczęły się po zakończeniu I wojny światowej, wraz z walką o niezależną Ukrainę. Zgodnie z tradycją autokefalię nadaje Patriarchat Ekumeniczny Konstantynopola za zgodą Kościoła, z którego nowy Kościół się bezpośrednio wywodzi. Zupełnie inaczej proces ten wyglądał na Ukrainie. W styczniu 1919 r. autokefalię Ukraińskiego Kościoła Prawosławnego ogłosił Dyrektoriat Ukraińskiej Republiki Ludowej z Symonem Petlurą na czele. W październiku 1921 r. Wszechukraiński Sobór Prawosławny, który odbył się w kijowskim Soborze Mądrości Bożej również ogłosił autokefalię. Początkowo władze radzieckie wspierały niezależność UKP. Pod ich wpływem w 1923 r. sobór RKP uznaje autokefalię ukraińskiego prawosławia. W styczniu 1930 r. pod przymusem zdecydowano o samorozwiązaniu Ukraińskiego Autokefalicznego Kościoła Prawosławnego (UAKP). W 1934 r. RKP odbiera UAKP autokefalię, a dwa lata później zlikwidowano ostatnią niezależną parafię.
Podczas niemieckiej okupacji ziem ukraińskich w latach II wojny światowej struktury UAKP zostają odnowione, ale po wyzwoleniu kraju większość hierarchów opuszcza Ukrainę, udając się głównie do Kanady i Stanów Zjednoczonych. W 1971 r. na czele UAKP stanął metropolita Mścisław, bratanek Symona Petlury.
Po obchodach milenium chrztu św. Włodzimierza powstał komitet odrodzenia ukraińskiej autokefalii, a w sierpniu 1989 r. we lwowskiej cerkwi św. św. Piotra i Pawła oficjalnie ogłoszono restytucję UAKP. Miesiąc później z RKP występuje biskup Jan (Bodnarczuk) i wstępuje do UAKP. W czerwcu 1990 r. odbył się Sobór UAKP, który uznał decyzję o likwidacji metropolii kijowskiej za niekanoniczną, i podjął o decyzję o powołaniu Patriarchatu Kijowskiego i Wszechukraińskiego z Mścisławem na czele. W 1992 r. znaczna część gmin przyłącza się do UKP PK, część pozostaje niezależna, ale po śmierci patriarchy Mścisława doszło do odnowienia struktur UAKP z Dymitrem (Jaremą) jako głową Kościoła.
Po śmierci patriarchy Dymitra w 2000 r. na czele Cerkwi stanął metropolita tarnopolski i podolski Metody (Kudriakow), kierujący Cerkwią do śmierci 24 lutego 2015. Nowym zwierzchnikiem Cerkwi wybrano w VI 2015 r. Makarego.
7 września 2018 r. patriarcha konstantynopolitański Bartłomiej mianował egzarchów (biskupów-namiestników) w Kijowie z zadaniem zbudowania cerkwi niezależnej od Rosyjskiej Cerkwi Prawosławnej, która skrytykowała tę decyzję jako naruszenie jej suwerenności. 11 października 2018 r. Patriarchat Konstantynopolitański ogłosił zdjęcie anatemy ze zwierzchnika Patriarchatu Kijowskiego Filareta, co oznaczało uznanie całej struktury za działającą legalnie. Jednocześnie uznał metropolitę Makarego za kanonicznego biskupa prawosławnego, przez co również UAKP stał się Kościołem kanonicznym.
W wyniku soboru zjednoczeniowego, który obradował w dniu 15 grudnia 2018 w Soborze Mądrości Bożej (Sofijskim) w Kijowie, duchowni Ukraińskiego Kościoła Prawosławnego Patriarchatu Kijowskiego, wespół z duchownymi Ukraińskiego Autokefalicznego Kościoła Prawosławnego oraz częścią duchownych Ukraińskiego Kościoła Prawosławnego Patriarchatu Moskiewskiego, powołali Kościół Prawosławny Ukrainy, a Ukraiński Autokefaliczny Kościół Prawosławny i Ukraiński Kościół Prawosławny Patriarchatu Kijowskiego rozwiązały się.
Struktura wewnętrzna.
Zgodnie z danymi PKU ds. Religii ze stycznia 2005 r. UAKP posiadał 1175 wspólnot religijnych z 702 duchownymi. Byli oni zgrupowani w 12 diecezjach kościoła. W 5 klasztorach i 7 misjach Kościoła przebywało łącznie 16 osób. W 7 szkołach UAKP nauczał 169 słuchaczy w systemie dziennym i 76 w systemie zaocznym. Oprócz tego prowadził 361 niedzielnych szkół i wydawał 7 tytułów prasowych.

</doc>
<doc id="128166" url="https://pl.wikipedia.org/wiki?curid=128166" title="Ukraiński Kościół Prawosławny Patriarchatu Kijowskiego">
Ukraiński Kościół Prawosławny Patriarchatu Kijowskiego

Ukraiński Kościół Prawosławny Patriarchatu Kijowskiego (ukr. Українська Православна Церква Київського Патрiархату) – Cerkiew prawosławna na Ukrainie i jednocześnie wspólnota religijna Ukrainy; w latach 1993–2018 Cerkiew niekanoniczna.
Podczas soboru zjednoczeniowego, który obradował w języku angielskim 15 grudnia 2018 roku w soborze Mądrości Bożej (Sofijskim) w Kijowie, duchowni Ukraińskiego Kościoła Prawosławnego Patriarchatu Kijowskiego, wespół z duchownymi Ukraińskiego Autokefalicznego Kościoła Prawosławnego oraz częścią duchownych Ukraińskiego Kościoła Prawosławnego Patriarchatu Moskiewskiego, powołali Kościół Prawosławny Ukrainy, metropolię w jurysdykcji Patriarchatu Konstantynopolitańskiego, który 6 stycznia 2019 roku nadał mu status autokefaliczny. Ukraiński Kościół Prawosławny Patriarchatu Kijowskiego i Ukraiński Autokefaliczny Kościół Prawosławny rozwiązały się. W roku 2019 patriarcha Filaret ogłosił wznowienie działalności przez Patriarchat Kijowski. Kościół Prawosławny Ukrainy ogłosił, że decyzje te są bezskuteczne, a w lipcu 2019 r. podobne stanowisko zajęło ukraińskie ministerstwo kultury, . Patriarcha Filaret pozostał w opozycji do tomosu nadanego przez Konstantynopol, twierdząc, że nie daje on pełni autokefalii Kościołowi Prawosławnemu na Ukrainie.
Nazewnictwo i terminologia.
Na terytorium Ukrainy po 1991 r. ukształtowały się trzy struktury Kościoła Prawosławnego. Wszystkie odwołują się do dawniejszej tradycji i przywołują jako swoje początki chrzest Rusi w roku 988. Podział związany jest przede wszystkim z kwestiami politycznymi oraz ideologicznymi, nie objawia się w różnicach doktrynalno-teologicznych. Ukraiński Kościół Prawosławny Patriarchatu Kijowskiego i Ukraiński Autokefaliczny Kościół Prawosławny uważają się za Kościoły wyłącznie ukraińskie, natomiast Ukraiński Kościół Prawosławny Patriarchatu Moskiewskiego, na prawach szerokiej autonomii, jest częścią Rosyjskiego Kościoła Prawosławnego.
Historia.
Tło historyczne.
Pierwsze wspólnoty chrześcijańskie pojawiły się na terytorium dzisiejszej Ukrainy już w starożytności. Na przełomie IV i V w. została schrystianizowana południowa część Krymu, zamieszkana przez ludność grecką. Ukraiński Kościół Prawosławny Patriarchatu Kijowskiego (UKP PK) uważa się za spadkobiercę prawosławnej metropolii kijowskiej, którą założono w wyniku chrztu Rusi Kijowskiej w 988 r. W wyniku rozbicia dzielnicowego oraz zniszczenia i spadku znaczenia Kijowa podczas inwazji mongolskiej (1240 r.) siedzibę metropolitów kijowskich przeniesiono najpierw do Lwowa, a następnie na Wschód – do Włodzimierza nad Klaźmą (1299 r.), a potem do Moskwy (1325 r.). W 1458 r. dokonano podziału metropolii kijowskiej na dwie odrębne: litewską z siedzibą w Kijowie i moskiewską. Od tego czasu hierarchowie prawosławni z Moskwy przestali używać tytułu metropolitów kijowskich i całej Rusi. W 1596 r. miała miejsce unia brzeska, ale Kościół Prawosławny w Rzeczypospolitej nigdy nie uległ likwidacji – nie wydano żadnego aktu delegalizującego tę konfesję – i formalnie został wskrzeszony w 1620 r., co w 1632 r. oficjalnie uznał król Władysław Waza.
W 1686 r. metropolia kijowska, która do tej pory wchodziła w skład patriarchatu konstantynopolitańskiego, została podporządkowana Moskwie, gdy carscy dyplomaci przekupili ówczesnego sułtana osmańskiego, by ten wymógł na patriarsze wydanie dekretu przekazującego zwierzchność (formalnie tylko czasowo). Na początku XIX wieku Kijów stracił status metropolii i stał się zwykłą eparchią Rosyjskiego Kościoła Prawosławnego.
Utworzenie Patriarchatu Kijowskiego.
W styczniu 1990 r. zgodnie z decyzją Synodu Biskupów RKP ukraińskie diecezje utworzyły oddzielny egzarchat kościoła niezależny w sprawach administracyjnych pod równoważną nazwą UKP PM. Pod wpływem Aktu Niepodległości Ukrainy z sierpnia 1991 r. na Soborze UKP PM na początku listopada 1991 r. przyjęto postanowienie o autokefalii ukraińskiego prawosławia od RKP zgodnie z XXXIV Apostolskim Kanonem Prawosławnym (niezależność polityczna powinna ciągnąć za sobą niezależność kościoła). RKP nie zgodził się nadać Kijowowi autokefalii, co w praktyce wiązałoby się z utratą większości z gmin wyznaniowych kościoła, i w maju 1992 r. Sobór UKP PM zdjął pomysłodawcę secesji – metropolitę Filareta (Denysenkę) – ze stanowiska głowy ukraińskiego prawosławia. Ten uznał Sobór za nieważny w sensie prawa kanonicznego i rozpoczął rozmowy z UAKP na temat zjednoczenia obu kościołów. Na Wszechukraińskim Soborze Prawosławnym 25–26 czerwca 1992 r. doszło do zjednoczenia części parafii, które nadal uznawały zwierzchnictwo Filareta, z UAKP i powstania UKP PK. Patriarchą Kijowskim i Wszechukraińskim wybrano dotychczasowego przywódcę UAKP Mścisława. Po śmierci patriarchy w czerwcu 1993 r. doszło do secesji grupy jego zwolenników i odrodzenia UAKP. Nowym patriarchą UKP PK został metropolita czernihowski Bazyli (Romaniuk), który przyjął imię Włodzimierz. Po jego śmierci w lipcu 1995 r. patriarchą został Filaret. Również w tym wypadku miał miejsce pewien odwrót wiernych kościoła i przejście do UAKP (diecezje iwanofrankowsko-winnicka oraz buczacko-chmielnicka).
Pomimo faktu, że UKP PK nie działał legalnie w sensie prawa kanonicznego, to rozwijał się nie tylko w kraju (1996 r. – powrót do UKP PK diecezji iwanofrankowsko-winnickiej), ale i za granicą (utworzenie metropolii Europy Zachodniej i Kanady, trzech diecezji w Rosji: moskiewskiej, kursko-białogrodzkiej i tobolsko-jenisiejskiej; uznanie przez Kościół Prawdziwych Chrześcijan Prawosławnych Grecji (Starokalendarzyści) zwierzchności patriarchy kijowskiego; komunia z Macedońskim Kościołem Prawosławnym, również niekanonicznym).
Według danych ze stycznia 2005 r. w skład UKP PK wchodziło 3523 wspólnoty religijne zorganizowane w 31 diecezji, 36 klasztorów i 24 misje, w których przebywało 206 zakonników. Posługę kapłańską sprawowało 2693 duchownych. Kościół posiadał 16 zakładów oświatowych, w których naukę pobierało 1,3 tys. uczniów i studentów, w tym 556 osób w formie zaocznej. UKP PK prowadził 1086 szkół niedzielnych.
Udział w tworzeniu autokefalicznego Kościoła Ukrainy i samorozwiązanie.
W 2018 r. patriarcha konstantynopolitański otrzymał wniosek Rady Najwyższej Ukrainy o nadanie Cerkwi na Ukrainie autokefalii, co miałoby się odbyć poprzez odwołanie dekretu z 1686 r., by uniknąć konieczności uzyskania zgody patriarchy moskiewskiego. Wniosek poparli przedstawiciele niekanonicznej Ukraińskiej Autokefalicznej Cerkwi Prawosławnej, o możliwości przejścia do nowej Cerkwi mówiło się też w kontekście części hierarchów Cerkwi podległej patriarchatowi moskiewskiemu. 7 września 2018 r. patriarcha konstantynopolitański Bartłomiej skierował do Kijowa swoich wysłanników (egzarchów) – biskupa Pamfilii Daniela i biskupa Edmonton Hilariona – z zadaniem zbudowania cerkwi niezależnej od Rosyjskiej Cerkwi Prawosławnej. Cerkiew moskiewska skrytykowała tę decyzję jako naruszenie jej suwerenności i zarzuciła Bartłomiejowi łamanie prawa kanonicznego, przewidując że będzie się z nią wiązał wzrost przemocy na Ukrainie w związku z możliwym rzekomym przejmowaniem moskiewskich cerkwi siłą i wbrew wiernym. 11 października 2018 r. Patriarchat Konstantynopolitański ogłosił zdjęcie anatemy ze zwierzchnika Patriarchatu Kijowskiego Filareta, co oznaczało uznanie całej struktury za działającą legalnie w świetle kanonów cerkiewnych. Następnego dnia przedstawiciele Kościoła wezwali wszystkie działające w granicach Ukrainy Cerkwie do podjęcia działań zjednoczeniowych. Przedstawiciele Patriarchatu Konstantynopolitańskiego ogłosili również, że przejęcie kontroli nad metropolią kijowską przez moskiewskiego patriarchę było niezgodne z prawem kanonicznym. Patriarchat Moskiewski przy wsparciu rosyjskiej dyplomacji usiłował bezskutecznie znaleźć poparcie dla zablokowania decyzji patriarchy Konstantynopola, po czym zerwał z nim stosunki i zabronił swoim wiernym i duchownym kontaktów liturgicznych z duchowieństwem podległym Patriarsze Konstantynopolitańskiemu. Również 11 października zwierzchnik Patriarchatu Kijowskiego Filaret zadeklarował, że nie ma przeszkód dla zwołania soboru, na którym utworzona zostanie jedna Cerkiew ukraińska, która następnie otrzyma z Konstantynopola status autokefalicznej. Na sobór oficjalnie zaproszono przedstawicieli wszystkich Cerkwi działających na Ukrainie, jednak Ukraiński Kościół Prawosławny Patriarchatu Moskiewskiego od początku zapowiadał, że nie weźmie w zgromadzeniu udziału.
20 października Święty Synod Ukraińskiego Kościoła Prawosławnego Patriarchatu Kijowskiego jednostronnie nadał zwierzchnikowi tegoż Kościoła dwa tymczasowe tytuły: patriarchy Rusi-Ukrainy, który ma być używany na terenie Ukrainy, oraz arcybiskupa i metropolity kijowskiego i całej Rusi-Ukrainy, którym ma on posługiwać się w kontaktach zewnętrznych.
15 grudnia 2018 r. delegacja Ukraińskiego Kościoła Prawosławnego Patriarchatu Kijowskiego wzięła udział w soborze zjednoczeniowym ukraińskiego prawosławia, podczas którego, wspólnie z reprezentantami Ukraińskiego Autokefalicznego Kościoła Prawosławnego oraz delegacją Ukraińskiego Kościoła Prawosławnego Patriarchatu Moskiewskiego (działającą bez zgody zwierzchników swojego Kościoła) powołała do życia Kościół Prawosławny Ukrainy. Patriarchat Kijowski oraz Cerkiew Autokefaliczna ogłosiły samorozwiązanie.
W czerwcu 2019 r. Filaret, który otrzymał w Kościele Prawosławnym Ukrainy tytuł honorowego patriarchy Ukrainy, zwołał forum „Za Ukraiński Kościół Prawosławny! Za Patriarchat Kijowski!”, na którym stwierdził, iż nie uznaje zapisów tomosu o autokefalii przyznanego Ukraińskiemu Kościołowi Prawosławnemu przez Patriarchat Konstantynopolitański. Zapowiedział zwołanie soboru Patriarchatu Kijowskiego i dalsze funkcjonowanie tej struktury. 20 czerwca 2019 r. Filaret ogłosił wznowienie działalności Patriarchatu Kijowskiego. Na zwołane przez niego zgromadzenie duchowieństwa i wiernych przybyło jednak jedynie dwóch biskupów Kościoła Prawosławnego Ukrainy oraz ok. 200 delegatów świeckich. Kościół Prawosławny Ukrainy ogłosił, że decyzje te są bezskuteczne, a w lipcu 2019 r. podobne stanowisko zajęło ukraińskie ministerstwo kultury.
Liczba wiernych.
Nie istnieją całkowicie wiarygodne dane dotyczące historycznej liczebności poszczególnych ukraińskich związków wyznaniowych. W 2006 Centrum Razumkowa w sondażu oceniło liczbę wiernych Patriarchatu Kijowskiego na 14,9% całego społeczeństwa Ukrainy, co czyniłoby go największym związkiem wyznaniowym w kraju. W sondażu Ukrainian Sociology Service z 2007 podano z kolei, że z Kościołem tym identyfikuje się 32,4% Ukraińców. Zbliżone wyniki podało Centrum Razumkowa w kolejnym sondażu w 2014. W 2012 wskazywano, że rywalizujące ze sobą Ukraiński Kościół Prawosławny Patriarchatu Moskiewskiego oraz Patriarchat Kijowski mają podobną liczbę wyznawców. W 2015 według sondażu fundacji „Demokratyczni inicjatywy” do Cerkwi Kijowskiej należało 44,2% obywateli Ukrainy, przy czym sondaż nie objął Krymu i separatystycznej republiki ługańskiej. Ukraińska Cerkiew Prawosławna Patriarchatu Kijowskiego liczyła w tym okresie 5167 parafii i 62 klasztory, podczas gdy Cerkiew podległa patriarsze moskiewskiemu miała 12 348 parafii i 186 klasztorów.
Sam Kościół w 2011 oceniał liczbę swoich wiernych na ok. 10 mln osób. Według analityk Ośrodka Studiów Wschodnich Katarzyny Jarzyńskiej w rzeczywistości przed Euromajdanem było ich szacunkowo od 4 do 8 mln, jednak po sukcesie Euromajdanu i podczas wojny w Donbasie liczba Ukraińców utożsamiających się z Patriarchatem Kijowskim wzrosła. Przedstawiciele Kościoła twierdzą, że w tym okresie przejęli z rąk Patriarchatu Moskiewskiego około 30 cerkwi parafialnych. W styczniu 2016 w sondażu grupy „Rejting” przynależność do Patriarchatu Kijowskiego zadeklarowało 32% Ukraińców; sondaż nie objął Krymu, Donbasu i republiki ługańskiej. W czerwcu 2017 r. kolejny sondaż, przeprowadzony wspólnie przez pracownie KMYS, Rejting, SOCIS oraz Centrum Razumkowa wykazał, że z Patriarchatem Kijowskim identyfikowało się 39% prawosławnych obywateli Ukrainy (czyli wedle tego samego badania 68,3% wszystkich obywateli kraju), co dawało mu pierwsze miejsce wśród związków wyznaniowych – dla porównania 31% zadeklarowało, że jest po prostu wyznania prawosławnego, a 24,7% obywateli Ukrainy wskazało Ukraiński Kościół Prawosławny Patriarchatu Moskiewskiego.

</doc>
<doc id="128168" url="https://pl.wikipedia.org/wiki?curid=128168" title="Rada Narodowa Księstwa Cieszyńskiego">
Rada Narodowa Księstwa Cieszyńskiego

Rada Narodowa Księstwa Cieszyńskiego – reprezentacja ludności polskiej Księstwa Cieszyńskiego i rząd tymczasowy w latach 1918–1920.
Historia.
Powstała 19 października 1918 roku w Cieszynie m.in. z inicjatywy Józefa Kiedronia. Do Prezydium RNKC wybrano ks. Józefa Londzina, Jana Michejdę, Tadeusza Regera. Naczelnikiem Wydziału Górniczo-Przemysłowego był natomiast Jerzy Wojnar. Sekretarzem wybrano Pawła Bobka. Członkowie Rady reprezentowali trzy polskie stronnictwa polityczne – Polskie Zjednoczenie Narodowe, Polską Partię Socjalno-Demokratyczną Galicji i Śląska Cieszyńskiego oraz Związek Śląskich Katolików.
Zadaniem RNKC było przejęcie władzy w Księstwie Cieszyńskim po rozpadzie Austro-Węgier i włączenie Śląska Cieszyńskiego w granice tworzącego się państwa polskiego. Była pierwszym formalnym rządem na ziemiach polskich w procesie odradzania się Rzeczypospolitej.
W nocy z 31 października na 1 listopada 1918 roku, za pomocą żołnierzy polskich służących w cieszyńskim garnizonie armii austriackiej, dokonała bezkrwawego rozbrojenia żołnierzy austriackich oraz likwidacji austriackiej administracji w Cieszynie, tym samym przejmując władzę na terenie Śląska Cieszyńskiego, a dokładnie nad powiatami bielskim, cieszyńskim oraz frysztackim, w którym władzę próbowali przejąć również Czesi. Niemieckie władze samorządowe początkowo często opierały się przejęciu władzy przez Polaków. W Bielsku ogłoszono konkurencyjną Niemiecką Partyjną Radę Ludową (Der deutsche Volksrat der Parteien), dążącą do przyłączenia tych ziem do Niemieckiej Austrii, podobne nastroje panowały w Cieszynie, Skoczowie, Strumieniu i niektórych gminach ślązakowskich.
Zdarzenia te opisuje Gustaw Morcinek, uczestnik tamtych wydarzeń w opowiadaniu "Noc Listopadowa".
5 listopada 1918 RNKC zawarła z czeskim "Zemským Národním Výborem pro Slezsko" porozumienie, które dzieliło księstwo na strefy wpływów polskich i czeskich na zasadach etnicznych (większość Śląska Cieszyńskiego, z wyjątkiem rejonu Frydku i Polskiej Ostrawy w strefie polskiej). Podział ten nie został jednak później zaakceptowany przez rząd czechosłowacki po proklamowaniu przez ten kraj niepodległości, a miejscowe stosunki polsko-czeskie zaczęły się od końca listopada pogarszać. Szczęśliwie dla strony polskiej miejscowi Niemcy i ślązakowcy w tych dniach wydawali się być mocno zdezorientowani, co ułatwiło wymierzoną przeciwko nim akcję polskich władz. Lidera ruchu ślązakowców, J. Kożdonia aresztowano 30 listopada za agitowanie przeciwko Polsce, po czym w redakcji gazety Ślązak nastąpiły rewizje, cenzura, konfiskaty i zawieszenia.
W związku z nierozwiązaną sprawą przynależności państwowej Śląska Cieszyńskiego w grudniu 1918 RNKC powołała "Tymczasowy Rząd Krajowy Księstwa Cieszyńskiego", którego naczelnikiem został dr Jan Michejda.
Przeprowadzenie wyborów do polskiego parlamentu na kontrolowanym przez Polaków obszarze było zdaniem strony czeskiej równoważne ze złamaniem i unieważnieniem umowy z 5 listopada. Wykorzystała to jako uzasadnienie do ataku zbrojnego na polską strefę. Stało się to 23 stycznia 1919 roku co dało początek walkom polsko-czechosłowackim o Śląsk Cieszyński.
Po ustaleniu linii demarkacyjnej RNKC sprawowała władzę na terenach zajętych przez wojska polskie, tj. na wschód od Kolei Koszycko-Bogumińskiej. Po odwołaniu planowanego plebiscytu na Śląsku Cieszyńskim i ostatecznym podziale Księstwa Cieszyńskiego pomiędzy Polskę i Czechosłowację w dniu 28 lipca 1920 roku RNKC zakończyła swą działalność, oddając władzę administracji RP.
Głównie na podstawie ustalonej w 1918 roku przez RNKC granicy etnicznej (skorygowanej o pojedyncze miejscowości) Polska zajęła w październiku 1938 roku część czechosłowackiego Śląska Cieszyńskiego (Zaolzie).

</doc>
<doc id="128169" url="https://pl.wikipedia.org/wiki?curid=128169" title="Pancytopenia">
Pancytopenia

Pancytopenia - zaburzenie hematologiczne polegające na niedoborze wszystkich prawidłowych elementów morfotycznych krwi: erytrocytów, leukocytów i trombocytów.
Najczęstszą przyczyną pancytopenii jest zmniejszona produkcja komórek w szpiku na skutek jego zaniku lub wyparcia prawidłowych linii komórkowych przez komórki nowotworowe. Pancytopenia może również wystąpić jako powikłanie ciężkiego zakażenia bakteryjnego na skutek upośledzenia wytwarzania komórek krwi oraz ich nadmiernego niszczenia na obwodzie.

</doc>
<doc id="128172" url="https://pl.wikipedia.org/wiki?curid=128172" title="Robert Stephenson">
Robert Stephenson

Robert Stephenson (ur. 16 października 1803, zm. 12 października 1859), angielski inżynier budownictwa, członek Royal Society. Był jedynym synem George'a Stephensona, sławnego inżyniera w dziedzinie kolejnictwa i lokomotyw; wiele osiągnięć powszechnie jest przypisanych jego ojcu, lecz naprawdę to była ich wspólna praca.
Po ukończeniu prywatnej uczelni Bruce Academy w Newcastle upon Tyne terminował u Nicolasa Wooda, kierownika Kopalni Killingworth; w okresie studiów na Uniwersytecie Edynburskim Robert współpracował z ojcem przy jego projektach – pierwszy z nich to kolej Stockton-Darlington. W 1823 Robert wraz z ojcem i Edwardem Pease'em utworzyli spółkę, by budować lokomotywy dla kolei; firma Robert Stephenson &amp; Company wiele wniosła do rozwoju kolejnictwa i istniała do połowy XX wieku.
Robert Stephenson miał wielki udział w pracach nad parowozem "Rocket", który przyniósł zwycięstwo w prestiżowym konkursie Rainhill Trials. Po tym sukcesie firma budowała lokomotywy dla kolei Liverpool-Manchester i innych nowo powstających kolei, łącznie z Leicester-Swannington.
W 1833 Robert objął posadę głównego inżyniera kolei London-Birmingham, pierwszej kolei dochodzącej do Londynu. Linia była wyzwaniem w dziedzinie budownictwa lądowego, szczególnie tunel Kilsby ukończony w 1838.
Konstruował wiele znanych mostów, takich jak High Level Bridge w Newcastle upon Tyne, misternie kuty Bridge Britannia nad Menai Strait, most kolejowy Conwy pomiędzy Llandudno Junction i Conwy czy Royal Bridge Border w Berwick-upon-Tweed.
Od 1847 do śmierci Robert Stephenson udzielał się jako członek parlamentu z ramienia Partii Konserwatywnej. Przez dwa lata od 1855 był prezydentem Instytutu Inżynierów Lądowych. Jego prochy złożono w Westminster Abbey.

</doc>
<doc id="128174" url="https://pl.wikipedia.org/wiki?curid=128174" title="Komes grodowy">
Komes grodowy



</doc>
<doc id="128175" url="https://pl.wikipedia.org/wiki?curid=128175" title="Nibytkankowce">
Nibytkankowce

Nibytkankowce (Parazoa), określane też jako przedtkankowce, nietkankowce (Ahistozoa), a dawniej beztkankowce – podkrólestwo zwierząt (Animalia) grupujące zwierzęta, które w swoim rozwoju nie wykształciły właściwych tkanek, organów (narządów), układu mięśniowego i nerwowego. Charakteryzują się dużą samodzielnością komórek. Ich komórki zróżnicowane są na warstwy okrywającą i wewnętrzną. 
Grupa ta była tradycyjnie opisywana jako Ahistozoa (nietkankowce) i przeciwstawiana tkankowcom (Histozoa). We współczesnych systemach filogenetycznych jest opisywana jako Parazoa i przeciwstawiana tkankowcom właściwym (Eumetazoa). Obejmuje jeden typ:
Niektórzy badacze zaliczają do beztkankowców również płaskowce (Placozoa), które według innych są klasyfikowane jako bazalna grupa tkankowców właściwych (Eumetazoa). Analiza sekwencji całego genomu "Trichoplax adhaerens", jedynego przedstawiciela płaskowców, sugeruje, że wyłoniły się one później niż gąbki, ale przed parzydełkowcami i dwubocznie symetrycznymi.

</doc>
<doc id="128178" url="https://pl.wikipedia.org/wiki?curid=128178" title="Michał Wołodyjowski">
Michał Wołodyjowski

Michał Wołodyjowski, właśc. Jerzy Michał Wołodyjowski herbu Korczak – postać literacka, jeden z głównych bohaterów "Trylogii" Henryka Sienkiewicza. Ze względu na niski wzrost zwany małym rycerzem.
Sienkiewicz wykreował swego bohatera na wzór polskiego sarmaty (wedle ideowych założeń sarmatyzmu – szlachcic obrońcą ojczyzny), cnotliwego, odważnego i gotowego do poświęceń. Fikcyjna postać Michała Wołodyjowskiego była częściowo wzorowana na autentycznej postaci historycznej, na pułkowniku Jerzym Wołodyjowskim. Poza "Trylogią" pisarz upamiętnił ją w późniejszej powieści "Na polu chwały", wspominając o nim parokrotnie (w rozdziale I, V i XXVIII).
Życiorys.
Urodzony ok. 1626 roku. W "Ogniem i mieczem" razem z Janem Skrzetuskim służy w wojskach Jeremiego Wiśniowieckiego. W pierwszej części "Trylogii" jest postacią drugoplanową. Wsławia się pokonaniem Bohuna w pojedynku. Bohatersko dowodzi dragonią podczas oblężenia Zbaraża. W "Potopie" jest już pułkownikiem, doświadczonym żołnierzem z otaczającą go sławą niezrównanego szermierza. Początkowo wierny hetmanowi Januszowi Radziwiłłowi, po ujawnieniu jego zdrady odmawia żołnierskiego posłuszeństwa. Wraz z Zagłobą i Skrzetuskimi (Jan i jego krewny Stanisław) ucieka z niewoli radziwiłłowskiej, uczestnicząc w dalszych walkach ze Szwedami. Jest jednym z tych, którzy pozostali wierni królowi Janowi Kazimierzowi.
Bardzo kochliwy, ale przez długi czas nie mógł znaleźć żony. Jedną z jego wielu miłości była Anusia Borzobohata-Krasieńska. Kiedy wreszcie uzyskał pozwolenie na ślub od opiekunki Anusi, dziewczyna zmarła (kilka dni przed ślubem, "Pan Wołodyjowski"). Nieszczęśliwy bohater zaszył się w klasztorze kamedułów, ale Zagłoba wywabił go stamtąd podstępem. "Mały rycerz" znalazł wreszcie dziewczynę, która go pokochała – Basię Jeziorkowską, z którą ostatecznie się ożenił.
Zginął w 1672 roku – po poddaniu twierdzy w Kamieńcu Podolskim, Wołodyjowski wraz ze swym przyjacielem Ketlingiem dotrzymali obietnicy wysadzając zamek w powietrze.
Adaptacje.
W adaptacjach filmowych i telewizyjnych postać Wołodyjowskiego kreowali:
Michał Wołodyjowski jest też główną postacią wiersza i piosenki Jacka Kaczmarskiego "Pan Wołodyjowski", w której każda zwrotka kończy się słynnym powiedzeniem Wołodyjowskiego „Nic to”. Opowiada o nim również "Pieśń o małym rycerzu" Jerzego Lutowskiego, do której muzykę skomponował Wojciech Kilar. W serialu Przygody pana Michała wykonywał ją Leszek Herdegen.
Upamiętnienie.
Postać Wołodyjowskiego została upamiętniona turniejem szermierczym O Szablę Wołodyjowskiego, rozgrywanym od 1955 do dziś w Warszawie. Jego nazwiskiem nazwano także ulice w wielu polskich miastach, m.in. w Warszawie (na Służewie) i Krakowie (osiedle Lesisko).

</doc>
<doc id="128179" url="https://pl.wikipedia.org/wiki?curid=128179" title="Bola">
Bola



</doc>
<doc id="128180" url="https://pl.wikipedia.org/wiki?curid=128180" title="Śląsk Austriacki">
Śląsk Austriacki

Śląsk Austriacki (, , oficjalnie Księstwo Górnego i Dolnego Śląska, niem. "Herzogtum Ober- und Niederschlesien", czes. "Vévodství Horní a Dolní Slezsko" lub w skrócie Księstwo Śląska, niem. "Herzogtum Schlesien") – prowincja utworzona w 1742 roku z pozostałej w monarchii Habsburgów części Śląska: księstwa cieszyńskiego, państw stanowych: bielskiego, frydeckiego, frysztackiego, bogumińskiego oraz części dawnych księstw opawskiego, karniowskiego i nyskiego.
Formalnie od I rozbioru Polski do 1860 do Korony Czeskiej (a więc i Śląska Austriackiego) włączono Księstwa Zatorskie i Oświęcimskie (będące w średniowieczu częścią Śląska), jednak administracyjnie były częścią Galicji. 
Historycznie Śląskiem Austriackim nazywana była również część Łużyc, Dolny oraz Górny Śląsk znajdujące się w granicach Czech, będących wówczas częścią Austrii, które po trzech wojnach śląskich w latach 1740–1763 zdobyły Prusy.
Historia.
Po trzech wojnach śląskich teren Śląska został podzielony (ostatecznie w 1763) pomiędzy Prusy i Austrię (formalnie Królestwo Czech). Do państwa Hohenzollernów włączono większą część Śląska, który został nazwany Śląskiem Pruskim. Przy Habsburgach pozostały jedynie południowe fragmenty księstwa nyskiego, karniowskiego oraz opawskiego, a także niemal całe księstwo cieszyńskie. Habsburgowie stracili również ziemię kłodzką, włączoną administracyjnie do pruskiego Śląska.
Śląsk Austriacki (będący częścią Korony Czeskiej, tzw. krajów Korony Świętego Wacława) miał postać dwóch terytoriów nie połączonych ze sobą – oddzielał go wąski klin graniczny Moraw w okolicach Ostrawy. W granicach Śląska Austriackiego znajdowały się również liczne enklawy morawskie, m.in. Ziemia Osobłoska w pobliżu Zlatých Hor, przy granicy z Prusami. Jednocześnie istniały dwie enklawy, które należały do Moraw również administracyjnie – były to miejscowości Botenwald (Butovice) oraz Neu Würben (Nové Vrbno). Jednocześnie jedną z enklaw morawskich (Kietrz) Habsburgowie stracili po wojnach śląskich na rzecz Prus.
W strukturze Kościoła katolickiego Śląsk Austriacki podzielony był pomiędzy diecezję wrocławską (obszar księstwa nyskiego na zachodzie i księstwa cieszyńskiego na wschodzie, dla którego w 1770 powstał wikariat generalny) oraz diecezji ołomunieckiej (pozostały obszar wokół Opawy i Karniowa). W powstałej po 1781 strukturze Kościoła ewangelickiego austriackiej Przedlitawii Śląsk Austriacki podlegał superintendenturze morawsko-śląskiej i powstałemu w 1807 senioratowi śląskiemu.
Część regionu położoną wokół Opawy (Troppau) nazywano Śląskiem Opawskim, względnie "zachodnim", natomiast wokół Cieszyna – Śląskiem Cieszyńskim, względnie "wschodnim". Powierzchnia Śląska Austriackiego wynosiła 5147 kilometrów kwadratowych (bez enklaw morawskich).
W latach 1763–1782 był jedną z samodzielnych prowincji państwa Habsburgów, a od 1860 krajem koronnym (oficjalnie pod nazwą "Herzogtum Ober- und Niederschlesien" – "Księstwo Górnego i Dolnego Śląska") z autonomią oraz własnym sejmem krajowym. Stolicą była Opawa. Po I rozbiorze Polski cesarzowa Maria Teresa zajęła dawne Księstwa Oświęcimskie i Zatorskie i formalnie przyłączyła je do Śląska Austriackiego (będącego częścią Korony Czeskiej), przez co jego powierzchnia wzrosła o 2,5 tysiąca kilometrów kwadratowych. Administracyjnie Oświęcim i Zator były jednak częścią Galicji (choć do 1860 wraz z innymi ziemiami Korony Czeskiej należały do Związku Niemieckiego).
W czasie Wiosny Ludów w Cesarstwie Austriackim miały miejsce ogromne zmiany społeczno-polityczne, jak również silne ruchy narodowowyzwoleńcze. Na tej kanwie, w kwietniu 1848 w Wiedniu powstał Związek Ślązaków Austriackich. Wydarzenia te zmusiły Austrię do reform społecznych (np. zniesienie pańszczyzny 7 września 1848) i politycznych, przejawiających się m.in. w uznaniu równouprawnienia wszystkich narodów Cesarstwa (rozporządzenie 4 marca 1849). Nastąpiła również emancypacja sądownictwa i administracyjna Gmin w Austriackiej części Śląska i ostatecznie 30 grudnia 1849 roku wydano rozporządzenie o utworzeniu ziemi śląskiej (jako osobnego kraju koronnego) i Sejmu Ziemi Śląskiej w Opawie. Od 1866 sześciu śląskich posłów wchodziło w skład Rady Państwa w Wiedniu. Z przerwą (1851–1861) Sejm Śląski działał do rozpadu Austro-Węgier w 1918. W 1910 roku, według spisu powszechnego 45% mieszkańców posługiwali się językiem niemieckim, następnie polskim (33%) i czeskim (22%). Znaczna większość mieszkańców deklarowała katolicyzm jako wyznawaną religię.
Granice.
Pod względem kształtowania granic Śląsk Austriacki składał się z dwóch części historycznego Śląska, rozdzielonych klinem morawskim w okolicach Ostrawy. Na terenie kraju koronnego znalazło się również 26 enklaw morawskich, które jednak administracyjnie podlegały Opawie (ale np. płacone podatki były odprowadzane na Morawy).
Po I rozbiorze Polski cesarzowa Maria Teresa zajęła dawne Księstwa Oświęcimskie i Zatorskie i formalnie przyłączyła je do Śląska Austriackiego (będącego częścią Korony Czeskiej), przez co jego powierzchnia wzrosła o 2,5 tysiąca kilometrów kwadratowych. Administracyjnie Oświęcim i Zator były jednak częścią Galicji (choć do 1860 wraz z innymi ziemiami Korony Czeskiej należały do Związku Niemieckiego).
Sytuacja po roku 1918.
Po upadku Austro-Węgier w 1918 roku Śląsk Opawski i Cieszyński stały się terenem spornym pomiędzy Polską i Czechosłowacją i przyczyną wojny granicznej. 23 stycznia 1919 wojska czechosłowackie wkroczyły do Polski, chcąc przyłączyć cały rejon Olzy do Czechosłowacji. Wojna graniczna trwała do 5 lutego 1919, nie przynosząc żadnej stronie jednoznacznego zwycięstwa. Podział Śląska nastąpił latem 1920 roku. W tym czasie Polska prowadziła na wschodzie wojnę z sowiecką Rosją, będąc tym samym w sporze o podział Śląska z Czechosłowacją gotowa do daleko idących kompromisów. W tej sytuacji czechosłowacki minister spraw zagranicznych Edvard Beneš osiągnął podział Śląska wzdłuż rzeki Olzy, jak również przyłączenie spornych terenów Spisza i Orawy do Czechosłowacji. 25 czerwca 1920 rada przedstawicieli państw ententy postanowiła wiążąco i bez przeprowadzenia ustalonego w 1918 r. plebiscytu wyznaczyć ostateczny przebieg granicy. Pod naciskiem aliantów 28 lipca 1920 r. Polska i Czechosłowacja podpisały układ graniczny. Konflikt graniczny był tym sposobem oficjalnie zakończony, co jednakże nie oznaczało, że Polska zrezygnowała z roszczeń terytorialnych względem Czechosłowacji. W 1938 r. na mocy postanowień konferencji monachijskiej większość terenów Śląska austriackiego przyłączono do Niemiec, a Polska zajęła Zaolzie. W 1945 r. po II wojnie światowej przywrócono granicę z 1920 r.
Ostatecznie konflikt terytorialny pomiędzy CSRS i PRL został zakończony 2 czerwca 1958, kiedy PRL zrezygnowała ze wszelkich roszczeń.
W 1920 r. przyłączono do Czechosłowacji południową część powiatu raciborskiego, tzw. Śląsk Hulczyński z głównym miastem Hulczynem.
Władze.
Pierwszym prezydentem prowincji został hrabia Fryderyk Wilhelm Haugwitz, a stolicą Opawa. W 1743 roku zebrał się sejm składający się z dwóch kurii. W 1782 roku na polecenie cesarza Józefa II Śląsk Austriacki został zlikwidowany i połączony z Morawami w gubernium morawsko-śląskie, którego stolicą zostało Brno.

</doc>
<doc id="128181" url="https://pl.wikipedia.org/wiki?curid=128181" title="Cocos Nucifera">
Cocos Nucifera



</doc>
<doc id="128182" url="https://pl.wikipedia.org/wiki?curid=128182" title="Tłuszcz kokosowy">
Tłuszcz kokosowy



</doc>
<doc id="128184" url="https://pl.wikipedia.org/wiki?curid=128184" title="Igor Sikorski">
Igor Sikorski

Igor Iwanowicz Sikorski (ros. Игорь Иванович Сикорский; ur. w Kijowie, zm. 26 października 1972 w Easton, Connecticut) – rosyjski i amerykański konstruktor lotniczy, twórca pierwszych samolotów wielosilnikowych, konstruktor wielu łodzi latających i śmigłowców.
Rodzina.
Igor Sikorski urodził się w Kijowie, w Imperium Rosyjskim jako najmłodsze z pięciorga dzieci wybitnego rosyjskiego psychiatry Iwana Sikorskiego. Rodzina Sikorskich była za czasów Rzeczypospolitej szlachtą zagrodową na Wołyniu. Pradziad i dziad konstruktora byli kapłanami prawosławnymi.
Dokonania konstruktorskie.
W 1913 skonstruował w Moskwie pierwszy na świecie czterosilnikowy samolot bombowy Ilia Muromiec, który brał udział w I wojnie światowej. W czasie I wojny światowej był jednym z głównych konstruktorów lotniczych Carskich Sił Powietrznych. W 1919 wyemigrował do USA, gdzie – po paru latach pracy jako nauczyciel – założył z pomocą kilku innych rosyjskich emigrantów firmę lotniczą Sikorsky Aero Engineering Company, którą w 1929 zakupił United Aircraft. Przedsiębiorstwo Sikorskiego było częścią United Technologies Corporation aż do lipca 2015 roku, kiedy zostało zakupione przez korporację Lockheed Martin.
Sikorski uważany jest za ojca współczesnych śmigłowców. Pierwsze próby z tego typu maszynami prowadził jeszcze w Rosji, ale dopiero po ponad 20 latach, 24 maja 1940 zbudowany według jego projektu i oblatany przez niego śmigłowiec Vought-Sikorsky 300 z silnikiem 75KM i pojedynczym wirnikiem z trzema łopatami, można było uznać za konstrukcję w pełni zadowalającą. Igor Sikorski był pilotem i samodzielnie dokonywał prób w locie swoich pionierskich konstrukcji, szczególnie w przypadku konstrukcji pierwszych, doświadczalnych projektów śmigłowca VS 300.
Słynne konstrukcje.
Igor Sikorski nazywany był „Mister Helikopter”.

</doc>
<doc id="128185" url="https://pl.wikipedia.org/wiki?curid=128185" title="Olej konopny">
Olej konopny

Olej konopny – olej otrzymywany z nasion konopi siewnych. Ma zabarwienie zielono-brązowe i lekko gorzki, korzenno-orzechowy zapach i smak.

</doc>
<doc id="128186" url="https://pl.wikipedia.org/wiki?curid=128186" title="Miecz karoliński">
Miecz karoliński

Miecz karoliński (wikiński) – zachodnioeuropejski miecz charakterystyczny dla epoki Merowingów i Karolingów, stosowany w okresie od VIII do XI wieku. 
Opis.
Całkowita długość mieczy karolińskich wynosiła około 1 metra. Charakteryzowały się one rękojeścią o dwudzielnej głowicy złożonej z poziomej krótkiej i grubej sztabki (na sztabce część umieszczana w postaci stożka lub trzech wachlarzowato ułożonych guzów) zbliżonej kształtem do jelca. Posiadały krótki i masywny trzon oraz jelec w kształcie krótkiej i grubej sztabki. Taka forma rękojeści przekształciła się z czasem, tworząc wiele wariantów typowych (na przykład trójdzielne krótkie jelce). Głownie mieczy karolińskich z wyodrębnionymi zbroczami nieznacznie przewężały się ku szczytowi.
Miecz wikiński to współcześnie stosowane (za niemiecką literaturą przedmiotu) określenie mieczy w typie karolińskim, pochodzących ze znalezisk z terenu Skandynawii. Głownie tych mieczy są prawie jednakowe, o długości około 1 metra. Pochodzą przeważnie z Nadrenii, o czym świadczą napisy i znaki producentów. Głownie były eksportowane szeroko na ziemie słowiańskie i do Skandynawii, gdzie były oprawiane według miejscowego gustu. Jelce przeważnie w formie sztabki. Głowice w formie krążków, zwieńczonych półkul, trój- i pięciodzielnych grzybków, stożków i tym podobnych. Również w wielu krajach działały rodzime ośrodki miecznicze.
Pierwszym autorem klasyfikacji mieczy tego okresu był norweski archeolog Jan Petersen ("De norske vikigesverd", Oslo 1919), który oparł swą klasyfikację przede wszystkim na różnicach w kształcie głowic, na podstawie mieczy głównie ze Skandynawii. R.E. Wheeler ("London and Vikings", London 1927) uprościł stary system i zredukował do dziewięciu typów I-X, oznaczając je jako wikińskie.

</doc>
<doc id="128187" url="https://pl.wikipedia.org/wiki?curid=128187" title="Leopold Szersznik">
Leopold Szersznik

Leopold Jan Szersznik, inne formy nazwiska: "Scherschnik; Šeršnik" (ur. 3 marca 1747 w Cieszynie, zm. 21 stycznia 1814 tamże) – ksiądz katolicki, jezuita, historyk, pedagog, slawista, bibliofil, fundator biblioteki i pionier muzealnictwa.
Pochodzenie.
Leopold Szersznik pochodził z rodziny, której przedstawiciele byli notowani na Śląsku Cieszyńskim od połowy XVII wieku. Bratem jego dziadka był Jerzy Szersznik, drugi mąż Magdaleny, dobrodziejki ubogich i fundatorki wieży kościelnej w Cieszynie. Dziadek Leopolda, Andrzej Szersznik (zm. po 1756), był książęcym leśnikiem w Skoczowie.
Leopold był najstarszym z piątki dzieci Jana Antoniego Szersznika, syndyka miejskiego w Cieszynie, i jego pierwszej żony Joanny Alojzy (burmistrzanka cieszyńska), córki Leopolda Innocentego Polzera, prawnika i burmistrza Cieszyna.
Życiorys.
Urodzony w Cieszynie, tam też pobierał pierwsze nauki w szkołach jezuickich (1756-1762). Następnie studiował filozofię w Ołomuńcu (od roku 1762, a dwa lata później – 9 października 1764 – otrzymał tytuł „primus philosophiae magister” i wkrótce wstąpił do jezuitów), nauki humanistyczne w czeskich Brzeźnicach, a w Pradze (od roku 1768) matematykę, historię kościoła oraz hebrajski i grecki (równocześnie pracując w uczelnianej bibliotece). W międzyczasie odbył 2-letni nowicjat w Brnie. W latach 1770–1772 nauczał gramatyki w czeskim Chebie. Do roku 1773 był jezuitą, następnie księdzem świeckim. W roku 1777 został profesorem gimnazjum w Cieszynie, a w następnym roku jego prefektem. W roku 1804 został nadzorcą szkół katolickich w Księstwie Cieszyńskim, walczył o wprowadzenie podręczników polskich w początkowym nauczaniu młodzieży. Interesował się matematyką, historią, botaniką i geologią. Dbał o rozwój kulturalny oraz wizerunek Cieszyna. Był twórcą m.in. publicznych ogrodów romantycznych, zwanych „cieszyńską arkadią” (nie zachowały się do dzisiaj).
Twórczość.
Od wczesnej młodości zdradzał skłonności bibliofilskie i gromadził własną bibliotekę. Zwiedził wiele bibliotek i archiwów. Podczas pobytu w Pradze był pomocnikiem bibliotecznym Karola Charmela, a w 1774 r. pracował dorywczo w Bibliotece Klementyńskiej nad katalogiem rękopisów. Pewną część książek odziedziczył po ojcu i dziadku, później księgozbiór powiększał dzięki darom przyjaciół i zakupom, głównie na licytacjach. Po kasacie zakonu jezuitów w 1773 r. przejął jego bibliotekę w Cieszynie, zawierającą m.in. dzieła teologiczne, prawnicze, medyczne oraz wiele dokumentów rękopiśmiennych. Księgozbiór Szersznika rozrósł się do około 12 tys. pozycji, w tym wiele inkunabułów, sztychów i map. Część książek zaopatrzył w exlibris z napisem „Ex Bibliotheca Leop. Joann. Scherschnik”.
Zbiory Szersznika, udostępniane częściowo już od 1782 r., stały się zaczątkiem pierwszego w granicach dzisiejszej Polski publicznego muzeum (dziś Muzeum Śląska Cieszyńskiego w Cieszynie). W 1808 r. na mocy testamentu ufundował w tym mieście bibliotekę publiczną, dla pomieszczenia której zakupił już w 1802 r. dawny budynek pogimnazjalny. Wszystkie zbiory opisał i skatalogował według ówczesnej wiedzy. Zarówno księgozbiory, jak i zbiory muzealne Szersznika, włącznie z regałami na książki, zachowały się w większej części do chwili obecnej we wspomnianym muzeum oraz Książnicy Cieszyńskiej.
Ważniejsze dzieła.
Ponadto jego prace (dot. głównie historii Księstwa Cieszyńskiego) drukowano w czasopismach i zbiorach: „Abhandlungen einer Privatgesellschaft in Böhmen” (t. 2, Praga 1776); „Mährisch-schlesischen Wanderer” (marzec 1812); „Patriotisches Tageblatt” (luty 1803, maj 1805); „Redlicher Verkündiger” (luty 1814); „Vaterländische Blätter” (marzec 1812).
Listy i materiały.
Zachowane zostały częściowo w zbiorach rękopisów w Brnie, Pradze, Opawie i Cieszynie (tu m.in.: kopia testamentu z roku 1808, korespondencja ze Stanisławem Wydrą z lat 1800–1804, rękopis katalogu manuskryptów biblioteki Clementinum w Pradze). Fragmenty korespondencji ogłosili: M. Kudělka: "Korespondence L. J. Šeršnika s J. P. Cerronim a J. J. Czikannem", „Slezský sbornik” R. 51 (Opawa 1953); M. Kudělka: "L. J. Šeršnik a G. Dobner", „Slezský sbornik” R. 52 (Opawa 1954); M. Kudělka: (dodatek do) "L. J. Šeršnik", Ostrawa 1957 (m.in. z J. Hermannem).
W zbiorach J. P. Cerroniego w Brnie zachowano ponadto szereg rękopisów Szersznika, m.in. wypisów z historyków polskich.

</doc>
<doc id="128188" url="https://pl.wikipedia.org/wiki?curid=128188" title="Sieć większa">
Sieć większa

Sieć większa (łac. "omentum majus") – zdwojona blaszka otrzewnej, zwisająca z krzywizny większej żołądka i części górnej dwunastnicy, tworząca "fartuch" pokrywający od przodu pętle jelitowe. Sięga często aż do spojenia łonowego i na wysokość więzadeł pachwinowych.
Wzdłuż wolnych brzegów sieci mogą być uwidocznione fragmenty odcinków jelita grubego i cienkiego. W przypadku, gdy sieć większa nie zawiera dużych ilości tłuszczu, to poniżej żołądka prześwieca poprzecznie biegnąca część jelita grubego – okrężnica poprzeczna ("colon transversum"), a poniżej – pętle jelita cienkiego.

</doc>
<doc id="128192" url="https://pl.wikipedia.org/wiki?curid=128192" title="ASIMO">
ASIMO

ASIMO (jap. アシモ – "Ashimo", ) – humanoidalny robot zaprezentowany 31 października 2000 roku. Stworzony został przez japońskie przedsiębiorstwo Honda. Prace nad robotem trwały 18 lat i zostały zakończone w czerwcu 2018 roku.
Dane ogólne.
ASIMO jest jedenastym udanym modelem dwunożnego robota. Uważany jest za jeden z najbardziej rozwiniętych technicznie chodzących robotów na świecie. Projekt rozwijał się od roku 1986, kiedy stworzono pierwszy model E0. ASIMO jest stworzony tak, aby mógł chodzić do przodu, do tyłu, w bok, biegać, omijać przeszkody, zawracać i wchodzić w interakcję z otoczeniem. Celem producenta jest stworzenie robota, który będzie pomocny w codziennym życiu człowieka.
W porównaniu do poprzedniego modelu P3 jest poszerzony o możliwość skrętu bioder, zginania karku, nadgarstków i palców. Rozpoznaje poruszających się ludzi oraz ich twarze. Może podążać za ich ruchem. Przychodzi także na zawołanie i potrafi rozpoznać 50 japońskich zwrotów. Asimo najwierniej z dotychczas stworzonych robotów odtwarza ruchy, jakie wykonują ludzie przy chodzeniu.
W roku 2003 towarzyszył premierowi Japonii podczas jego oficjalnej wizyty w Czechach, jako ambasador dobrej woli wszystkich robotów. Złożył także wtedy kwiaty pod pomnikiem pisarza Karela Čapka, który jako pierwszy użył słowa robot w roku 1920.
Honda wypożycza ASIMO przedsiębiorstwom i organizacjom japońskim, które wykorzystują go w celach promocyjnych, np. witanie gości.
ASIMO bierze udział m.in. w corocznym turnieju RoboCup – robocich mistrzostwach świata w piłce nożnej. Projektem dość poważnie zainteresowana jest NASA. Agencja upatruje w tym robocie dobrego kandydata do lotów kosmicznych na Marsa. Jednak wpierw producent będzie musiał się zmierzyć z problemem, jakim jest niska wytrzymałość akumulatorów zapewniająca energię robotu na zaledwie 25-30-minutowy spacer.
15 grudnia 2004 roku Honda przedstawiła nową generację ASIMO. Prędkość chodu zwiększono z 1,6 km/h do 2,5 km/h. Dodano także możliwość biegania z prędkością 3 km/h (robot utrzymuje się w powietrzu przez 0,05 s). Żywotność akumulatorów zwiększono do 1 godziny. Zmianie uległa jego waga oraz wysokość.
13 grudnia 2005 roku ASIMO przeszedł kolejną modyfikację. Największą zmianą w stosunku do poprzednika jest zwiększenie prędkości biegu z 3 km/h do 6 km/h (teraz robot w powietrzu utrzymuje się przez 0,08 s). Robot może także biegać po okręgu o średnicy 2,5 metra z prędkością 5 km/h. Zwiększono także prędkość chodu z 2,5 km/h do 2,7 km/h. Kiedy ASIMO przenosi przedmiot o wadze do 1 kg, prędkość jest automatycznie obniżona do 1,6 km/h. Zaimplementowana została również możliwość spaceru za rękę z osobą towarzyszącą.
Wystąpienia publiczne.
Od czasu wprowadzenia ASIMO w 2000 roku, robot podróżował po całym świecie i występował przed międzynarodową publicznością. ASIMO po raz pierwszy wystąpiło publicznie w USA w 2002 roku, kiedy odniosło sukces przy otwarciu Nowojorskiej Giełdzie Papierów Wartościowych. Od stycznia 2003 do marca 2005 roku, robot występował w USA i Kanadzie, demonstrując swoje umiejętności przed ponad 130 000 osobami. Od 2003 do 2004 ASIMO było częścią trasy edukacyjnej w Ameryce Północnej, gdzie odwiedziło najlepsze muzea naukowe i technologiczne oraz instytucje akademickie w całej Ameryce Północnej. Celem trasy było zachęcenie studentów do nauki poprzez pokaz na żywo, który podkreślał umiejętności ASIMO. Dodatkowo, robot odwiedził czołowe wydziały inżynieryjne i informatyczne w Stanach Zjednoczonych w ramach ASIMO Technology Circuit Tour w celu zachęcenia uczniów do rozważenia kariery naukowej. W 2004 roku ASIMO zostało wprowadzone do Carnegie Mellon University. W marcu 2005 roku robot przeszedł po czerwonym dywanie na światowej premierze filmu animowanego "Roboty". W czerwcu 2005 roku ASIMO stało się dodatkiem w programie "Say 'Hello' to Honda's ASIMO" w Atrakcjach Innowacji w Disneylandzie, który był częścią obszaru Tomorrowland. To była jedyna tymczasowa instalacja ASIMO w Ameryce Północnej, aż do zamknięcia Innowacji w kwietniu. 
Robot po raz pierwszy odwiedził Wielką Brytanię w styczniu 2004 roku w celu publicznych demonstracji w Muzeum Nauki w Londynie. ASIMO kontynuowało swoją podróż, zatrzymując się w takich miejscach jak Hiszpania, Zjednoczone Emiraty Arabskie, Rosja, Afryka Południowa i Australia. W październiku 2008 roku ASIMO przywitało księcia Karola podczas wizyty w Miraikan, muzeum w Tokio, gdzie przedstawiło siedmiominutowy chód oraz taniec.
Podczas demonstracji w siedzibie Hondy w Tokio w 2007 roku firma zaprezentowała nowe technologie wywiadowcze, które umożliwiły współpracę wielu robotów ASIMO. Demonstracja pokazała zdolność robota do identyfikowania i unikania zbliżających się ludzi, pracy z innym ASIMO, rozpoznawania, kiedy należy naładować baterię i wykonywania nowych czynności, takie jak przenoszenie tacy i pchanie wózka.
W 2008 roku ASIMO poprowadziło Detroit Symphony Orchestra w wykonaniu "The Impossible Dream", aby zwrócić uwagę na współpracę z Orkiestrą i wspieranie sztuk widowiskowych w Detroit. Replika ASIMO mierząca 49 stopy wykonana z naturalnych materiałów, takich jak nasiona sałaty, ryż i goździki, poprowadziła sto dwudziestą Paradę Róż z okazji 50-lecia Hondy w USA. Później tego roku, robot pojawił się we Włoszech na festiwalu w Genui.
W styczniu 2010 roku, Honda zadebiutowała dokumentem "Living With Robots" na Sundance Film Festival w Park City w stanie Utah. Film skupia się na doświadczeniu interakcji człowieka z robotami takimi jak ASIMO. ASIMO uczestniczyło w Ars Electronica w Lizbonie w Austrii we wrześniu 2010 roku co pozwoliło Hondzie na zbadanie skutków interakcji człowieka i robota oraz wykorzystanie wyników do opracowania przyszłych wersji robota. W kwietniu 2011 roku zostało pokazane na FIRST Championship w Saint Louis w stanie Missouri, aby zachęcić uczniów do kontynuowania studiów z matematyki, nauk ścisłych i inżynierii.
ASIMO odwiedziło Ontario Science Center w Toronto w maju 2011 roku i przestawiło swoje umiejętności kanadyjskim studentom. Robot później udał się do Ottawy na odsłonięcie wystawy w Canadian Museum of Civilization.
2 grudnia 2011 roku ASIMO pojawiło się jako gość w brytyjskim teleturnieju QI. Po podaniu wody gospodarzowi Stephenowi Fry i tańczeniu z komikiem Jo Brand, ASIMO wygrało z 32 punktami.
ASIMO było również inspiracją do stworzenia filmu "Robot i Frank" z 2012 roku. Robot w filmie, zagrany przez aktora w kostiumie, ma wygląd robota ASIMO.
24 marca 2017, Honda zaprezentowała ASIMO w atrakcji Disneylandu o nazwie Autopia.
Historia rozwoju.
Litera E w nazwie oznacza Model Eksperymentalny
Litera P w nazwie onzacza Model Prototypowy

</doc>
<doc id="128193" url="https://pl.wikipedia.org/wiki?curid=128193" title="Olej kukurydziany">
Olej kukurydziany

Olej kukurydziany - olej otrzymywany poprzez ekstrakcję (w tej postaci ma barwę delikatnie czerwonawą) lub tłoczony na zimno (jasnożółty o neutralnym smaku) z kukurydzy ("Zea mays").

</doc>
<doc id="128194" url="https://pl.wikipedia.org/wiki?curid=128194" title="Olej z orzeszków makadamii">
Olej z orzeszków makadamii

Olej z orzeszków makadamii – jasnożółty olej otrzymywany z tłoczenia orzechów makadamii ("Macadamia integrifolia").

</doc>
<doc id="128198" url="https://pl.wikipedia.org/wiki?curid=128198" title="Żyła (geologia)">
Żyła (geologia)

Żyła geologiczna – ciało skalne lub mineralne młodsze od skał sąsiadujących wypełniające szczelinę i spękania w skałach otaczających.
Materiał skalny.
Żyła zbudowana jest najczęściej z minerałów wytrąconych z roztworów wodnych lub z materiałów pochodzących z krystalizacji magmy. Istnieją również żyły wypełnione minerałami osadowymi (żyła klastyczna, dajka klastyczna, najczęściej blisko powierzchni).

</doc>
<doc id="128199" url="https://pl.wikipedia.org/wiki?curid=128199" title="Witaminy B">
Witaminy B

Witaminy B – grupa witamin rozpuszczalnych w wodzie.

</doc>
<doc id="128200" url="https://pl.wikipedia.org/wiki?curid=128200" title="Robert Louis Stevenson">
Robert Louis Stevenson

Robert Louis Stevenson (ur. 13 listopada 1850 w Edynburgu, zm. 3 grudnia 1894 w Vailimie) – szkocki powieściopisarz, poeta i reportażysta podróżnik, główny reprezentant neoromantyzmu w literaturze brytyjskiej.
Życiorys.
Stevenson urodził się w Edynburgu (Szkocja). Jego ojciec Thomas Stevenson i dziadek Robert Stevenson byli projektantami i inżynierami. Prawdopodobnie po swojej matce, Margaret Balfour, pisarz odziedziczył słabe płuca, podatne na rozwój gruźlicy. Stevenson spędzał zimy w domu z pielęgniarką czytającą mu Biblię. Podczas lata zachęcano go do zabaw na świeżym powietrzu. Był przygotowywany by pójść w ślady ojca i dziadka, ale nie chciał tego. Postanowił studiować literaturę angielską. Resztę życia spędził na podróżach i szukaniu lepszego klimatu dla zdrowia często wyjeżdżał do Belgii i Francji w celach leczniczych. We Francji przebywał w towarzystwie młodych artystów: malarzy i pisarzy. Jego pierwszą opublikowaną pracą był esej "Roads", a pierwsze książki miały tematykę podróżniczą. W 1878 r. ukazała się "An Inland Voyage", o podróży drogą wodną z Antwerpii do północnej Francji, która przyniosła uznanie i podziw dla zmysłu obserwacyjnego młodego autora.
Dwa lata wcześniej, w sierpniu 1876 r., w podparyskiej wiosce Stevenson poznał swoją przyszłą żonę – Fanny Vandergrift Osbourne, żyjącą w separacji z mężem. Fanny miała trójkę dzieci z pierwszego małżeństwa (Isobel, Lloyd i Hervey Osbourne’owie). Pobrali się w 1879 r. w Kalifornii. Doświadczenia z pobytu na kontynencie stały się podstawą książki "The Amateur Emigrant." Napisał ją w 1880 r., ale wydał drukiem dopiero 14 lat później, w roku 1894. Przez niektórych biografów Stevensona uważana jest ona za jego największe osiągnięcie. Wyróżnia się spośród innych wnikliwością obserwacji psychologicznych, dostrzeżeniem cierpienia i nędzy ludzi.
Pierwszy okres twórczości, oparty na doświadczeniach pisarza, podsumowuje powieść "The Silverado Squatters" powstała po jego oryginalnej podróży poślubnej – wraz z żoną spędził trzy tygodnie w opuszczonej kopalni srebra w Kalifornii.
Stevenson przez całe życie pisał nowele. Te zebrane w tomie zatytułowanym "New Arabian Nights" ("Nowe noce arabskie"), wydanym w 1882 r., zostały uznane przez krytyków za wybitne osiągnięcie literackie, zaś „sztandarowymi” powieściami Stevensona są: "Wyspa skarbów", "Porwany za młodu" oraz nowela "Doktor Jekyll i pan Hyde".
Ważną dla osoby Stevensona i jego twórczości postacią był jego pasierb, Lloyd Osbourne. To dla niego Stevenson zaczął tworzyć "Wyspę skarbów". Pisanie powieści rozpoczęło się od zabaw z dwunastoletnim wówczas przybranym synem w rysowanie pirackiej mapy. Gdy Lloyd Osbourne dorósł, zaczęli pisać razem, a najbardziej znaną z ich wspólnych powieści była czarna komedia "Bagaż nie z tej ziemi," w 1966 r. sfilmowana przez Bryana Forbesa z Michaelem Caine’em w roli głównej, później przerobiona także na musical.
Stevenson zmarł w wieku 44 lat na udar mózgu, spowodowany zażywaniem przez większą część życia opium i laudanum.

</doc>
<doc id="128206" url="https://pl.wikipedia.org/wiki?curid=128206" title="Exlibris">
Exlibris



</doc>
<doc id="128219" url="https://pl.wikipedia.org/wiki?curid=128219" title="Wykrzyknienie">
Wykrzyknienie

Wykrzyknienie (inaczej eksklamacja, z łac. "exclāmātiō"; gr. "ekphṓnēsis") – figura retoryczna, wyraz, grupa wyrazów lub zdanie wykrzyknikowe, eliptyczne, często urwane (gr. "aposiṓpēsis" – niedomówienie), wtrącone w tok wypowiedzi, często w formie apostrofy. Adresat takiego wykrzyknienia może być mniej lub bardziej określony.
Wykrzyknienie zazwyczaj jest wyrazem emocjonalnego zaangażowania nadawcy wypowiedzi, sygnalizuje jego stan uczuciowy. Figura ta ma za zadanie wyrażać uczucia wstrętu, zachwytu, nienawiści, smutku itp.
Przykłady zdań z wykrzyknieniami: „Ojej, ona ma nowego kotka!”, „Och, zgubiłem swoje kapcie!”, „Ach, nie mam okularów!”.

</doc>
<doc id="128225" url="https://pl.wikipedia.org/wiki?curid=128225" title="Przepuklina Richtera">
Przepuklina Richtera

Przepuklina Richtera – występuje najczęściej w przypadku przepuklin udowych. Jest odmianą przepukliny uwięźniętej, w której zakleszczeniu we wrotach ulega tylko fragment ściany, a nie całe jelito. Drożność jelita zostaje zachowana. Przepuklinie Richtera towarzyszą często ostre bóle brzucha oraz wymioty.

</doc>
<doc id="128237" url="https://pl.wikipedia.org/wiki?curid=128237" title="Pancernik typu Bismarck">
Pancernik typu Bismarck



</doc>
<doc id="128240" url="https://pl.wikipedia.org/wiki?curid=128240" title="Rafik Hariri">
Rafik Hariri



</doc>
<doc id="128241" url="https://pl.wikipedia.org/wiki?curid=128241" title="Rzodkiew japońska">
Rzodkiew japońska

Rzodkiew japońska ("Raphanus sativus" var. "longipinnatus") – rzodkiew japońska, daikon. Kultywar rzodkwi zwyczajnej. Jedno z podstawowych warzyw uprawianych i spożywanych w Japonii.
Historia.
Daikon pochodzi z obszaru pomiędzy Morzem Śródziemnym a centralną Azją. Do Japonii dotarł ponad tysiąc lat temu poprzez Chiny. Wyjątkową popularność zdobył w okresie Edo (1603–1868). Różne rodzaje tego warzywa rozpowszechnili podróżnicy i kupcy, ale także feudałowie (daimyō) zobowiązani przez sioguna systemem "sankin-kōtai" do spędzania roku na zmianę: w swoich domenach (hanach) i w Edo.
Daikon stał się jednym z podstawowych elementów ówczesnej diety, a jego uprawy rozwinęły się wokół miast. Roślina ta często ratowała mieszkańców w ciężkich czasach głodu. To dlatego w tokijskiej dzielnicy Kōtō-ku w chramie Kameido-Katori znajduje się kamienny posąg "kameido-daikonu" (jednej z odmian tego warzywa), ustawiony tam jako wyraz wdzięczności mieszkańców.
Najsłynniejszym i ulubionym rodzajem tego warzywa w okresie Edo był "nerima-daikon", który świetnie nadawał się na chrupiącą marynatę "takuan". Ponadto wspomagał rzemieślników i robotników w uzupełnianiu w organizmie soli, którą tracili w czasie swojej pracy.
Inną słynną odmianą był wspomniany powyżej "kameido-daikon", uprawiany w Kameido (Nerima i Kameido to obecnie dzielnice Tokio). Był spożywany wczesną wiosną. Zarówno korzeń, jak i liście nadawały się do marynowania.
Innym centrum uprawy tego warzywa był półwysep Miura w prefekturze Kanagawa. "Miura-daikon" jest naturalną hybrydą "nerima-daikonu" i odmian hodowanych lokalnie, jak "koenbo" i "nakabukura".
Odmiany: "nerima", "kameido" i "miura" były uprawiane szeroko do połowy okresu Shōwa (1926–1989). Jednakże wskutek urbanizacji, zmian diety konsumenckiej, chorób roślin i klęsk żywiołowych, ich produkcja zaczęła spadać.
Ich miejsce zajął "aokubi-daikon", hybryda F1. Został uzyskany poprzez zapylenie krzyżowe dwóch czystych linii, w celu otrzymania spójnych cech. Jest odporny na choroby i eksponuje dużą część korzenia nad ziemią, co ułatwia zbiory. Jest relatywnie słodki, umiarkowanie włóknisty i delikatny.

</doc>
<doc id="128242" url="https://pl.wikipedia.org/wiki?curid=128242" title="Czołg PzKpfw VI Tiger">
Czołg PzKpfw VI Tiger



</doc>
<doc id="128243" url="https://pl.wikipedia.org/wiki?curid=128243" title="Daikon">
Daikon



</doc>
<doc id="128245" url="https://pl.wikipedia.org/wiki?curid=128245" title="Johan Cruyff">
Johan Cruyff



</doc>
<doc id="128248" url="https://pl.wikipedia.org/wiki?curid=128248" title="Iloczyn jonowy">
Iloczyn jonowy

Iloczyn jonowy – rodzaj uproszczonej stałej równowagi reakcji autodysocjacji związków chemicznych, które są na tyle słabymi elektrolitami, że można pominąć w tej stałej stężenie niezdysocjowanej formy związku.
Wielkość tę nazywa się iloczynem jonowym, gdyż po pominięciu stężenia niezdysocjowanej formy związku pozostaje tylko licznik wyrażenia na stałą równowagi, który jest iloczynem stężeń powstających jonów, podniesionych do potęgi odpowiadającej współczynnikom stechiometrycznym w równaniu reakcji autodysocjacji np. dla autodysocjacji związku typu AB, rozpadającego się na jony A+ i B−:
iloczyn jonowy wyraża się wzorem:
gdzie [A+] i [B−] – stężenia odpowiednich jonów w stanie równowagi reakcji autodysocjacji.
Iloczyn jonowy ma szczególne znaczenie w przypadku rozpuszczalników, gdyż ma on duży wpływ na przebieg wielu reakcji zachodzących w tych rozpuszczalnikach i ułatwia dokonywanie rozmaitych obliczeń stechiometrycznych. Iloczyny te są ustalane i tablicowane zwykle dla warunków normalnych. Tak zdefiniowana wielkość jest rodzajem stałej, gdyż jej wartość jest niezależna od warunków chemicznych (np. składu roztworu, w którym zachodzi autodysocjacja), choć jej wartość jest silnie zależna od temperatury i ciśnienia.
Wielkością o podobnym formalnie charakterze do iloczynu jonowego jest iloczyn rozpuszczalności, jednak w tym przypadku to aktywność ciała stałego (kryształy soli) nie zmienia się niezależnie od jego ilości w roztworze – po tzw. „przekroczeniu iloczynu rozpuszczalności” – jeżeli tylko dana sól jest obecna w roztworze w postaci stałej.
Iloczyn jonowy wody.
Szczególnie duże, praktyczne znaczenie ma iloczyn jonowy wody:
Tak zdefiniowany iloczyn jonowy jest stały tylko w przybliżeniu, podobnie jak każda stała równowagi reakcji. Po uwzględnieniu współczynników aktywności zależnych m.in. od siły jonowej roztworu i zastąpieniu stężeń molowych [X] aktywnościami "a"x jonów, termodynamiczny iloczyn jonowy wody wyrażony będzie wzorem:
Iloczyn jonowy wody jest uproszczonym wyrażeniem opisującym równowagę dynamiczną określoną przez prawo działania mas Guldberga i Waagego, w którym formalnie rzecz biorąc należałoby jeszcze uwzględnić aktywność cząsteczek niezdysocjowanych. W przypadku bardzo słabych elektrolitów takich jak woda, ze względu na słabą dysocjację stężenie cząsteczek niezdysocjowanych pozostaje praktycznie stałe i dlatego można je pominąć.
Dla czystej wody stężenie jonów hydroniowych i wodorotlenowych jest równe i w 25 °C wynosi ok. 10−7 mol/dm³, co odpowiada iloczynowi jonowemu 10−14. Stopień dysocjacji wody wynosi ok. 2·10−7% zdysocjowanych cząsteczek wody – autodysocjacja wody nie ma zatem praktycznie żadnego wpływu na stężenie molowe niezdysocjowanej wody w wodzie destylowanej, które wynosi ok. 55,6 mol/dm³.
Obecność kwasów i zasad zmniejsza stopień dysocjacji wody – chociaż stężenie jednego z jonów będącego wynikiem jonizacji rośnie (np. pojawiają się protony pochodzące z dysocjacji cząsteczek kwasu), stężenie drugiego z jonów (tylko ten jon pochodzi wówczas w całości z dysocjacji cząsteczek wody) zmniejsza się zgodnie z w/w równaniem (zob. reguła przekory).

</doc>
<doc id="128251" url="https://pl.wikipedia.org/wiki?curid=128251" title="Lucsław">
Lucsław



</doc>
<doc id="128252" url="https://pl.wikipedia.org/wiki?curid=128252" title="Lutsław">
Lutsław



</doc>
<doc id="128253" url="https://pl.wikipedia.org/wiki?curid=128253" title="CRPG">
CRPG



</doc>
<doc id="128254" url="https://pl.wikipedia.org/wiki?curid=128254" title="Lutmiar">
Lutmiar



</doc>
<doc id="128255" url="https://pl.wikipedia.org/wiki?curid=128255" title="Lutomiar">
Lutomiar



</doc>
<doc id="128256" url="https://pl.wikipedia.org/wiki?curid=128256" title="Litobor">
Litobor



</doc>
<doc id="128259" url="https://pl.wikipedia.org/wiki?curid=128259" title="Spłaszczek tabaskański">
Spłaszczek tabaskański

Spłaszczek tabaskański, żółw spłaszczony ("Dermatemys mawii") – gatunek gada z podrzędu żółwi skrytoszyjnych, jedyny występujący współcześnie przedstawiciel rodziny spłaszczkowatych (Dermatemydidae).

</doc>
<doc id="128261" url="https://pl.wikipedia.org/wiki?curid=128261" title="Bolelut">
Bolelut

Bolelut – staropolskie imię męskie, złożone z członów "Bole-" ("więcej, bardziej") i "-lut" ("srogi, okrutny, dziki", por. "luty"). Imię to mogło oznaczać "sroższy od innych".
Bolelut imieniny obchodzi 23 maja.

</doc>
<doc id="128262" url="https://pl.wikipedia.org/wiki?curid=128262" title="Dobielut">
Dobielut

Dobielut – staropolskie imię męskie, złożone z członów "Dobie-" ("stosowny, zdatny" albo "waleczny, dzielny") i "-lut" ("srogi, okrutny, dziki", por. "luty"). Imię to mogło oznaczać "waleczny i srogi".
Dobielut imieniny obchodzi 13 września.

</doc>
<doc id="128267" url="https://pl.wikipedia.org/wiki?curid=128267" title="Prawo działania mas">
Prawo działania mas

Prawo działania mas (ang. "mass-action law"), zwane także prawem Guldberga i Waagego – wyprowadzone w 1864 r. przez norweskich chemików Guldberga i Waagego wyrażone w terminach współczesnej chemii brzmi:
Jest to fundamentalne prawo, stanowiące podstawę współczesnej kinetyki chemicznej i wszelkich obliczeń uwzględniających fakt występowania równowagi reakcji chemicznych.
Prawo to na poziomie molekularnym wynika z faktu, że szybkość reakcji zależy od liczby efektywnych zderzeń reagujących ze sobą indywiduów chemicznych w jednostce czasu. Fundamentem prawa działania mas jest przyjęcie założenia, że prawdopodobieństwo efektywnego zderzenia się reagujących indywiduów chemicznych nie zależy od tego, co działo się z nimi wcześniej, lecz wyłącznie od ich liczby w jednostce objętości i średniej energii kinetycznej ich ruchu.
Efektywne stężenie nie zawsze odpowiada prostemu stężeniu molowemu danej substancji, ze względu na to, że różne czynniki środowiskowe powodują obniżenie ruchliwości reagujących cząsteczek. Stąd czasami, gdy w równaniach równowagi chemicznej stosuje się zwykłe stężenia molowe, można obserwować pozorne odstępstwa od prawa działania mas. Problem ten znika, gdy zamiast stężenia podstawi się do odpowiednich równań odpowiednie aktywności reagentów.
Wnioski z prawa działania mas.
Niektóre wnioski z prawa działania mas są często mylone z nim samym – co szczególnie dotyczy zastosowania tego prawa do równowag chemicznych.
Kilka przykładowych wniosków z prawa działania mas:
Matematyczny zapis prawa działania mas.
Dla szybkości reakcji chemicznej.
Dla prostej reakcji addycji odbywające się w fazie gazowej zgodnie z równaniem:
W układzie występują trzy rodzaje cząsteczek – substraty formula_1 i formula_2 oraz produkt formula_3
Zgodnie z prawem działania mas szybkość tej reakcji powinna odpowiadać prawdopodobieństwu efektywnego zderzenia się dwóch cząsteczek formula_1 z jedną formula_5 Prawo działania mas zakłada, że prawdopodobieństwa te są proporcjonalne do stężeń molowych (odpowiednio formula_6 i formula_7) tych substratów, co można zapisać jako:
gdzie formula_9 to współczynnik szybkości reakcji, a formula_10 – szybkość zaniku substratów formula_1 i formula_5
Aktywność formula_6 – występuje w równaniu dwa razy, a formula_7 tylko raz, gdyż do zajścia reakcji konieczne jest zderzenie się dwóch cząsteczek formula_1 i jednej formula_5
Zakładając, że produkt formula_17 nie ulega dalszym przemianom, ani nie jest w żaden sposób wydzielany z układu reakcji, można zgodnie z prawem działania mas zapisać pełne równanie różniczkowe szybkości tej reakcji:
Dla równowagi chemicznej.
Analogicznie do poprzedniego przykładu, dla reakcji równowagowej zachodzącej naraz w obu kierunkach w sposób zapisany równaniem:
i przy założeniu, że przebiega ona w zamkniętym układzie oraz jest jednoetapowa, równanie na jej szybkość zgodnie z prawem działania mas wygląda następująco:
gdzie formula_20 i formula_21 są odpowiednio współczynnikami szybkości reakcji w prawą i lewą stronę, reakcja równowagowa jest bowiem w istocie efektem przebiegu dwóch reakcji – z których każda przebiega w odwrotnym kierunku.
Pierwszy człon tego równania:
wynika z przebiegu reakcji ze strony lewej do prawej:
który powoduje wzrost efektywnego stężenia produktów formula_23 i formula_24
zaś drugi człon:
wynika z przebiegu reakcji w stronę odwrotną, z prawej do lewej:
i jest zapisany ze znakiem „–”, gdyż reakcja ta prowadzi do spadku efektywnego stężenia produktów formula_23 i formula_27
Jeśli układ pozostaje w równowadze chemicznej, to szybkość reakcji z prawej na lewą i z lewej na prawą musi być jednakowa, co zapisuje się następująco:
Podzielenie powyższego równania stronami prowadzi do ogólnego wzoru na stałą równowagi chemicznej formula_29 dla tego układu:
Znając wartość stałej równowagi chemicznej formula_31 dla danej reakcji można łatwo obliczyć równowagowe stężenie wszystkich reagentów, a także przewidzieć jakie nastąpią zmiany stężenia reagentów np. formula_1 i formula_2 po dodaniu do układu określonej ilości formula_23 i formula_27
„Stała równowagi” formula_31 – jest stała tylko o tyle, o ile stała pozostaje proporcja współczynników szybkości reakcji formula_20 i formula_38 Jeśli jakiś czynnik (np. zmiana temperatury) spowoduje np. wzrost formula_20 przy jednoczesnym spadku formula_40 to wówczas „stała równowagi” formula_31 również ulegnie zmianie.
Równanie na stałą równowagi chemicznej jest często błędnie nazywane prawem działania mas. W rzeczywistości jednak równanie to jest tylko jednym z wielu możliwych wniosków wynikających z tego prawa zastosowanym do określonej reakcji równowagowej.

</doc>
<doc id="128269" url="https://pl.wikipedia.org/wiki?curid=128269" title="Paronomazja">
Paronomazja

Paronomazja (gr. "paronomasía" – „lekko zmieniona nazwa”), adnominatio – figura retoryczna, fonetyczny środek stylistyczny, polegający na zestawieniu podobnie brzmiących słów (często homofonów i homonimów) celem osiągnięcia efektu stylistycznego.
Charakterystyka.
Paronomazja, jak zauważyła Joanna Grądziel-Wójcik, znajduje się u zbiegu fonostylistyki i semantyki. Paronomazja wydobywa ukryte lub zatarte związki wyrazowe, stając się źródłem ciekawych pomysłów m.in. w kalamburach i limerykach. Jest znana od starożytności.
Wszystkie rodzaje instrumentacji głoskowej w mniejszym lub większym stopniu wykazują cechy paronomazji. Najczęściej spotykanym rodzajem paronomazji jest rym, ale jest on na tyle powszechny, że w odniesieniu do niego nie stosuje się zazwyczaj terminu „paronomazja”. Silny walor paronomastyczny ma konsekwentna aliteracja, a zwłaszcza tautogram: Ego sum via et veritas et vita (Ja jestem droga i prawda i życie, "Ewangelia według św. Jana" (14, 6)). Odmianą paronomazji jest parecheza.
Jak zauważył Immanuel M. Casanowicz, badacz tego zjawiska w tekstach "Starego Testamentu", urok i efekt paronomazji polega na połączeniu podobieństwa dźwięków z różnicą znaczeń ("The charm and effect of paronomasia lie […] in the union of similarity of sound with dissimilarity of sense".). Paronomazja jest też obecna w Ewangelii według św. Jana.
Występowanie w literaturze.
Paronomazję stosował na przykład Apulejusz. Paronomazją (ang. "pun") posługiwał się często William Shakespeare. Pojawia się też w poemacie "Boskiej komedii" Dantego Alighieri:
Paronomazja często spotykana jest w tytułach powieściach "Duma i uprzedzenie" ("Pride and Prejudice", 1813), "Rozważna i romantyczna" ("Sense and Sensibility", aut. obu Jane Austen, 1811).
Istnieją utwory w całości oparte na paronomazji, jak "Satyra na stosunki panujące wśród katów narodowości tatarskiej" Janusza Minkiewicza. Na zasadzie paronomazji bywały też zestawiane pseudonimy znanych duetów aktorskich: Flip i Flap, Pat i Pataszon.
Opisy i analizy.
Na temat paronomazji pisali między innymi Roman Jakobson, Lucylla Pszczołowska i Józef Korpanty. Szczegółowo użycie paronomazji w poezji łacińskiej omawia Katarzyna Lesiak. Paronomazją w poezji Edgara Allana Poego zajmował się Sławomir Studniarz. Z kolei na użycie tego środka w liryce Gerarda Manleya Hopkinsa zwracał uwagę jego polski tłumacz, Stanisław Barańczak. O paronomazji w poezji polskiej, czeskiej i angielskiej pisał Wiktor Jarosław Darasz, zwracając uwagę na jej zastosowanie w poezji Vladimíra Holana. Z kolei jej występowanie w awangardowej liryce rosyjskiego poety Wielimira Chlebnikowa zauważyła Monika Górska.

</doc>
<doc id="128272" url="https://pl.wikipedia.org/wiki?curid=128272" title="Przepuklina pachwinowa">
Przepuklina pachwinowa

Przepuklina pachwinowa (łac. "hernia inguinalis", ang. "inguinal hernia") – przepuklina umiejscowiona w okolicach pachwiny. (Ryc. 1 i 3)
Typy przepuklin.
Wyróżnia się dwa typy przepuklin pachwinowych:
Przepuklina pachwinowa skośna rozpoczyna się w pierścieniu głębokim. Kanałem przepukliny jest kanał pachwinowy. Ujście znajduje się pod skórą w okolicach moszny w tzw. pierścieniu powierzchownym (Ryc. 2 i 4).
Przepuklina pachwinowa prosta różni się od przepukliny skośnej przebiegiem. Nie przechodzi przez kanał pachwinowy, lecz bezpośrednio z jamy brzusznej, na skutek osłabienia mięśni powłok podbrzusza, w tzw. trójkącie Hesselbacha. Jej ujście znajduje się również w okolicy moszny (Ryc. 4 i 5).
Przepuklina udowa jest specjalną formą przepukliny prostej, gdzie worek przepuklinowy wchodzi przez rozwór naczyniowy poniżej więzadła pachwinowego na udo.
Przepuklina pachwinowa nawrotowa jest to przepuklina, która wystąpiła ponownie po uprzednio wykonanym zabiegu operacyjnym przepukliny (Ryc. 3).
W przypadku zejścia worka przepuklinowego do moszny przepuklinę taką nazywa się przepukliną mosznową.
Leczenie przepuklin pachwinowych.
Operacje przepuklin pachwinowych należą do najczęściej wykonywanych zabiegów operacyjnych na oddziałach chirurgicznych.
Podstawowe pojęcia.
Przepukliny znane są od czasów antycznych. Zadzierzgnięcie i uwięźnięcie przepuklin, jako niebezpieczne komplikacje istniejącej przepukliny, opisane zostały już przez lekarzy antycznych. Leczenie przepuklin, szczególnie uwięźniętych i zadzierzgniętych, jest nadal wyzwaniem dla chirurgów, chociaż zasady leczenia są proste: uwolnienie uwięźniętych części jelit z wrót przepuklinowych i z worka przepuklinowego oraz zamknięcie ubytku powłok (wrót przepuklinowych), przez które przepuklina opuściła jamę brzuszną.
Odprowadzenie przepukliny może nastąpić albo przy pomocy ucisku i ręcznego odprowadzenia ("Taxis") zawartości przepukliny do jamy brzusznej, albo przez operacyjne poszerzenie ("herniotomia") wąskich wrót przepuklinowych.
Pierwsze udokumentowane doniesienie dotyczące leczenia operacyjnego przepuklin pachwinowych pochodzi od włoskiego chirurga Pierre'a Franca, który w roku 1561 opisał zabieg herniotomii. Francuski chirurg Ambroise Paré w roku 1585 również opisał wykonaną przez siebie herniotomię, przypuszczalnie przejętą od Franca.
Chirurgicznie przepukliny pachwinowe można leczyć poprzez:
Herniotomia polega na przecięciu pierścienia pachwinowego specjalnym do tego celu skonstruowanym nożem (herniotomem). Dla zabezpieczenia pętli jelitowych przed skaleczeniem pomiędzy jelita i pierścień pachwinowy wprowadza się sondę rowkowaną służącą jako prowadnica dla herniotomu. Metoda ta od momentu wprowadzenia w roku 1889 przez Bassiniego anatomicznej operacji przepuklin pachwinowych straciła na znaczeniu i nie jest więcej używana.
Herniorafia polega na anatomicznej rekonstrukcji warstw powłok jamy brzusznej w okolicy przepukliny. Przeprowadza się ją po wypreparowaniu worka przepuklinowego i repozycji (cofnięciu) zawartości worka do jamy brzusznej. Pierwszą tego typu operacją była wykonana w roku 1889 operacja metodą Bassiniego. Następne lata przyniosły przeszło 150 modyfikacji tej metody, z których najbardziej popularną stała się metoda Shouldice’a. Wszystkie techniki bazujące na zasadzie herniorafii doprowadzają, szczególnie w przypadku dużych przepuklin do napięcia w okolicy pachwinowej z następowym zaburzeniem anatomii tej okolicy. Dodatkowo przy dużym napięciu tkanek dochodzi do ich przecinania przez założone szwy, co prowadzi do wznów pooperacyjnych. (Ryc. 3)
Hernioplastyka polega na anatomicznym wypreparowaniu worka przepuklinowego, cofnięciu worka do jamy brzusznej i następowym zamknięciu ubytku tkankowego przez położenie protezy z materiałów sztucznych lub z własnych tkanek.
Niezależnie od techniki operacyjnej i zastosowanych materiałów mogą one być położone na trzy różne sposoby w zależności od działających sił i ich stosunku do otaczających tkanek (Rycina 6 i 7):
Zrozumiałe jest, że metoda sublay (położenie protezy pomiędzy otrzewną a powłokami jamy brzuszne) jak to jest praktykowane w przypadku operacji TEP, TAPP, Wantza lub Stoppy z powodów hydrodynamicznych (uszczelniające działanie ciśnienia w jamie brzusznej) daje najkorzystniejsze wyniki leczenia.
Opis technik operacyjnych.
Herniorafia.
Spośród licznych rodzajów operacji przepuklin pachwinowych w Europie najbardziej popularne stały się:
Operacja metodą Bassiniego.
nazwana od nazwiska chirurga Eduarda Bassiniego (14.04.1844 – 19.07.1924) wykonywana od końca XIX wieku polega na wypreparowaniu worka przepuklinowego leżącego w kanale pachwinowym i repozycji jego zawartości do jamy brzusznej z następowym wzmocnieniem powłok brzusznych (Ryc. 8 i 9).
Operacja składa się z następujących etapów:
Operacja metodą Kirschnera.
(zwana również Bassini-Kirschner) (Ryc. 10).
W odróżnieniu od operacji metodą Bassiniego powrózek nasienny zostaje przełożony nad rozcięgno mięśnia skośnego zewnętrznego bezpośrednio pod skórę. Miejsca przejścia powrózka nasiennego przez powięzi są od siebie oddalone o min. 2 cm.
Operacja metodą Girarda.
W tej metodzie powrózek nasienny zostaje przesunięty pod mięsień skośny wewnętrzny. (Ryc. 11) Miejsce wyjścia powrózka nasiennego na zewnątrz mieści się w bezpośredniej bliskości kości łonowej.
Operacja metodą Lotheisen-McVay.
Pierwotnie opracowana dla zaopatrzenia przepuklin udowych z dostępu pachwinowego. Ze względu na występujące duże napięcie pooperacyjne tkanek, dużą ilość wznów pooperacyjnych i komplikacji metoda obecnie po szerokim wprowadzeniu hernioplastyk prawie nie jest stosowana. (Ryc. 12)
Operacja metodą Shouldice’a.
Nazwana od nazwiska kanadyjskiego chirurga . Ze względu na podobieństwo operacji Shouldice’a do operacji Bassiniego George E. Wantz zaproponował dla tej metody nazwę Operacja Bassini-Shouldice. (Ryc. 13 i 14) Operacja może być wykonana w znieczuleniu miejscowym. Szwy zakładane na powięź i mięśnie są z materiału niewchłanialnego. W klinice Shouldice’a używa się do szycia szwów stalowych.
Hernioplastyka.
Stopniowo opanowała techniki operacyjne przepuklin pachwinowych stając się standardem postępowania operacyjnego.
Ze względu na sposób wykonania operacji dzielimy hernioplastyki na:
Operacje konwencjonalne mogą być wykonywane w znieczuleniu miejscowym, ogólnym lub dolędźwiowym. Operacje laparoskopowe wykonywane są w znieczuleniu ogólnym i w rzadkich przypadkach w znieczuleniu dolędźwiowym.
Wykonując operacje konwencjonalne proteza najczęściej położona jest metodą onlay (np. operacja Lichtensteina). Proteza położona może być również metodą sublay (np. operacja metodą Stoppy lub Wantza. Operując laparoskopowo proteza położona jest zawsze metodą sublay. Pierwsze próby operacji laparoskopowych polegały albo na „tamponowaniu” kanału pachwinowego szeregiem zatyczek (plug) lub na wszywaniu małej protezy bezpośrednio we wrota przepuklinowe metodą Inlay. Obydwie te metody, dawno już zarzucone, dawały dużo wznów pooperacyjnych i komplikacji, co przyczyniło się do początkowo złej opinii o tej metodzie. Przeprowadzając operację metodą Rutkowa proteza położone są dwie protezy – jedna metodą sublay, druga jako zabezpieczenie metodą onlay. (Ryc. 7)
Proteza może być przygotowana jako konfekcjonowany produkt (Ryc. 17, 18) lub doraźnie przygotowana na sali operacyjnej z różnego typu materiałów. (Ryc. 15; 16; 17; 18)
Hernioplastyka konwencjonalna.
Do najczęściej obecnie wykonywanych konwencjonalnych hernioplastyk należy bezsprzecznie
Operacja metodą Lichtensteina.
Przeprowadzić ją można w dowolnym znieczuleniu. W klinice Lichtensteina (USA)("The Lichenstein Amid Hernia Clinic") przeprowadza się ją w znieczuleniu miejscowym. (Ryc. 19)
Operacja metodą Rutkowa (patch and plug).
Można ją przeprowadzić w dowolnym znieczuleniu. Należy do hernioplastyk przednio-tylnych, to znaczy położone są dwie protezy jedna jak w metodzie Lichtensteina w formie płaskiej siatki (patch), druga przedotrzewnowo w formie zatyczki (plug). (Ryc. 17, 18, 20)
Operacja metodą Wantza.
należy do wykonywanych metodą konwencjonalną plastyk tylnych.
Operacja ta jest modyfikacją operacji metodą Stoppy. W metodzie Stoppy obydwie pachwiny zaopatrzone zostają jedną dużą protezą o wymiarach około 20 × 30 cm. Proteza położona jest nie tylko dla zaopatrzenia przepuklin, ale również jako wzmocnienie ściany jamy brzusznej (miednicy).
Hernioplastyka laparoskopowa.
Przestrzeń przedotrzewnową osiągnąć można również za pomocą technik laparoskopowych. Dla wykonania operacji niezbędne są laparoflator, trakt wizyjny i instrumentarium do operacji laparoskopowych (Ryc. 24, 26). Końcowy efekt kosmetyczny operacji laparoskopowych jest zdecydowanie lepszy niż w przypadku operacji konwencjonalnych. (Ryc. 25) Rozróżnia się dwie drogi dostępu:
Algorytmy postępowania w przypadkach przepuklin pachwinowych.
Różnorakość stosowanych w leczeniu przepuklin pachwinowych rodzajów leczenia dała w ostatnim pięćdziesięcioleciu chirurgom możliwość wyboru metody operacji w zależności od:
W roku 2009 EHS (European Hernia Society) przedstawił wytyczne w postępowaniu z przepuklinami pachwinowymi z zaleceniami oparcia się w diagnostyce przedoperacyjnej na badaniu klinicznym, badaniu ultrasonograficznym (USG), a w razie trudności diagnostycznych zastosowaniu rezonansu magnetycznego (MRI).

</doc>
<doc id="128274" url="https://pl.wikipedia.org/wiki?curid=128274" title="Anegdota">
Anegdota

Anegdota (gr. "τὸ ἀνέκδοτоν, to anekdoton" „nieopublikowane” od "ἀν-, an-" „nie-” i "ἔκδοτος, ékdotos" „opublikowane”, z "ἐκ-, ek-" „na zewnątrz” i "δίδωμι, dídōmi" „daję”) – krótka forma literacka, zawierająca prawdziwe lub zmyślone opowiadanie o zdarzeniu z życia znanej postaci, żyjącej albo historycznej, lub z życia określonego środowiska czy grupy społecznej. Anegdota ma wydźwięk humorystyczny, może jednak zawierać również pierwiastki dydaktyczne. Charakterystyczną cechą gatunku jest wyraziste zakończenie i obecność niespodziewanej puenty. Anegdoty mogą być fragmentami większych utworów literackich, np. wspomnień, listów i biografii. W średniowieczu często stanowiły część kazań. 
Wcześniej termin ten oznaczał niepublikowane dzieło danego autora (od "Anegdot" – nieprzyzwoitych opowiadań o Justynianie I, rozpowszechnianych w obiegu ustnym, autorstwa Prokopiusza z Cezarei).

</doc>
<doc id="128277" url="https://pl.wikipedia.org/wiki?curid=128277" title="Yokosuka B4Y1">
Yokosuka B4Y1



</doc>
<doc id="128278" url="https://pl.wikipedia.org/wiki?curid=128278" title="Jakub Parnas">
Jakub Parnas

Jakub Karol Parnas (ur. 16 stycznia 1884 w Mokrzanach, zm. 29 stycznia 1949 w Moskwie) – polski chemik, pionier polskiej biochemii, twórca lwowskiej szkoły biochemicznej.
Życiorys.
Był synem właściciela ziemskiego. Ukończył gimnazjum we Lwowie w 1902, studiował w Technische Hochschule w Berlinie, które to studia ukończył w 1904, studiował także chemię organiczną i fizjologiczną w Strasburgu. Po uzyskaniu w 1906 dyplomu pracował na Politechnice w Zurichu pod kierownictwem laureata Nagrody Nobla prof. Richarda Willstättera. Wyizolował i uzyskał w formie krystalicznej nieznany dotąd, trzeci izomer naftochinonu, 2,3-naftochinon. Odkrycie to było tematem dwóch publikacji i rozprawy doktorskiej obronionej w 1907 na Uniwersytecie Ludwika i Maksymiliana w Monachium.
W 1907 został zatrudniony jako asystent w pracowni w Instytucie Chemii Fizjologicznej Uniwersytetu Rzeszy w Strasburgu, spędził rok w Stacji Zoologicznej w Neapolu, gdzie studiował energetykę mięśni gładkich u bezkręgowców. W 1913 habilitował się i otrzymał stanowisko docenta Uniwersytetu w Strasburgu, które zachował do 1918, mimo że w tym czasie przebywał już w Polsce. W 1913 został zaproszony do Cambridge, gdzie kontynuował badania metabolizmu mięśni we współpracy z Frederickiem G. Hopkinsem, autorytetem tej dziedziny, laureatem Nagrody Nobla.
Po wybuchu I wojny światowej Brytyjczycy zezwolili Parnasowi, poddanemu austriackiemu na powrót do kraju. Pracował w laboratorium służby zdrowia armii austro-węgierskiej. Od 1 października 1916 kierował zorganizowanym przez siebie Zakładem Chemii Fizjologicznej spolonizowanego wówczas Uniwersytetu Warszawskiego, od 1 kwietnia 1919 był docentem tymczasowym tego przedmiotu. W roku akademickim 1918/19 wykładał też chemię analityczną na Wydziale Farmaceutycznym. W 1919 wstąpił ochotniczo do Wojska Polskiego, brał udział w wojnie polsko-bolszewickiej.
Zmieniwszy wyznanie, przeniósł się, głównie pod wpływem Franciszka Groera, do Lwowa. Od 1920 do 1941 był profesorem Uniwersytetu Jana Kazimierza we Lwowie, kierownikiem zakładu chemii lekarskiej wydziału lekarskiego, w latach 1930-1931 wykładał na Uniwersytecie w Zurychu.
W kwietniu 1937 został doktorem "honoris causa" uniwersytetu ateńskiego. Był członkiem Niemieckiej Akademii Nauk Leopoldina w Halle, wykładowcą na Uniwersytecie w Gandawie. Był członkiem czynnym Towarzystwa Naukowego we Lwowie, oraz członkiem PAU od 1931. W 1938 przewodził konferencji o zastosowaniu izotopów radioaktywnych, zorganizowanej przez Nielsa Bohra w Kopenhadze. W 1939 otrzymał propozycję objęcia stanowiska "visiting professor" na Uniwersytecie w Gandawie, której nie przyjął, nie chcąc przerywać edukacji gimnazjalnej syna.
Po agresji ZSRR na Polskę, podczas pierwszej okupacji sowieckiej Lwowa (1939-1941) współpracował aktywnie z władzami sowieckimi i kontynuował działalność naukową. Od 15 grudnia 1940 członek rady obwodowej obwodu lwowskiego.
Po wybuchu wojny niemiecko-sowieckiej został ewakuowany do Kijowa, a potem do Ufy. W 1942 został laureatem Nagrody Stalinowskiej za całokształt badań nad chemizmem mięśni. W 1943 został przeniesiony do Moskwy, w latach 1943-1949 był dyrektorem Wydziału Chemii i Fizjologii Akademii Nauk Medycznych ZSRR w Moskwie. Był członkiem Akademii Nauk ZSRR (od 1942) i Akademii Nauk Medycznych ZSRR (od 1944). Uczestniczył w zjeździe Związku Patriotów Polskich w czerwcu 1943 w Moskwie i został wybrany do Centralnej Komisji Rewizyjnej Związku. Na wniosek ZPP został dokooptowany do Krajowej Rady Narodowej. Zorganizował w Moskwie pracownię chemii fizjologicznej Akademii Nauk ZSRR, tworząc ośrodek badawczy biochemii przemiany węglowodanowej. Była to jedna z pierwszych instytucji biochemicznych w ZSRR, prowadzono w niej badania przy użyciu izotopów, pozostawał jej dyrektorem do 1948.
Po zakończeniu wojny w 1945 zaproponowano mu objęcie katedr chemii fizjologicznej na Uniwersytecie Jagiellońskim, Uniwersytecie Wrocławskim i Uniwersytecie w Gandawie, jako profesorowi zwyczajnemu i honorowemu. Parnas wybrał katedrę w Krakowie, władze sowieckie nie zgodziły się jednak na opuszczenie przez niego ZSRR. W 1946 przyjechał do Krakowa i Wrocławia z wykładami. W 1945 został wybrany na członka Francuskiej Akademii Medycyny w Paryżu, otrzymał doktorat honorowy Sorbony oraz został członkiem towarzystw chemicznych w Londynie, Paryżu i Moskwie. W 1948 został członkiem czynnym Polskiej Akademii Umiejętności. Parnas nie mógł wrócić do Polski, władze sowieckie uniemożliwiły mu również uczestnictwo w I Międzynarodowym Kongresie Biochemii w Londynie w 1948, któremu miał przewodniczyć.
W Moskwie był często zapraszany do ambasad krajów zachodnich. Wyrażał otwarcie swoje poglądy i publicznie krytykował popierane przez WKP(b) i Stalina pseudonaukowe teorie Trofima Łysenki, nie zdając sobie sprawy z zagrożeń, jakie wynikały w reżimie komunistycznym z jego zachowania. 29 stycznia 1949 został aresztowany w Moskwie przez MGB w związku ze sprawą Żydowskiego Komitetu Antyfaszystowskiego i związanych z nią falą policyjnych represji antysemickich. Według dokumentacji KGB zmarł tego samego dnia na zawał serca w czasie przesłuchania przez MGB na Łubiance.
Aż do roku 1960 nazwisko Parnasa było w ZSRR zakazane. Rehabilitacja uczonego nastąpiła w 1960, wydano wówczas w Moskwie jego "Dzieła zebrane". W latach 1960–1970 w piśmiennictwie sowieckim i podręcznikach przedstawiano go jako uczonego sowieckiego, zasłużonego dla biochemii w ZSRR.
Był twórcą lwowskiej szkoły biochemicznej, autorem wielu odkrywczych prac naukowych tłumaczonych na wiele języków obcych. Wraz ze swoimi uczniami zajmował się przede wszystkim metabolizmem mięśni, odkrył m.in. fosforolizę glikogenu. Jako jeden z pierwszych na świecie zastosował metody izotopowe w biochemii (przy współpracy z Instytutem Nielsa Bohra w Kopenhadze), za pomocą których prześledził etapy przemian związków fosforowych w mięśniach. Nazwisko Parnasa zapisano w nauce w nazwie schematu EMP (schemat - Meyerhofa - Parnasa), opisującego ciąg przemian związków fosforowych w mięśniach od fosforolizy glikogenu do wytworzenia kwasu mlekowego.
Opublikował 130 oryginalnych prac doświadczalnych oraz 46 prac przeglądowych i książek, w tym m.in. podręcznik "Chemia Fizjologiczna" (1922).
Rodzina.
Pierwszą jego żoną była Raissa, z którą miał syna Gustawa Teodora (1908-1979) i córkę Claire Walter (1911–1972), malarkę. Dzieci spędziły całe życie we Francji i zmarły bezdzietnie. Po rozwodzie, ożenił się ponownie w 1920 z Renatą Taubenhaus. Z małżeństwa miał córkę Justynę (1921–1930) i syna Jana Oskara (1923-1995), żołnierza Armii Andersa, następnie II Korpusu Polskiego, uczestnika bitwy o Monte Cassino, po powrocie do Polski i ukończeniu medycyny na Uniwersytecie Wrocławskim wieloletniego ordynatora oddziału chirurgii w szpitalu w Człuchowie. Renata Parnas wróciła do Polski w 1958, w ramach tzw. drugiej repatriacji, mieszkała w Warszawie, zmarła w 1967.

</doc>
<doc id="128280" url="https://pl.wikipedia.org/wiki?curid=128280" title="Kochinchina">
Kochinchina

Kochinchina (fr. "Cochinchine") – dawna nazwa położonej najbardziej na południe części Wietnamu, stanowiąca część francuskiej kolonii Indochin, nadana przez Portugalczyków. Nazwa była w użyciu podczas protektoratu francuskiego. Jej stolicą było wówczas miasto Sajgon. Obecnie nazywane jest "Nam Bộ".

</doc>
<doc id="128283" url="https://pl.wikipedia.org/wiki?curid=128283" title="Wypadek lotniczy">
Wypadek lotniczy

Wypadek lotniczy – zdarzenie związane z eksploatacją statku powietrznego, które w przypadku załogowego statku powietrznego odbywa się od momentu wejścia na pokład statku powietrznego jakiejkolwiek osoby z zamiarem odbycia lotu aż do opuszczenia pokładu przez te osoby, lub, w przypadku bezzałogowego statku powietrznego, odbywa się od momentu, gdy statek powietrzny jest gotowy do ruchu w celu wykonania lotu aż do czasu jego zatrzymania na koniec lotu i wyłączenia układu napędowego, w którym:
a) osoba znajdująca się na pokładzie statku powietrznego poniosła śmierć lub odniosła poważne obrażenia w następstwie:
b) statek powietrzny doznaje uszkodzenia lub doszło do zniszczenia jego elementu konstrukcyjnego w stopniu zagrażającym jego wytrzymałości konstrukcyjnej, osiągom lub właściwościom sterowniczym i w normalnych okolicznościach niezbędna byłaby poważna naprawa lub wymiana uszkodzonego elementu, z wyjątkiem niesprawności lub uszkodzeń silnika, w przypadku kiedy uszkodzenie ogranicza się do samego silnika (w tym jego osłon lub akcesoriów), śmigieł, końcówek skrzydeł, anten, sond, łopatek, opon, hamulców, kół, owiewek, paneli, klap podwozia, wycieraczek, poszycia statku powietrznego (takich jak małych wgnieceń lub dziur) lub niewielkich uszkodzeń łopat wirnika nośnego, łopat wirnika ogonowego, podwozia oraz tych spowodowanych przez grad lub zderzenie z ptakiem (w tym dziur w osłonie anteny radiolokatora); lub
c) statek powietrzny zaginął lub dostęp do niego jest całkowicie uniemożliwiony.
Badanie wypadków lotniczych.
Zgodnie z Załącznikiem 13 do Konwencji o międzynarodowym lotnictwie cywilnym, każde państwo ma obowiązek ustanowić stały krajowy organ ds. badania zdarzeń lotniczych (wypadków i incydentów), który jest niezależny w prowadzeniu badania i posiada nieograniczone uprawnienia w zakresie jego prowadzenia.
W Polsce badaniem okoliczności i przyczyn zdarzeń lotniczych zajmują się Państwowa Komisja Badania Wypadków Lotniczych (PKBWL) oraz Komisja Badania Wypadków Lotniczych Lotnictwa Państwowego (KBWLLP). Komisje nie orzekają co do winy i odpowiedzialności. Wyniki ich badań są niezależne, odrębne w stosunku do wszelkich postępowań sądowych lub administracyjnych służących orzeczeniu o winie lub odpowiedzialności i pozostają bez uszczerbku dla nich.
Badanie zdarzenia lotniczego (w tym wypadku) obejmuje:
Typy wypadków lotniczych.
Wypadki lotnicze w zasadzie należy podzielić na dwie kategorie: z udziałem i będących rezultatem wypadków wyłącznie (bądź innych statków powietrznych).
Podział ten jest o tyle uzasadniony, że jakkolwiek większość wypadków samolotów cywilnych dociera praktycznie niezwłocznie do opinii publicznej (z wyjątkiem wypadków w takich krajach, jak ZSRR lub ChRL, w których obowiązywała lub obowiązuje nadal cenzura), to jednak wypadki wyłącznie samolotów wojskowych często ukrywane bywają jako tajemnica wojskowa także w krajach demokratycznych. Wypadki samolotów wojskowych zazwyczaj nie pociągają za sobą tak licznych ofiar, jak te z udziałem setek pasażerów, ale za to często niebezpieczeństwo, które wywołują, zagraża nie dziesiątkom czy setkom, ale tysiącom ludzi. Dlatego też przymiotnikiem „"wielkie"” określono tu także takie wypadki, w których poszkodowanych zostało tylko kilka osób, albo nawet nikt nie ucierpiał, za to zagrożenie obejmowało setki lub tysiące.
Największe wypadki lotnicze.
Świat.
Największy wypadek lotniczy wydarzył się 27 marca 1977 roku. W wyniku kolizji dwóch „Jumbo-Jetów” na Teneryfie, śmierć poniosło 583 ludzi.
Największy w skutkach wypadek pojedynczego samolotu miał miejsce 12 sierpnia 1985 roku, kiedy w Japonii, wskutek upadku samolotu Boeing 747 zginęło 520 osób.
Najtragiczniejszym rokiem był rok 1985. W 15 wypadkach lotniczych zginęły wówczas aż 1883 osoby.
Polska.
Największy wypadek lotniczy w Polsce wydarzył się 9 maja 1987 roku w Lesie Kabackim. W wyniku upadku samolotu PLL LOT 5055 zginęły 183 osoby.
Bazy danych o wypadkach lotniczych.
Jedną z największych baz danych o wypadkach lotniczych jest Aviation Safety Network (ASN). Zawiera opis 16690 wypadków i 1071 incydentów od 1919 r. i jest systematycznie uzupełniana o kolejne. Rozbudowaną bazę prowadzi także amerykańska NTSB.

</doc>
<doc id="128284" url="https://pl.wikipedia.org/wiki?curid=128284" title="Katastrofy i incydenty cywilnych samolotów pasażerskich">
Katastrofy i incydenty cywilnych samolotów pasażerskich

Poniższe tabele przedstawiają wypadki i incydenty lotnicze, w których wzięły udział samoloty pasażerskie należące do linii lotniczych (według roku zdarzenia).
__BEZSPISU__

</doc>
<doc id="128288" url="https://pl.wikipedia.org/wiki?curid=128288" title="Saint Kitts">
Saint Kitts

Saint Kitts (znana także pod nazwą Saint Christopher) – wyspa na Morzu Karaibskim, która wraz z sąsiednią wyspą Nevis tworzy państwo Saint Kitts i Nevis. Położona 2100 km na południowy wschód od Florydy.
Powierzchnia wyspy wynosi 168 km², zamieszkuje ją 30,3 tys. mieszk. (2000), głównie potomków wyzwolonych czarnych niewolników. Największym miastem wyspy jest Basseterre, stolica kraju. 
W okresie zlodowaceń, kiedy poziom morza był niższy o około 60 m, wyspa Saint Kitts tworzyła jeden ląd z pobliskimi wyspami Nevis, Sint Eustatius i Saba. Najwyższy szczyt wyspy to wulkaniczna góra Mount Liamuiga, wznosząca się na wysokość 1156 m n.p.m.

</doc>
<doc id="128291" url="https://pl.wikipedia.org/wiki?curid=128291" title="Starożytne Igrzyska Olimpijskie">
Starożytne Igrzyska Olimpijskie



</doc>
<doc id="128294" url="https://pl.wikipedia.org/wiki?curid=128294" title="Grzegorz Kupczyk">
Grzegorz Kupczyk

Grzegorz Robert Kupczyk (ur. 20 listopada 1958 w Poznaniu) – polski wokalista, muzyk, aranżer, producent. 
Życiorys.
W latach 1982–1989 i 1996–2007 wokalista zespołu Turbo. W 1989 założył wspólnie z Marią Wietrzykowską zespół CETI. Współpracował ponadto z grupami Esqarial, Chainsaw, Kruk, Non Iron, Aion, Red Pink, Panzer X, Wieko. W 2007 odbył ostatnią trasę koncertową z Turbo w ramach Metal Maraton, po czym opuścił definitywnie szeregi Turbo całkowicie poświęcając się swojemu zespołowi CETI. 
19 grudnia 2009 roku ukazała się książka Daniela Wolaka pt. "Spowiedź Grzegorza Kupczyka" () będąca biografią wokalisty.
28 listopada 2012 roku za wybitny wkład w kulturę narodową został uhonorowany przez prezydenta Bronisława Komorowskiego i wojewodę wielkopolskiego Złotym Krzyżem Zasługi.
W 2018 nagrał razem z Krzysztofem Krawczykiem piosenkę "Turbogrosik", która znalazła się na płycie pt. "Biało-Czerwoni! Przeboje kibica".
W latach 2021-2022 na anetenie Radia Poznań prowadził audycję muzyczną "QPA gości".

</doc>
<doc id="128295" url="https://pl.wikipedia.org/wiki?curid=128295" title="Powiat szydłowiecki">
Powiat szydłowiecki

Powiat szydłowiecki – polski powiat znajdujący się w województwie mazowieckim z siedzibą w Szydłowcu, reaktywowany w 1999 w ramach reformy administracyjnej. Od północy graniczy z powiatem przysuskim i radomskim, od wschodu ze starachowickim, od zachodu z koneckim, a od południa ze skarżyskim. Południową, zachodnią i częściowo wschodnią granicę powiatu szydłowieckiego stanowi granica województwa mazowieckiego ze świętokrzyskim. Gospodarkę tworzy głównie rolnictwo, następnie przemysł, handel i usługi. Ważnym działem gospodarki jest turystyka, zwłaszcza w gminach Szydłowiec i Chlewiska. Według opublikowanych przez GUS danych z 3,1 tys. osób pozostających bez zatrudnienia w kwietniu 2022 był powiatem o najwyższej stopie bezrobocia w Polsce (21,7%).
Według danych z 31 grudnia 2019 powiat zamieszkiwały 39 672 osoby. Natomiast dane z 30 czerwca 2020 wskazują liczbę 39 547 osób.
Podział administracyjny.
W skład powiatu wchodzą:
W obrębie powiatu znajduje się jedno miasto i 
Geografia.
Powiat leży w przeważającej części na Przedgórzu Iłżeckim, południowo-wschodni obszar zajmuje Garb Gielniowski. Obie te jednostki wchodzą w skład Wyżyny Kieleckiej, która jest częścią Wyżyny Małopolskiej. Niewielkie północne skrawki w gminie Orońsko pokrywa Równina Radomska, część Wzniesień Południowomazowieckich, Nizin Środkowopolskich.
Przechodząca przez powiat granica regionów powoduje duże zróżnicowanie wysokościowe terenu. Garb Gielniowski to pas wzniesień zbudowanych z piaskowców, które licznie występują w okolicach Szydłowca. Najwyższe wzniesienia przekraczają 300 m n.p.m., m.in. Altana (408 m n.p.m.), która jest najwyższym wzniesieniem w województwie mazowieckim, Cymbra (378 m n.p.m.) oraz Skłobska Góra (347 m n.p.m.). Przedgórze Iłżeckie to liczne grzbiety zbudowane ze skał wapienno-marglistych, w których rozwijają się zjawiska krasowe, widoczne niekiedy na powierzchni w postaci lejów i zapadlisk. Równina Radomska to głównie obszar rolniczy, słabo porośnięty lasami. Na terytorium powiatu przeważają tereny lekko faliste.
Powiat szydłowiecki pod względem geologicznym zbudowany jest głównie z osadów mezozoicznych okresu jurajskiego oraz utworów trzeciorzędowych. Występują tu liczne surowce mineralne takie jak: ruda żelaza, wapień, margiel, piaskowiec, gliny ogniotrwałe i ceramiczne oraz żwiry i piaski. Na terenie powiatu dominują gleby średniej i słabej jakości, klas V i VI bielicowe na podłożu kamiennym, piaszczystym i gliniastym. W powiecie występują także na niewielkich obszarach gleb brunatnych i rędzin mieszanych.
Terytorium powiatu szydłowieckiego znajduje się w dorzeczu Wisły. Średnia zasobność wód podziemnych, wykorzystywana jest w rolnictwie i przemyśle. Większość obszaru leży w zlewni rz. Radomki. Główną oś hydrograficzną powiatu stanowi rzeka Szabasówka z dopływami: Korzeniówką, Jabłonicą i Oronką. Swoje źródła mają na terenie powiatu: Oleśnica, Iłżanka i Kamienna. Największe zbiorniki wodne to zalewy w Koszorowie, Szydłowcu, Chlewiskach, Jastrzębiu i Aleksandrowie. Inne mniejsze to m.in. stawy w Łaziskach, Orłowie, Mirowie Starym, Orońsku, Szydłowcu oraz fosa w Parku Radziwiłłowskim.
Powiat szydłowiecki położony jest w strefie umiarkowanej, kontynentalnej. Średnia temperatura powietrza w styczniu waha się od –4 do –3 °C. zaś w lipcu najczęściej odnotowywaną miarą jest 18 °C. Średnia temperatura roczna w powiecie wynosi około 7 °C. W regionie można dostrzec przejściowość klimatu Polski pomiędzy wpływem oceanu i kontynentu. Powiat szydłowiecki leży w strefie klimatycznej, gdzie dominują czynniki kontynentalne. Toteż roczna średnia opadów atmosferycznych na tym obszarze waha się między 500 a 400 mm wody. Dość zapuszczona w głąb Polski strefa wpływu klimatu morskiego wpływa na ten obszar stosunkowo długim okresem wegetacyjnym roślin, od około 200 do 210 dni.
Historia.
Pierwsze formalne związki miasta z najbliższą okolicą zaczynają się już w 1553, kiedy to Mikołaj Radziwiłł utworzył hrabstwo szydłowieckie. Hrabstwo ostatecznie zostało zniesione w 1828, w wyniku sprzedaży dóbr szydłowieckich skarbowi Królestwa Polskiego. Powiat szydłowiecki istniał w latach 1809–1866 i obejmował dobra rządowe samsonowskie, suchedniowskie i bodzentyńskie, a więc poważną część Staropolskiego Okręgu Przemysłowego. W kilka lat później Szydłowiec stał się siedzibą nadleśnictwa oraz dyrekcji obwodu górniczego.
Powiat szydłowiecki reaktywowano 1 października 1954 w województwie kieleckim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin wiejskich (29 września 1954) jako podstawowych jednostek administracyjnych Polski. Na powiat szydłowiecki złożyły się 1 miasto i 22 gromady, które wyłączono z dwóch powiatów w województwie kieleckim (w praktyce gromady te należały do tych powiatów przez zaledwie dwa dni). Do nowo utworzonego powiatu włączono, z radomskiego: miasto Szydłowiec oraz gromady Barak, Chronów-Kolonia, Gąsawy Rządowe, Jastrząb, Kowala, Majdów, Mirów Stary, Młodocin Większy, Orońsko, Ostałówek, Pogroszyn, Rogów, Ruda Wielka, Śmiłów, Wałsnów, Wierzbica, Wola Lipieniecka, Wysoka i Zdziechów. Zaś z koneckiego gromady Chlewiska, Huta i Pawłów.
1 stycznia 1956 gromady Kowala i Młodocin (Większy) powróciły do powiatu radomskiego (gromadę Młodocin zlikwidowano 31 grudnia 1961). 1 stycznia 1959 zniesiono gromadę Barak a jej obszar włączono do gromady Śmiłów. 31 grudnia tego roku zniesiono gromady Rogów (włączono do gromad Mirów i Gąsawy Rządowe), Wola Lipieniecka (włączono do gromad Wałsnów i Jastrząb) i Zdziechów (włączono do gromad Śmiłów i Wysoka). 31 grudnia 1961 siedzibę gromady Chronów przeniesiono z Chronowa-Kolonii do Łazisk, a siedzibę gromady Śmiłów przeniesiono ze Śmiłowa do Szydłowca; nazwy jednostek zmieniono na "gromada Łaziska" i "gromada Szydłowiec"; tego dnia zniesiono też gromadę Wałsnów jej obszar włączono do gromad Chronów, Jastrząb i Orońsko. 1 stycznia 1969 do powiatu szydłowieckiego przyłączono gromadę Skarżysko Książęce z powiatu iłżeckiego.
Po zniesieniu gromad i reaktywacji gmin z dniem 1 stycznia 1973 powiat szydłowiecki podzielono na 1 miasto i 7 gmin: miasto Szydłowiec oraz gminy Bliżyn, Chlewiska, Jastrząb, Mirów, Orońsko, Szydłowiec i Wierzbica.
Po reformie administracyjnej obowiązującej od 1 czerwca 1975 terytorium zniesionego powiatu szydłowieckiego włączono do nowo utworzonego województwa radomskiego, oprócz gminy Bliżyn, która pozostała w województwie kieleckim (mocno zmniejszonym). Wraz z reformą administracyjną z 1999 przywrócono w województwie mazowieckim powiat szydłowiecki o obszarze mniejszym od granic z 1975 (gmina Wierzbica znalazła się w powiecie radomskim w tymże województwie a gmina Bliżyn w powiecie skarżyskim w województwie świętokrzyskim). Porównując obszar dzisiejszego powiatu szydłowieckiego z obszarem z 1954 można zauważyć, że niektóre tereny znajdują się obecnie w powiatach radomskim i przysuskim.
Turystyka.
Powiat szydłowiecki należy do terenów atrakcyjnych turystycznie i kulturowo w województwie mazowieckim. Występują tu liczne obiekty świadczące o bogatym dziedzictwie historycznym obszaru i położeniu w dawnej Puszczy Świętokrzyskiej. Atrakcje turystyczne stanowią nieczynne kamieniołomy, parki, pomniki przyrody, miejsca pamięci, a także historyczne obiekty przeszłości.
Zabytki.
Świadectwa historycznej przeszłości powiatu znajdują się głównie w gminach: Chlewiska, Orońsko oraz Szydłowiec. Historia wielu miejscowości leżących na obszarze powiatu sięga Średniowiecza. Miejscowości te zawdzięczają swój rozwój eksploracji bogactw naturalnych, głównie kamienia piaskowca i rud żelaz, a następnie w późniejszym czasie rozwojowi przemysłu piwowarskiego, garbarskiego i metalowego.
 poprzez monumentalne budowle: kościoła farnego, ratusza i zamku (zaliczanych do I grupy weryfikacyjnej) oraz . Do innych zabytków na terenie miasta należą: kirkut, cmentarz parafialny, mieszczący kwatery żołnierzy z I i II wojny światowej oraz liczne kamieniołomy z Górą Trzech Krzyży.
W Orońsku swoją siedzibę ma Centrum Rzeźby Polskiej, które zajmuje XIX-wieczny zespół pałacowo-parkowy. Składa się on z odrestaurowanych budynków: pałacu, oficyny, kaplicy, oranżerii i zabudowań gospodarczych. Dworek związany jest z osobą Józefa Brandta, gdzie tworzył i prowadził szkołę przez większą część życia.
W siedzibie gminy Chlewiska są: kościół św. Stanisława, wzniesiony na początku XVI w. na miejscu pierwszego z 1121, pałac obronny, dawny zamek rodu Chlewiskich wzniesiony w późnym średniowieczu, kapliczka na wyspie z figurą św. Jana Nepomucena oraz Huta żelaza, wybudowana w 1882–1892 przez Francuskie Towarzystwo Metalurgiczne.
Inne zabytki na terenie powiatu to kościoły w Jastrzębiu i Wysokiej, pałac w Łaziskach oraz park wiejski w Mirowie Starym
Przyroda.
Południowa część powiatu to liczne lasy, rezerwaty i tereny rekreacyjne. 
Obszary chronionego krajobrazu tworzą duży kompleks leśny zwany Lasami Przysusko-Szydłowieckimi. W kompleksie występują różne gatunki drzew, takie jak: sosna, jodła, buk zwyczajny, modrzew polski, jawor, dąb szypułkowy. Większość lasów na terenie powiatu, wchodzi w Obręb Leśny Szydłowiec, nadleśnictwa Skarżysko.
Na terenie powiatu występują liczne pomniki przyrody, w gminie Orońsko znajduje się zabytkowy park z czarną olchą oraz pomnik przyrody ożywionej – aleja z XIX-wiecznymi lipami, jesionami i klonami. .
Miejsca pamięci.
W powiecie szydłowieckim istnieje wiele miejsc pamięci, które są ściśle powiązane z wojskami, przemierzającymi ten teren. Większość z nich pochodzi z okresu powstania styczniowego i II wojny światowej.
Obiekty tego typu znajdują się w miejscowościach: Barak, gdzie 8 września 1939 36 DP rez. stoczyła zaciętą potyczkę z oddziałami 2 DL Wehrmachtu, Antoniów, gdzie 21 sierpnia 1944 oddział Wybranieckich AK stoczył zwycięską bitwę z oddziałami niemieckimi, Ciechostowice, gdzie miała miejsce bitwa partyzantów z wojskami niemieckimi, Guzów, gdzie w 1607 stoczono bitwę wojsk koronnych z rokoszanami, Skłoby, gdzie hitlerowcy dokonali pacyfikacji wsi 11 kwietnia 1940, zabijając 261 mieszkańców i paląc wszystkie zagrody, Stefankowie, gdzie 22 kwietnia 1863 doszło do zwycięskiej potyczki powstańców z wojskami rosyjskimi.
Szlaki.
Przez teren powiatu przebiega szlak Partyzancki łączący Szydłowiec, Chlewiska, Ruski Bród, Anielin oraz Inowłódz. Szlak rozpoczyna się na cmentarzu partyzanckim pod Skarbową Górą, przebiega przez lasy jodłowe Garbu Gielniowskiego oraz sosnowe bory Puszczy Pilickiej. Na trasie znajdują się miejsca związane z walkami oddziału dowodzonego przez mjra „Hubala” i innych oddziałów partyzanckich z czasów II wojny światowej, jak również liczne zabytki architektury obronnej i sakralnej.
Władze powiatu wprowadziły w 2007 sieć 10 szlaków rowerowych, polegającą na stworzeniu jednolitego systemu identyfikacji szlaków oraz współpracy ze Stowarzyszeniem Rozwoju Ziemi Szydłowieckiej. W ramach projektu utworzono kilka szlaków rowerowych:
Transport.
Kolej.
Przez powiat przechodzą dwie zelektryfikowane linie kolejowe pierwszego rzędu. Pierwszą z nich jest linia relacji Warszawa→Radom→Kielce→Kraków. Na terenie powiatu znajdują się trzy stacje tej linii: Gąsawy, Jastrząb i Szydłowiec. Druga to linia relacji Radom→Tomaszów Mazowiecki→Koluszki, która posiada jedną stację na terenie tego powiatu, w Chronowie.

</doc>
<doc id="128296" url="https://pl.wikipedia.org/wiki?curid=128296" title="Waran z Komodo">
Waran z Komodo

Waran z Komodo ("Varanus komodoensis") – gatunek gada z rodziny waranów nazywany smokiem z Komodo. To największa współcześnie żyjąca jaszczurka. Odkryta w 1910 roku. Aby ją chronić, założono w 1980 r. Park Narodowy Komodo.

</doc>
<doc id="128297" url="https://pl.wikipedia.org/wiki?curid=128297" title="Powiat warszawski zachodni">
Powiat warszawski zachodni

Powiat warszawski zachodni – powiat w Polsce położony w zachodniej części województwa mazowieckiego, utworzony w 1999 roku w ramach reformy administracyjnej. Siedzibą jego władz jest miasto Ożarów Mazowiecki (do 31 grudnia 2005 roku władze mieściły się w Warszawie).
Według danych z 30 czerwca 2020 roku powiat zamieszkiwały 119 503 osoby.
Podział administracyjny.
W skład powiatu wchodzą:

</doc>
<doc id="128299" url="https://pl.wikipedia.org/wiki?curid=128299" title="Powiat węgrowski">
Powiat węgrowski

Powiat węgrowski – powiat w Polsce (we wschodniej części województwa mazowieckiego), utworzony w 1999 roku w ramach reformy administracyjnej. Jego siedzibą jest miasto Węgrów.
W skład powiatu wchodzą:
Według danych z 31 grudnia 2019 roku powiat zamieszkiwały 65 822 osoby. Natomiast według danych z 30 czerwca 2020 roku powiat zamieszkiwało 65 641 osób.

</doc>
<doc id="128300" url="https://pl.wikipedia.org/wiki?curid=128300" title="Maria Wietrzykowska">
Maria Wietrzykowska

Maria „Marihuana” Wietrzykowska (ur. 8 grudnia 1967) – muzyk, aranżer, od roku 2000 producent płytowy, współzałożycielka zespołu Ceti, początkowo keybordzistka, później także współwokalistka. 
Życiorys.
Ukończyła studia na Wydziale Wokalnym Państwowej Szkoły Muzycznej II stopnia im. Fryderyka Chopina w Poznaniu (muzyk wokalista – zakres specjalizacji śpiew solowy) z wyróżnieniem. Debiutowała partią solową (sopran) na płycie zespołu Turbo – "Ostatni wojownik" oraz w anglojęzycznej wersji tej płyty „The Last Warrior” w tytułowym utworze. Brała udział we wszystkich znaczących produkcjach solowych i zespołowych Grzegorza Kupczyka.

</doc>
<doc id="128301" url="https://pl.wikipedia.org/wiki?curid=128301" title="Powiat wyszkowski">
Powiat wyszkowski

Powiat wyszkowski – powiat w Polsce (w północno-wschodniej części województwa mazowieckiego), reaktywowany w 1999 roku w ramach reformy administracyjnej. Jego siedzibą jest miasto Wyszków.
Według danych z 31 grudnia 2019 roku powiat zamieszkiwało 74 220 osób. Natomiast według danych z 30 czerwca 2020 roku powiat zamieszkiwały 74 283 osoby.
Podział administracyjny.
W skład powiatu wchodzą:
Historia.
Powiat wyszkowski został powołany dnia 1 stycznia 1956 roku w województwie warszawskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat wyszkowski złożyły się 1 miasto i 23 gromady, które wyłączono z trzech ościennych powiatów w tymże województwie:
1 stycznia 1957 roku do powiatu wyszkowskiego przyłączono gromadę Gwizdały z powiatu węgrowskiego.
Po zniesieniu gromad i reaktywacji gmin z dniem 1 stycznia 1973 roku powiat wyszkowski (który pod koniec składał się z zaledwie 12 gromad) podzielono na 1 miasto i 5 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu wyszkowskiego włączono do nowo utworzonego województwa ostrołęckiego. Od 1990 roku istniał Urząd Rejonowy w Wyszkowie. 1 lutego 1991 roku miasto i gminę Wyszków połączono we wspólną gminę miejsko-wiejską Wyszków.
Wraz z reformą administracyjną z 1999 roku w województwie mazowieckim przywrócono powiat wyszkowski, składający się z 6 gmin, które odczuwały najsilniejsze związki z Wyszkowem – siedzibą powiatu. W porównaniu z obszarem z początku 1975 roku powiat wyszkowski został zwiększony o gminę Zabrodzie (dawniej w powiecie wołomińskim, a następnie także w województwie ostrołęckim).
Walory turystyczne.
Krajobraz Niziny Mazowieckiej urozmaicony jest przez doliny rzek: Bugu, Narwi i Liwca oraz lasy Puszczy Białej i Kamienieckiej. W Długosiodle (przy kościele) stoi sześćsetletni dąb szypułkowy „Jan” o obwodzie 680 cm.
Do najstarszych zabytków należą: kościół parafialny z 1793 r. i obelisk Wazów z 1655 r. w Wyszkowie, kościół z 1758 r. (zabytek klasy 0) z drewnianą dzwonnicą z 1768 r. w Barcicach, kościół z 1833 r. w Brańszczyku, pałac z XVIII w. w Dębinkach, zespół dworski z XVIII w. we wsi Głuchy, w którym urodził się Cyprian Kamil Norwid, drewniany dom z poł. XVIII w. w Jasieńcu (pod nr 9), zespół pałacowy w Kręgach z I poł. XIX w., kościół z lat 1836–1866 i zespół pałacowy z 1872 r. w Niegowie, pałac z XVIII w. i plebania z 1838 r. w Popowie Kościelnym i kościół z 1880 r. w Porębie.

</doc>
<doc id="128302" url="https://pl.wikipedia.org/wiki?curid=128302" title="Mithril">
Mithril

Mithril (sind. "szary blask") – substancja ze stworzonej przez J.R.R. Tolkiena mitologii Śródziemia.
Geneza.
Był to lekki metal, wytrzymalszy od stali, wydobywany przez krasnoludów w kopalniach Khazad-dûm. Był piękniejszy od srebra (miał jego kolor, lecz nie matowiał) i przez to nazywany „prawdziwym srebrem”.
Wykorzystywany był m.in. do tworzenia bardzo lekkiego i wytrzymałego uzbrojenia i ithildinu. Pod koniec Trzeciej Ery, kiedy rozgrywa się akcja "Władcy Pierścieni", mithril był już bardzo rzadko spotykany, a przez to bardzo cenny.
Kolczugę z tego metalu miał Bilbo Baggins. Później podarował ją swemu krewniakowi – Frodowi. Według Gandalfa ta kolczuga była warta więcej niż całe Shire. Właśnie ona kilkakrotnie uratowała Frodowi życie.
Z mithrilu były wykonane także hełmy straży Cytadeli z Minas Tirith oraz brama, wykonana na miejsce starej, zniszczonej przez Czarnoksiężnika podczas oblężenia Gondoru.
Ithildin.
Ithildin (sin. "gwiazda-księżyc") był wytwarzany z mithrilu przez osiadłych w Eregionie Ñoldorów, którzy stosowali tę substancję przy tworzeniu bram i drzwi. Dostrzec go można było wyłącznie w świetle gwiazd lub księżyca po dotknięciu powierzchni, w którą został wprawiony.
Mithril występuje często w systemach gier fabularnych oraz grach komputerowych o tematyce fantasy.

</doc>
<doc id="128303" url="https://pl.wikipedia.org/wiki?curid=128303" title="Powiat zwoleński">
Powiat zwoleński

Powiat zwoleński – powiat w Polsce (województwo mazowieckie), utworzony w 1999 roku w ramach reformy administracyjnej. Jego siedzibą jest miasto Zwoleń.
W skład powiatu wchodzą:
Według danych z 31 grudnia 2019 roku powiat zamieszkiwało 36 166 osób. Natomiast według danych z 30 czerwca 2020 roku powiat zamieszkiwało 36 026 osób.
Historia.
Powiat zwoleński powołano 1 października 1954 w województwie kieleckim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat zwoleński złożyły się 1 miasto i 22 gromady, które wyłączono z dwóch powiatów w województwie kieleckim (w praktyce gromady te należały do tych powiatów przez zaledwie dwa dni):
31 grudnia 1959 roku zniesiono gromady:
31 grudnia 1961 roku zniesiono gromadę Paciorkowa Wola (włączono do gromad Czarnolas, Policzna, Strykowice Górne i Grabów nad Wisłą).
1 stycznia 1969 roku zniesiono gromady:
1 stycznia 1970 roku siedzibę gromady Strykowice Górne przeniesiono ze Strykowic Górnych do Zwolenia a nazwę gromady zmieniono na "gromada Zwoleń".
Po zniesieniu gromad i reaktywacji gmin z dniem 1 stycznia 1973 roku powiat zwoleński podzielono na 1 miasto i 5 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu zwoleńskiego włączono do nowo utworzonego województwa radomskiego. Wraz z reformą administracyjną z 1999 roku przywrócono w województwie mazowieckim powiat zwoleński o kształcie i podziale administracyjnym identycznych do tych z 1975 roku (jedynie miasto i gminę Zwoleń połączono 1 stycznia 1992 roku we wspólną gminę miejsko-wiejską Zwoleń). Porównując obszar dzisiejszego powiatu zwoleńskiego z obszarem z 1954 roku można zauważyć, że niektóre tereny znajdują się obecnie w powiatach kozienickim (Sarnów), radomskim (Sucha) i lipskim (Pcin od 1968 roku).

</doc>
<doc id="128304" url="https://pl.wikipedia.org/wiki?curid=128304" title="Powiat żuromiński">
Powiat żuromiński

Powiat żuromiński – powiat w Polsce (województwo mazowieckie), reaktywowany w 1999 roku w ramach reformy administracyjnej. Jego siedzibą jest miasto Żuromin.
Według danych z 31 grudnia 2019 roku powiat zamieszkiwało 38 515 osób. Natomiast według danych z 30 czerwca 2020 roku powiat zamieszkiwało 38 337 osób.
Podział administracyjny.
W skład powiatu wchodzą:
Historia.
Powiat żuromiński został powołany dnia 1 stycznia 1956 roku w województwie warszawskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat żuromiński złożyło się 1 miasto i 21 gromad, które wyłączono z trzech ościennych powiatów:
1 stycznia 1958 roku z powiatu żuromińskiego wyłączono gromadę Dłutowo i włączono ją do powiatu działdowskiego w województwie olsztyńskim.
Po zniesieniu gromad i reaktywacji gmin z dniem 1 stycznia 1973 roku powiat żuromiński podzielono na 1 miasto i 6 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu żuromińskiego włączono do nowo utworzonego województwa ciechanowskiego.
1 lipca 1976 roku zniesiono gminę Syberia. 1 stycznia 1992 roku miasto i gminę Żuromin połączono we wspólną gminę miejsko-wiejską Żuromin. 31 grudnia 1993 roku prawa miejskie odzyskał Bieżuń co sprawiło, że wiejską gminę Bieżuń przekształcono w gminę miejsko-wiejską Bieżuń.
Wraz z reformą administracyjną z 1999 roku w województwie mazowieckim przywrócono powiat żuromiński. W porównaniu z obszarem z początku 1975 roku powiat żuromiński został zwiększony o gminę Siemiątkowo Koziebrodzkie (dawniej w powiecie sierpeckim, a następnie także w województwie ciechanowskim). 1 stycznia 2004 roku gmina Siemiątkowo Koziebrodzkie zmieniła nazwę na "gmina Siemiątkowo".
Porównując obszar dzisiejszego powiatu żuromińskiego z obszarem z 1954 roku można zauważyć, że niektóre tereny dawnego powiatu żuromińskiego znajdują się obecnie w powiecie mławskim (tereny wokół Ługów), a także w powiecie działdowskim w województwie warmińsko-mazurskim (tereny koło Starego Dłutowa).

</doc>
<doc id="128305" url="https://pl.wikipedia.org/wiki?curid=128305" title="Powiat żyrardowski">
Powiat żyrardowski

Powiat żyrardowski – powiat w Polsce (województwo mazowieckie), utworzony w 1999 w ramach reformy administracyjnej. Jego siedzibą jest miasto Żyrardów.
W skład powiatu wchodzą:
Według danych z 31 grudnia 2019 roku powiat zamieszkiwało 75 749 osób. Natomiast według danych z 30 czerwca 2020 roku powiat zamieszkiwało 75 616 osób.
Ochrona przyrody.
Na terenie powiatu znajdują się:

</doc>
<doc id="128307" url="https://pl.wikipedia.org/wiki?curid=128307" title="PlayStation">
PlayStation

PlayStation (PS, znana także jako PSX) (jap. プレイステーション, "pureisutēshon") – 32-bitowa konsola do gier wideo, wyprodukowana w Japonii przez firmę Sony Computer Entertainment, zaprojektowana przez Kena Kutaragiego.
Premiera konsoli odbyła się 3 grudnia 1994 roku, kiedy to pierwsze egzemplarze trafiły na półki japońskich sklepów. Niecały rok później, 9 września 1995 roku, konsola ukazała się w Stanach Zjednoczonych, a 29 września tego samego roku w Europie.
Produkcja.
PlayStation miała zostać stworzona we współpracy z Nintendo, jako SNES-CD – Sony miało dostarczyć czytnik CD-ROM oraz ogólnie pomóc przy architekturze systemu. Jednak z powodu różnicy zdań, Nintendo rozpoczęło współpracę z Phillips, a w 1993 roku Sony samo zaczęło prace nad swoją konsolą, dodając literę "X" do jej nazwy – po premierze systemu litera została usunięta, jednak skrót pozostał – PSX. Sprzedaż konsoli osiągnęła 100 milionów sztuk, natomiast ówczesny potentat na rynku konsol - SEGA oferujący konsolę SEGA Saturn sprzedał niespełna 10 milionów sztuk, a Nintendo 33 mln.
Początkowo do konsoli został dodawany pad bez analogów, który został dodany w kolejnej rewizji. Ostatecznie została wydana trzecia edycja pada ze zmienionym kształtem grzybka.
3 grudnia 2018 została wydana zminiaturyzowana wersja konsoli – PlayStation Classic.
PS one.
W czerwcu 2000 wydana została zmniejszona wersja konsoli – PS one. Sprzęt umożliwia podłączenie ekranu LCD oraz podłączenie do gniazda zapalniczki samochodowej, dzięki czemu może być używana jako przenośna konsola. Wszystkie gry, które są zgodne z PlayStation, są również zgodne z PS one. Główne różnice pomiędzy PS one a PlayStation to – oprócz zmian w wyglądzie i możliwości podłączenia wyświetlacza – zmiana głównego menu konsoli oraz zabezpieczenie mające na celu uniemożliwienie zainstalowania modchipa.
Po rozpoczęciu produkcji PSone zaprzestano produkcji PlayStation.
W marcu 2006 roku Sony zakończyło produkcję konsoli PSone.
Net Yaroze.
W połowie 1997 roku firma Sony wydała specjalną wersję PlayStation o nazwie , przeznaczoną głównie dla hobbystów programowania. Charakteryzowała się czarną obudową konsoli, a także zdjętą blokadą regionalną systemu, dzięki temu można było uruchomić gry z dowolnego regionu (PAL, NTSC-U i NTSC-J). Dodatkowo wyposażona została w złącze Serial I/O, AV (z trzema cinchami) i wyjściem RFU. W roku wydania Net Yaroze kosztowało 750 dolarów w USA i 550 funtów w Wielkiej Brytanii.
Konsola ta otrzymała oznaczenie DTL-H300x i została wydana w trzech wersjach, w zależności od regionu:

</doc>
<doc id="128309" url="https://pl.wikipedia.org/wiki?curid=128309" title="Waran nilowy">
Waran nilowy

Waran nilowy ("Varanus niloticus") – gatunek ziemnowodnego gada z rodziny waranów.
Linki zewnętrzne.
Waran nilowy (Varanus niloticus Linnaeus, 1766)

</doc>
<doc id="128310" url="https://pl.wikipedia.org/wiki?curid=128310" title="Katastrofa w Lakenheath">
Katastrofa w Lakenheath

Katastrofa lotnicza w Lakenheath (hr. Suffolk Anglia) – katastrofa, która miała miejsce 27 lipca 1956 roku o godzinie 1439 GMT. 
Życiorys.
27 lipca 1956 roku samolot B-47 Stratojet (nr rej. 53-4230) z amerykańskiej bazy lotnictwa wojskowego Lincoln w stanie Nebraska zjechał z pasa startowego lotniska w Lakenheath i uderzył w zabudowania magazynowe, w których przechowywano m.in. trzy bomby atomowe typu MK-6. Wybuch i pożar paliwa lotniczego objął bunkry magazynów, w których znajdowała się również inna broń i amunicja. Same bomby atomowe zostały uszkodzone, ale nie spłonęły i nie wybuchły, a po wypadku zostały wywiezione i zlikwidowane zgodnie z procedurami Komisji Energii Atomowej.
W wypadku zginęła cała załoga: pilot kpt. Russell R. Bowling, drugi pilot por. Carroll W. Kalberg, obserwator por. Michael J. Selmo oraz technik sierż. John Ulrich. Straty materialne oceniono na ponad 3 miliony dolarów.
Szczegóły wypadku były ukrywane tajemnicą wojskową, aż do roku 1979.

</doc>
<doc id="128311" url="https://pl.wikipedia.org/wiki?curid=128311" title="Uczelnie wychowania fizycznego w Polsce">
Uczelnie wychowania fizycznego w Polsce

Uczelnie wychowania fizycznego w Polsce – wykaz działających w Polsce uczelni wychowania fizycznego.
Charakterystyka.
Nadzór nad uczelniami wychowania fizycznego sprawuje minister właściwy do spraw szkolnictwa wyższego.
W Polsce istnieje 6 uczelni wychowania fizycznego, wszystkie są publiczne i posiadają rangę akademii. Akademia Wychowania Fizycznego Józefa Piłsudskiego w Warszawie posiada utworzoną w 2014 Filię w Białej Podlaskiej, zaś w strukturze Akademii Wychowania Fizycznego im. Eugeniusza Piaseckiego w Poznaniu funkcjonuje Zamiejscowy Wydział Kultury Fizycznej w Gorzowie Wielkopolskim (w latach 1971–1984 posiadał on status filii AWF Poznań). Kształcenie na kierunku wychowanie fizyczne oferują ponadto liczne uczelnie niepubliczne, wybrane uniwersytety publiczne oraz Politechnika Opolska.
Na sześciu uczelniach wychowania fizycznego kształciło się w roku akademickim 2000/2001 22,2 tys. studentów, w roku akademickim 2005/2006 – 28,2 tys. studentów, a w roku akademickim 2010/2011 – 27,6 tys. studentów. Według stanu w dniu 30 listopada 2015 studiowało na nich 24 727 osób, w tym 12 916 kobiet (52,23%).
Postulat utworzenia pierwszej w Polsce wyższej szkoły zawodowej, mającej kształcić nauczycieli wychowania fizycznego dla szkół i wojska, przedstawił w drugiej połowie lat 20. XX w. płk Władysław Osmolski. Jego koncepcji przychylny był Józef Piłsudski. W 1928, na Bielanach w Warszawie, rozpoczęto budowę Centralnego Instytutu Wychowania Fizycznego. Działalność dydaktyczną rozpoczął on 5 listopada 1929, natomiast inauguracja pierwszego roku akademickiego odbyła się 29 listopada tego samego roku. W kwietniu 1939 warszawska uczelnia, przekształcona w sierpniu 1938 w Akademię Wychowania Fizycznego Józefa Piłsudskiego, otrzymała prawo nadawania stopni magisterskich.
Uczelnie wychowania fizycznego.
Opracowano na podstawie danych Ministerstwa Nauki i Szkolnictwa Wyższego. Uszeregowano chronologicznie (wyróżniono datę powstania uczelni pod obecną nazwą). Liczba studentów według stanu w dniu 30 listopada 2015, w oparciu o dane Głównego Urzędu Statystycznego.

</doc>
<doc id="128312" url="https://pl.wikipedia.org/wiki?curid=128312" title="Biocybernetyka">
Biocybernetyka

Biocybernetyka – dział cybernetyki zajmujący się badaniem procesów sterowania w układach biologicznych oraz sprzężeń pomiędzy tymi procesami a środowiskiem.
Terminologia.
Określenie biocybernetyka wywodzi się od słów bio "(gr. życie)" i cybernetyka "(gr. kybernetes "sternik; zarządca" od kybernán "sterować; kontrolować")". W literaturze można również spotkać się z określeniem "cybernetyka biologiczna". W przypadku poszukiwania wiadomości z zakresu "neuro cybernetyki" zaleca się również szukać pod terminem "neuorologia". Podobne postępowanie ma się w kwestii terminów stosowanych przy pracy informatycznej. Spotykając się z określeniem "cybernetyka molekularna", wiadomości dotyczących problemów z tej dziedziny, należy szukać (prócz hasła biocybernetyka) również pod terminem "molekularne systemy obliczeniowe", "teoria systemów molekularnych" lub "systemy molekularne". Znajomość tych zasad jest bardzo przydatna w momencie, gdy poszukiwanie odpowiedzi dokonujemy poprzez przeglądarkę internetową.

</doc>
<doc id="128313" url="https://pl.wikipedia.org/wiki?curid=128313" title="Trznadel czarnogłowy">
Trznadel czarnogłowy

Trznadel czarnogłowy ("Granativora melanocephala") – gatunek małego, wędrownego ptaka z rodziny trznadli (Emberizidae), zamieszkujący Eurazję. Wyjątkowo zalatuje do Polski. Nie jest zagrożony.
Systematyka.
Część systematyków zalicza trznadla czarnogłowego do rodzaju "Emberiza". Jest to gatunek monotypowy.
Zasięg występowania.
Trznadel czarnogłowy występuje od południa Europy (Włochy, tereny byłej Jugosławii, Albania, Grecja, Bułgaria, wschodnia Rumunia, Turcja, wschodnia Ukraina i południowo-zachodnia Rosja) przez Cypr, kraje Kaukazu Południowego i Bliski Wschód aż po zachodni Pakistan. Wędrowny, zimuje w zachodnich Indiach.
Do Polski zalatuje wyjątkowo (do końca 2017 odnotowano zaledwie 3 potwierdzone stwierdzenia, dwa ostatnie miały miejsce w 2015 i 2017).
Status i ochrona.
IUCN uznaje trznadla czarnogłowego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy na rok 2015, zawiera się w przedziale 7–26 milionów dorosłych osobników. Trend liczebności populacji nie jest znany.
Na terenie Polski gatunek ten jest objęty ścisłą ochroną gatunkową.

</doc>
<doc id="128316" url="https://pl.wikipedia.org/wiki?curid=128316" title="P3">
P3



</doc>
<doc id="128319" url="https://pl.wikipedia.org/wiki?curid=128319" title="Mauretańska Republika Islamska">
Mauretańska Republika Islamska



</doc>
<doc id="128320" url="https://pl.wikipedia.org/wiki?curid=128320" title="Waran szary">
Waran szary

Waran szary, waran pustynny ("Varanus griseus") – gatunek gada z rodziny waranów.

</doc>
<doc id="128323" url="https://pl.wikipedia.org/wiki?curid=128323" title="Waran karłowaty">
Waran karłowaty

Waran karłowaty, waran karzełkowaty, waran krótkoogonowy ("Varanus brevicauda") – gatunek gada z rodziny waranów. Jest najmniejszym spośród wszystkich waranów.

</doc>
<doc id="128324" url="https://pl.wikipedia.org/wiki?curid=128324" title="Nosferatu – symfonia grozy">
Nosferatu – symfonia grozy

Nosferatu – symfonia grozy (niem. "Nosferatu, eine Symphonie des Grauens") – niemiecki film grozy z roku 1922 w reżyserii Friedricha Wilhelma Murnaua. Jest to jeden z najważniejszych filmów niemieckiego ekspresjonizmu i jeden z pierwszych horrorów w historii kina. Za kanwę filmu posłużyła nieco zmodyfikowana, ze względu na problemy z prawami autorskimi, fabuła "Draculi" Brama Stokera. Rolę tytułowego Nosferatu odtwarzał Max Schreck. Jego nazwisko w niemieckim znaczy „strach”, co w połączeniu z tajemniczym charakterem aktora, było przyczyną plotek o wampiryzmie Schrecka.
Florence Stoker, wdowa po Bramie Stokerze, wytoczyła Murnauowi proces o nielegalne wykorzystanie powieści jej męża. Proces ten wygrała, a Murnau musiał zapłacić odszkodowanie i zniszczyć wszystkie kopie filmu. Film jednak przetrwał, gdyż zachowało się kilka kopii, według różnych wersji pochodzące z nielegalnych źródeł bądź z innych krajów, w których film był wyświetlany.
Obecnie film jest własnością publiczną. Dostępny jest na kopiach video, DVD oraz w Internecie.
W roku 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Thomas Hutter jest pracownikiem agencji pośredniczącej w sprzedażach posiadłości w Wismarze. Przez swojego pracodawcę zostaje wysłany do Karpat do hrabiego Orloka, by sfinalizować transakcje sprzedaży posiadłości. Hutter powierza opiekę swojej żony Ellen przyjacielowi Hardingowi i wyrusza w długą podróż.
Ostatnią noc przed przybyciem do zamku hrabiego Orloka spędza w gospodzie, gdzie znajduje książkę zatytułowaną "Księga wampirów". Następnego dnia Hutter wynajmuje wóz, którym zamierza dotrzeć do zamku. Jednak w połowie drogi ludzie ze strachu odmawiają dalszej podróży. Wyrusza on więc samotnie w dalszą drogę. Po przekroczeniu mostu zostaje zabrany do zamku przez woźnicę hrabiego. Orlok wita go bardzo przyjaźnie i zaprasza gościa na kolację, choć sam nie je. Gdy o północy wybija dzwonek zegara, wystraszony tym Hutter kaleczy się nożem w palec. Hrabia Orlok chce wyssać krwawiącą ranę lecz odwraca się na widok krzyża zawieszonego na szyi Huttera.
Następnego dnia Hutter budzi się z raną na szyi, której powstanie przypisuje komarom. W nocy hrabia Orlok podpisuje dokumenty zakupu posiadłości niedaleko domu Huttera. W łóżku Hutter znajduje "Księgę wampirów" i czyta ją. Zaczyna podejrzewać, że Orlok jest wampirem. Wtem w drzwiach pojawia się sam hrabia, którego prawdziwa natura zwyciężyła.
Rano Hutter przeszukuje zamek. Ku swojemu przerażeniu znajduje grobowiec,w którym spoczywa hrabia. Sparaliżowany strachem ucieka do swojego pokoju. W nocy jest świadkiem, jak Orlok układa na wozie kilka trumien, a do ostatniej wchodzi. Wóz odjeżdża a Hutter stara się wydostać z zamku przez okno. Upada na kamienie i traci przytomność. Gdy odzyskuje świadomość w szpitalu, postanawia jak najszybciej wrócić do swojego miasta. Wie, że hrabia już tam zmierza.
Tymczasem do Wismaru przybył statek bez załogi. Okazuje się, że na jego pokładzie jest tylko kilka trumien oraz mnóstwo szczurów. W nocy Orlok zabiera trumnę i niezauważony opuszcza statek. Szczury przywożą do miasta plagę, co powoduje panikę. Do miasta przybywa także w bardzo złym stanie Hutter. Jego żona Ellen czyta "Księgę wampirów" i dowiaduje się, jak zabić Orloka - sprawcę wszystkich jej nieszczęść.
Nosferatu a książka Brama Stokera.
Fabuła filmu "Nosferatu – symfonia grozy" opiera się w przeważającej mierze na książce Brama Stokera "Drakula". Ze względu na prawa autorskie Murnau nie mógł wykorzystać książkowych imion bohaterów (wersje imion z "Drakuli" pojawiły się w późniejszych kopiach). Thomas Hutter i Ellen Hutter to Jonathan i Mina Harker. Murnau pominął jednak wiele postaci drugoplanowych, jak Lucy czy van Helsing.
W przeciwieństwie do książkowego Drakuli, Orlok nie tworzy nowych wampirów, lecz jedynie zabija, siejąc spustoszenie niczym zaraza. Ten wampir musi również spać w ciągu dnia, gdyż światło słoneczne jest dla niego zabójcze. W filmie, podobnie jak w książce Stokera, wampir zostaje ostatecznie unicestwiony, lecz w filmie dochodzi do tego dzięki ofierze, którą Ellen składa z samej siebie: kobieta zatrzymuje wampira przy sobie aż do świtu i bestia ginie rażona światłem słońca.

</doc>
<doc id="128326" url="https://pl.wikipedia.org/wiki?curid=128326" title="Tablica wektorów przerwań">
Tablica wektorów przerwań

Tablica wektorów przerwań (ang. "interrupt vector table") - tablica zawierająca adresy podprogramów obsługi przerwań (Cortex).
W procesorach z rodziny x86.
Adresy zapisywane są w układzie "segment:offset" i zajmują obszar jednego kilobajta, tablica ta zawiera 256 adresów 4-bajtowych i umieszczona jest w pamięci operacyjnej począwszy od adresu fizycznego 0 (00000h).
Każde przerwanie można wywołać programowo – za pomocą instrukcji asemblera INT. Adres pakietu podprogramów wchodzących w skład systemu DOS/Windows umieszczony jest w wektorze 33 (21H), wybór podprogramu następuje poprzez wpisanie odpowiedniego numeru do rejestru AH lub AX. Typowa sekwencja wywołania podprogramu systemowego ma tutaj postać np.:
 mov ah,2
 int 21h

</doc>
<doc id="128327" url="https://pl.wikipedia.org/wiki?curid=128327" title="Katastrofa lotnicza w Kirtland">
Katastrofa lotnicza w Kirtland

Katastrofa lotnicza w Kirtland – katastrofa lotnicza, która miała miejsce 22 maja 1957 roku. Samolot B-36 Peacemaker przewoził bombę atomową z bazy w Biggs w Teksasie (USA) do bazy Kirtland w stanie Nowy Meksyk. O godzinie 1150 czasu miejscowego, podczas podejścia do lotniska, na wysokości około 1700 stóp (ok. 500 metrów) z samolotu wypadła, wraz z drzwiami przedziału bombowego, przewożona w nim bomba. Spadochrony wprawdzie zadziałały automatycznie, ale ze względu na małą wysokość w chwili opuszczenia samolotu - nie otworzyły się do końca. Bomba upadła siedem kilometrów na południe od bazy, ok. 500 metrów na zachód poza granicą strefy wojskowej. W wyniku uderzenia, w bombie zadziałały zapalniki ładunków klasycznych, które rozerwały bombę i wybiły w ziemi krater głębokości 3,5 i średnicy 7 metrów. Szczątki bomby rozrzucone zostały w promieniu półtora kilometra od miejsca upadku bomby.
Według źródeł wojskowych, nie nastąpiło skażenie terenu wokół miejsca katastrofy, ponieważ ze względów bezpieczeństwa na czas transportu ładunek nuklearny nie znajdował się w zgubionej bombie, tylko bezpiecznie wylądował wraz z samolotem.

</doc>
<doc id="128328" url="https://pl.wikipedia.org/wiki?curid=128328" title="Waran indyjski">
Waran indyjski

Waran indyjski ("Varanus indicus") – gatunek gada z rodziny waranów.

</doc>
<doc id="128329" url="https://pl.wikipedia.org/wiki?curid=128329" title="Moshe Dayan">
Moshe Dayan



</doc>
<doc id="128331" url="https://pl.wikipedia.org/wiki?curid=128331" title="Podkomorzy">
Podkomorzy

Podkomorzy (, ) – urząd w przedrozbiorowej Polsce. Jego zachodnimi odpowiednikami są: szambelan, kamerling itp.
Komorą nazywano w dawnej polszczyźnie dwór książęcy, mieszkanie panującego z jego skarbcem, wreszcie komnatę sypialną. Komorzym zwano zarządzającego tą komorą urzędnika dworskiego. Zastępca i pomocnik komorzego zwał się podkomorzym – "subcamerarius". Gdy z czasem podkomorzy stał się wyższym urzędem niż komorzy, zwano go "archicamerarius", "podkomorzym wielkim" lub "koronnym". Przywilej Bolesława Wstydliwego wspomina o podkomorzym krakowskim. Od 1203 napotykają się już dość często wzmianki o podkomorzych.
Urząd ziemski.
Podkomorzy jako urzędnik ziemski pojawił się w XIV w. Przewodził sądowi podkomorskiemu, był zastępcą procesowym ubogich wdów i sierot ze stanu szlacheckiego oraz (tylko w Wielkopolsce i tylko do przełomu XV/XVI w.) uczestniczył w sądzie ziemskim.
Urząd dworski.
Podkomorzy nadworny był urzędnikiem dworskim odpowiedzialnym za siedzibę monarchy. Posiadał zwierzchnictwo nad służbą pokojową i dworzanami przydzielonymi do obsługi króla. W hierarchii dworskiej był lokowany zaraz za marszałkiem dworu. Obowiązkiem osoby piastującej to stanowisko było stale przebywanie przy władcy. Asystował królowi podczas obrad sejmu, sądu w podróżach i podczas wypraw wojennych.
Austro-Węgry.
Tytuł c. k. podkomorzego (szambelana) był także nadawany w państwie Austro-Węgier Polakom w zaborze austriackim.

</doc>
<doc id="128332" url="https://pl.wikipedia.org/wiki?curid=128332" title="Edward Sucharda">
Edward Sucharda

Edward Sucharda (ur. 18 czerwca 1891 w Brzeżanach, zm. 26 lipca 1947 we Wrocławiu) – polski chemik, profesor Politechniki Lwowskiej, jej prorektor 1933–1935 i rektor 1938–1939, członek Polskiej Akademii Umiejętności, prezes Polskiego Towarzystwa Chemicznego (1947).
Życiorys.
Jego ojciec, też Edward Sucharda, był notariuszem, zaś matka, Helena z Ziembickich, była nauczycielką. Miał troje rodzeństwa.
Do szkół uczęszczał w Jarosławiu i we Lwowie, gdzie w roku 1908 ukończył z wyróżnieniem II Szkołę Realną. W roku 1912 ukończył studia chemiczne na Politechnice Lwowskiej (wówczas w CK Szkole Politechnicznej) i już w 1914 roku uzyskał tytuł doktora nauk technicznych. W latach 1912–1919 był asystentem prof. Stefana Niementowskiego z przerwami, gdy był dwukrotnie powoływany do służby wojskowej w armii austriackiej (lata: 1914/15 i 1918/19). Ostatni okres spędził jako oficer techniczny w fabryce materiałów wybuchowych w Blumau pod Wiedniem.
W listopadzie 1918 powrócił na stałe do Lwowa, wstąpił do Wojska Polskiego i włączył się aktywnie w Obronę Lwowa kierując warsztatami saperskimi i kancelarią. Po zakończeniu działań wojennych przez kilka miesięcy przebywał w Warszawie pracując w Ministerstwie Wojny.
W roku 1920 habilitował się i objął we Lwowie Katedrę Chemii Ogólnej na Wydziale Rolniczo-Lasowym Politechniki. Od roku 1921 był profesorem nadzwyczajnym, a od 1923 – profesorem zwyczajnym. Po śmierci prof. Niementowskiego przejął po nim wydzieloną katedrę Chemii Organicznej i Analitycznej, którą kierował nieprzerwanie do roku 1939.
Pracując na Politechnice dał się poznać jako znakomity organizator, przechodząc całą drogę uczelnianej kariery naukowej. Nieprzerwanie był wybierany na członka Senatu, wielokrotnie był prodziekanem i dziekanem Wydziałów Rolniczo-Lasowego i Chemicznego, przez dwie kadencje prorektorem i wreszcie przez półtora kadencji (1937–1939) rektorem Politechniki Lwowskiej (został wybrany na resztę roku akademickiego 1937/1938 i na rok akademicki 1938/1939). W maju 1939 został wybrany ponownie rektorem, jednak nie przyjął funkcji.
Podczas II wojny światowej, w czasie pierwszej okupacji sowieckiej we Lwowie, mimo trudności, kierował Katedrą Chemii Organicznej w ukraińskim Lwowskim Instytucie Politechnicznym. W okresie okupacji niemieckiej był członkiem Rady Komisarycznej na Politechnice Lwowskiej, której zadaniem było chronienie mienia uczelni. Był jednym z inicjatorów (wspólnie z prof. W. Burzyńskim) utworzenia na Politechnice Technische Fachkurse, kiedy władze niemieckie zezwoliły na kształcenie się tam znacznej grupie młodych ludzi. Oprócz samego nauczania, które później zaliczano na poczet studiów wyższych, uczestnicy Kursów otrzymywali legitymacje („ausweisy”), które pomagały uniknąć wywózki na roboty do Niemiec. Równolegle z oficjalnymi kursami, toczyło się tajne nauczanie studentów, w którym prof. Edward Sucharda aktywnie uczestniczył.
W tym czasie był też członkiem Delegatury Rządu na Kraj na obszar lwowski. Przez jego ręce m.in. przekazywane były dolary dla znajdujących się w ciężkich warunkach materialnych pracowników nauki i sztuki, głównie nauk humanistycznych. Współdziałając z Armią Krajową, ampułkował cyjanek potasu przekazywany następnie do więzień i dla szczególnie narażonych członków Armii Krajowej. Według wspomnień Wacława Szybalskiego, produkowali razem trotyl wykorzystywany potem przy wysadzaniu pociągów i torów kolejowych.
Po zajęciu Lwowa przez wojska sowieckie w 1944 roku początkowo był zatrudniony na Politechnice Lwowskiej. Od końca listopada 1944 do marca 1945 aresztowany przez NKWD i osadzony w lwowskim więzieniu przy ul. Łąckiego. Zarzucano mu „wrogą działalność przeciwko władzy radzieckiej po wygnaniu Niemców z terytorium zachodniej Ukrainy” (paragrafy 54-Ia, 54-II), a chodziło najprawdopodobniej o uczestnictwo w pracach Delegatury Rządu Londyńskiego. W roku 1999 Generalna Prokuratura Ukrainy uznała, że represjonowanie prof. Suchardy było bezpodstawne.
Po zwolnieniu z więzienia pojechał do Krakowa, gdzie przez krótki czas kierował Laboratorium Badawczym Dyrekcji Lasów Państwowych. Następnie jako powołany dziekan, organizował w Krakowie Wydział Chemiczny Politechniki Śląskiej z przyszłą siedzibą w Gliwicach. Otrzymał nominację na Kierownika Katedry Chemii Organicznej i profesora Uniwersytetu Jagiellońskiego w Krakowie. Mimo tego zdecydował się na wyjazd do Wrocławia. Od września 1945 roku był organizatorem Politechniki Wrocławskiej, wówczas tworzonej jako jedna uczelnia z Uniwersytetem Wrocławskim, jako jej prorektor. Równocześnie co dwa tygodnie dojeżdżał na wykłady na Politechnikę Śląską w Gliwicach.
Oprócz PAU oraz PTChem, prof. Sucharda był członkiem Akademii Nauk Technicznych, Warszawskiego Towarzystwa Naukowego, Lwowskiego Towarzystwa Naukowego, członkiem założycielem Wrocławskiego Towarzystwa Naukowego.
Cechowały go ogromne siły witalne. Na uczelni spędzał dziennie około dziesięciu godzin, cały czas będąc w ścisłym kontakcie ze współpracownikami. Sam eksperymentował, projektował i ulepszał aparaturę, samodzielnie wykonując wiele złożonych szklanych zestawów. Nie był przy tym pracoholikiem. Późnym popołudniem rozpoczynał swoją prywatną część życia, równie intensywną. Był bardzo rodzinny, uczestniczył w bogatym życiu towarzyskim. Był samoukiem-pianistą i znakomitym brydżystą. Przed wojną w 1939 roku uprawiał tenis i narciarstwo; był hipnotyzerem i różdżkarzem.
Był żonaty z Marią z domu Wiśniowską. Miał dwoje dzieci: syna Jerzego, żołnierza wywiadu AK, wykładowcę podchorążówek, który 11 marca 1944 roku w wieku 24 lat został zamordowany na ulicy przez dwóch policjantów ukraińskich w służbie niemieckiej, oraz córkę Annę Suchardę-Sobczyk, dr chemii, żonę chemika prof. Lucjana Sobczyka.
Zmarł 26 lipca 1947 roku we Wrocławiu po ciężkiej chorobie nerek, której nabawił się w czasie pobytu w więzieniu. Został pochowany na cmentarzu św. Wincentego we Wrocławiu.
Działalność naukowa.
W działalności naukowej prof. Edwarda Suchardy dają się wyróżnić cztery główne kierunki zainteresowań:
Pierwszy był związany z chemią azotowych związków heterocyklicznych, który przejął od swego nauczyciela prof. Niementowskiego. Obejmował on opracowywanie syntez związków azaaromatycznych: pochodnych pirydyny, naftyrydyny i fenantroliny (uczniowie i współpracownicy: B. Bobrański, H. Kuczyński, C. Troszkiewicz, Z. Skrowaczewska). Kolejne ważne prace to syntezy indygoidów na drodze orto-kondensacji (wspólne z E. Płażkiem).
Druga, całkowicie odrębna dziedzina zainteresowań prof. Suchardy, to analiza ilościowa związków organicznych. W roku 1928 wspólnie z B. Bobrańskim zaprezentował nową kompletną metodę oznaczania zawartości węgla i wodoru w związkach organicznych, adaptując równocześnie metodę Pregla (dla oznaczania azotu). Metoda była szeroko opisywana i stosowana w świecie.
Trzecią grupę zainteresowań stanowiły zagadnienia o charakterze technologicznym w ramach bliskiej współpracy z fabryką barwników „Boruta” w Zgierzu i przemysłem naftowym w Drohobyczu (współpracownicy: Tadeusz Mazoński, H. i L. Kuczyńscy).
Ostatni temat pojawił się około roku 1936 i dotyczył chemii i przetwórstwa produktów terpentynowych, w tym np. problem otrzymywania kamfory, a później przez kilka lat badania struktur związków terpenowych (współpracownicy: H. i L. Kuczyńscy).
W sumie opublikował 57 prac naukowych, zgłosił 5 patentów i był współautorem dwóch podręczników licealnych.
Upamiętnienie.
Na Politechnice Wrocławskiej wmurowane są dwie tablice z płaskorzeźbą jego głowy, a jedna z największych sal wykładowych w gmachu głównym nosi jego imię. Także jedna z ulic Wrocławia nosi imię Edwarda Suchardy. Był także patronem Zespołu Szkół Chemicznych we Wrocławiu, obecnie jest współpatronem Gimnazjum Nr 15. Ma także swoją tablicę na gmachu chemii Politechniki Śląskiej w Gliwicach.

</doc>
<doc id="128335" url="https://pl.wikipedia.org/wiki?curid=128335" title="Stanisław Batowski Kaczor">
Stanisław Batowski Kaczor

Stanisław Batowski Kaczor (ur. 29 stycznia 1866 we Lwowie - zm. 5 lub 12 maja 1946 tamże) – polski malarz-batalista.
Życiorys.
Urodził się we Lwowie w polskiej rodzinie ziemiańskiej. Był synem Wojciecha i Antoniny. W latach 1883–1885 studiował w krakowskiej Szkole Sztuk Pięknych u Władysława Łuszczkiewicza i Floriana Cynka, a od 18 października 1887 do roku 1889 w monachijskiej Akademii Sztuk Pięknych pod kierunkiem Alexandra Liezen-Mayera. Później mieszkał w Paryżu i w Rzymie. Podróżował do Hiszpanii, Maroka i na Krym. Następnie wrócił do rodzinnego Lwowa, w którym pozostał do końca życia.
We Lwowie był współzałożycielem tamtejszego Stowarzyszenie Artystów Młoda Polska. W latach 1903–1914 prowadził tam własną szkołę malarstwa – Wolną Akademię Sztuki. Malował obrazy historyczne, batalistyczne, a także religijne, był również autorem portretów i pejzaży. Wykonał ilustracje do utworów Juliusza Słowackiego oraz powieści Henryka Sienkiewicza. Zajmował się także malarstwem ściennym. W 1905 r. wymalował kurtynę sceny w sali widowiskowej Domu Polskiego w Czerniowcach, przedstawiającą Sabałę na tle krajobrazu tatrzańskiego. Po wybuchu I wojny światowej w 1914 został członkiem Miejskiej Straży Obywatelskiej we Lwowie (sekcja V w dzielnicy I). W 1902 ożenił się z Ireną Bieńkowską. Był ojcem profesora historii Henryka Batowskiego. Zmarł 5 lub 12 maja we Lwowie.
W willi malarza we Lwowie przy ulicy Ponińskiego (obecnie Iwana Franki) mieści się aktualnie polski konsulat.

</doc>
<doc id="128337" url="https://pl.wikipedia.org/wiki?curid=128337" title="Waran paskowany">
Waran paskowany

Waran paskowany, waran leśny ("Varanus salvator") – gatunek gada z rodziny waranów. Jeden z większych gatunków jaszczurek.

</doc>
<doc id="128340" url="https://pl.wikipedia.org/wiki?curid=128340" title="Deniwelacja">
Deniwelacja

Deniwelacja – różnica wysokości pomiędzy najwyżej i najniżej położonym punktem na określonym terenie. Termin jest stosowany jako względna miara wysokości góry od jej podstawy lub danego punktu (np. parkingu, początku szlaku, schroniska).
Stosuje się go również w speleologi jako miarę głębokości jaskini. W przypadku gdy najwyżej położonym punktem jest otwór wejściowy, deniwelacja jest głębokością jaskini.
Termin "deniwelacja" stosowany jest w geografii i geologii ogólnie w odniesieniu do wszelkich nierówności powierzchni terenu, dna akwenu, warstwy, powierzchni niezgodności. Oznacza generalnie zróżnicowanie morfologiczne powierzchni lub jej nachylenie. Powierzchnia zdeniwelowana czy też powierzchnia, na której występują deniwelacje, nie jest płaska ani pozioma. Deniwelacje, czyli morfologiczne zróżnicowanie powierzchni, możemy oceniać, stosując skalę względną (np. "niewielkie", "znaczne", "wyraźne") lub podając je dokładniej w jednostkach wysokości (ściślej długości) dla jakiegoś obszaru między najwyższym a najniższym hipsometrycznie punktem opisywanej powierzchni (np. 600 m) albo między punktami o najmniejszej i największej amplitudzie (względnej różnicy wysokości między kulminacją i depresją dwóch sąsiadujących ze sobą przeciwstawnych form morfologicznych) (np. 20 – 80 m). Deniwelacja może zachodzić np. dla stoku o długości do 10 km (nie istnieją dłuższe granie wybitnych szczytów od poziomu początku ściany). Przyjmując różne wysokości (20, 40, 80, 200, 400, 600 m), jeśli taka deniwelacja nie występuje w polu o promieniu 3 km, to przestaje liczyć się wysokość względną np. dla szczytu (przydaje się to alpinistom, którzy wiedzą gdzie zaczyna się wspinaczka górska).
Deniwelacja to co innego niż minimalna deniwelacja względna zwana wybitnością. Deniwelacji nie należy także mylić z "sumą podejść", która za sprawą ukształtowania terenu i przebiegu szlaku może być znacznie większa niż deniwelacja.

</doc>
<doc id="128342" url="https://pl.wikipedia.org/wiki?curid=128342" title="Waran kolorowy">
Waran kolorowy

Waran kolorowy ("Varanus varius") – gatunek gada z rodziny waranów.

</doc>
<doc id="128343" url="https://pl.wikipedia.org/wiki?curid=128343" title="Ferenc Molnár">
Ferenc Molnár

Ferenc Molnár, właśc. Ferenc Neumann (ur. 12 stycznia 1878 w Budapeszcie, Austro-Węgry; zm. 1 kwietnia 1952 w Nowym Jorku) – węgierski pisarz, dramaturg i dziennikarz.
Jeden z najbardziej znanych przedstawicieli węgierskiej literatury mieszczańskiej pierwszej połowy XX wieku. Światowy rozgłos przyniosła mu powieść "Chłopcy z Placu Broni", która została przetłumaczona na inne języki i została wydana w setkach tysięcy egzemplarzy. Doczekała się też siedmiu adaptacji filmowych. Międzynarodową renomę zyskał również jako dramaturg, autor 42 sztuk teatralnych wystawianych na scenach europejskich i amerykańskich. Jego dramaty, niezmiennie obecne w światowym repertuarze teatralnym XX wieku, osiągały tak duże sukcesy, że ich autora okrzyknięto mianem „Węgierskiego Moliera”.
Życiorys.
Urodził się jako Ferenc Neumann, w zamożnej zasymilowanej rodzinie żydowskiej. Jego ojciec, Mór Neumann, był znanym i szanowanym lekarzem wojskowym; matka, Jozefa z domu Wallfisch, była miłośniczką literatury i sztuki. W dzieciństwie bardzo dużo czytał, co było swoistą ucieczką przed nudą i monotonią rodzinnego życia. W 1895 ukończył gimnazjum kalwińskie, zdając z wyróżnieniem egzamin maturalny. Dalszą naukę chciał kontynuować w szkole oficerskiej, jednak zgodnie z sugestią ojca podjął studia prawnicze, najpierw na Uniwersytecie w Budapeszcie, a później w Genewie, gdzie otrzymał dyplom. Po powrocie do Budapesztu zmienił nazwisko na Molnár (węg. „młynarz”).
Jeszcze w okresie studiów nawiązał współpracę z budapeszteńskimi dziennikami („Budapesti Hírlap”, „Budapesti Napló”, „Pester Lloyd”) i jako korespondent relacjonował z Genewy głośne wówczas wydarzenia ze świata nauki i polityki. Opisał m.in. wykład włoskiego antropologa Cesarego Lombroso o wrodzonych predyspozycjach przestępców oraz proces anarchisty Luccheniego, który śmiertelnie ranił cesarzową Sissi, małżonkę cesarza Austro-Węgier Franciszka Józefa. Reportaże Molnára zaczęto systematycznie drukować za granicą, m.in. w „Berliner Tageblatt” i wydawanym przez koncern Hearsta „New York Americans”, co nadało rozpędu jego dziennikarskiej karierze.
Był autorem wielu artykułów na temat życia budapeszteńskiej bohemy, do której sam należał. Poza pracą dziennikarską zajmował się przekładami z literatury francuskiej, a po 1897 przede wszystkim własną twórczością literacką, którą zapoczątkowały publikacje pierwszych opowiadań i powieści społecznej "Az éhes város" ("Głodne miasto", 1901). Do 1914 stał się znanym i cenionym pisarzem i dramaturgiem, autorem bestsellerowej powieści "Chłopcy z Placu Broni" oraz ośmiu sztuk teatralnych, włącznie z tragikomedią "Liliom" (1909), które odnosiły ogromne sukcesy w kraju i poza jego granicami (Francja, Austria, Niemcy, Włochy, Stany Zjednoczone).
Wybuch I wojny światowej przerwał passę teatralnych sukcesów. Mimo wady wzroku – niedowidział na jedno oko i stale nosił monokl – został korespondentem wojennym na pierwszej linii frontu wschodniego w Galicji. Opisywał m.in. miejsca najkrwawszych bitew (pod Limanową i na przełęczy Dukielskiej) oraz odbicie z rąk Rosjan Przemyśla i Lwowa. Jego relacje – na pół reporterskie, na pół literackie, łączące dziennik osobisty z zapiskami wojennego korespondenta – cieszyły się ogromnym zainteresowaniem czytelników budapeszteńskiej popołudniówki „Az Est”. Były również przedrukowywane w londyńskim „The Morning Post” i w prasie amerykańskiej. Reportaże te zostały potem wydane w zbiorze "Egy haditudósito emlekei" ("Galicja 1914–1915. Zapiski korespondenta wojennego"). Zawarte tam relacje dotyczą m.in. terenów dzisiejszej Polski (Stary i Nowy Sącz, Limanowa, Kraków, Gorlice, Krosno, Biecz, Przemyśl, Grybów, Tarnów) oraz II Rzeczypospolitej (Lwów, Brześć, Stryj, Halicz). Zbiór tych reportaży przyniósł mu uznanie i przyczynił się do powołania go w 1918 w skład Węgierskiej Akademii Nauk. Cesarz odznaczył go za nie Krzyżem Oficerskim Orderu Franciszka Józefa, jednak wielu jego znajomych-pacyfistów, oskarżało go o pochwałę wojny.
Lata powojenne to dalsze pasmo literackich sukcesów Molnára i licznych nagród oraz wyróżnień, które otrzymywał za swoją twórczość. Firmin Gémier, dyrektor paryskiego Odeonu, dał w 1920 premierowe we Francji wystawienie "Łabędzia", po którym Molnár otrzymał francuską Legię Honorową V klasy. W roku 1927 odwiedził Stany Zjednoczone, gdzie został uroczyście przyjęty w Białym Domu przez ówczesnego prezydenta Calvina Coolidge’a. W 1935 otrzymał Laur Korwina (Corvin-koszorú) z rąk węgierskiego regenta, Miklósa Horthyego.
Po dojściu Adolfa Hitlera do władzy zakazano w Niemczech wystawiania sztuk Molnára ze względu na jego żydowskie pochodzenie. Narastający antysemityzm skłonił go do emigracji. W połowie lat 30. XX wieku wyjechał do Szwajcarii. 31 grudnia 1939 wsiadł na statek, który zawinął do Nowego Jorku w dniu jego 62. urodzin, 12 stycznia 1940. W Nowym Jorku zamieszkał w Hotelu Plaza. Pobyt na emigracji był dla niego wygnaniem, jednak nigdy nie wrócił na Węgry, ponieważ jego stosunek do komunizmu był tak samo wrogi, jak do faszyzmu. Nowojorski Hotel Plaza stał się jego domem aż do śmierci.
Twórczość literacka.
Twórczość literacka Molnára jest bardzo różnorodna pod względem rodzaju i gatunku. Obejmuje szkice, eseje, humoreski, opowiadania, nowele, powieści i aż 42 utwory sceniczne. Pod względem treści dostrzec można wyraźny dualizm tematyczny. Z jednej strony są to kwestie żydowskiej tożsamości i asymilacji, nierówności społecznych oraz patriotyzmu (obecne głównie w prozie), z drugiej – zabarwiony freudyzmem socjologiczny portret budapeszteńskiej burżuazji okresu fin de siècle’u (eksploatowany w dramatach).
Proza.
Wywodził się ze zasymilowanej żydowskiej burżuazji. Żydzi w owym czasie stanowili blisko 25% populacji Budapesztu i debaty o asymilacji, antysemityzmie, czy żydowskiej tożsamości były wszechobecne i nieuniknione w codzienności Molnára. W zasadzie był niepraktykującym Żydem i nie interesował go judaizm, a nawet w połowie lat 30. XX wieku rozważał konwersję na chrześcijaństwo. Napisał wówczas dwa niezbyt udane utwory o tematyce religijnej: "A király szolgálólánya" ("Królewska pokojówka", 1936) oraz nigdy nie wystawiony kaznodziejski "Csoda a hegyek között" ("Cud w górach", 1936), o starym żydowskim straganiarzu, który wśród wyrzuconych książek znajduje Nowy Testament i przechodzi duchową przemianę.
Często obecna w jego utworach była kwestia asymilacji budapeszteńskich Żydów, nieustannie przez pisarza wyśmiewana i krytykowana, mimo że w gruncie rzeczy dotyczyła również jego samego. Ulubionym protagonistą Molnára był niezdecydowany Żyd, który ośmiesza się, próbując naśladować otoczenie, bądź – jak w powieści "Andor" ("Andrzej", 1918) – zatraca swoją tożsamość ulegając społecznym dewiacjom.
We wczesnych utworach prozatorskich poruszał również kwestie nierówności społecznej i rozdźwięku między bogactwem a ubóstwem. Pisarz kontestował wpajane mu od dziecka burżuazyjne wartości i z zaangażowaniem piętnował wady swojej klasy społecznej, wskazując na nieunikniony rozkład schyłku Monarchii Austro-Węgierskiej. W noweli "Széntolvajok" ("Złodzieje węgla", 1918) utożsamiał się emocjonalnie (i tylko emocjonalnie) z miejską biedotą i nędzarzami. W powieści "Az éhes város" ("Głodne miasto", 1900) z realistyczną bezwzględnością ukazał wewnętrzny rozkład burżuazyjnej moralności.
"Chłopcy z Placu Broni".
Zupełnie inna w wymowie jest bestsellerowa powieść dla młodzieży "A Pál utcai fiúk" ("Chłopcy z Placu Broni", 1907), w której Molnár skupił się na wartościach godnych naśladowania, takich jak poświęcenie, lojalność, hart ducha, męstwo, patriotyzm. Powieść ta, napisana z polotem i swadą, mimo swojej moralizatorskiej na pozór tematyki, cieszyła się ogromnym powodzeniem wśród młodzieży. Doczekała się tłumaczenia na 43 języki, była wydawana na całym świecie w setkach tysięcy egzemplarzy i stała się najbardziej znaną węgierską powieścią, również w Polsce. Dwukrotnie była tłumaczona na język polski. Po raz pierwszy w 1913 przez Janinę Mortkowiczową ze skróconej niemieckiej wersji. W 1989 wydawnictwo „Nasza Księgarnia” wydało nową, pełną wersję powieści przełożonej bezpośrednio z węgierskiego oryginału przez Tadeusza Olszańskiego. Po 1945 wydrukowano w Polsce blisko 2,5 mln egzemplarzy tej powieści, obejmujących łącznie 41 wydań (stan na czerwiec 2007).
Dramaty.
Molnár był z jednej strony typowym przedstawicielem generacji patriotycznych intelektualistów schyłkowego okresu monarchii austro-węgierskiej, wierzącym w możliwość pełnej asymilacji węgierskich Żydów. Z drugiej – był kosmopolitą, przedstawicielem i piewcą budapeszteńskiego stylu życia, intensywnie zabarwionego żydowską burżuazją i temperamentem artystycznej bohemy okresu fin de siècle’u. Charyzmatycznym hedonistą, wyrafinowanym smakoszem życia, eleganckim uwodzicielem kobiet. Jego środowiskiem naturalnym były kawiarnie, kluby, redakcje i teatry. Jako dramaturg miał niezwykłe wyczucie sceny i umiejętność konstruowania akcji, a przy tym inteligentny, cięty dowcip i doskonałe poczucie humoru. Jego styl był błyskotliwy, świeży i niepowtarzalny, mimo że garściami czerpał z komedii Wilde’a, dramatów psychologicznych Schnitzlera, symbolizmu Maeterlincka, mistycyzmu Hauptmanna, bulwarówek Bernsteina i z psychoanalitycznej koncepcji Freuda.
"Diabeł".
Pierwszym utworem scenicznym, który przyniósł mu światowy rozgłos był impresjonistyczny dramat "Az ördög" ("Diabeł", 1907). Ukazywał wewnętrzną walkę młodej mężatki tkwiącej w konwencjonalnej moralności, z własnymi podświadomymi pragnieniami, wcielonymi w postać diabła. Sztuka była doskonała warsztatowo. Miała świetne tempo, idealnie rozłożone akcenty, pomysłowe dialogi, zaskakujące pointy. Ale największą jej siłę stanowił temat (zakazana miłość, „kusząca i irytująca jak nowe perfumy”) oraz sposób jego przedstawienia oscylujący między klasycznym Faustem a modnym wówczas Freudem.
Prapremiera sztuki, którą wyreżyserował sam autor, odbyła się w listopadzie 1907, w budapeszteńskim teatrze komediowym Vigszinhaz. Sukces był oszałamiający. Znany włoski aktor Ermete Zacconi, który w tym czasie występował ze swoim zespołem w Budapeszcie, był tak oczarowany sztuką, że przetłumaczył ją na włoski i wystawił w Turynie. Krótko potem sztukę wystawiono w Berlinie (w reżyserii słynnego Ottona Brahma), a następnie w Wiedniu, Warszawie, Nowym Jorku, Sofii, Trieście i Petersburgu.
Jego sztuki cieszyły się ogromną popularnością nie tylko z powodu ich niewątpliwie wysokiej wartości artystycznej. Niemniej istotne dla rozplotkowanej publiczności były wykorzystywane w utworach fakty z życia budapeszteńskiej cyganerii, a zwłaszcza skandalizujące romanse, w które uwikłany był również sam Molnár. "Diabeł" miał łatwe do odczytania drugie dno. Molnár napisał tę sztukę dla odtwórczyni roli głównej, Irén Varsányi, w owym czasie czołowej węgierskiej aktorki, z którą był w bardzo bliskich relacjach. Po premierze zazdrosny mąż aktorki wyzwał Molnára na pojedynek. Skandal znalazł finał w sądzie, który skazał pisarza na dwa tygodnie więzienia. Nie zakończyło to jednak romansu. Molnár napisał dla Varsányi jeszcze dwie sztuki: "A Testőr" ("Gwardzista", 1910) i "A Farkas" ("Wilk", 1912). Obie odniosły wielki sukces i były odbierane przez budapeszteńską publiczność jako kontynuacja faktycznych miłosnych relacji Molnára i Varsányi. Zwłaszcza "Gwardzista", po którego budapeszteńskiej prapremierze aktorzy byli wywoływani oklaskami na scenę aż 25 razy.
"Liliom".
Najwybitniejszym utworem scenicznym Molnára granym przez dziesięciolecia na całym świecie jest "Liliom" (1909). Różni się on zasadniczo od wszystkich wcześniejszych i późniejszych jego dramatów. Akcja rozgrywa się na przedmieściach, wśród nizin społecznych oraz „na wysokości”, prawdopodobnie w czyśćcu. Tytułowy bohater umiera w 5. scenie, a w 7. powraca na ziemię, by odkupić swoje winy. W wymiarze ziemskim, w pewnym stopniu mu się to udaje, w wymiarze niebiańskim – nie. "Liliom" to sentymentalny dramat miłosny z dużą dawką cynizmu, liryczna tragikomedia podszyta ironią losu. To także dogłębna analiza ludzkich dusz, pokazująca jak wiele w złym człowieku jest dobra i jak trudno czasem to dobro uzewnętrznić.
Po budapeszteńskiej premierze "Liliom" w grudniu 1909, reżyserowanej przez Molnára i z Irén Varsányi w głównej roli kobiecej, wśród publiczności zapanowała konsternacja. Sztuka nie miała w sobie tego ognia, co "Diabeł", a jej psychologiczna głębia zupełnie widzów nie uwiodła. Oczekiwali dalszych szczegółów romansu celebrytów artystycznej bohemy i się zawiedli. Budapeszt przyjął "Liliom" chłodno. Dopiero zagraniczne premiery i następujące po nich lawinowo entuzjastyczne recenzje ukazały wartość tej sztuki we właściwym wymiarze.
Adaptacje.
Lista adaptacji scenicznych i filmowych utworów Ferenca Molnára, ułożona chronologicznie według daty powstania oryginału (z możliwością dowolnego sortowania).
Życie prywatne.
Molnár był osobą znaną i popularną w Budapeszcie przełomu XIX i XX wieku. Był gwiazdą tamtejszej bohemy i częstym tematem rozmów i plotek. Będąc hedonistą, żył pełną piersią – biesiadował całymi nocami w budapeszteńskiej kawiarni artystycznej „New York”, wdawał się w romanse, uprawiał hazard. Anegdoty z życia Ferenca Molnára są zawarte w książce Friedricha Torberga "Ciocia Jolesch". Trzy małżeństwa oraz niektóre nieformalne związki z kobietami miały istotny wpływ na życie i twórczość pisarza.
Pierwszą żoną Molnára była Margit Vészi (1885–1961), córka Józsefa Vésziego, redaktora naczelnego gazety „Budapesti Napló”. Była artystką, zajmowała się malarstwem i grafiką. Jej prace były wystawiane w Budapeszcie i za granicą. Poznali się w 1901, pobrali 5 lat później, 19 maja 1906. Ich ślub był spektakularnym wydarzeniem towarzyskim. Małżeństwo nie było jednak szczęśliwe. Gdy w marcu 1907 urodziła się ich córka Márta (1907–1966), byli już w separacji i nie mieszkali razem. Ostatecznie rozwiedli się w 1910. W 1961, mając 76 lat, Margit Vészi popełniła samobójstwo.
W 1907 pisarz nawiązał płomienny i burzliwy romans ze znaną węgierską aktorką Irén Varsányi (1878–1932). Związek trwał do 1912. Varsányi grała główne role we wszystkich 4 sztukach, które Molnár w owym czasie napisał i wyreżyserował ich budapeszteńskie prapremiery ("Diabeł", "Liliom", "Gwardzista" i "Wilk"). Dramaty te (poza "Liliom") były napisane pod wpływem romansu i dotyczyły ich wzajemnych relacji. Po premierze "Diabła" doszło do skandalu. Zazdrosny mąż aktorki, bogaty przedsiębiorca Illés Szécsi, wyzwał pisarza na pojedynek. W konsekwencji Molnár został skazany na dwa tygodnie więzienia. Gdy po 5 latach związku Varsányi zdecydowała się zamieszkać z Molnárem, nagle zachorowała jej córka. Aktorka uznała, że to kara boska, zakończyła romans i wróciła do rodziny. Molnár popadł w głęboką depresję, nadużywał alkoholu, a nawet usiłował popełnić samobójstwo.
Zapomnienie przyniosła mu praca korespondenta wojennego. A pocieszenie Sári Fedák (1879–1955), znana aktorka i primadonna. Para pobrała się po 10 latach związku, w 1922. Molnár napisał dla niej dwa dramaty ("Czerwony młyn" i "Szklany pantofelek"). Ich małżeństwo również nie było szczęśliwe i przetrwało zaledwie dwa lata. W czasie II wojny światowej Fedák dołączyła do nazistów. Po wojnie została skazana na 8 miesięcy więzienia i trzyletni zakaz występów scenicznych. Po wyjściu na wolność zamieszkała we wsi Nyáregyháza, niedaleko Budapesztu. Nigdy nie powróciła na scenę. Zmarła w 1955.
Trzecią żoną Molnára była Lili Darvas (1902–1972), węgierska aktorka grająca w teatrach europejskich i amerykańskich. Pobrali się w 1925 w Wiedniu i do 1928 podróżowali po Europie i Stanach Zjednoczonych. Po kilku latach Darvas stała się międzynarodową gwiazdą i ciągłe podróże stały się jej codziennością, co nie odpowiadało Molnárowi. Zdecydowali się żyć oddzielnie, ale nadal się przyjaźnili i pozostali małżeństwem aż do śmierci pisarza. Lili Darvas zmarła w 1974, w Nowym Jorku.
Ostatnią kobietą w życiu Molnára była Wanda Bartha (1908–1947), która od 1932 była jego sekretarką i doradcą literackim. Łączyła ich praca i głęboka przyjaźń. Na emigracji była mu bratnią duszą i „współtowarzyszem wygnania” – "Útitárs a száműzetésben" ("Companions in Exile", 1950), właśnie tak zatytułował Molnár autobiografię ostatnich lat swojego życia, którą jej dedykował. W 1947 Wanda Bartha popełniła samobójstwo na wieść, że cała jej rodzina zginęła z rąk nazistów.
Pod koniec życia Molnár podupadł na zdrowiu. W 1943, gdy świat usłyszał o Holocauście, Molnár dowiedział się, że setki jego przyjaciół i znajomych zostało zamordowanych. Pod wpływem tej traumy doznał rozległego zawału. Chorował również na raka żołądka, który był przyczyną jego śmierci. Zmarł 1 kwietnia 1952, w Nowym Jorku. Został pochowany w obecności rabina na nowojorskim Linden Hill Methodist Cemetery.

</doc>
<doc id="128346" url="https://pl.wikipedia.org/wiki?curid=128346" title="Katastrofa lotnicza nad Hardinsburgiem">
Katastrofa lotnicza nad Hardinsburgiem

Katastrofa nad Hardinsburgiem – zderzenie w powietrzu amerykańskiego samolotu przewożącego dwie bomby atomowe z amerykańskim powietrznym tankowcem, w wyniku którego zginęło 8 osób.
Historia.
15 października 1959 roku dwa samoloty B-52 Stratofortress wystartowały z bazy wojsk lotniczych w Columbus w stanie Missisipi, USA około godz. 1430 czasu miejscowego. Latająca cysterna KC-135 wystartowała z tej samej bazy o 1733. Spotkanie w celu dotankowania obu B-52 wyznaczono w okolicach Hardinsburgu, Kentucky, na wysokości 32 000 stóp (niespełna 11 km). Pogoda była dobra, noc, powietrze czyste, nie było turbulencji. Krótko po zakończeniu tankowania drugiego z pary B-52 doszło do jego kolizji z KC-135. B-52 miał na pokładzie dwie bomby atomowe.
Pilotowi, pilotowi-instruktorowi, nawigatorowi radaru i oficerowi uzbrojenia B-52 udało się opuścić samolot, ale wraz z samolotem roztrzaskali się o ziemię drugi pilot, nawigator, nawigator-instruktor i tylny strzelec pokładowy. Zginęła też cała czteroosobowa załoga cysterny K-135.
Obie bomby znajdujące się w B-52 zostały odnalezione w rozbitym samolocie – według źródeł wojskowych – w stanie nienaruszonym (ang. "nuclear weapons were recovered intact"), choć potwierdzono, że jedna z nich była częściowo nadpalona. Nie doszło do skażenia.

</doc>
<doc id="128351" url="https://pl.wikipedia.org/wiki?curid=128351" title="Waran stepowy">
Waran stepowy

Waran stepowy ("Varanus exanthematicus") – gatunek gada z rodziny waranowatych, czasami określany też nazwą waran pustynny. 
Opis.
Skóra barwy ciemnooliwkowej z małymi, okrągłymi, żółtymi plamkami na grzbiecie. Ogon w zielone i żółte szerokie pręgi. Spód ciała i wewnętrzna strona kończyn żółtawe. Rozdwojony język ma kolor niebieski. Budowa masywna, głowa szeroka, krótka szyja i ogon. Długość ciała około 120 cm w przypadku hodowli zamkniętej. Osobniki wolno żyjące osiągają nawet do 180 cm długości ciała. Masa ciała do 5 kg.
Biotop.
Głównie sawanna, ale również skaliste pustynie, rzadkie i suche lasy. Nie występują w lasach deszczowych.
Pokarm.
Wszelkiego rodzaju pokarm zwierzęcy odpowiednich rozmiarów - małe ssaki, ptaki, gady i płazy. Dużą część diety stanowią stawonogi i mięczaki. Nie gardzą też padliną. Młode jedzą głównie owady. Nie gardzą zwierzętami toksycznymi i jadowitymi. Przez osiem miesięcy pory deszczowej, kiedy żywności nie brakuje najadają się niejako na zapas, aby w czasie pory suchej żyć dzięki zgromadzonym rezerwom tłuszczu. 
Behawior.
Zamieszkuje sawanny i półpustynie Afryki subsaharyjskiej (Senegal, Mali, Nigeria, Czad, Sudan). Aktywne podczas dnia. W czasie upałów chronią się w norach. Inaczej niż inne warany nie wspinają się na drzewa i nie wchodzą do wody. Samce bronią swojego terytorium i potrafią być bardzo agresywne wobec innych samców. Kiedy spotkają się dwa samce najpierw próbują się wzajemnie nastraszyć, a jeśli żaden nie zrezygnuje, dochodzi do walki. 
Rozmnażanie.
Okres godowy przypada podczas pory deszczowej. Samica składa do jam w ziemi o 15-30 cm głębokości od 15 do 50 jaj. Niekiedy składa jaja w kopcach termitów. Inkubacja trwa od pięciu do sześciu miesięcy tak, że wylęg przypada na marzec.
Występowanie.
Zachodnia i centralna Afryka na południe od Sahary. 

</doc>
<doc id="128360" url="https://pl.wikipedia.org/wiki?curid=128360" title="Odczynnik Nesslera">
Odczynnik Nesslera

Odczynnik Neßlera (Nesslera) – zasadowy roztwór tetrajodortęcianu(II) potasu, K2[HgI4], stosowany głównie jako odczynnik chemiczny do wykrywania jonów amonowych, NH4+. Próbę należy prowadzić w roztworach alkalicznych lub obojętnych, gdyż kwasy rozkładają K2[HgI4] do HgI2. Odczynnik ten został opracowany przez niemieckiego chemika Juliusa Neßlera (1827–1905).
"Sposoby przygotowania odczynnika": 
Oznaczanie jonów amonowych.
Próba Neßlera, obok metody indofenolowej, jest jedną z podstawowych metod chemicznych oznaczania amoniaku i soli amonowych.
W wyniku reakcji z jonami amonowymi powstaje jodek zasady Millona: 
Żółte zabarwienie roztworu lub w większych stężeniach wytrącenie brunatnego osadu jest dowodem obecności jonów amonowych. Reakcja jest bardzo czuła.
Analiza spektrofotometryczna uzyskanych roztworów pozwala na ilościowe określenie stężenia amoniaku lub soli amonowych. Pomiar absorbancji wykonuje się przy 420–450 nm. Analizę można też wykonać kolorymetrycznie, za pomocą prostego kolorymetru o nazwie "Nessleryzer".
Inne zastosowania.
Detekcja aldehydów i ketonów.
Odczynnik Neßlera pozwala też na wykrywanie aldehydów i ketonów, np. jako zanieczyszczeń eteru dietylowego. Przy pozytywnym wyniku pojawia się słaba opalescencja roztworu.
Preparatyka.
Reakcja odczynnika Neßlera z acetylenem prowadzi do wytrącenia bezpostaciowego acetylenku rtęci(II), HgC2 (prawdopodobnie w formie hydratu 3HgC2·H2O), o właściwościach wybuchowych.

</doc>
<doc id="128363" url="https://pl.wikipedia.org/wiki?curid=128363" title="Wanda Panfil-González">
Wanda Panfil-González

Wanda Marianna Panfil-González (ur. 26 stycznia 1959 w Opocznie) – polska lekkoatletka, mistrzyni świata w maratonie (Tokio 1991), zwyciężczyni maratonów w Nowym Jorku, Londynie, Bostonie i w Nagoi w Japonii. Dwukrotna uczestniczka letnich Igrzysk – w Seulu w 1988 i w Barcelonie w 1992 roku.
Życiorys.
Lata szkolne spędziła w Tomaszowie Mazowieckim. Ukończyła Liceum Zawodowe przy ZSZ nr 1. Karierę sportową zaczęła w 1975 w klubie Lechia Tomaszów Mazowiecki, pozostając jego zawodniczką do wyjazdu z Polski po ślubie. Jej trenerem do 1984 był Karol Włodarczyk, który wychował również innego tomaszowskiego olimpijczyka – Zbigniewa Tulina.
Kariera sportowa.
Jako zawodniczka Lechii Tomaszów Mazowiecki była jedną z czołowych biegaczek kraju na dystansach od 800 do 10 000 m.
Poza Polską zadebiutowała w 4 października 1987 w maratonie w Berlinie, zajmując 2. miejsce. Największe sukcesy odnosiła pod kierunkiem trenera meksykańskiego Mauricio Gonzáleza, którego poślubiła. W latach 1980–1991 wiele razy reprezentowała Polskę w biegach długich (od 1500 m do maratonu). Zdobyła tytuł mistrzyni świata w 1991 w Tokio w maratonie z czasem 2:29:53. Jest pierwszą Polką, której udała się ta sztuka. Zwyciężała w prestiżowych maratonach w Londynie, Nowym Jorku i Nagoi (wszystkie w 1990) oraz w Bostonie (1991). Czas uzyskany w tym ostatnim wyniósł 02:24:18, co sprawia, że Wanda Panfil-González jest na czele listy najszybszych polskich maratonek w historii. Dwukrotnie brała udział w igrzyskach olimpijskich, w Seulu (1988), jak i w Barcelonie (1992) zajęła 22. miejsce. Natomiast dobry wynik osiągnęła podczas igrzysk dobrej woli w Seattle (1990), zdobywając złoty medal w biegu na 10 000 m.
14-krotna mistrzyni Polski (3000 m, bieg przełajowy 3,5 km, bieg przełajowy 4 km, 5000 m, 20 km i maratonie) oraz 13-krotna wicemistrzyni. 9-krotna rekordzistka kraju (3000 m, 5000 m, 10 000 m).
Trenerka i popularyzatorka sportu.
Pracowała jako trener lekkoatletyczny w Meksyku. Od wielu lat uczestniczy w organizowanych przez miasto Tomaszów Mazowiecki imprezach masowych popularyzujących bieganie wśród dzieci i młodzieży. Do dziś sama bierze udział razem ze swoimi podopiecznymi w maratonach.
Upamiętnienie.
Po dekomunizacji ulicy Oskara Langego w Tomaszowie Mazowieckim w marcu 2017, Wanda Panfil stała się jej nową patronką. Lekkoatletka przybyła do Tomaszowa Mazowieckiego i odebrała patronat z rąk prezydenta miasta Marcina Witki.
Dwukrotna zwyciężczyni Plebiscytu „Przeglądu Sportowego” na najlepszego sportowca roku oraz laureatka Złotych Kolców w latach 1990 i 1991.

</doc>
<doc id="128364" url="https://pl.wikipedia.org/wiki?curid=128364" title="Farmaceuta">
Farmaceuta

Farmaceuta – osoba udzielająca usług farmaceutycznych, która ukończyła studia w szkole wyższej na kierunku farmacja.
Prawo wykonywania zawodu farmaceuty.
Tytułem farmaceuty na terenie Polski ma prawo posługiwać się osoba, która posiada dokument „Prawo wykonywania zawodu farmaceuty” wydany przez Naczelną lub okręgową izbę aptekarską.
Farmaceuta wykonujący zawód w aptece, punkcie aptecznym lub hurtowni farmaceutycznej ma prawo posługiwać się tytułem aptekarza.
Tytuł zawodowy farmaceuty podlega ochronie prawnej.
Farmaceuta, któremu przyznano prawo wykonywania zawodu farmaceuty, składa ślubowanie w brzmieniu: "„Ślubuję uroczyście w swej pracy farmaceuty sumiennie, gorliwie i z należytą starannością wykonywać swoje obowiązki, mając zawsze na uwadze dobro pacjenta, wymogi etyki zawodowej i obowiązujące prawo, a także zachować tajemnicę zawodową, zaś w postępowaniu swoim kierować się zasadami godności, uczciwości i słuszności”".
Kwalifikacje do wykonywania zawodu farmaceuty posiada osoba, która ukończyła w Polsce 5,5-letnie studia na kierunku farmacja w szkole wyższej, obejmujące co najmniej sześciomiesięczną praktykę zawodową w aptece, i uzyskała tytuł magistra farmacji.
Osoba, która uzyska prawo wykonywania zawodu farmaceuty, podlega wpisowi do rejestru farmaceutów prowadzonego przez okręgową radę aptekarską, właściwą dla miejsca uprawiania zawodu.
Osoba wykonująca zawód aptekarza nie może jednocześnie wykonywać praktyki lekarskiej, lekarsko-dentystycznej ani weterynaryjnej.
Od 25 czerwca 2017 roku tylko farmaceuta (lub spółka, w której wspólnikami są tylko farmaceuci) ma prawo do uzyskania zezwolenia na prowadzenie apteki ogólnodostępnej.
W Centralnym Rejestrze Farmaceutów jest dostępna szybka wyszukiwarka farmaceutów zarejestrowanych na terenie Polski. Umożliwia szukanie po imieniu, nazwisku, okręgowej izbie i numerze wykonywania zawodu.
Numer prawa wykonywania zawodu farmaceuty.
Podczas pierwszego wpisu Okręgowa Rada Aptekarska nadaje numer prawa wykonywania zawodu farmaceuty.
Każdy numer liczy 8 cyfr, w tym:
Wyszukania farmaceuty i sprawdzenia poprawności numeru można dokonać na stronie internetowej Centralnego Rejestru Farmaceutów na podstawie imienia i nazwiska lub numeru PWZ farmaceuty.
Dokument Prawo Wykonywania Zawodu Farmaceuty.
Minister Zdrowia wydał Rozporządzenie z dnia 29 kwietnia 2022 r. w sprawie dokumentu "Prawo wykonywania zawodu farmaceuty", zgodnie z upoważnieniem ustawowym określonym w art. 17 ust. 4 ustawy z dnia 10 grudnia 2020 r. o zawodzie farmaceuty (). Dokument ma formę książeczki z naklejką personalizacją. Dokument ten zawiera dane pozwalające na ustalenie tożsamości posiadacza, w tym jego fotografię. Zgodnie z art. 13 ust. 1 ustawy dokument „Prawo wykonywania zawodu farmaceuty”, wydawany będzie przez okręgową radę aptekarską, właściwą ze względu na zamierzone miejsce wykonywania zawodu farmaceuty, a w odniesieniu do osoby, która posiada kwalifikacje, o których mowa w art. 5 ust. 1 pkt 4 i 5 oraz ust. 4 ustawy – Naczelna Rada Aptekarska.
Książeczka o wymiarach 125x88 mm ma 21 stron z miejscem na wpisane danych osobowych, wpisach i skreślenia z rejestru oraz danych o specjalizacji i uzyskanych stopniach naukowych. 
Dokument według poprzedniego wzoru może być wydawany nie dłużej niż do dnia 12 lipca 2022 r.
Podnoszenie kwalifikacji zawodowych i specjalizacja farmaceutów.
Farmaceuta zatrudniony w aptece lub hurtowni farmaceutycznej jest zobowiązany do podnoszenia kwalifikacji zawodowych poprzez uczestnictwo w szkoleniu ciągłym, którego celem jest aktualizacja posiadanego zasobu wiedzy oraz stałe dokształcanie się w zakresie nowych osiągnięć nauk farmaceutycznych.
Tytuł specjalisty farmaceuta może uzyskać w ramach kształcenia podyplomowego – po odbyciu przeszkolenia specjalizacyjnego, zwanego „specjalizacją” i zdaniu egzaminu państwowego. Specjalizację może rozpocząć osoba, która spełnia łącznie następujące warunki:
Specjalizacje i szkolenia ciągłe są prowadzone przez wydziały albo inne jednostki organizacyjne szkół wyższych, które prowadzą studia na kierunku farmacja.
Specjalizacja farmaceutów odbywa się w zakresie następujących specjalności:
Usługi farmaceutyczne.
Zgodnie z Ustawą o zawodzie farmaceuty wykonywanie zawodu farmaceuty ma na celu ochronę zdrowia publicznego i obejmuje udzielanie usług farmaceutycznych polegających w szczególności na:
Zgodnie z Ustawą Prawo farmaceutyczne w odniesieniu do aptek szpitalnych usługą farmaceutyczną jest również:
Zadania kierownika apteki.
W aptece ogólnodostępnej musi być ustanowiony farmaceuta odpowiedzialny za prowadzenie apteki, zwany kierownikiem apteki. Można być kierownikiem tylko jednej apteki. Kierownikiem apteki może być farmaceuta, który ma co najmniej 5-letni staż pracy w aptece, a w przypadku gdy posiada specjalizację z zakresu farmacji aptecznej – 3-letni staż pracy w aptece. Kierownik apteki na czas swojej nieobecności wyznacza farmaceutę do jego zastępowania.
Do zadań kierownika apteki należy:
W aptece szpitalnej oraz zakładowej również ustanawia się kierownika apteki, do którego stosuje się odpowiednio przepisy dotyczące kierownika apteki ogólnodostępnej.
Czynności fachowe w aptece.
W godzinach czynności apteki powinien być w niej obecny farmaceuta.
Przy wykonywaniu w aptece czynności fachowych mogą być zatrudnieni wyłącznie farmaceuci i technicy farmaceutyczni – w granicach ich uprawnień zawodowych.
Technik farmaceutyczny, posiadający dwuletnią praktykę w aptece w pełnym wymiarze czasu pracy, może:
Wydawanie produktów leczniczych i wyrobów medycznych.
Produkty lecznicze i wyroby medyczne wydawane są z apteki ogólnodostępnej przez farmaceutę lub technika farmaceutycznego – w ramach jego uprawnień zawodowych:
W przypadku zagrożenia zdrowia farmaceuta, może wydać lek wystawiając receptę farmaceutyczną. Recepta jest wystawiana w formie e-recepty lub papierowej. Powinna zawierać:
Osoba wydająca produkt leczniczy lub wyrób medyczny:
Osoba realizująca receptę jest zobowiązana przed wydaniem produktu leczniczego lub wyrobu medycznego ponadto do:
Osoba realizująca receptę lub zapotrzebowanie może wydać produkt leczniczy w dawce mniejszej niż określona na recepcie lub w zapotrzebowaniu, jeżeli dawka ta stanowi wielokrotność dawki, w której produkt leczniczy jest wydawany.
Odmowa wydania produktu leczniczego lub wyrobu medycznego.
Zgodnie z Ustawą Prawo farmaceutyczne farmaceuta i technik farmaceutyczny mogą odmówić wydania produktu leczniczego, jeżeli jego wydanie może zagrażać życiu lub zdrowiu pacjenta.
Zgodnie z Rozporządzeniem w sprawie wydawania z apteki produktów leczniczych i wyrobów medycznych odmowa wydania produktu leczniczego lub wyrobu medycznego może nastąpić, jeżeli:
Sporządzanie leków recepturowych.
Osoba sporządzająca lek recepturowy:
Surowce farmaceutyczne i postać leku recepturowego muszą spełniać wymagania określone w Farmakopei Polskiej, Farmakopei Europejskiej, lub innych odpowiednich farmakopeach uznawanych w państwach członkowskich Unii Europejskiej.
Przerwa w wykonywaniu zawodu farmaceuty.
Farmaceuta, który nie wykonuje zawodu farmaceuty w aptece przez okres dłuższy niż 5 lat w ciągu ostatnich 6 lat, a zamierza podjąć jego wykonywanie w aptece, ma obowiązek zawiadomić o tym okręgową radę aptekarską i odbyć przeszkolenie uzupełniające.
Nie stanowi przerwy w wykonywaniu zawodu farmaceuty wykonywanie:
Odpowiedzialność zawodowa.
Członkowie samorządu aptekarskiego są zobowiązani:
Członkowie samorządu aptekarskiego podlegają odpowiedzialności zawodowej przed sądami aptekarskimi za postępowanie sprzeczne z zasadami etyki i deontologii zawodowej oraz przepisami prawnymi dotyczącymi wykonywania zawodu aptekarza.
Sąd aptekarski może orzekać kary:
Farmaceuta traci prawo wykonywania zawodu w razie:
Zgodnie z Ustawą Prawo farmaceutyczne: "„Kto nie będąc uprawnionym kieruje apteką, podlega grzywnie. Tej samej karze podlega osoba, która nie posiadając uprawnień zawodowych wydaje z apteki produkt leczniczy.”"
Liczba farmaceutów w Polsce.
33988 magistrów farmacji jest wpisanych do rejestrów farmaceutów prowadzonych przez okręgowe izby aptekarskie w Polsce. Spośród nich 13791 farmaceutów jest kierownikami aptek ogólnodostępnych, 1542 farmaceutów jest kierownikami aptek szpitalnych, zakładowych i działów farmacji szpitalnej. Według Ministerstwa Zdrowia na jedną aptekę w Polsce przypada przeciętnie 1,78 farmaceuty, z czego najwięcej (2,5) w województwach łódzkim i pomorskim, a najmniej (1) - w województwie zachodniopomorskim.
Farmaceuci za granicą.
Kraje europejskie, w których tylko aptekarze i spółki aptekarzy mogą być właścicielami aptek:
Szwajcaria.
W Szwajcarii działają zarówno apteki niezależne (68%) - których niezależnym właścicielem jest aptekarz, jak i sieciowe (32%) - w których aptekarz odpowiedzialny za aptekę jest jej kierownikiem "naukowym", zatrudnionym przez centralnie zarządzane przedsiębiorstwo.
Studia w zakresie nauk farmaceutycznych w Szwajcarii można odbyć w Bazylei, Zurychu i Genewie. Studia są podzielone na dwa stopnie: 3-letni stopień licencjacki i do wyboru 1,5-roczny lub 2-letni stopień magisterski. Ten pierwszy to stopień magistra nauk farmaceutycznych (farmaceuta przemysłowy), ten drugi to stopień magistra farmacji (aptekarz).
Do personelu aptecznego należy również zawód „asystentki farmaceutycznej” („Pharma-Assistentin"). Kształcenie w tym zawodzie trwa 3 lata i odbywa się w aptece ogólnodostępnej. W pierwszym roku nauki uczeń uczęszcza do szkoły zawodowej dwa dni w tygodniu, w drugim i trzecim roku nauki – jeden dzień w tygodniu. Głównym zadaniem „asystentki farmaceutycznej” jest obsługa klientów w zakresie pytań o zdrowie, choroby i leczenie. Potrafi wyjaśnić sposób podawania leków i wie, kiedy jest wskazana dalsza informacja i obsługa przez aptekarza.
Podobnym zawodem jest „drogista” („Drogist”). Kształcenie w tym zawodzie trwa 4 lata i odbywa się w drogerii. W pierwszym roku nauki uczeń uczęszcza do szkoły zawodowej dwa dni w tygodniu, w drugim roku – jeden lub dwa dni w tygodniu, a w trzecim i czwartym roku – jeden dzień w tygodniu. Głównym zadaniem „drogisty” jest obsługa klienta w zakresie pytań o zdrowie, higienę i urodę. „Drogista” jest specjalistą w zakresie środków czystości i ziół. Tylko w drogerii mogą być wydawane leki do samoleczenia o kategorii D.
Leki w Szwajcarii są podzielone na 5 kategorii: kategoria A, B (na receptę) i C (bez recepty, np. ibuprofen, hydrokortyzon, kodeina, lewonorgestrel) – mogą być wydawane tylko w aptekach, kategoria D (np. paracetamol, ksylometazolina) – mogą być wydawane również w drogeriach, a kategoria E (np. melisa, rumianek) – mogą być wydawane bez ograniczeń.
W Szwajcarii przed realizacją recepta musi zostać skontrolowana („zwalidowana”) z uwzględnieniem następujących punktów:
Kontrola („walidacja”) recepty oraz zwolnienie leku do wydania musi za każdym razem zostać dokonane przez aptekarza i zostać udokumentowane pisemnym pozwoleniem („wizą”) aptekarza na recepcie. Przed wydaniem leku musi zostać dokonana kontrola przez drugą osobę w aptece (zasada „czterech oczu”).
W wielu kantonach Szwajcarii jest dozwolona realizacja własnych recept przez lekarzy. W tych kantonach koszt leczenia w przeliczeniu na mieszkańca jest wyższy niż w kantonach, w których jest to zabronione, co może być spowodowane powstałym w ten sposób konfliktem interesów i brakiem gwarancji niezależności przy wyborze leczenia (przepisując droższy lek, lekarz zarabia więcej).
Norwegia.
Zgodnie z norweską Ustawą o aptekach koncesję na posiadanie apteki („apotekkonsesjon”) może uzyskać podmiot, który wykaże zdolność ekonomiczną do prowadzenia apteki w sposób profesjonalnie odpowiedzialny, w tym zdolność ekonomiczną do oferowania nieopłacalnych usług farmaceutycznych. Wnioskodawca musi wykazać, że apteka będzie miała wystarczający zasięg, żeby zapewnić i utrzymać kompetencje apteki jako handlu fachowego i wytwórcy leków.
Koncesję na prowadzenie apteki („driftkonsesjon”) może uzyskać magister farmacji, który ma 2-letni staż pracy, zwany „aptekarzem” („apoteker”) i który będzie bezpośrednim kierownikiem apteki. Jedna osoba nie może mieć więcej niż jednej koncesji na prowadzenie apteki. Poza apteką główną koncesja na prowadzenie apteki może obejmować do 3 aptek-filii, w których bezpośrednimi kierownikami będą magistrzy i licencjaci farmacji, jeśli właściciel apteki wykaże, że nie da się zatrudnić magistra farmacji z 2-letnim stażem pracy z przyczyn leżących poza właścicielem apteki, a apteka oferuje usługi apteczne, do których lokalna ludność nie miałaby dostępu w inny sposób bez wysokich kosztów lub dyskomfortu. „Aptekarz” musi dopilnować, żeby apteka zawsze spełniała wymogi fachowe określone przez ustawy, rozporządzenia, uchwały i dobrą praktykę apteczną i wytwarzania. „Aptekarz” musi przestrzegać wytycznych właściciela apteki, dopóki nie są sprzeczne z wymogami fachowymi. W przypadku choroby, urlopu lub innej nieobecności ponad 1 miesiąc, bezpośrednie kierownictwo musi zostać przekazane osobie z prawem wykonywania zawodu magistra lub licencjata farmacji. Okres ten nie powinien przekraczać 12 miesięcy. Koncesja na prowadzenie apteki nie może zostać przekazana/przejęta. Koncesja wygasa, kiedy wygasa stosunek pracy „aptekarza”.
Personel farmaceutyczny apteki obejmuje osoby z prawem wykonywania zawodu magistra („provisorfarmasøyt”) i licencjata („reseptarfarmasøyt”) farmacji. Personel techniczy apteki obejmuje osoby z prawem wykonywania zawodu technika aptecznego („apotektekniker”). Apteka musi mieć personel fachowy w ilości i o kompetencjach wystarczających do zapewnienia dobrej jakości i bezpieczeństwa przechowywania, sporządzania, ekspedycji i wydawania leków w aptece. Właściciel apteki musi przyczynić się do niezbędnego dokształcania pracowników. Przynajmniej jedna osoba spośród personelu farmaceutycznego apteki musi być obecna na miejscu w godzinach otwarcia apteki. Tylko personel farmaceutyczny apteki ma prawo do ekspedycji leków na receptę i zapotrzebowanie, które muszą podlegać kontroli farmaceutycznej. Wszelkie czynności związane z lekami powinny odbywać się pod nadzorem personelu farmaceutycznego apteki.
Ogólnodostępna część apteki musi być wyraźnie odgraniczona i przystosowana do tego, żeby zapewnić ludności dyskrecję. Właściciel apteki ma dostęp do tych części apteki, które nie są ogólnodostępne, tylko za pozwoleniem „aptekarza” lub bezpośredniego kierownika apteki.
Apteka musi mieć własny budżet i rachunkowość. Apteka musi przeprowadzać kontrole wewnętrzne i musi potrafić udokumentować, że działalność i usługi są realizowane zgodnie z wymogami ustaw i rozporządzeń. Przy wydawaniu leku na receptę apteka musi dołożyć starań, żeby klient otrzymał wystarczającą informację o leku, tak żeby był on stosowany prawidłowo. Również w czasie sprzedaży leków bez recepty, apteka musi dołożyć starań, żeby klient otrzymał o nim niezbędną informację. Apteka jest zobowiązana do przyjmowania zwrotów leków do kasacji bez kosztów dla klienta. Apteka może z ograniczeniami reklamować swoje towary, usługi, ceny, rabaty i warunki dostawy. Tylko leki, którymi apteka ma obowiązek obracać, mogą być reklamowane jako takie, które można dostać w aptece.
Zgodnie z norweskim Rozporządzeniem o aptekach koncesję na posiadanie apteki wydaje się normalnie na określoną gminę. Do wniosku należy dołączyć plan finansowy i aktualny budżet dla apteki oraz opis oczekiwanej bazy klientów, stanu zatrudnienia z podziałem na kategorie personelu, obecnej lub oczekiwanej współpracy z innymi aptekami, oczekiwanych rocznych obrotów z podziałem na leki, wyroby medyczne, inne towary i usługi. Jeśli wnioskodawca nie udokumentował, że działalność fachowa apteki będzie prawdopodobnie miała wystarczająco duży zasięg, i przemawiają za tym szczególne przesłanki, wniosek może zostać odrzucony.
„Aptekarz” powinien być na miejscu w aptece i przynależnych jej aptekach-filiach w wymiarze, który zapewnia, że „aptekarz” wypełnia swoje funkcje jako bezpośredni kierownik. „Aptekarz” musi być na miejscu przez czas odpowiadający co najmniej 50% etatu. „Aptekarz” musi wykonywać znaczną część swoich zadań kierowniczych w lokalach apteki lub w przeznaczonych do tego lokalach przy aptece. Kiedy „aptekarza” nie ma na miejscu w aptece, bezpośrednie kierownictwo musi być przekazane osobie spośród personelu farmaceutycznego apteki.
Zgodnie z norweskim Rozporządzeniem o ordynacji i wydawaniu leków z aptek każda recepta i ordynacja musi zostać oceniona i zatwierdzona przez farmaceutę. Recepty telefoniczne muszą być odbierane i zapisywane przez farmaceutę. Apteka musi niezwłocznie uzyskać dane, które są niezbędne, żeby zapewnić bezpieczną ekspedycję i prawidłowe stosowanie leku, jeśli:
Zgodnie z Instrukcją kontroli farmaceutycznej przygotowanej na podstawie Standardu branżowego kontroli farmaceutycznej norweskiego Związku Aptek wszystkie recepty na leki i produkty spożywcze muszą zostać skontrolowane przez farmaceutę przed wydaniem, zarówno recepty papierowe, jak i e-recepty. Kontrola farmaceutyczna musi zostać udokumentowana podpisem elektronicznym w programie komputerowym i podpisem na recepcie. E-recept dotyczy tylko podpis elektroniczny.
Podczas kontroli farmaceutycznej skontrolowane i ocenione muszą zostać:
Przy e-recepcie część tych danych będzie obsłużona automatycznie lub będzie miała inną podstawę kontroli niż przy recepcie papierowej. Różnica w podstawie kontroli między odpowiednio receptą papierową a e-receptą polega na tym, że przy e-recepcie ocena farmaceuty będzie w większym stopniu obejmowała, czy preskrypcja jest prawidłowa, fachową ocenę dawkowania, problematykę interakcji i poprzednie ordynacje.
W Norwegii zapobiega się błędom ekspedycyjnym przez kontrolę kodu kreskowego, która:
Niektóre podstawowe zasady kontroli kodu kreskowego:
Historia aptekarstwa akademickiego w Polsce.
Pierwszy wydział farmaceutyczny w Polsce utworzono w Krakowie w 1783 roku. Wtedy to w Szkole Głównej Koronnej w Krakowie (Akademii Krakowskiej) powstała Katedra Farmacji i Materii Medycznej. Pierwszym profesorem na niej był dr Jan Szaster, krakowski doktor medycyny i aptekarz. Po raz pierwszy dyplomy magistra farmacji zostały rozdane w 1797 roku.
W Krakowie, po raz pierwszy na świecie, wyższe wykształcenie farmaceutyczne zdobyły kobiety. 28 sierpnia 1824 roku po studiach eksternistycznych Filipina i Konstancja Studzińskie otrzymały dyplomy farmacji.
Pierwszymi pełnoprawnymi studentkami farmacji były Jadwiga Klemensiewicz, Janina Kosmowska i Stanisława Dowgiałło. Mogły one studiować na skutek rozporządzenia Ministra Wyznań i Oświaty z 29 marca 1897 roku zezwalającego na przyjmowanie na studia kobiety.
Obecnie farmację można studiować na Wydziałach Farmaceutycznych w Krakowie, Sosnowcu, Szczecinie, Wrocławiu, Poznaniu, Bydgoszczy, Gdańsku, Białymstoku, Warszawie, Łodzi i Lublinie.

</doc>
<doc id="128368" url="https://pl.wikipedia.org/wiki?curid=128368" title="Nicień">
Nicień



</doc>
<doc id="128370" url="https://pl.wikipedia.org/wiki?curid=128370" title="Wanda Panfil">
Wanda Panfil



</doc>
<doc id="128374" url="https://pl.wikipedia.org/wiki?curid=128374" title="Jaskinia Idajska">
Jaskinia Idajska

Idajska grota – jaskinia w masywie górskim Ida na Krecie.
Według mitologii greckiej miejsce, w którym matka Zeusa Reja lub babka Gaja ukryła go przed Kronosem. Okrutnemu bogu zamiast dziecka podano do połknięcia zawinięty w pieluchy kamień (abadir). Mały Zeus wychowywał się w grocie pod opieką nimf strzeżony przez Kuretów. Żywiącej go mlekiem kozie Amaltei malec urwał róg – późniejszy „róg obfitości”.
Według innych wersji mitu miejscem schronienia Zeusa była jaskinia w górze Ajgajon, jeszcze innej w Dikte.

</doc>
<doc id="128376" url="https://pl.wikipedia.org/wiki?curid=128376" title="Amarant">
Amarant



</doc>
<doc id="128378" url="https://pl.wikipedia.org/wiki?curid=128378" title="Człowiek ze szczurami">
Człowiek ze szczurami



</doc>
<doc id="128379" url="https://pl.wikipedia.org/wiki?curid=128379" title="Rattenmann">
Rattenmann



</doc>
<doc id="128383" url="https://pl.wikipedia.org/wiki?curid=128383" title="Katastrofa lotu Korean Air 007">
Katastrofa lotu Korean Air 007

Lot 007 Korean Air – zestrzelenie samolotu pasażerskiego należącego do południowokoreańskich linii lotniczych Korean Air nad terytorium Związku Radzieckiego. 1 września 1983 roku samolot Boeing 747-200A (lot KAL 007 z Anchorage na Alasce do Seulu, stolicy Korei Południowej) z nieznanych przyczyn zboczył z kursu i wleciał na kilkadziesiąt kilometrów w głąb przestrzeni powietrznej Związku Radzieckiego, po czym został zestrzelony przez radzieckie myśliwce, co doprowadziło do śmierci wszystkich pasażerów znajdujących się na pokładzie – łącznie 269 osób.
Pasażerowie i załoga lotu KAL 007.
Samolot należący do południowokoreańskich linii lotniczych Korean Air wykonujący z Nowego Jorku lot nr 007 dotarł o godzinie 3:30 czasu lokalnego do Anchorage na Alasce. Do Seulu miał zabrać 246 pasażerów i 23-osobową załogę dowodzoną przez doświadczonego kapitana Chuna Byung-Ina, który służył od dziewięciu lat w lotnictwie cywilnym, a do roku 1972 jako lotnik wojskowy Koreańskich Sił Powietrznych przez dziesięć lat brał udział w pokazach i łącznie w powietrzu spędził 10 625 godzin. Wśród 246 podróżnych przeważali Koreańczycy, jednak miejsca na pokładzie zajęło także 61 obywateli Stanów Zjednoczonych – m.in. członek Izby Reprezentantów Stanów Zjednoczonych Larry McDonald.
Samolot.
Jedenastoletni samolot pasażerski Boeing 747-230B, o numerze rejestracyjnym HL7442, posiadał cztery silniki JT9D-7A produkcji Pratt &amp; Whitney. Maszyna została dostarczona niemieckim liniom lotniczym Condor Flugdienst 17 marca 1972 roku. W roku 1979 Boeinga 747 wypożyczyły i przerejestrowały koreańskie linie lotnicze KAL.
Przebieg lotu.
Pół godziny po przylocie do Anchorage – po zatankowaniu paliwa i przygotowaniu wnętrza samolotu na przyjęcie kolejnych podróżnych – maszyna opuściła pas nr 32, udając się w trasę do stolicy Korei Południowej - Seulu. Członkowie załogi zostali poinstruowani, by utrzymywali kurs na radiolatarnię „Bethel”, a następnie na korytarz „Romeo 20”. Jednak wkrótce po rozpoczęciu rejsu samolot zaczął zbaczać z kursu i ominął radiolatarnię „Bethel” w odległości niemalże dwudziestu kilometrów na północ, zbliżając się do obszaru przestrzeni powietrznej Związku Radzieckiego nad Kamczatką, Sachalinem i pobliskim Morzem Ochockim. Ponieważ rejony te były w okresie trwającej wówczas zimnej wojny pilnie strzeżone przez Armię Radziecką, więc natychmiast po dostrzeżeniu na radarach obcego niezidentyfikowanego samolotu Rosjanie wysłali w jego kierunku cztery myśliwce, a następnie kolejne dwa – były to MiG-i-23. Ponieważ w okolicy, w rejonie na wschód od wybrzeży Kamczatki, znajdował się w tym czasie inny samolot – amerykański wojskowy samolot rozpoznawczo-szpiegowski Boeing RC-135 (także czterosilnikowy odrzutowiec) – siły powietrzne Związku Radzieckiego uznały, iż punkt na radarze jest w rzeczywistości echem radiolokacyjnym właśnie odrzutowca RC-135.
Taką też relację przedstawił 6 września 1983 roku dowódca sił powietrznych Związku Radzieckiego gen. Siemion Romanow podczas konferencji prasowej, podczas której oficjalnie przyznał to, że Związek Radziecki poczuwa się do odpowiedzialności strony radzieckiej za zestrzelenie samolotu, wyjaśniając to, iż była to pomyłka. Według niego samolot ten był podobny właśnie do amerykańskiego RC 135, który rzeczywiście w tym czasie operował w pobliżu kursu objętego przez Boeinga 747. Jednakże RC 135 znajdował się w odległości 1600 km, w międzynarodowej przestrzeni powietrznej.
Samolot wykonujący lot KAL 007 wkrótce opuścił przestrzeń powietrzną Związku Radzieckiego nad Morzem Ochockim, a myśliwce powróciły do swojej bazy. Przecinając trawers radiolatarni Nippi – w cztery godziny po starcie z Anchorage – załoga koreańskiego Boeinga znajdowała się już w odległości trzystu kilometrów od wyznaczonej trasy, lecąc prosto na Sachalin.
O godzinie 2:42 czasu lokalnego dwa myśliwce – tym razem Su-15 – zostały wysłane w stronę Boeinga. Po 31 minutach samolot wszedł w przestrzeń powietrzną Związku Radzieckiego, a wkrótce po tym Su-15 przechwyciły go. Major Giennadij Osipowicz, pilot jednego z Su-15 o numerze taktycznym 805, najpierw oddał serię ostrzegawczą ze strzeleckiej broni pokładowej przed kokpitem Boeinga. Ponieważ myśliwca nie wyposażono w amunicję smugową, piloci rejsu nr 007 mogli nie zauważyć strzałów ostrzegawczych. Następnie pilot myśliwca – po otrzymaniu rozkazów z ziemi, o godzinie 3:22 odpalił w kierunku samolotu pasażerskiego rakiety powietrze-powietrze. Z dwóch wystrzelonych rakiet R-98 (będących późną wersją rakiety R-8M2 Kaliningrad, nazywanej w kodzie NATO Advanced Anab) w cel o godzinie 3:26 trafiła jedna. Była to rakieta naprowadzana radarem. Natomiast rakieta posiadająca głowicę z sensorem termicznym (na podczerwień) chybiła najprawdopodobniej z powodu awarii głowicy lub zapalnika.
Trafienie jednej z rakiet spowodowało poważne uszkodzenie samolotu i choć dokładnie nie wiadomo, co wydarzyło się po eksplozji, przypuszcza się, iż we wnętrzu maszyny nastąpiła dekompresja, a załoga straciła kontrolę nad odrzutowcem. Samolot wpadł w korkociąg i runął do Morza Japońskiego. W momencie trafienia samolot wykonujący lot KAL 007 znajdował się kilka kilometrów poza terytorium Związku Radzieckiego, lecz wciąż w jego przestrzeni powietrznej, uwzględniając pas wód terytorialnych.
Następstwa.
Prezydent Stanów Zjednoczonych Ronald Reagan potępił zdarzenie, które nazwał „masakrą”, „aktem barbarzyństwa” i „zbrodnią przeciwko ludzkości”. Skutkiem gwałtownego pogorszenia się stosunków amerykańsko-radzieckich był m.in. zakaz lotów dla Aerofłotu nad terytorium Stanów Zjednoczonych.
Nie do końca wyjaśnione są zarówno przyczyny zejścia z kursu samolotu pasażerskiego (podejrzewa się błąd w ustawieniach automatycznego pilota). „Czarna skrzynka” samolotu, który wykonywał lot KAL 007, została wyłowiona przez Rosjan z morza, co zostało zatajone przed opinią publiczną aż do roku 1992, kiedy ówczesny prezydent Rosji Borys Jelcyn przekazał ją Koreańczykom. Nie wyjaśniła ona wiele poza tym, co i tak było wiadome wcześniej: że samolot wykonujący lot KAL 007 niewątpliwie nie realizował misji szpiegowskiej i że formalnie znajdował się nad terytorium Związku Radzieckiego.
Kontrowersje.
W związku z tym zdarzeniem, istnieje kilka kontrowersji.
W przypadku załogi samolotu wykonującego lot KAL 007 i całych linii lotniczych Korean Air:
W przypadku lotnictwa Stanów Zjednoczonych, prowadzącego loty zwiadowcze w pobliżu granic Związku Radzieckiego:
W przypadku radzieckiej obrony powietrznej:
W przypadku majora Giennadija Osipowicza:
W przypadku konstrukcji samego samolotu Boeing 747:
Bogusław Wołoszański w swojej książce zatytułowanej „Ten okrutny wiek” napisał o tym, że samoloty radzieckie towarzyszyły Boeingowi 747 wykonującemu lot KAL 007 przez 70 minut, dawały pilotowi sygnały reflektorami, a także strzelały pociskami smugowymi. Jednakże w kontekście tego, co opisano powyżej, istniało bardzo małe prawdopodobieństwo tego, że członkowie załogi samolotu należącego do KAL mogli cokolwiek dostrzec. Dowództwo radzieckie przynajmniej częściowo uznało odpowiedzialność majora Giennadija Osipowicza za całą sytuację i dlatego nie otrzymał on przedterminowego awansu (na stopień podpułkownika został awansowany później, po odsłużeniu dłuższego czasu jako major, a na stopień pułkownika w momencie odchodzenia na emeryturę), a nagroda pieniężna była najniższa (200 rubli, podczas gdy inne osoby otrzymały co najmniej 400) – nie wyciągnięto wobec niego żadnych konsekwencji, ponieważ obawiano się, że informacje o tym mogłyby zostać wykorzystane propagandowo.

</doc>
<doc id="128385" url="https://pl.wikipedia.org/wiki?curid=128385" title="Keylogger">
Keylogger

Keylogger ( „klawisz”, „rejestrator”) – rodzaj oprogramowania lub urządzenia rejestrującego klawisze naciskane przez użytkownika. Na ogół są spotykane w wersji programowej, rzadziej w sprzętowej. Keylogger może być zarówno szkodliwym oprogramowaniem służącym do zbierania haseł i innych poufnych danych, jak i oprogramowaniem celowo zainstalowanym przez pracodawcę np. w celu kontrolowania aktywności pracowników.
Keyloggery programowe.
Programy te działają na zasadzie przejęcia kontroli nad procedurami systemu operacyjnego służącymi do obsługi klawiatury. Dzięki takim zabiegom mogą przechwytywać komunikaty o wciśniętych klawiszach. Zaawansowane programy monitorujące mogą posiadać ponadto takie funkcje jak:
Keyloggery sprzętowe.
Keyloggery sprzętowe mają postać małych przejściówek służących do wpięcia do portu klawiatury komputera. Klawiaturę wpina się następnie do gniazda w przejściówce, która potem zapisuje wszystkie wciskane klawisze we wbudowanej pamięci lub wysyła je drogą radiową. W przypadku keyloggerów pierwszego typu konieczny jest fizyczny dostęp do urządzenia dla odczytania danych. Można również spotkać keylogger sprzętowy wbudowany w klawiaturę lub przewód łączący klawiaturę z komputerem.

</doc>
<doc id="128386" url="https://pl.wikipedia.org/wiki?curid=128386" title="Ferenc Molnar">
Ferenc Molnar



</doc>
<doc id="128388" url="https://pl.wikipedia.org/wiki?curid=128388" title="Michał Wiśniewski">
Michał Wiśniewski

Michał Chrystian Wiśniewski (ur. 9 września 1972 w Łodzi) – polski piosenkarz, autor tekstów, aktor, przedsiębiorca, filantrop, prezenter telewizyjny i osobowość medialna.
Od 1994 wokalista i lider zespołu Ich Troje, który założył z Jackiem Łągwą. Z zespołem nagrał i wydał dziesięć albumów studyjnych: "Intro" (1996), "ITI Cd." (1997), "3" (1999), "Ad. 4" (2001), "Po piąte... a niech gadają" (2002), "6-ty ostatni przystanek" (2004), "7 grzechów głównych" (2006), "Ósmy obcy pasażer" (2008), "Pierwiastek z dziewięciu" (2017) i "Projekt X" (2022). Za albumy "Ad. 4" i "Po piąte... a niech gadają" uzyskali certyfikat diamentowej płyty za sprzedaż w ponad półmilionowym nakładzie. Z zespołem wylansował wiele przebojów, m.in.: „Prawo”, „Ci wielcy”, „A wszystko to... (bo ciebie kocham)!”, „Powiedz”, „Zawsze z Tobą chciałbym być...”, „Razem a jednak osobno”, „Tango straconych”, „Tobą oddychać chcę”, „Keine Grenzen – Żadnych granic” czy „Babski świat”, ponadto otrzymał liczne wyróżnienia, w tym nagrodę publiczności w konkursie „Premier” podczas 38. Krajowego Festiwalu Piosenki Polskiej w Opolu, pięć Superjedynek. Zdobywcy nagrody publiczności i Grand Prix 24. Festiwalu Krajów Nadbałtyckich w 2001 oraz dwukrotnie reprezentował Polskę w Konkursie Piosenki Eurowizji (2003, 2006).
W latach 2000–2003 wokalista i lider zespołu Spooko, z którym nagrał i wydał dwa albumy studyjne: "Spooko, to tylko płyta" (2000) i "Spooko, panie Wiśniewski" (2003), który został sprzedany w nakładzie ponad 350 tys. egzemplarzy. W 2004–2005 wokalista i lider zespołu Red Head. W 2005 nawiązał współpracę z ukraińską drag queen Wierką Serdiuczką, z którą współpracował nad projektem Renia Pączkowska oraz nagrał i wydał album studyjny pt. "1, 2, 3... Próba mikrofonu". Działa również się jako artysta solowy, wydał cztery albumy studyjne: "Sweterek część 1, czyli 13 postulatów w sprawie rzeczywistości" (2012), "La Revolucion" (2013), "Nierdzewny / Remixed" (2016) i "Sweterek część 2, czyli 13 postulatów w sprawie miłości" (2018). Drugą płytę promował teledyskami do singli „Piosenka jak pocałunek” i „Filiżanka”, które były najczęściej oglądanymi wideoklipami w serwisie Onet.pl. Pierwszy i czwarty album solowy nagrał we współpracy z poetą i bardem Andrzejem Wawrzyniakiem.
Działalność Wiśniewskiego jest powszechnie komentowana w mediach, m.in. za sprawą skandali obyczajowych i jego kontrowersyjnego wizerunku, a także ujawniania szczegółów życia prywatnego, np. poprzez telewizyjny reality show "Jestem jaki jestem", który był emitowany przez stację TVN w latach 2003–2004. Uchodzi za jednego z najbardziej charakterystycznych polskich celebrytów. W 2006 zajął pierwsze miejsce w rankingu „100 najcenniejszych gwiazd polskiego show-biznesu” sporządzonym przez magazyn „Forbes Polska”.
Był głównym bohaterem filmu dokumentalnego "Gwiazdor", zagrał jedną z pierwszoplanowych ról w komedii kryminalnej "Lawstorant" i epizodyczną rolę w filmie "Zamiana" oraz wystąpił w spektaklu kabaretowym "Chory na Sukces". Prowadzi czynnie działalność charytatywną. Był jurorem, prowadzącym, uczestnikiem bądź bohaterem wielu telewizyjnych programów rozrywkowych oraz wziął udział w ogólnopolskich kampaniach reklamowych dla trzech dużych firm. Jest założycielem pierwszego klubu karaoke w Polsce i Polskiego Związku Pokera, którego jest prezesem, a także prowadził dom mody.
Wczesne lata.
Jest synem Andrzeja (1947–1986) i Grażyny Wiśniewskich, która pracowała w domu opieki społecznej. Michał ma młodszego brata. Jego ojciec był uzależniony od alkoholu. Rodzice Michała Wiśniewskiego rozwiedli się w 1975 i podzielili prawami do opieki nad synami – starszy syn zamieszkał z ojcem, który wkrótce jednak został aresztowany. W tym czasie jego matka straciła prawa rodzicielskie do Michała, dlatego ten trafił do Domu Dziecka w Grotnikach, po czym mieszkał w kilku rodzinach zastępczych – najpierw u rodziny Sikorskich, potem u rodziny Nowakowskich. W 1986 po latach rozłąki spotkał się z ojcem, który dzień później, 11 września, popełnił samobójstwo. Ojcu poświęcił tekst utworu „Tango straconych”. 
W nastoletnim życiu przeprowadził się do Bonn, gdzie mieszkała Wiesława, siostra jego ojca. Na emigracji uczęszczał do niemieckiego gimnazjum i szkoły muzycznej, w której uczył się gry na fortepianie. Po roku edukacji wrócił do Polski. Wkrótce zerwał kontakty z matką, która popadła w chorobę alkoholową. W dorosłym życiu pogodził się z nią i pomógł jej wyjść z uzależnienia. Historię rodzinną Grażyna Wiśniewska opisała w książce biograficznej "Dziewczynka z kieliszkami", wydanej nakładem Skarpy Warszawskiej w 2021.
Wiśniewski po powrocie do Polski zamieszkał z ciocią ze strony ojca i podjął naukę w zawodowej szkole budowlanej. W młodości pracował w hurtowni cebuli w Łodzi i był monterem wysokościowym. W 1990 próbował wprowadzić w Polsce plastikowe karty rabatowe, jednak bez skutku, dlatego wraz ze wspólnikiem otworzył własne biuro tłumaczeń. Kilka lat później wprowadził owe karty na rynek dzięki nawiązaniu współpracy z Instytutem Papierów Wartościowych w Monachium, wprowadzając karty dla Orbisu i Polskich Linii Lotniczych.
Działalność muzyczna.
Kariera z zespołem Ich Troje.
Mając 16 lat, zagrał Riffa Raffa w szkolnej inscenizacji musicalu "The Rocky Horror Show" w Niemczech. Po powrocie do Polski postanowił zrealizować nagrania kilku utworów musicalowych. W 1994 poznał Jacka Łągwę, z którym współpracował jako producent musicalu "Wielki testament" François Villona, w którym także zaśpiewał. Wraz z Łągwą założył w Łodzi pierwszy w kraju klub karaoke.
Zainspirowany coraz większą popularnością lokalu, wraz z Łągwą postanowili założyć zespół muzyczny. Do projektu, nazwanego Ich Troje, zaprosili Magdę Pokorę, którą poznali w klubie. Z zespołem, w którym wielokrotnie zmieniały się wokalistki, wydał łącznie dziewięć albumów studyjnych; "Intro" (1996), "ITI Cd." (1997), "3" (1999), "Ad. 4" (2001), "Po piąte... a niech gadają" (2002), "6-ty ostatni przystanek" (2004), "7 grzechów głównych" (2006), "Ósmy obcy pasażer" (2008) i "Pierwiastek z dziewięciu" (2017). Dwa wydawnictwa, "Ad. 4" i "Po piąte... a niech gadają", zdobyły certyfikat diamentowej płyty za sprzedaż w ponad półmilionowym nakładzie. Z debiutanckim singlem „Prawo”, będącym interpretacją wiersza "Prawo nieurodzonych" Marii Pawlikowskiej-Jasnorzewskiej, przez 16 tygodni zajmowali pierwsze miejsce na liście Muzycznej Jedynki. W 1997 po raz pierwszy wystąpili na Krajowym Festiwalu Piosenki Polskiej w Opolu, w 2001 za wykonanie piosenki „Powiedz” zdobyli nagrodę publiczności podczas konkursu „Premier” w ramach 38. edycji festiwalu, w 2002 odebrali cztery statuetki Superjedynek podczas 39. KFPP w Opolu, a w 2003 – nagrodę za „płytę roku” na 40. KFPP w Opolu. 16 czerwca 2019 wystąpili z piosenką „Zawsze z Tobą chciałbym być...” w koncercie „Nie pytaj o Polskę – #30LatWolności” w ramach 56. KFPP w Opolu.
W lipcu 2001 reprezentowali Polskę na 24. Festiwalu Krajów Nadbałtyckich w Karlshamn, gdzie zdobyli nagrodę publiczności i Grand Prix konkursu. W marcu 2004 ruszyli w trasę koncertową po Niemczech z piosenkarzem Matthiasem Reimem, którego Wiśniewski poznał w 1996 podczas wspólnego koncertu w kraju. Z grupą Ich Troje dwukrotnie reprezentował Polskę w Konkursie Piosenki Eurowizji, wygrywając krajowe eliminacje: w 2003 z utworem „Keine Grenzen – Żadnych granic” i 2006 z „Follow My Heart”. W 2003 zajęli siódme miejsce w finale 43. konkursu rozgrywanego w Rydze, zajmując drugi najlepszy wynik w historii udziału Polski w widowisku, a w 2006 – jedenaste miejsce w półfinale 51. konkursu w Atenach. Ponadto uczestniczył w niemieckich eliminacjach do Eurowizji 2003 (jako wokalista i lider grupy Troje), a także rozważał udział w maltańskich, ukraińskich bądź austriackich eliminacjach do 50. Konkursu Piosenki Eurowizji w 2005. W kolejnych latach wypowiadał się w mediach jako ekspert bądź komentator konkursu. W 2006 i 2007 odbyli trasę koncertową po USA i Kanadzie, obejmującą po kilkadziesiąt koncertów.
W 2014 ich koncert pt. „Domówka” był transmitowany na żywo przez oficjalny kanał na YouTube.
Pozostałe projekty zespołowe.
Równolegle z działalnością w Ich Troje, w latach 2000–2003 był wokalistą w założonym przez siebie zespole Spooko, z którym wydał dwa albumy studyjne: "Spooko, to tylko płyta" (2000) i "Spooko, panie Wiśniewski" (2003). Druga płyta była sprzedawana po 5 zł jako dodatek do dziennika „Fakt”. Pomimo sprzedaży w nakładzie ponad 350 tys. egzemplarzy, ZPAV odmówił przyznania wydawnictwu certyfikatu diamentowej płyty, ponieważ potraktował go jako dodatek do dziennika. 15 lutego 2004 w hali Arena w Poznaniu Wiśniewski miał zagrać jedyny koncert promujący album, jednak występ został odwołany z powodu „braku czasu i sił”.
Pod koniec 2004 założył zespół Red Head, w którym śpiewał z czterema wokalistkami lubelskiej grupy Matka. W styczniu 2005 zapowiedziano wydanie debiutanckiego albumu zespołu. Początkowo premierę płyty zaplanowano pod koniec maja, a następnie ogłoszono, że ukaże się w czerwcu, a gościnnie zaśpiewa na niej Wiktoria Katajew. Album jednak nigdy się nie ukazał.
W 2005 nawiązał współpracę z Wierką Serdiuczką, z którą współpracował nad projektem Renia Pączkowska i wydał album studyjny pt. "1, 2, 3... Próba mikrofonu". Planowali też wspólny występ w 52. Konkursie Piosenki Eurowizji, jednak nie doszło do realizacji projektu.
Kariera solowa.
Wokalista realizuje się również solowo. W 2005 wziął udział w nagraniach charytatywnego singla „Pokonamy fale”, który powstał z myślą o ofiarach trzęsienia ziemi na Oceanie Indyjskim, wystąpił 6 lutego na koncercie charytatywnym "Pokonamy fale", podczas którego zebrano pieniądze na rzecz programu "Adopcja na odległość" wspierającego ofiary tragedii, a także napisał tekst piosenki „To się stało”, będącej coverem utworu Petera Plate’a, wykorzystanej w ścieżce dźwiękowej do filmu Sylwestra Latkowskiego "Pedofile". 28 października 2008 w Teatrze Wielkim w Łodzi zagrał koncert „Zawsze naprzód, nigdy wstecz – Michał Wiśniewski i Przyjaciele”, na którym zaprezentował swoje największe przeboje w aranżacjach Tomasza Krezymona z towarzyszeniem Orkiestry Symfonicznej i 40-osobowego chóru pod batutą Radosława Kiszewskiego. Koncert był transmitowany przez Polsat.
W kwietniu 2010 wydał utwór „Requiem/Katastrofa Tu154M Smoleńsk” w hołdzie ofiarom katastrofy lotniczej w Smoleńsku. W sierpniu 2010 zapowiedział nagranie płyty z poezją śpiewaną. Nawiązał współpracę z Andrzejem Wawrzyniakiem, poetą i liderem zespołu Drużyna Wawrzyna, z którym nagrał swój debiutancki album studyjny pt. "Sweterek część 1, czyli 13 postulatów w sprawie rzeczywistości", wydany 21 lutego 2012. Z płytą dotarł do 43. miejsca oficjalnej listy sprzedaży. Z kolejnym, wydanym w 2013 albumem pt. "La Revolucion", dotarł na 36. miejsce listy. Pierwszym singlem z płyty był utwór „Piosenka jak pocałunek”, do którego zrealizował teledysk, będący w pierwszym tygodniu po premierze najczęściej oglądanym wideoklipem w serwisie Onet.pl. Teledysk do kolejnego singla, „Filiżanka”, również cieszył się zainteresowaniem w sieci, jednak był szeroko krytykowany w ogólnopolskich mediach. 12 listopada wystąpił podczas, transmitowanego przez Polsat, koncertu w Teatrze Polskim z okazji 10-lecia działalności dziennika „Fakt”, a w grudniu wydał teledysk do świątecznego singla „Bo zimą”. W latach 2015–2017 występował podczas plenerowych koncertów pt. „Sylwestrowa Moc Przebojów”, których organizatorami byli włodarze miasta Katowice i telewizja Polsat.
17 czerwca 2016 wydał trzeci solowy album pt. "Nierdzewny / Remixed", z którym dotarł do 43. miejsca listy sprzedaży. Płytę promował utworem „Krzyk”, który nagrał w duecie z Justyną Majkowską. Również w 2016 nagrał refren do utworu rapera Milion Terapii „Różaniec Emigranta”. 18 sierpnia 2017 wystąpił podczas Festiwalu Weselnych Przebojów w Mrągowie. 20 kwietnia 2018 wystąpił jako gość muzyczny w siódmym odcinku ósmej edycji programu rozrywkowego Polsatu "Dancing with the Stars. Taniec z gwiazdami", w którym zaśpiewał piosenkę „A wszystko to... (bo ciebie kocham)”. 8 września w Opolu zagrał koncert z okazji 30-lecia działalności artystycznej, w którym, poza Jackiem Łągwą i Agatą Buczkowską z Ich Troje, wzięły udział Justyna Majkowska i Anna Świątczak, Etiennette i Vivienne Wiśniewskie, a także przyjaciele wokalisty, tj. Bartek Wrona, Gabriel Fleszar i Andrzej Wawrzyniak. 26 października wydał czwarty, solowy album studyjny pt. "Sweterek część 2, czyli 13 postulatów w sprawie miłości", który nagrał w duecie z Andrzejem Wawrzyniakiem. Płytę promował teledyskami do singli „Recepta na miłość” i „Zagubieni”. 31 grudnia wystąpił podczas "Sylwestrowej Nocy Przebojów" na Stadionie Śląskim w Chorzowie. 6 maja 2019 wydał singiel zatytułowany „Z nikim nie jest tak”. Słowa utworu według wielu portali internetowych dotyczą Dominiki Tajner. 17 sierpnia 2019 ponownie wystąpił na Festiwalu Weselnych Przebojów w Mrągowie.
24 stycznia 2020 zaprezentował piosenkę „Piątek”, która spotkała się z pozytywną reakcją słuchaczy. W czerwcu zapowiedział wydanie solowego albumu studyjnego pt. "Się ściemnia", na którym umieści własne interpretacje 10 ulubionych, polskich utworów. 22 czerwca wydał pierwszą piosenkę z płyty, cover przeboju zespołu Aya RL „Skóra”.
W sierpniu 2022 na Festiwalu Weselnych Przebojów 2022 w Mrągowie zagrał jubileuszowy koncert z okazji 25-lecia istnienia Ich Troje.
Działalność aktorska.
Był głównym bohaterem filmu dokumentalnego Sylwestra Latkowskiego "Gwiazdor", którego premiera odbyła się 27 września 2002, a także jednym z bohaterów kolejnego dokumentu reżysera pt. "Nakręceni, czyli szołbiznes po polsku" z 2003.
Zagrał pierwszoplanową rolę Fraglesa, inteligenta uzależnionego od hazardu w komedii kryminalnej Mikołaja Haremskiego "Lawstorant" (2005). Za występ w filmie zdobył tytuł „najgorszego aktora” w plebiscycie czytelników Wirtualnej Polski. Zagrał epizodyczną rolę Loletty Billas, transwestyty przypominającego wizerunkiem Violettę Villas w filmie Konrada Aksimowicza "Zamiana" (2009). Pojawił się także gościnnie w serialach: "Daleko od noszy" (2008), "Niania" (2009), "Młodzi lekarze" (2017) i "Lombard. Życie pod zastaw" (2019).
W 2018 zagrał w spektaklu kabaretowym "Chory na Sukces" w reżyserii Stefana Friedmanna.
Pozostałe przedsięwzięcia.
Występował w wielu programach rozrywkowych o tematyce muzycznej. Był jurorem w dwóch edycjach konkursu karaoke emitowanego przez Viva Polska "Shibuya" (2006–2007), kapitanem jednej z drużyn w programie "Bitwa na głosy" (2011) oraz gościem programów: "Szansa na sukces" (2001, 2006), "Przebojowe dzieci" (2008) i "Viva Spot", zrealizowanego w 2010 z okazji 200. rocznicy urodzin Fryderyka Chopina, a także jednym z komentatorów w cyklu "Gwiazdy Eurowizji" (2014). Zasiadł w jury drugiego półfinału "Szansy na sukces" (2020) wyłaniającego reprezentanta Polski w 18. Konkursie Piosenki Eurowizji dla Dzieci odbywającym się w Warszawie. Od 10 września 2021 roku do 4 listopada 2022 roku był jurorem programu Polsatu pt. "Twoja twarz brzmi znajomo".
Był głównym bohaterem, a następnie też współprowadzącym reality show "Jestem jaki jestem" (2003–2004). Za realizację pierwszej edycji otrzymał honorarium w wysokości miliona dolarów. Współprowadził program "Serce masz tylko jedno" (2004), prowadził program "Opowiedz nam swoją historię" (2010), był jurorem w teleturnieju "Gotowi na ślub" (2009), bohaterem jednego odcinka "W domu u..." (2008), a także uczestnikiem programów "Dzień kangura" (2007) i "Mów mi mistrzu" (2017) oraz teleturniejów "Big Music Quiz" (2018) i "To był rok!" (2019). W 2005 zrealizował dla Polsatu nagrania pilotażowego odcinka talk-show "Pokaż swoją prawdziwą twarz", który jednak nie trafił na antenę stacji. Gościł w talk-shows: "Szymon Majewski Show" (2005, 2007, 2008), "Europa da się lubić" (2008), "Męski punkt widzenia" (2010), "Wielka draka o dzieciaka!" (2010), "Bagaż osobisty" (2011), "Plejada na żywo" (2016), "Gwiazdy Cejrowskiego" (2017), "The Story of My Life. Historia naszego życia" (2018) i "Oczami matki" (2018). W 2016 był bohaterem roastu organizowanego z okazji pięciolecia działalności grupy komików Stand-Up Polska. Wielokrotnie odrzucał propozycję udziału w programie "Taniec z gwiazdami". Często gości w programach porannych "Dzień dobry TVN" i "Pytanie na śniadanie" jako gość muzyczny, ekspert bądź bohater reportaży poświęconych jego życiu i działalności artystycznej.
Wystąpił w teledysku do piosenek: Aniqi „A Man Like You” (2010), Pauli Marciniak „Flashing Lights” (2010), zespołu Nocny Kochanek „Zdrajcy metalu” (2017) oraz Artura Gotza „Janusz i Grażyna” (2019), Quebonafide „Pije wóde i słucham Ich Troje” (2020).
Był jedną ze „100 najcenniejszych gwiazd polskiego show-biznesu” według danych magazynu „Forbes Polska”; jego wizerunek został wyceniony przez reklamodawców na: 737,5 tys. zł w 2006 (1. miejsce), 340 tys. zł w 2007 (62. miejsce), 415 tys. zł w 2008 (25. miejsce). W 2006 reklamował ofertę "Sami swoi" sieci telefonii komórkowej Plus, jednak przedsięwzięcie nie pomogło w jej promocji, przez co Polkomtel zrezygnował ze współpracy z piosenkarzem. Według „Rzeczpospolitej” Wiśniewski za udział w reklamach zainkasował 737,5 tys. zł, co uplasowało go na pierwszym miejscu listy najbardziej popularnych i najlepiej zarabiających polskich gwiazd. Trzykrotnie wystąpił również w kampanii reklamowej sieci sklepów Avans (2007–2008, 2009, 2012–2013), z czego za ostatnią zainkasował kwotę w wysokości 1 mln zł; ponadto 7 listopada 2008 wystąpił na otwarciu sklepu Mega Avansu w Koninie. Pojawił się też w reklamie firmy bukmacherskiej Unibet (2007) i SKOK Wołomin (2014).
Był założycielem domu mody „Xavier Fabienne”, dla którego projektował ubrania. W 2006 wykupił większość udziałów w warszawskim klubie Extravaganza, jednak lokal nie przyniósł zysków. Również w 2006 nawiązał współpracę z siecią kiosków Ruch, do których w ramach akcji „Ruch i Muzyka” wprowadził tanie płyty kompaktowe polskich i zagranicznych twórców, w tym siódmy album studyjny Ich Troje pt. "7 grzechów głównych", który sprzedał się w wysokim nakładzie. W 2008 ogłosił rozpoczęcie współpracy z siecią HMI, z którą zajmował się sprzedażą ubezpieczeń emerytalnych. W 2011 jego finansami zajęła się ówczesna narzeczona, a później żona, Dominika Tajner. W maju 2018 ogłosił upadłość konsumencką.
Jest założycielem i prezesem Polskiego Związku Pokera, a także właścicielem internetowego kasyna "Wiśniewski Casino" oraz stron o tematyce pokerowej, "Wiśniewski Poker" oraz "Polish Rounders". Prowadzi transmisje z niektórych rozgrywek w serwisie Twitch.tv. Jest pasjonatem lotnictwa i akrobacji lotniczej, ma licencję pilota samolotu. Pilotażu uczył się pod okiem Lecha Marchelewskiego. Bierze również udział w rajdach samochodowych.
31 grudnia 2003 ukazało się sylwestrowe wydanie dziennika „Fakt”, w którym Wiśniewski redagował sekcję „Ludzie strony”. Od grudnia 2006 do października 2014 prowadził blog internetowy w serwisie OnetBlog, który początkowo pisał wraz z ówczesną żoną, Anną Świątczak. Jak wyjaśnił, traktował go jako „publiczną formę dementowania kłamstw na swój temat”. Dwa miesiące po otwarciu odnotowano 3 mln odwiedzin bloga. W latach 2015–2016 prowadził blog w serwisie NaTemat.pl.
Charakterystyka muzyczna i inspiracje.
Śpiewa gardłowo. Nie ma wykształcenia muzycznego. Nie uważa się za wokalistę i podkreśla, że „woli stać na estradzie i tworzyć klimat niż przeciętnie śpiewać”. Deklaruje się jako fan opery i musicalu, który miał również wpływ na jego twórczość solową i z zespołem Ich Troje, a także jako słuchacz metalu i punka, z którego – jak twierdzi w wywiadach – się wywodzi.
Z Ich Troje wykonuje piosenki głównie popowe, pop-rockowe i rockowe oraz ballady, a także utwory inspirowane rockiem gotyckim, punk rockiem i heavy metalem. Nagrywał też utwory z gatunku dance, gospel i country. Niektóre piosenki Ich Troje są, spolszczonymi przez Wiśniewskiego, coverami utworów niemieckich artystów, takich jak Die Toten Hosen, Matthias Reim, Rosenstolz, Falco, Die Ärzte czy Rich Mullins.
Pod koniec 2004 założył zespół Red Head, w którym wykonywał repertuar rockowy. W 2005 zrealizował projekt Renia Pączkowska, na którego potrzeby stworzył kilkanaście utworów zachowanych w stylistyce „weselno-discopolowej” i występował na scenie jako drag queen. Solowo wydaje płyty popowe i z poezją śpiewaną. Po wydaniu albumu pt. "Nierdzewny" uznał, że „wraca do źródeł”.
Po rozpadzie trzeciego małżeństwa w 2009 na jakiś czas zrezygnował z pisania tekstów piosenek.
Za swój wokalny wzór uznaje Mietka Szcześniaka, określając go „najlepszym wokalistą w Polsce”. Inspiruje się również postacią Franka Sinatry oraz ceni Michała Bajora i Korę. Jest fanem twórczości poetów Marii Pawlikowskiej-Jasnorzewskiej i Wojciecha Młynarskiego, którego uważa za „geniusza”. Jak przyznaje, medialne zainteresowanie zawdzięcza Ninie Terentiew, którą nazywa swoją „medialną matką”.
Wizerunek.
Styl i tatuaże.
Styl ubierania się Wiśniewskiego jest szeroko komentowany w mediach, a jego kreacje sceniczne określane są m.in. jako „ekstrawaganckie” i „tandetne”. Dużo komentarzy w mediach wywołują również fryzury artysty. W pierwszych latach funkcjonowania zespołu Ich Troje nosił czarne włosy, które przed wydaniem albumu "3" przefarbował na czerwono, czyniąc z nowej fryzury znak rozpoznawczy. Na przełomie 2004 i 2005 zrobił sobie białe pasemka. W latach 2005–2006 nosił zielone włosy, co miało związek z kampanią reklamową dla sieci Plus. W okresie promocji płyty "7 grzechów głównych" przefarbował włosy na różowo, a w 2007 – na pomarańczowo, na potrzeby działań reklamowych dla sieci sklepów Avans. Następnie powrócił do czerwonych włosów, aż do 2013, kiedy przed wydaniem płyty "La Revolucion" przefarbował się na czarno. Dodatkowo, w tym czasie, pokrywającym się z początkową fazą związku z Dominiką Tajner, późniejszą czwartą żoną, zmienił wizerunek, pozbywając się kolczyków i modyfikując styl ubierania się. W 2015 powrócił do czerwonego koloru włosów.
Ma na ciele kilka kolczyków oraz 14 tatuaży; ma wytatuowany między innymi napis „I’ll never beg for love again” na plecach, godło Polski na plecach oraz daty urodzin dzieci wraz z inicjałami ich imion. Miał również tatuaże dedykowane żonom: podobiznę trzeciej żony Anny Świątczak na łydce oraz napis „Dominika” nawiązujące do imienia czwartej żony, Dominiki Tajner; oba tatuaże przerobił po rozstaniu z partnerkami.
Media często zwracają uwagę na niepospolite, oryginalne imiona, które nadał dzieciom. Zapytany o to w wywiadzie dla Onet.pl, stwierdził: "Dzieci są dla mnie czymś bardzo wyjątkowym i dlatego wybrałem imiona Xaviera, Fabienne, Etiennette, ponieważ są one bardzo rzadko używane. Przez to chciałem nadać dzieciom wyjątkowość". Najmłodszy syn Michała Wiśniewskiego, ze związku z Polą Wiśniewską, ma na imię Falco Amadeus.
W prasie często komentowane są również jego związki, w tym kolejne śluby i rozwody z żonami.
Działalność charytatywna.
Wokalista prowadzi czynnie działalność charytatywną. Regularnie odwiedza podopiecznych domów dziecka, jak również pacjentów klinik zdrowotnych. Przekazał 3,5 mln złotych na rzecz Centrum Zdrowia Dziecka.
W 2003 przekazał na licytację charytatywną motocykl z programu "Jestem jaki jestem". Wylicytowane 3,5 mln złotych trafiły na konto Fundacji TVN „Nie jesteś sam”. W styczniu 2005 zaangażował się w zbiórkę pieniędzy na rzecz ofiar tsunami na tajskiej wyspie Phuket.
W 2006 przekazał na Dom Dziecka w Grotnikach honorarium w wysokości 10 tys. złotych, które otrzymał za prawo do publikacji zdjęć swojej córki Etiennette na łamach dziennika „Fakt”. W styczniu 2007 przekazał placówce kolejne 2,5 tys. dolarów, które zebrał dzięki sprzedaży swojej kurtki podczas koncertu w New Jersey. W trakcie trasy koncertowej Ich Troje "Avans/Carlsberg Tour 2007" firma Avans miała zgodzić się na przekazanie na cele dobroczynne po 10 tys. zł za każdy z koncertów trasy, jeżeli co najmniej 20 osób przyszło na wydarzenia z włosami przefarbowanymi na pomarańczowo i niebiesko. W grudniu 2007 wraz z ówczesną żoną przekazał paczki świąteczne podopiecznym 13 wybranych domów dziecka. W 2012 przekazał 150 par butów dzieciom z ośrodka wychowawczego w Katowicach.
W 2007 pomógł Violetcie Villas, wówczas żyjącej w słabych warunkach mieszkaniowych, zapraszając ją na święta bożonarodzeniowe do swej willi.
W 2004 i 2005 występował w koncertach charytatywnych "I ty możesz zostać Świętym Mikołajem". W 2008 zaangażował się w akcję Fundacji Polsat pt. „Wystarczy chcieć” w ramach kampanii "Wystarczy chcieć", a w 2013 – w charytatywną akcję „Pomaganie jest trendy”.
Procesy sądowe.
W latach 90. został skazany na rok i osiem miesięcy pozbawienia wolności w zawieszeniu i 450 tys. złotych kary za dopuszczenie się oszustw finansowych, przez które miał narazić łódzki oddział Telewizji Polskiej, którego ówczesnym szefem był Marek Markiewicz, na straty w wysokości kilkuset tys. złotych.
W latach 2002–2003 wszczęto dwa postępowania przeciwko Wiśniewskiemu, który miał pobić fotoreporterów.
We wrześniu 2003 został oskarżony w procesie karnym o nieumyślne uszkodzenie ciała siedemnastoletniej Moniki Obarzanek, do czego miało dojść w październiku 2001 podczas koncertu w hali Polonia w Częstochowie. Wiśniewski miał skoczyć ze sceny na publiczność, doprowadzając do wstrząśnienia mózgu oraz stłuczenia głowy, biodra i uda u poszkodowanej. Nie przyznał się do winy, a jego obrońca wnioskował o przesłuchanie świadków zdarzenia m.in. członków zespołu i pracowników ochrony. Wcześniej, w trakcie rozprawy pojednawczej w marcu 2003 Wiśniewski stwierdził, że byłby gotowy zapłacić żądaną przez poszkodowaną kwotę 50 tys. zł odszkodowania, ale nie na rzecz kobiety, a na cel społeczny, bo „nie czuje się winny sytuacji”. 25 listopada 2004 Sąd Rejonowy w Częstochowie uznał Wiśniewskiego winnym i skazał go na 6 tys. grzywny na rzecz skarbu państwa, 1,5 tys. zł nawiązki oraz pokrycie kosztów procesu; muzyk złożył apelację od wyroku.
W 2003 wraz z Jackiem Łągwą i wytwórnią Universal Music Polska został pozwany przez Piotra Bogdanowicza o bezprawne wykorzystanie fragmentów jego wierszy i aforyzmów w tekście piosenki „Jeanny – End of the Story”. Po koncercie zespołu Ich Troje w 1998 w Zakładzie Karnym w Potulicach autor miał wręczyć maszynopisy Wiśniewskiemu, jednak nie zgodził się na ich wykorzystywanie, a chciał jedynie, by wokalista je przeczytał i ocenił. W lipcu 2007 adwokat Wiśniewskiego przedstawił artykuł prasowy sugerujący, że to Bogdanowicz popełnił plagiat, inspirując się w tekstach twórczością poety Józefa Barana, który potwierdził informację. Wiśniewski złożył wniosek od wyroku Sądu Okręgowego do Sądu Apelacyjnego, jednak został on oddalony. Sąd Apelacyjny podkreślił, że Wiśniewski wykorzystał utwory Bogdanowicza w zmienionej formie i treści, nie uzyskując jego zgody. Zgodnie z wyrokiem z 10 grudnia 2008, członkowie zespołu i wytwórnia zostali zmuszenia do wypłacenia 70 tys. zł i 2,9 tys. zł kosztów procesowych Bogdanowiczowi za naruszenie praw autorskich. Wiśniewski nie przyznał się do winy.
W październiku 2003 pozwał redakcję „Super Expressu” za artykuł pt. "Niewierny", w którym napisano, że po nagraniu pierwszej edycji programu "Jestem jaki jestem" miał wyrzucić z posiadłości psa.
W marcu 2005 był przesłuchiwany na policji w charakterze podejrzanego o wyłudzenie poświadczenia nieprawdy w związku z rzekomym zdobyciem nielegalnie prawa jazdy na motocykl w Szkole Nauki Jazdy w Brzezinach.
W listopadzie 2006 w Prokuraturze Rejonowej w Pabianicach postawiono mu zarzut działania na szkodę spółki Reim Music Factory Polska, której był wiceprezesem w latach 1998–2002, oraz narażenie jej na straty w wysokości 3 mln zł. Groziło mu 10 lat pozbawienia wolności. W kwietniu 2007 stanął przed Sądem Rejonowym w Pabianicach, a w oświadczeniu uznał, że „kłamstwem jest informacja, jakoby w zeznaniu podatkowym za 2001 rok zaniżył wartość obrotów Reim Music, co zaowocowało tym, że w wyniku kontroli skarbowej fiskus obciążył spółkę dodatkowym podatkiem w wysokości 700 tys. zł”.
Na początku 2007 został pozwany przez swoją byłą menedżerkę, Katarzynę Kanclerz, za pomówienia, których miał dopuszczać się we wpisach na autorskim blogu internetowym.
W listopadzie 2013 poinformował o procesie karnym skierowanym przeciwko chorej psychicznie fance, która miała nękać rodzinę Wiśniewskiego.
W październiku 2021 w Prokuraturze Okręgowej Warszawa-Praga postawiono podejrzanemu zarzut do niekorzystnego rozporządzenia mieniem znacznej wartości (art. 286 k.k. w zw. z art. 294 k.k.) SKOK Wołomin na kwotę 2,8 miliona złotych; może mu grozić do 10 lat więzienia. Postępowanie jeszcze się nie zakończyło, a na podejrzanego nałożono zakaz kontaktowania się z określonymi osobami oraz zakaz opuszczania kraju z zatrzymaniem paszportu.
Wpływ na popkulturę.
Nazywany jest najbardziej kontrowersyjnym artystą polskiej sceny rozrywkowej oraz jedną z najbardziej charakterystycznych i ekscentrycznych osób z polskiego show-biznesu. Uchodzi też za jedną z najpopularniejszych osób publicznych w Internecie, a także za skandalistę, osobę skupiającą na sobie uwagę mediów oraz znaną z sensacji obyczajowych i pikantnych wypowiedzi, m.in. o innych bohaterach show-biznesu. W ankiecie sporządzonej przez Instytut ARC Rynek i Opinia w 2010 zajął trzecie miejsce w rankingu „najbardziej irytujących gwiazd”, zdobywszy ok. 58% głosów wszystkich badanych, jak też drugie miejsce w rankingu „gwiazd, które szczyt kariery ma już za sobą” (57,8% głosów).
Mateusz Witkowski z serwisu PopModerna.pl w artykule poświęconym zespołowi Ich Troje nakreślił cechy charakterystyczne Wiśniewskiego, które – według autora – miały znaczący wpływ na sukces, jaki odniósł: „(…) w zręczny sposób odgrywał, rozgrywał rozmaite, mniej lub bardziej lokalne toposy i narracje, którymi żywiła się od dawna popkultura. (...) Pierwszy z nich to lennonowski mit porzuconego chłopca. O trudnym dzieciństwie wokalisty słyszał każdy, bo i nie dało się o nim nie usłyszeć. (...) Z odrzuceniem, brakiem domu i niezbędną w tym wypadku samodzielnością wiąże się z kolei mit "self-made mana". Wiśniewski wchodził jednak do show-biznesu jako młody przedsiębiorca, jako facet znikąd, który odniósł względny sukces finansowy”. Fenomen Michała Wiśniewskiego opisali socjolodzy Agnieszka Zielonka-Sujkowska i Artur Górecki, którzy stwierdzili: "Fenomen buduje się na atrakcyjnych społecznie cechach. Z jednej strony – żywiołowość, ale z drugiej – ciepło i przywiązanie do rodziny. Michał Wiśniewski spełnia idealnie te wymagania". Specjalista od wizerunku i promocji Bartłomiej Zobek stwierdził za to, że „Wiśniewski ma w sobie sporo ze współczesnego polityka, który wyznaje zasadę: nieważne, co mówią, ważne, że mówią. No, i koniecznie w telewizji. To fenomen, kontrowersyjna postać, ale takich właśnie wyrazistych ludzi media uwielbiają. I on doskonale zdaje sobie z tego sprawę”. Paweł Piotrowicz na łamach serwisu Onet.pl określił Wiśniewskiego jako „bardzo sympatycznego rozmówcę, który nie unika odpowiedzi na żadne, nawet te niewygodne pytania”. Rafał Skrzeczka przygotował dla serwisu listę „dziesięciu powodów, by lubić Michała Wiśniewskiego”, wśród których wymienił m.in. bycie „outsiderem” i showmanem, a także brak obaw przed krytyką innych celebrytów oraz sukces w Konkursie Piosenki Eurowizji.
W początkowych latach działalności Ich Troje był pierwszym polskim artystą, który wizualizował występy sceniczne, tj. zaangażował tancerzy podczas koncertów, a także wykorzystywał efekty pirotechniczne na koncertach w całym kraju. Zdaniem mediów w trakcie występów posługiwał się „monstrualnym kiczem”, za który część odbiorców go ceniła, a cześć – krytykowała. Sylwester Latkowski po premierze swojego filmu dokumentalnego "Gwiazdor" o Michale Wiśniewskim stwierdził, że artysta „na Zachodzie Europy czy w Stanach Zjednoczonych byłby najprawdopodobniej człowiekiem sukcesu”. W 2004 został uznany „najstraszliwszą postacią show-biznesu” podczas Letniego Festiwalu Grozy w Toruniu. Jest jedynym polskim celebrytą, który zrealizował własne, codzienne reality show w telewizji. Program "Jestem jaki jestem" nadawany był przez TVN w latach 2003–2004 i doczekał się dwóch edycji.
Michał Wiśniewski został dwukrotnie sparodiowany w "Rozmowach w tłoku", końcowej części programu "Szymon Majewski Show", gdzie w jego rolę wcielał się Wojciech Kalarus. Ponadto w postać artysty wcielili się między innymi Przemek Kossakowski w programie TTV "Kossakowski. Być jak...", Marek Kaliszuk, Joanna Jabłczyńska i Filip Lato w programie rozrywkowym Polsatu "Twoja twarz brzmi znajomo", Mariusz Pudzianowski w programie Polsatu "Tylko nas dwoje", Paweł „Konjo” Konnak w programie "Gwiazdy tańczą na lodzie", Waldemar Sierański z Kabaretu Koń Polski podczas "Kabaretu na żywo", Szymon Majewski w parodii teledysku do piosenki „Filiżanka” oraz Michał Sieńkowski w programie rozrywkowym Polsatu "Przeboje z drugiej ręki".
W 2003 został bohaterem książki Davida Schaha pt. "Ich", którą wydał na niemieckim rynku Alfred Reimann, były wspólnik Michała Wiśniewskiego. W publikacji, która ukazała się w Polsce pt. "Ich Troje – Cała prawda o Michale Wiśniewskim", autor opisał m.in. szczegóły interesów prowadzonych z Wiśniewskim. Rozmowę artysty o ojcu i ojcostwie opublikowano w książce Soni Ross pt. "Tata", wydanej w 2012 przez Wydawnictwo Prószyński i S-ka.
21 stycznia 2005 w galerii Okna została otwarta wystawa Kamila Dąbrowskiego "Było jak było", której bohaterem był Michał Wiśniewski. Instalacja obejmowała fresk przedstawiający podobiznę artysty, jak również okładki płyt "Ich Troje" zaprojektowane przez artystę, ilustracje do tekstów czy plakaty. Podpis Wiśniewskiego został częścią wystawy "Czy mogę prosić o autograf?", prezentowanej w Muzeum Polskiej Piosenki w Opolu.
Życie prywatne.
W przeszłości miewał relacje homoseksualne, pozostawał w kilku związkach z mężczyznami.
W latach 1996–2001 był żonaty z Magdą Femme. Zgodnie ze słowami piosenkarki, małżeństwo było ukrywane przed mediami z obawy o rosnącą ówcześnie popularność Ich Troje. W lutym 2002 wziął ślub cywilny z Martą "Mandaryną" Mandrykiewicz, a ich ślub kościelny który odbył się 10 grudnia 2003 w Kirunie był transmitowany na żywo w programie "Jestem, jaki jestem". Mają dwoje dzieci, Xaviera Michała (ur. 24 czerwca 2002) i Fabienne Martę (ur. 21 sierpnia 2003). Rozwiedli się 18 kwietnia 2006. 29 lipca 2006 w swojej posiadłości w Magdalence wziął ślub z Anną Świątczak. 10 marca 2007 wzięli ślub kościelny w kapliczce Little Church w Las Vegas, gdzie odbywali trasę koncertową promującą płytę pt. "7 grzechów głównych". Mają dwie córki, Etiennette Annę (ur. 17 września 2006) i Vivienne Viennę (ur. 2 lutego 2008). Rozwiedli się w 2011. Wszystkie dzieci wychował w duchu chrześcijaństwa. 30 czerwca 2012 poślubił Dominikę Tajner, córkę Apoloniusza Tajnera, prezesa Polskiego Związku Narciarskiego. Razem wychowywali jej syna Maksymiliana z pierwszego małżeństwa. 12 marca 2019 Tajner-Wiśniewska poinformowała o złożeniu pozwu rozwodowego przez męża. 30 września 2019 rozwiedli się. Następnie związał się z Polą, której oświadczył się w grudniu 2019 i którą poślubił w marcu 2020, ale z uwagi na pandemię COVID-19 wesele odbyło się ponad dwa lata później wraz z odnowieniem przysięgi małżeńskiej. Mają syna, Falco Amadeusa (ur. 29 stycznia 2021). 
Mieszka w willi w Magdalence. Miał również willę w Łazach.
Cierpi na łuszczycę. W czerwcu 2012 przeszedł operację wycięcia złośliwego guza podskórnego na pośladku. Jest niepijącym alkoholikiem.
Deklaruje się jako „skrajnie nastawiony liberał”, osoba wierząca i przeciwnik rządów Prawa i Sprawiedliwości.

</doc>
<doc id="128392" url="https://pl.wikipedia.org/wiki?curid=128392" title="Izoterma (meteorologia)">
Izoterma (meteorologia)

Izoterma – linia na mapie pogody, łącząca punkty na Ziemi mające tę samą temperaturę w danym czasie lub tę samą średnią temperaturę w danym czasie. Izotermy zwykle przedstawiają temperaturę przy założeniu, że pomiar przeprowadzony był na poziomie morza. Dla stacji pomiarowych usytuowanych na innej wysokości wprowadza się poprawkę odpowiadającą pionowemu gradientowi temperatury (1 °C na 165 m wysokości).
Izotermy często prezentuje się na mapach pogodowych w telewizji, Internecie i gazetach.

</doc>
<doc id="128395" url="https://pl.wikipedia.org/wiki?curid=128395" title="Andrzej Bachleda-Curuś II">
Andrzej Bachleda-Curuś II

Andrzej Jan Bachleda-Curuś (ur. 2 stycznia 1947 w Zakopanem) – polski narciarz alpejski, srebrny (1974) i brązowy (1970) medalista mistrzostw świata w kombinacji alpejskiej, dwukrotny olimpijczyk (1968, 1972). W 1972 chorąży reprezentacji Polski na igrzyskach w Sapporo.
Życiorys.
Pierwszy polski narciarz, który zdobył medal mistrzostw świata w konkurencjach alpejskich – brąz w 1970 w Val Gardena w kombinacji alpejskiej. W 1974 na mistrzostwach świata w Sankt Moritz zdobył w tej samej konkurencji srebrny medal.
Dwukrotnie wystąpił na igrzyskach olimpijskich: w Grenoble 1968 (najlepsze miejsce: 6. w slalomie specjalnym) oraz w Sapporo 1972 (najlepsze miejsce: 9. w slalomie gigancie). W 1972 pełnił obowiązki chorążego polskiej reprezentacji olimpijskiej. Jest też pierwszym Polakiem, który odniósł zwycięstwo w zawodach Pucharu Świata. Ponadto zdobył 6 medali zimowej uniwersjady, 7 złotych medali Spartakiady Armii Zaprzyjaźnionych oraz 14 tytułów mistrza Polski.
Jest pierwszym Polakiem, który otrzymał nagrodę UNESCO „Fair Play” (1969). Po zakończeniu kariery (1981) wyjechał do Francji, gdzie mieszka do dzisiaj (2005).
Odznaczony Srebrnym Krzyżem Zasługi, Krzyżem Kawalerskim (4 listopada 2009) i Krzyżem Oficerskim (2019) Orderu Odrodzenia Polski.
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
W 2011 roku z jego inicjatywy ruszyła akcja Tauron Bachleda Ski mająca na celu odbudowę narciarstwa alpejskiego w Polsce.
Życie prywatne.
Jest synem Andrzeja Bachledy-Curuś – śpiewaka operowego (tenora) i Marii Gąsienicy-Wawrytko – mistrzyni Polski w narciarstwie alpejskim. Narciarzami alpejskimi i olimpijczykami byli także jego brat Jan i syn Andrzej z małżeństwa z Marią Ronikier, z którą miał jeszcze dwoje dzieci Szymona i Annę, której mąż Stéphane Exartier jest francuskim alpejczykiem, który również startował w barwach Polski.

</doc>
<doc id="128396" url="https://pl.wikipedia.org/wiki?curid=128396" title="Izoterma (fizyka)">
Izoterma (fizyka)

Izoterma (z gr. ἴσος „równy” i θέρμη „ciepło”) to dowolna zależność właściwości układu fizycznego otrzymana przy stałej temperaturze, przykładem izotermy jest izoterma adsorpcji. Nazwą tą określa się również wykres takiej zależności.
Przykładem izotermy jest krzywa przedstawiająca zależność ciśnienia od objętości gazu dla ustalonej temperatury czyli przemiany izotermicznej.

</doc>
<doc id="128400" url="https://pl.wikipedia.org/wiki?curid=128400" title="Izoterma sorpcji">
Izoterma sorpcji

Izoterma sorpcji - to zależność wielkości sorpcji od stężenia lub ciśnienia cząstkowego sorbowanej substancji w ustalonej temperaturze. Typowym przykładem jest zależność wilgotności materiału od wilgotności względnej powietrza.

</doc>
<doc id="128402" url="https://pl.wikipedia.org/wiki?curid=128402" title="Izoterma adsorpcji">
Izoterma adsorpcji

Izoterma adsorpcji to zależność ilości zaadsorbowanej substancji od stężenia lub ciśnienia adsorbatu przy ustalonej temperaturze. Zob. też ogólnie izoterma. Izoterma adsorpcji może być uznana za szczególny przypadek izotermy sorpcji, które to określenie nie precyzuje mechanizmu zjawiska (sorpcja to adsorpcja, absorpcja, wymiana jonowa lub też zjawisko mieszane). Najczęściej określenie to jest rozumiane jako równanie izotermy adsorpcji, a czasami jako model fizyczny odpowiadający określonemu równaniu. Zobacz poniżej listę znanych równań izoterm adsorpcji.
Lista izoterm adsorpcji.
O ile nie podano inaczej, wymienione izotermy opisują adsorpcję fizyczną zlokalizowaną. Również, o ile nie podano inaczej, izotermy dotyczą adsorpcji na powierzchni homogenicznej (energetycznie jednorodnej).
Izotermy podstawowe.
Izotermy lokalne.
Izotermy lokalne monowarstwowe bez oddziaływań bocznych.
Izotermy podstawowe dla adsorpcji monowarstwowej na powierzchni homogenicznej (zobacz adsorpcja zlokalizowana i mobilna)
Inne monowarstwowe izotermy lokalne.
Izotermy dla adsorpcji monowarstwowej na powierzchni homogenicznej uwzględniające oddziaływania adsorbat-adsorbat:
Izotermy globalne.
Izotermy adsorpcji na adsorbentach mikroporowatych.
Izotermy dla adsorpcji w mikroporach (zob. "Teoria objętościowego zapełniania mikroporów"):
Inne izotermy.
Inne izotermy, w tym eksperymentalne
Izotermy adsorpcji w mezoporach.
Podstawowym zjawiskiem istotnym dla adsorpcji w mezoporach jest kondensacja kapilarna. Jednak ścianki porów przed zapełnieniem kapilarnym pokrywa tworząca właściwy menisk warstwa adsorbatu zaadsorbowanego w wyniku w przybliżeniu zwykłych oddziaływań adsorpcyjnych (tyle że ze względu na obszar w którym pojawia się kondensacja kapilarna jest to adsorpcja wielowarstwowa). Jako izotermy adsorpcji w mezoporach stosuje się zwykle izotermy Harkinsa-Jury i Halseya.

</doc>
<doc id="128404" url="https://pl.wikipedia.org/wiki?curid=128404" title="Jan Jerozolimski">
Jan Jerozolimski



</doc>
<doc id="128405" url="https://pl.wikipedia.org/wiki?curid=128405" title="Święty Jan Jerozolimski">
Święty Jan Jerozolimski



</doc>
<doc id="128409" url="https://pl.wikipedia.org/wiki?curid=128409" title="Zambo">
Zambo

Zambo (; również pejoratywnie ) – określenie osoby pochodzącej od przodków należących do rasy czarnej i innych ras (szczególnie ludności tubylczej, np. Indian).
Słowo to jest prawdopodobnie pochodzenia afrykańskiego, być może od kongijskiego "nzambu" – „małpa”. W angielskim określenie "sambo" uznawane jest za równie lub bardziej obraźliwe niż "nigger", wskutek czego w Stanach Zjednoczonych wprowadzano przepisy zakazujące używania go w miejscach publicznych (np. w restauracjach).
W Ameryce Południowej zambo są znaczącą grupą ludności. Według różnych szacunków stanowią od 5 do 20% ludności Kolumbii i ok. 10% Ekwadoru.

</doc>
<doc id="128410" url="https://pl.wikipedia.org/wiki?curid=128410" title="Cyfry nautyczne">
Cyfry nautyczne

Cyfry nautyczne, cyfry mediewalne, cyfry tekstowe – znaki cyfr arabskich występujące w niektórych krojach pisma, zaprojektowane w ten sposób, aby nie odróżniały się wizualnie od minuskuł.
Efekt ten osiąga się poprzez naruszenie jednolitej linii cyfr tego typu, a konkretnie poprzez nadanie niektórym z nich wydłużeń dolnych (na podobieństwo liter typu g, p, q), a innym wydłużeń górnych (na podobieństwo liter typu b, d, t). Cyfry nautyczne z wydłużeniami są wysokości wielkich liter, przy czym te z wydłużeniami dolnymi sięgają od średniej linii pisma do linii dolnej, a z wydłużeniami górnymi mieszczą się pomiędzy linią wydłużeń górnych a linią podstawową. Jednak nie wszystkie cyfry nautyczne posiadają wydłużenia. Te, które ich nie mają, są wielkości liter małych i, mówiąc dokładniej, przypominają kapitaliki. Ogólnie – wszystkie te cyfry, nie posiadając wspólnej linii, sprawiają wrażenie jakby „pływały”, stąd ich nazwa.
Cyfry nautyczne bazują na renesansowej tradycji typograficznej. Przeciwieństwem cyfr nautycznych są cyfry zwykłe.
Nautyczna cyfra „0” jest zazwyczaj okrągłego kształtu z powodu zmniejszenia jej wysokości do wysokości liter bez wydłużeń górnych, podczas gdy zwykła cyfra „0” jest zazwyczaj znacznie węższa, aby odróżniała się od wielkiej litery „O”, która najczęściej jest również okrągłego kształtu.
W niektórych krojach pisma, zwłaszcza wywodzących się z francuskiej tradycji typograficznej, cyfra "3" ma wydłużenie górne, a nie jak w anglosaskich krojach dolne. Ma to zapewnić lepsze rozróżnienie z małą literą „z” pisaną kiedyś powszechnie z wydłużeniem dolnym.
Zastosowanie cyfr nautycznych.
Jeden z poglądów na temat typografii mówi, iż w tekście ciągłym typowe kroje cyfr zakłócają jednolity wygląd całości, szczególnie jeśli złożone są nimi liczby składające się z wielu znaków, gdyż wprowadzają one lokalne zakłócenie w jednolitej szarości bloku tekstu poprzez powstawanie ciemniejszych obszarów o kształcie zbliżonym do leżącego prostokąta. Dlatego wskazane jest stosowanie cyfr nautycznych, jako zbliżonych wyglądem do innych znaków pisarskich, a przede wszystkim do liter. Należy je stosować jednak tylko tam, gdzie waga wyrażeń liczbowych nie jest większa od reszty tekstu. Natomiast w przypadku tekstów zawierających istotne dane liczbowe, stosowanie cyfr nautycznych byłoby utrudnieniem odczytania całości. Ponadto nie należy stosować cyfr nautycznych w nazwach własnych, a szczególnie tych będących nazwami zastrzeżonymi, gdyż sugerowałyby one określony wygląd takich napisów, w miejsce cyfr nienautycznych, które postrzegane są jednak jako bardziej neutralne z wyglądu. Nie należy również stosować cyfr nautycznych w tekstach oficjalnych, urzędowych oraz w formularzach.
Praktycznym zastosowaniem krojów pisma zawierających cyfry nautyczne są publikacje prasowe (zwłaszcza długie teksty) oraz publikacje książkowe (z wyłączeniem części naukowych, przede wszystkim z zakresu nauk ścisłych). W dzisiejszych czasach należy jednak stosować tego typu kroje z umiarem, gdyż teksty współczesne zawierają zwykle znacznie więcej danych cyfrowych aniżeli kiedyś, a czytelnicy są odzwyczajeni od znaków tego typu. Tak więc cyfry nautyczne pasować będą raczej do tekstów na tematy tradycyjne, humanistyczne, oraz do literatury starszych autorów.
Cyfry nautyczne są często stosowane w tablicach matematycznych. Zróżnicowanie wysokości cyfr zmniejsza niebezpieczeństwo pomyłki przy odczytywaniu dłuższych ciągów cyfr (np. 3 i 8, czy 1 i 7).

</doc>
<doc id="128411" url="https://pl.wikipedia.org/wiki?curid=128411" title="Cyfry mediewalowe">
Cyfry mediewalowe



</doc>
<doc id="128413" url="https://pl.wikipedia.org/wiki?curid=128413" title="Zbigniew Rybczyński">
Zbigniew Rybczyński

Zbigniew Rybczyński (ur. 27 stycznia 1949 w Łodzi) – polski reżyser, operator filmowy, artysta multimedialny, programista komputerowy mieszkający w Stanach Zjednoczonych, laureat Oscara za krótkometrażowy film animowany "Tango".
Kariera w Polsce.
Ukończył liceum plastyczne w Warszawie. Absolwent wydziału operatorskiego PWSFTviT w Łodzi. W szkole zrealizował etiudy "Kwadrat" i "Take five". W czasie studiów i bezpośrednio po studiach obok własnych projektów pracował jako autor zdjęć przy filmach kolegów reżyserów: Piotra Andrejewa, Filipa Bajona i Andrzeja Barańskiego z którym zrealizował trzy nagradzane etiudy szkole: "Kręte ścieżki", "Dzień pracy" i "Podanie". Zrealizowany z Piotrem Andrejewem film TVP "Rozmowa" 1974 zdobył szereg nagród na Festiwalu Filmowym w Oberhausen 1975. Był współzałożycielem i jednym z filarów łódzkiej grupy Warsztat Formy Filmowej. Jak sam przyznaje nie pasował do grupy artystów z Warsztatu Formy Filmowej. Sam uczestniczył w dwóch spotkaniach, podczas których zajmowano się głównie „piciem piwa i grypsowaniem”.
Debiutował w Se-ma-forze w 1973 filmem "Plamuz". Był to jeden z pierwszych w Polsce animowanych teledysków muzycznych ze Zbigniewem Namysłowskim w roli głównej. W Se-ma-forze Rybczyński zrealizował szereg filmów z wykorzystaniem pomysłów formalnych, ukazujących różnorodne możliwości techniki filmowej. Jego filmy były entuzjastycznie przyjmowane na festiwalach: "Zupa", "Nowa Książka", "Oj nie mogę się zatrzymać", "Lokomotywa", "Święto", "Piątek – Sobota", "Media", "Wdech wydech" i wreszcie – nakręcone w 1980 – "Tango".
W 2008 Zbigniew Rybczyński nawiązał współpracę z Wyższą Szkołą Biznesu – National-Louis University w Nowym Sączu. W 2009 roku stworzył Centrum Technologii Audiowizualnych we Wrocławiu, którego był dyrektorem artystycznym. Jest to studio wielowarstwowego obrazu realizowanego bez postprodukcji.
Emigracja.
"Tango" zakończyło współpracę Rybczyńskiego z Se-ma-forem. W 1982 Zbigniew Rybczyński wyjechał z Polski do Austrii, gdzie uzyskał azyl polityczny. Po otrzymaniu w 1983 Oscara za film Tango, postanowił wyjechać z rodziną do USA. Początkowo zatrzymał się w Los Angeles, aby ostatecznie przenieść się do Nowego Jorku, gdzie zrealizował swoje amerykańskie filmy.
Następne jego filmy zostały zrealizowane w technikach komputerowych, m.in. "Schody" (inspirowane słynną sceną z "Pancernika Potiomkina" Sergiusza Eisensteina), "Orkiestra" (nagroda Emmy – 1990 – za efekty specjalne), "Manhattan", "Washington", "Kafka". Realizował też teledyski muzyczne między innymi dla Micka Jaggera, do piosenki "Imagine" Johna Lennona, dla Simple Minds, The Art of Noise, Chucka Mangione, Pet Shop Boys, Alan Parsons Project, Yoko Ono, Lou Reeda, Supertramp, Rush, Lady Pank (angielska wersja piosenki "Mniej niż zero").
Około roku 1992 artysta rozpoczął pisanie własnych programów komputerowych i rozwiązywanie problemów związanych z kreacją obrazu poprzez tworzenie nowych narzędzi cyfrowych. Dalsze studia nad stanem obrazu technicznego i poszukiwanie własnych rozwiązań zmierzają w kierunku integracji istniejących narzędzi oraz powstania zuniwersalizowanej inżynierii obrazu. Artysta stara się rozwiązać sprzeczności obrazu i przygotować taką konfigurację narzędzi i programów, które pozwolą na realizację swobodnych, a jednocześnie realistycznych wizji. Technika łączenia wielowarstwowych obrazów ("image compositing") przyniosła mu amerykańskie patenty techniczne, a jego software znajduje zastosowanie w przemyśle filmowym i telewizyjnym. Obraz techniczny jest nieciągły, składa się z punktów, na taśmie celuloidowej są to ziarna światłoczułej emulsji, w ekranie monitora są to punkty świetlne. „Ponieważ obraz komputerowy (elektroniczny) składa się wyłącznie z pikseli, moim jedynym obiektem/tematem programowania jest piksel”.
W latach 1998–2001 wykładał w Wyższej Szkole Mediów (Kunsthochschule für Medien) w Kolonii.
Rybczyński jest bohaterem filmu dokumentalnego pt. "Zbig" z 2000 w reż. Natalii Korynckiej-Gruz.
W 2009 roku reżyser powrócił z emigracji i zamieszkał w Polsce.
Procesy sądowe.
W 2015 roku były minister kultury Bogdan Zdrojewski prawomocnie przegrał proces o ochronę dóbr osobistych z laureatem Oscara Zbigniewem Rybczyńskim.
Nagrody i wyróżnienia.
Państwowa Wyższa Szkoła Filmowa, Telewizyjna i Teatralna im. Leona Schillera w Łodzi przyznała Zbigniewowi Rybczyńskiemu tytuł doktora honoris causa w dziedzinie sztuki filmowej. Uroczystość odbyła się podczas obchodów 60-lecia powstania szkoły (6 czerwca 2008). W 2008 roku otrzymał Nagrodę im. Katarzyny Kobro.
Rodzina.
Z małżeństwa z Wandą Rybczyńską (zm. 1999) ma syna Pawła. Obecnie w związku małżeńskim z Dorotą Zglobicką.

</doc>
<doc id="128414" url="https://pl.wikipedia.org/wiki?curid=128414" title="Katastrofa lotnicza w Cumberland">
Katastrofa lotnicza w Cumberland

Katastrofa w Cumberland – katastrofa samolotu z bombami atomowymi na pokładzie.
Katastrofa B-52 Stratofortress z dwiema bombami atomowymi na pokładzie 13 stycznia 1964 w pobliżu Cumberland w stanie Maryland (USA) nastąpiła w czasie lotu z bazy lotniczej w Westover (Massachusetts) do macierzystej bazy Turner w Albany w stanie (Georgia). Przed katastrofą pilot rozpoczął wznoszenie z pułapu 29 500 stóp (ok. 10 000 m) na 33 000 stóp (ok. 11 000 m) w związku z turbulencjami, na które napotkał. W trakcie zmiany pułapu nastąpiło poważne mechaniczne uszkodzenie struktury samolotu wskutek jednej z kolejnych nadzwyczaj silnych turbulencji. Samolot nie mógł kontynuować lotu i spadł w odległej od dróg i ludzkich osad górzystej i zalesionej okolicy Cumberland. Z wypadku spośród pięciu członków załogi uratowali się pierwszy i drugi pilot. Strzelec i nawigator wylądowali żywi na spadochronach, ale wkrótce zmarli na ziemi wskutek wychłodzenia. Nawigator radaru nie wyskoczył z samolotu i zginął w jego szczątkach.
Porywisty wiatr i padający śnieg, silny mróz i niedostępna okolica bardzo opóźniły akcję ratunkową tak, że w chwili, kiedy dotarto do szczątków maszyny pokryta była ona czterdziestocentymetrową warstwą świeżego śniegu.
Obie bomby przetrwały katastrofę – według oficjalnych doniesień – w stanie "względnie nienaruszonym" (ang. "relatively intact").

</doc>
<doc id="128423" url="https://pl.wikipedia.org/wiki?curid=128423" title="Bastogne">
Bastogne

Bastogne (flam. "Bastenaken") – miasto położone w belgijskiej prowincji Luksemburg, w Ardenach.
Historia.
Od początków do I wojny światowej.
Zanim Juliusz Cezar ustanowił "Pax Romana", okolice Bastogne były zamieszkane przez galijskie plemię Treveri. Nazwa miasta po raz pierwszy jest wzmiankowana dopiero w roku 634, kiedy lokalny lord przekazał ten obszar opactwu św. Maksymina w Trewirze. Sto lat później włości te przeszły we władanie pobliskiego opactwa Prüm. Miasto i jego rynek ponownie są wymieniane w dokumencie z 887 roku. W XIII wieku Henryk VII Luksemburski, cesarz rzymski i hrabia Luksemburga wybijał monety w Bastogne. W 1332 roku jego syn Jan Ślepy nadał Bastogne prawa miejskie i otoczył je murami obronnymi, których część zwana "Porte de Trèves" przetrwała po dziś dzień.
Mury dość skutecznie chroniły miasto w następnych wiekach. Gospodarka miasta rozwijała się dzięki rolnictwu i targom bydła. Mury powstrzymały holenderski atak w 1602 roku. W 1688 roku zostały rozebrane z rozkazu króla Ludwika XIV.
W XIX wieku Bastogne i jego leśne produkty oraz targi bydła stały się znane także za granicą. Zbudowano kilka linii kolejowych by połączyć Bastogne z pobliskimi miastami. Okres świetności zakończyła niemiecka okupacja podczas I wojny światowej.
II wojna światowa.
W grudniu 1944 roku, po wyzwoleniu Bastogne, próbując zapobiec zupełnej klęsce wojska Hitlera ponownie zaatakowały w Ardenach, tak jak stało się to w roku 1914 i 1940. Celem było dostanie się do Antwerpii z zamiarem odcięcia aliantom dostaw od strony morza oraz rozdzielenia wojsk brytyjskich i amerykańskich. 16 grudnia korzystając z zimna i mgły niemiecka artyleria rozpoczęła "Wacht am Rhein" (tzw. „bitwa o wybrzuszenie”) atakując rzadko rozmieszczone oddziały amerykańskie wokół Bastogne. Kilka dni później generał McAuliffe i 101. Dywizja wyprowadziła kontratak, ale po ciężkich walkach została okrążona w mieście. 22 grudnia niemiecki emisariusz zaproponował Amerykanom poddanie się, na co generał odpowiedział krótko: „Nuts!” (bzdura!). Następnego dnia pogoda się poprawiła pozwalając na zrzut potrzebnego jedzenia, lekarstw i broni. 26 grudnia wojska generała Pattona przełamały impas. Oficjalne zakończenie bitwy o Bastogne miało miejsce trzy tygodnie później, kiedy zakończyły się walki. W tym czasie miasto zostało doszczętnie zniszczone, ponad 25 tysięcy osób zostało zabitych, a ponad 50 tysięcy nigdy nie odnaleziono.
Gospodarka.
W mieście rozwinął się przemysł spożywczy oraz wełniany.

</doc>
<doc id="128424" url="https://pl.wikipedia.org/wiki?curid=128424" title="Zamek w Karpatach">
Zamek w Karpatach

Zamek w Karpatach (inne wersje tytułów polskich przekładów: Zamek wśród gór, Tajemnica zamku Karpaty) (fr. "Le Château des Carpathes") – jednotomowa powieść Juliusza Verne’a z cyklu "Niezwykłe podróże" złożona z 18 rozdziałów.
Powieść w wydaniu książkowym ukazała się po raz pierwszy w 1892 r. z ilustracjami Léona Benneta (1839–1917). Nieco wcześniej była drukowana w odcinkach w „Magasin d’Éducation et de Récréation".
Pierwszy polski przekład w odcinkach pojawił się również już w tym samym roku 1892 w „Przyjacielu Dzieci”, a w postaci książkowej w roku 1894 w wydawnictwie Gebethner i Wolf. Przedrukował też tę powieść w 1898 roku polonijny „Dziennik Chicagowski”.
Tytułowy zamek znajduje się w Transylwanii (Siedmiogrodzie, w dzisiejszej Rumunii) i tam też rozwija się akcja powieści. Juliusz Verne sam nigdy w Rumunii nie był. Liczne transylwańskie realia swego działa zaczerpnął z prac znanych podróżników i geografów: Élisée Reclusa (1830–1905) i Auguste’a de Gérando (1819–1849), szczególnie wykorzystując dwutomowe, bogate w szczegóły dzieło Gérandy pt. "La Transylvanie et ses habitants" (Paris 1845).
Jak uważają badacze literatury "Zamek w Karpatach" jest zmodyfikowaną i uwspółcześnioną (do czasów powstania dzieła) formą preromantycznej powieści gotyckiej. Francuscy badacze i krytycy literaccy w swoich rozważaniach o tej powieści szczególny nacisk położyli na jej aspekty fantastycznonaukowy i futurologiczny, zastanawiając się, czy autor przewidział np. wynalezienie telewizji. Finałowe rozwikłanie fabuły powieści dokonuje się na skutek pojawienia się w powieści fantastycznonaukowych urządzeń, futurologicznie „zaprojektowanych” przez autora, a jej zwieńczeniem jest teleportacja postaci bohaterki.

</doc>
<doc id="128425" url="https://pl.wikipedia.org/wiki?curid=128425" title="Straszny wynalazca">
Straszny wynalazca

Straszny wynalazca (inne wersje tytułów polskich przekładów: Przygody Szymona Harta, Ojczysta bandera) (fr. "Face au drapeau", dosł. "Twarzą do sztandaru", 1896) – jednotomowa powieść Juliusza Verne’a z cyklu "Niezwykłe podróże" złożona z 18 rozdziałów.
Pierwszy polski przekład, pt. "Przygody Szymona Harta" w tłumaczeniu Bronisławy Wierusz-Kowalskiej został opublikowany w 1896 w odcinkach w czasopiśmie "Przyjaciel Dzieci".

</doc>
<doc id="128426" url="https://pl.wikipedia.org/wiki?curid=128426" title="Clovis Dardentor">
Clovis Dardentor

Clovis Dardentor (fr. "Clovis Dardentor", 1896) – jednotomowa powieść Juliusza Verne’a z cyklu "Niezwykłe podróże" złożona z 16 rozdziałów.
W języku francuskim była drukowana w odcinkach w czasopiśmie "Magasin (seconde série)" od lipca do grudnia 1896 r., a w wersji książkowej bez ilustracji pojawiła się 7 lipca 1896 r.
Na wszystkich egzemplarzach oryginalnego pierwszego wydania tej powieści reprodukowano podpis Verne’a oraz dedykację dla trzech wnuków. Jeden spośród nich – Jean – napisał, w latach późniejszych, biografię pisarza.
Po raz pierwszy po polsku wydana w listopadzie 2012 w przekładzie Andrzeja Zydorczaka przez Polskie Towarzystwo Juliusza Verne’a jako 28. tom „Biblioteki Andrzeja”.

</doc>
<doc id="128427" url="https://pl.wikipedia.org/wiki?curid=128427" title="Zarządzanie przez jakość">
Zarządzanie przez jakość

Zarządzanie przez jakość (inaczej: kompleksowe zarządzanie jakością, totalne zarządzanie jakością, ang. "Total Quality Management, TQM") – rodzaj filozofii zarządzania jakością, bazującej na nieustannym diagnozowaniu i doskonaleniu wszystkich elementów przedsiębiorstwa.
Uczestniczą w nim wszyscy pracownicy poprzez pracę zespołową, zaangażowanie i stałe podnoszenie kwalifikacji. Celem jest osiągnięcie długotrwałego sukcesu, którego źródłem są zadowolenie klienta oraz korzyści dla organizacji i jej członków oraz dla społeczeństwa.
Idea.
Zarządzanie przez jakość opiera się na kilku założeniach:
Rozwój.
Pojęcie "Zarządzanie przez jakość" pojawiło się na przełomie lat 70. i 80. XX wieku w Stanach Zjednoczonych i szybko stało się modną, choć – jak pokazały doświadczenia przedsiębiorstw – słabo rozumianą koncepcją. Jednak źródeł TQM należy szukać już w latach 20. XX wieku.
Prowadzone w latach 20. badania Waltera Shewharta nad statystycznym opisem zmienności w produkcji zaowocowały opracowaniem założeń statystycznego sterowania procesami, a później statystycznego sterowania jakością. Metody te zostały wykorzystane już w czasie II wojny światowej w przemyśle zbrojeniowym Stanów Zjednoczonych. Jednak boom popytowy, jaki miał miejsce po zakończeniu wojny spowodował, że kwestie jakości zeszły na dalszy plan.
Sterowaniem jakością za pomocą metod statystycznych zainteresowali się pod koniec lat 40. inżynierowie japońscy. Stało się to za sprawą Williama Edwardsa Deminga, ucznia W. Shewharta, który przedstawił w Japonii serię wykładów na ten temat. Zdarzenie to uważa się za początek rozwoju nowego podejścia do jakości produktów. Od początku lat 50. wiedzę na temat statystyki oraz jakości propagował w Japonii także Joseph Juran.
Na początku lat 60. opublikowano koncepcję "Total Quality Control" – kompleksowego sterowania jakością, która zbierała w postaci kilku zasad osiągnięcia i doświadczenia współpracy amerykańsko-japońskiej. Zasady te zostały zrewidowane i znacznie rozszerzone kilka lat później, gdy wprowadzono koncepcję "Total Quality Commitment" znaną także jako "Company-Wide Quality Commitment".
Kryzys naftowy w Stanach Zjednoczonych spowodował, że Amerykanie zainteresowali się małymi i tanimi autami z Japonii. Okazało się, że są one bardziej niezawodne od pojazdów rodzimej produkcji, dzięki czemu sprzedaż szybko rosła. Zaniepokojone konkurencją amerykańskie koncerny motoryzacyjne zaczęły poszukiwać przyczyn swoich porażek. Skutkiem tych poszukiwań były pierwsze poza Japonią próby wdrożeń metod "Total Quality Commitment". Nazwę "Total Quality Management" przyjęto w Stanach Zjednoczonych dla podejścia (nazywanego przez niektórych autorów filozofią) wykorzystującego zestaw metod projakościowych. Nie wszystkie z tych metod pochodziły z Japonii, niektóre zostały opracowane przez korporacje amerykańskie (np. Six Sigma, Failure Mode and Effects Analysis).
W latach 80. nastąpiła popularyzacja zarządzania przez jakość w Stanach Zjednoczonych i Europie. Szybko jednak okazało się, że efekty są dalekie od osiągnięć japońskich. Stwierdzono, iż głównymi przyczynami niepowodzeń była próba skopiowania metod bez uwzględnienia odmiennej kultury organizacyjnej i narodowej. Zachodnie przedsiębiorstwa zorientowane na krótkoterminowe projekty poprawy, przynoszenie zysków akcjonariuszom, oceniające swoich pracowników na podstawie osiągnięć w krótkich okresach, nie były w stanie sprostać filozofii mozolnego, długotrwałego doskonalenia organizacji w każdym aspekcie jej działalności. Stąd w latach 90. zarządzaniu przez jakość przeciwstawiono reengineering – koncepcję rewolucyjnych zmian w całej firmie. Wprowadzenie reengineeringu okazało się bardzo drogie. Po niepowodzeniu kilku dużych projektów wdrożeniowych, autorzy koncepcji zrewidowali swoje poglądy i ograniczyli się do rewolucyjnych zmian tylko w kluczowych procesach.
W okresie powojennym motto japońskiego przemysłu brzmiało "dogonić zachód". Jednak, gdy w połowie lat 90. zdano sobie sprawę, że Japonia staje się liderem, zarządy przedsiębiorstw stanęły przed wyzwaniem zmiany polityki zarządzania organizacjami. Dotychczas bowiem zarządzanie przez jakość było zorientowane na wnętrze firmy. Pozycja lidera wymaga stosowania metod zarządzania strategicznego, a obecnie także uwzględniania w strategiach problemu globalizacji. Rozwijając filozofię jakości w nowym kierunku Japończycy sięgają po zachodnie metody i koncepcje, które stosują po udoskonaleniu i dostosowaniu do swojej specyfiki.
Twórcy.
Twórcy (prekursorzy) w dziedzinie zarządzania jakością:

</doc>
<doc id="128429" url="https://pl.wikipedia.org/wiki?curid=128429" title="Podbiał pospolity">
Podbiał pospolity

Podbiał pospolity ("Tussilago farfara" L.) – gatunek rośliny z rodziny astrowatych ("Asteraceae" Dum.). Rodzime obszary jego występowania obejmują Europę, dużą część Azji oraz Algierię i Maroko. Rozprzestrzenił się również poza tymi obszarami jako gatunek zawleczony (m.in. w Ameryce Północnej). W Polsce jest pospolity.
Biologia i ekologia.
Bylina. Kwiatostany pokazują się, zanim rozwiną się liście. Kwitnie od marca do maja. Liście pojawiają się pod koniec kwitnienia. Preferuje gleby gliniaste, miejsca kamieniste, piarżyska, żwirowiska nadrzeczne, osuwiska, skarpy przydrożne, urwiste brzegi rzek i potoków, hałdy węglowe i pogorzeliska. W uprawach rolnych uznawana za chwast. W klasyfikacji zbiorowisk roślinnych gatunek charakterystyczny dla Ass. "Senecioni-Tussilaginetum". Na podbiale pospolitym pasożytują niektóre gatunki grzybów: "Golovinomyces cichoracearum", "Coleosporium tussilaginis", "Mycosphaerella tussilaginis", "Stagonospora tussilaginis", "Asteroma impressum" i "Puccinia poarum ".

</doc>
<doc id="128432" url="https://pl.wikipedia.org/wiki?curid=128432" title="Ultrix">
Ultrix

ULTRIX (nieoficjalnie również Ultrix) – wersja systemu operacyjnego UNIX dla minikomputerów firmy DEC.
Pierwsze implementacje systemu UNIX powstały właśnie na maszynach firmy DEC 
(szczególnie znane to PDP-7 i PDP-11).
UNIX był też dostępny na maszynach VAX.
Na przykład UNIX System V Release 1 wydany w roku 1983 działał między innymi właśnie na VAX-ach.
Ale od roku 1978 specjalnie dla VAX-ów był napisany tylko system operacyjny VMS.
ULTRIX ujrzał światło dzienne dopiero w roku 1984, gdy na podstawie BSD 4.2 oraz elementów
System V Release 2 został w firmie DEC specjalnie napisany dla systemów VAX.
Późniejsze wersje zawierały elementy z BSD 4.3 oraz miały obsługę sieci DECnet.
ULTRIX był również (jedynym) systemem operacyjnym dla stacji roboczych DECstation z procesorami MIPS R2000 i R3000 ze środowiskiem X Window System używającym interfejsu graficznego DECwindows.

</doc>
<doc id="128435" url="https://pl.wikipedia.org/wiki?curid=128435" title="Wykres biznesowy">
Wykres biznesowy

Wykres biznesowy (ang. "chart") - graficzna reprezentacja danych liczbowych, jako ich poglądowa wizualizacja, pozwalająca ocenić je "wzrokowo" bez dokładniejszej analizy konkretnych liczb, np. wzrost sprzedaży firmy w kolejnych latach czy udział poszczególnych firm w rynku jakiegoś produktu.
Wykresy są tworzone najczęściej w następujących klasach programów:
Wykres biznesowy tworzony jest na podstawie danych umieszczonych w arkuszu kalkulacyjnym lub tabeli. Najbardziej zaawansowane narzędzia do budowania wykresów są zawarte w arkuszach kalkulacyjnych, gdzie istnieją specjalne kreatory, umożliwiające zdefiniowanie parametrów wykresu, jak typ i wariant wykresu, tytuł, nazwy osi, legenda, dwu- lub trójwymiarowość, kolory czy czcionkę. Narzędzia te są także wykorzystywane do definiowania wykresów w pozostałych modułach pakietu biurowego, poprzez technikę OLE. Możliwe jest też skopiowanie wykresu do schowka i przeniesienie do dowolnej innej aplikacji graficznej i zapisanie w postaci odrębnego pliku graficznego.
Typy wykresów biznesowych:

</doc>
<doc id="128437" url="https://pl.wikipedia.org/wiki?curid=128437" title="OpenOffice Calc">
OpenOffice Calc

OpenOffice Calc (dawniej OpenOffice.org Calc) – zaawansowany arkusz kalkulacyjny wchodzący w skład bezpłatnego pakietu biurowego Apache OpenOffice, dostępnego na platformach Microsoft Windows, Linux, Solaris oraz w mniejszym stopniu innych (m.in. OS X, FreeBSD).
OpenOffice Calc jest produktem pochodzącym z pakietu Apache OpenOffice, dystrybuowanego przez Apache Software Foundation. Jest dostępny w kilkudziesięciu wersjach językowych, także w języku polskim, łącznie z niezbędnymi narzędziami językowymi – słownikiem ortograficznym i tezaurusem.
Calc jest programem odpowiadającym funkcjonalnie komercyjnym arkuszom, jak Microsoft Excel czy Quattro Pro, a więc zawierającym obszerną paletę formuł, niezbędne narzędzia analityczne, rozwiniętą grafikę biznesową, a także wbudowane narzędzie do eksportu dokumentów w międzyplatformowym formacie PDF. Obsługa formatu Excela ułatwia migrację z komercyjnego oprogramowania Microsoft Office i zapewnia wymianę dokumentów ze środowiskami biurowymi i uczelnianymi posługującymi się MS Office. Do Calca, podobnie jak do innych programów wchodzących w skład pakietu dostępne są również różnego rodzaju rozszerzenia m.in. moduł optymalizacyjny Solver. Od wersji 3.0 komponent ten jest załączony w podstawowej wersji aplikacji.
Zaletą OpenOffice Calc jest jego macierzysty format pliku (.ods) – skompresowany XML – dzięki któremu dokumenty edytora mają niewielkie rozmiary.
Od wersji 2.0 stosowany jest domyślnie otwarty format OpenDocument, promowany obecnie jako uniwersalny standard wymiany informacji między programami biurowymi. Słabszą stroną arkusza są skromne możliwości tabel przestawnych.

</doc>
<doc id="128444" url="https://pl.wikipedia.org/wiki?curid=128444" title="IFolder">
IFolder

iFolder – program opracowany przez firmę Novell, umożliwiający korzystanie z sieciowego dysku jako składnicy informacji przenoszonej do innego komputera. 
Po utworzeniu konta i zainstalowaniu programu klienckiego iFolder w dwóch komputerach, np. domowym i firmowym (po restarcie maszyny ikona programu widnieje w zasobniku systemowym), użytkownik ma dostęp do określonej powierzchni na dysku, na którą może kopiować informacje. Szybki dostęp do folderu na lokalnym dysku daje skrót na pulpicie - folder ten jest fizycznie umieszczony w folderze Moje dokumenty. Skopiowanie pliku do tego folderu powoduje wysłanie go na dysk sieciowy. Po uruchomieniu programu w drugim komputerze dane są automatycznie synchronizowane i przenoszone do folderu iFolder w tym komputerze. Dla bezpieczeństwa dane są szyfrowane. 
Bezpośredni dostęp do danych na serwerze jest też możliwy z poziomu przeglądarki internetowej (aplet Javy), dzięki czemu możliwe jest przenoszenie plików z dowolnego komputera z dostępem do Internetu, bez zainstalowanego klienta.
Usługa jest płatna, ale możliwe jest utworzenie darmowego konta o pojemności ograniczonej do 10 MB, które pozwoli synchronizować między komputerami dokumenty o stosunkowo niewielkiej objętości.

</doc>
<doc id="128447" url="https://pl.wikipedia.org/wiki?curid=128447" title="Jerzy Bitschan">
Jerzy Bitschan

Jerzy Bitschan, również Jurek Bitschan (ur. 29 listopada 1904 w Czeladzi-Piaskach, zm. 21 listopada 1918 we Lwowie) – polski gimnazjalista, harcerz, Orlę Lwowskie.
Życiorys.
Był jedynym synem Aleksandry Zagórskiej z jej pierwszego małżeństwa. Wraz z matką i ojczymem dr. Romanem Zagórskim zamieszkiwał we Lwowie na Kulparkowie.
Został uczniem szóstej klasy Gimnazjum im. Jordana. Był uważany za ucznia inteligentnego. Należał do II lwowskiej drużyny harcerskiej.
Po rozpoczętej w listopadzie 1918 polskiej obronie Lwowa w trakcie wojny polsko-ukraińskiej pragnął wziąć udział w walkach. 17 listopada, tuż po przebytej anginie, odwiedziła go w domu matka, służąca w tym czasie walk w innej części miasta. Na drugi dzień odprowadził matkę do linii frontu, pozostając na rogu ulicy Leona Sapiehy. Pomimo braku zgody ze strony ojczyma, dr. Romana Zagórskiego, w dniu 20 listopada 1918 opuścił dom i udał się w rejon walk. Pozostawił wiadomość w formie bileciku o treści:
Na jego biurku pozostała książka pt. "Śpiewy historyczne" autorstwa Juliana Ursyna Niemcewicza otwarta na stronie z fragmentem:
Zgłosił się wówczas do wojsk polskich na Kulparkowie. Według relacji naocznego świadka, ppor. Adama Pluteckiego, w nocy 20/21 listopada 1918 kompania kulparkowska otrzymała wówczas rozkaz ataku oraz zajęcia Pohulanki i Snopkowa. Początkowo nie planowano zabrać ze sobą Bitschana z uwagi na zbyt młody wiek, jednak po jego usilnych prośbach, by nie zostawiać go na kwaterze (miał stwierdzić: "Spaliłbym się ze wstydu"), udzielono mu pozwolenia z jednoczesnym powierzeniem opieki nad nim chor. Aleksandrowi Śliwińskiemu. Po zajęciu Snopkowa Bitschan został skierowany na wartę. Wówczas ośmieleni dotychczasowym powodzeniem żołnierze postanowili z cmentarza Łyczakowskiego zaatakować Ukraińców zgromadzonych w położonych naprzeciw koszarach św. Piotra i Pawła. Idąc na akcję zachęcili do pójścia z nimi stojącego w budce wartowniczej Bitschana. Podczas ostrzału sił polskich na cmentarzu Bitschan został trafiony dwukrotnie w nogi przez eksplodujące ukraińskie pociski ekrazytowe, jednak pomimo tego usiłował nadal strzelać (w tym czasie śmiertelnie ranny w głowę został chor. Śliwiński). Ranny Bitschan został przeniesiony przez ppor. Pluteckiego za kaplicę i opatrzony. Odniósł dodatkowo rany głowy. Wobec narastającej siły ostrzału z koszar nieliczna grupa polskiego ataku została zmuszona do wycofania się w stronę Pohulanki i pozostawienia na miejscu zabitych i rannych, w tym Bitschana. Jerzy Bitschan zmarł 21 listopada 1918. Nazajutrz, 22 listopada po oswobodzeniu Lwowa przez Polaków, zakrwawione ciało chłopca – leżące na śniegu i okryte chryzantemami – zostało odnalezione, po czym rozpoznane przez jego ojczyma.
Jerzy Bitschan został pochowany we wspólnym pogrzebie z Aleksandrem Śliwińskim, przy licznym udziale mieszkańców Lwowa oraz przy salwie z armat i karabinów maszynowych. Po ekshumacji jego szczątki zostały pochowane w krypcie katakumby III na Cmentarzu Obrońców Lwowa.
Upamiętnienie.
Postać poległego w walkach o Lwów Jurka Bitschana została okryta legendą i stała się symbolem poświęcenia młodzieży w obronie miasta.
Po śmierci chłopca powstała popularna „Ballada Jurku Bitschanie” do słów poetki Anny Fischerówny, która poświęciła chłopcu 8-zwrotkowi wiersz zatytułowany „Jurek Bitschan”; muzykę do słów skomponował ks. Józef Polit i piosenka została wydana w "Nowym śpiewniku szkolnym" w Przemyślu w 1920; fragmenty: 1, 7 i 8 zwrotka:
Ulice imienia Jurka Bitschana zostały ustanowione w Ruszowie (1946), w Krakowie na Prądniku Czerwonym (1991).
Odznaczenia.
Rozporządzeniem Ministra Spraw Wojskowych Kazimierza Sosnkowskiego z 13 maja 1922 ochotnik Jerzy Bitschan został pośmiertnie odznaczony Krzyżem Walecznych za "obronę Lwowa".
Zarządzeniem prezydenta RP Ignacego Mościckiego z 22 kwietnia 1938 Jerzy Bitschan został pośmiertnie odznaczony Krzyżem Niepodległości "za pracę w dziele odzyskania niepodległości".

</doc>
<doc id="128449" url="https://pl.wikipedia.org/wiki?curid=128449" title="Biegus płaskodzioby">
Biegus płaskodzioby

Biegus płaskodzioby, biegusik ("Calidris falcinellus") – gatunek małego, wędrownego ptaka brodzącego z rodziny bekasowatych (Scolopacidae).
Występowanie.
Biegus płaskodzioby zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje biegusa płaskodziobego za gatunek najmniejszej troski (LC, "Least Concern") nieprzerwanie od 1988 roku. Organizacja Wetlands International w 2006 roku szacowała liczebność światowej populacji na 86–89 tysięcy osobników. Trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="128450" url="https://pl.wikipedia.org/wiki?curid=128450" title="Błękitna Wstęga Atlantyku">
Błękitna Wstęga Atlantyku

Błękitna Wstęga Atlantyku − nagroda dla statku, który w najkrótszym czasie przebył Ocean Atlantycki. Pierwszy statek napędzany silnikiem parowym przebył Atlantyk w 1838. Błękitna Wstęga została po raz pierwszy przyznana w 1860. Była to nagroda, której ideę stworzyli najwięksi ówcześni przewoźnicy morscy w celach propagandowych i reklamowych. Zgodnie z regulaminem nagrody, przyznawanej przez specjalny komitet międzynarodowy, była ona nagrodą przechodnią, przekazywaną w momencie pobicia rekordu przez inny statek. Symbolem nagrody była niebieska wstęga mocowana na szczycie masztu noszącego ją statku.
Błękitna Wstęga była oddzielnie przyznawana za najszybszy rejs ze wschodu na zachód i z zachodu na wschód. W 1930 rywalizacja o Błękitną Wstęgę została zastąpiona rywalizacją o największą średnią prędkość (ponieważ odległość, ze względu na różnice w położeniu portów docelowych, nie była miarodajna), nazwaną od nazwiska pomysłodawcy rywalizacją Halesa. Ostatnim transatlantykiem odznaczonym nagrodą za największą prędkość był SS United States, którego rekordu nie pobito do 1990.
Rekordziści.
Poniższa lista nie jest kompletna.

</doc>
<doc id="128451" url="https://pl.wikipedia.org/wiki?curid=128451" title="Operat losowania">
Operat losowania



</doc>
<doc id="128452" url="https://pl.wikipedia.org/wiki?curid=128452" title="Prawo Henry’ego">
Prawo Henry’ego

Prawo Henry’ego – sformułowana w 1803 r. przez angielskiego chemika Williama Henry’ego zależność, opisująca rozpuszczalność składnika w roztworze dla danego ciśnienia cząstkowego tego składnika nad roztworem.
W ogólnej postaci prawo to mówi, że cząstkowe ciśnienie par lotnego składnika roztworu jest wprost proporcjonalne do jego ilości w tym roztworze, co można opisać następująco:
gdzie:
Stała proporcjonalności formula_4 zwana jest również stałą Henry’ego i jest zależna od układu gaz–ciecz, rozpuszczalnika i temperatury.
Dla ilości substancji formula_5 wyrażonej w postaci ułamka molowego prawo Henry’ego przyjmuje postać:
gdzie:
Prawo Henry’ego ma charakter liniowy w przeciwieństwie do prawa Raoulta opisującego prężność par składnika nad roztworem idealnie rozcieńczonym i jest przybliżoną zależnością eksperymentalną o charakterze izotermicznym, która jednak powinna być spełniona dla niewielkich ciśnień dowolnego układu gaz–ciecz. Równanie to zawodzi gdy mechanizm niektórych procesów związanych z rozpuszczaniem (np. dysocjacja elektrolityczna, asocjacja cząsteczek) prowadzi do nieliniowości.
Podobny charakter ma izoterma adsorpcji Henry’ego stosowana do opisu adsorpcji w fazie gazowej i ciekłej.

</doc>
<doc id="128454" url="https://pl.wikipedia.org/wiki?curid=128454" title="Izoterma Henry’ego">
Izoterma Henry’ego

Izoterma Henry’ego – najprostsze równanie izotermy adsorpcji dane wzorem podobnym do prawa Henry’ego dla adsorpcji gazów w cieczach:
gdzie "a" to ilość adsorbatu zaadsorbowana na jednostkę masy lub powierzchni adsorbentu, "p" i "c" to odpowiednio ciśnienie i stężenie adsorbatu, "KH" to stała równowagi zależna od temperatury i energii adsorpcji – w przypadku zdefiniowania formula_1 jako adsorpcja na jednostkę masy adsorbentu, stała "KH" będzie również zależna od jego powierzchni właściwej.
Wszystkie izotermy adsorpcji dla niskich ciśnień (w fazie gazowej) lub stężeń (w fazie ciekłej), co odpowiada to prawie pustej powierzchni adsorbentu – powinny ze względów fizycznych redukować się do izotermy Henry’ego.
Izoterma Henry’ego ma ograniczony zakres stosowalności, gdyż nie uwzględnia nasycania adsorbatem powierzchni adsorbentu. Gdy na powierzchni może powstać warstwa monocząsteczkowa (tzw. monowarstwa), musi to prowadzić albo do pojawienia się plateau izotermy, charakterystycznej cechy np. izotermy Langmuira. Jeżeli adsorpcja może być wielowarstwowa (poliwarstwowa, np. izoterma BET) wówczas izoterma przestaje być również liniowa. Podobnie wówczas, gdy mamy do czynienia z adsorbentem porowatym, wtedy niezależnie od kształtu porów i mechanizmu adsorpcji (zob. izoterma DR), fizyczne ograniczenie przestrzeni adsorpcyjnej (objętość dostępnych porów) musi prowadzić do pojawienia się plateau.

</doc>
<doc id="128464" url="https://pl.wikipedia.org/wiki?curid=128464" title="B-52">
B-52



</doc>
<doc id="128467" url="https://pl.wikipedia.org/wiki?curid=128467" title="Roman Longchamps de Bérier">
Roman Longchamps de Bérier

Roman Longchamps de Bérier (ur. 9 sierpnia 1883 we Lwowie, zm. 4 lipca 1941 tamże) – polski prawnik cywilista, członek Komisji Kodyfikacyjnej RP, ostatni rektor Uniwersytetu Jana Kazimierza we Lwowie.
Życiorys.
Pochodzenie i rodzina.
Wywodził się ze znanej rodziny lwowskiej pochodzenia francuskiego. Był synem Bronisława – doktora medycyny i wojskowego oraz Heleny Rieger. Od 1915 żonaty z Anielą Strzelecką, z którą miał czterech synów: Bronisława (1916–1941), Zygmunta (1918–1941), Kazimierza (1920–1941) i Jana (ur. 1928).
Wykształcenie.
W 1901 ukończył gimnazjum we Lwowie. W latach 1901–1905 studiował na Wydziale Prawa i Umiejętności Politycznych Uniwersytetu Lwowskiego. W czasie studiów pracował na seminariach: prof. Ignacego Koschembahr-Łyskowskiego, Władysława Ochenkowskiego, Aleksandra Dolińskiego, Ernesta Tilla, Marcelego Chlamtacza i Władysława Abrahama. W 1906 uzyskał tam tytuł doktora praw. W tym samym roku rozpoczął pracę w Prokuratorii Skarbu we Lwowie, którą wykonywał do 1920.
Po zakończeniu studiów kontynuował zainteresowania naukowe pod kierunkiem prof. E. Tilla. W roku akademickim 1907/1908 przebywał na studiach uzupełniających w Berlinie pracując na seminariach profesorów Theodora Kippa oraz Josepha Kohlera. Po powrocie ze studiów opracował bardzo cenną do dziś monografię pt. "Studia nad istotą osoby prawniczej" (Lwów 1911). W 1916 habilitował się z prawa prywatnego austriackiego na Wydziale Prawa Uniwersytetu Lwowskiego. Referentami przedstawionych rozpraw, spośród których głównymi były: wymieniona monografia o istocie osoby prawnej oraz rozprawa pt. „Rękojmia z powodu wad i braków a obowiązek świadczenia” (Lwów 1916), byli prof. E. Till oraz prof. A. Doliński.
Udział w walkach o Lwów.
W czasie walk o Lwów, w listopadzie 1918 był członkiem Milicji Obywatelskiej oraz Ochotniczej Ligi Obywatelskiej, za co został potem odznaczony "Krzyżem Obrony Lwowa" bez mieczy oraz "Krzyżem Małopolskich Oddziałów Armii Ochotniczej".
Kariera akademicka.
1 maja 1920 mianowany został profesorem nadzwyczajnym prawa cywilnego na Wydziale Prawa i Umiejętności Politycznych Uniwersytetu Jana Kazimierza we Lwowie. Dwa lata później, 1 sierpnia 1922 r., mianowany profesorem zwyczajnym na tymże wydziale. W latach 1920–1939 wykładał również prawo cywilne w Katolickim Uniwersytecie Lubelskim. Od 1933 był członkiem przybranym Towarzystwa Naukowego we Lwowie, a od 1931 członkiem korespondentem Polskiej Akademii Umiejętności. W 1936 został powołany w skład Trybunału Kompetencyjnego i zasiadał w jego składzie.
Na Uniwersytecie Jana Kazimierza pełnił szereg funkcji i godności. Po 1930 został kierownikiem Studium Sądowego na Wydziale Prawa Uniwersytetu Jana Kazimierza we Lwowie. W latach 1923/24 i 1929/30 – 1931/32 był dziekanem Wydziału Prawa UJK; w latach 1924/25 i 1932/33 – 1933/34 prodziekanem, a w latach 1934/35 – 1937/38 prorektorem UJK. Zarządzeniem z 7 stycznia 1938 wprowadził tzw. „getto ławkowe”. Na przełomie czerwca/lipca 1939 został wybrany rektorem na lata 1939–1941. Godność tę objął "ex lege" 1 września 1939 i sprawował do 18 października 1939, kiedy to został odwołany przez władze radzieckie, a jego miejsce zajął Ukrainiec Mychajło Marczenko. We wrześniu 1939 jako rektor UJK stanął na czele Komitetu Obywatelskiego Obrony Lwowa. W styczniu 1940 został zwolniony z pracy w uniwersytecie (wraz z większością polskich profesorów i młodszych pracowników naukowych Wydziału Prawa). Przywrócony ponownie jesienią 1940. W latach 1940–1941 wykładał prawo cywilne skupiając się na wybranych zagadnieniach z radzieckiego prawa zobowiązań.
Mord profesorów lwowskich.
Kilka dni po wkroczeniu do Lwowa wojsk niemieckich, w nocy z 3 na 4 lipca 1941, został wraz z trzema dorosłymi synami aresztowany przez hitlerowców. Tej samej nocy, po brutalnym przesłuchaniu w bursie Abrahamowiczów, został zamordowany przez Niemców na Wzgórzach Wuleckich we Lwowie wraz z trzema synami: Bronisławem i Zygmuntem, absolwentami Politechniki Lwowskiej, oraz Kazimierzem, absolwentem liceum. Z masakry ocalała żona Aniela oraz najmłodszy, 13-letni syn Jan. W czasie okupacji niemieckiej pracowali oboje w Instytucie Badań nad Tyfusem Plamistym prof. Rudolfa Weigla), co dawało skromne środki na utrzymanie. W wyniku wysiedleń Polaków z Kresów Wschodnich w 1946 wyjechali ze Lwowa.
Dorobek naukowy.
Największym dziełem Longchamps de Bériera był kodeks zobowiązań z 1933 i związana z nim praca w Komisji Kodyfikacyjnej Rzeczypospolitej Polskiej. W skład Komisji Kodyfikacyjnej RP powołany został w 1922. Przygotowywał wspólnie z prof. E. Tillem oraz lwowskim gronem Komisji Kodyfikacyjnej projekt części ogólnej kodeksu, a następnie projekt części szczegółowej. Po śmierci prof. Tilla został głównym referentem projektu doprowadzając do przyjęcia go przez Komisję Kodyfikacyjną, a następnie wprowadzenia do polskiego porządku prawnego mocą rozporządzenia Prezydenta RP. Po ukończeniu dzieła rozpoczął opracowywanie niezwykle cennego do dziś: "Uzasadnienia projektu kodeksu zobowiązań z uwzględnieniem ostatecznego tekstu projektu", Warszawa 1934–1939. Wydał wówczas, wchodzące dziś do klasyki polskiej myśli prawniczej dzieło: "Zobowiązania" (wyd. 1, Lwów 1934–38, wyd. 2, Lwów 1939, wyd. 3, Poznań 1948, wyd. 4, anastatyczne, Poznań 1999).
Uczestniczył w wielu naukowych zjazdach prawniczych i konferencjach w Polsce i w Europie: Zjazdach Prawników Polskich, Kongresach Prawa Porównawczego w Hadze (1932, 1937), międzynarodowym tygodniu prawniczym w Paryżu (1937), Zjeździe Prawników Państw Słowiańskich w Bratysławie (1933). Uczestniczył w pracach nad projektami zjednoczenia prawa obligacyjnego w Europie. Był jednym z inicjatorów powołania (1937) i prezesem Porozumienia Prawniczego Polsko-Francuskiego.
Roman Longchamps de Bérier przez cały czas kontynuował dzieło swego mistrza prof. E. Tilla. Wydawał po jego śmierci „Przegląd Prawa i Administracji”, którego wcześniej był redaktorem. Aktywnie działał w Lwowskim Towarzystwie Prawniczym, zostając w 1938 jego prezesem.
Uczniami Romana Longchamps de Bériera byli m.in.: Kazimierz Przybyłowski, Józef Fiema, Adam Radziszowski, Jurij Fedynskyi, Adam Karpuszko, Izrael Blei, Seweryn Rosmarin.

</doc>
<doc id="128468" url="https://pl.wikipedia.org/wiki?curid=128468" title="Gigabit Interface Converter">
Gigabit Interface Converter

Gigabit Interface Converter (GBIC) – konwerter gigabitowego interfejsu w sieciach komputerowych opartych o standard Ethernet, używany do przejścia z medium światłowodowego na elektryczne. Istnieją następujące typy konwerterów GBIC:
Od czasu rozpoczęcia produkcji transceiverów SFP, GBIC zaczęły wychodzić z użycia. SFP, zwane też mini-GBIC, posiadają te same funkcjonalności co GBIC, ale mają mniejsze wymiary. 

</doc>
<doc id="128469" url="https://pl.wikipedia.org/wiki?curid=128469" title="EWWiS">
EWWiS



</doc>
<doc id="128470" url="https://pl.wikipedia.org/wiki?curid=128470" title="Karniów">
Karniów

Karniów () – miasto w powiecie Bruntal, w kraju morawsko-śląskim w Czechach, na Śląsku Opawskim, przy granicy z Polską, około 15 km od Głubczyc oraz 27 km od Prudnika, nad rzeką Opawą, 24 175 mieszkańców.
Gospodarka.
W mieście rozwinął się przemysł włókienniczy, odzieżowy, maszynowy, spożywczy oraz poligraficzny.
Geografia.
Miasto jest położone nad zbiegiem rzek Opawy i Opawicy w Górach Opawskich, południowa (Šelemburk, Cvilín, Mariánské Pole, Lotnisko Krnov, Guntramovice) i zachodnia (Kostelec, Ježník, Kabátův kopec) część miasta w Niskim Jesioniku i południowo-wschodnia (Petrův rybník, Červený Dvůr) część miasta na Płaskowyżu Głubczyckim. Historycznie miasto leży na Górnym Śląsku.
Nazwa.
Nazwa miejscowości była wzmiankowana po raz pierwszy w 1240 roku w formie "Kyrnow", później także m.in. jako "Jegerdorf" (1253), "Jegerndorf" (1281), "Crnovia" (1356), "Krnov", "Jegirdorf", "Jegirsdorf" (XV wiek), "Jägerndorf" (XVII wiek). Pochodzi ona od staroczeskiej nazwy osobowej "Krn" z przyrostkiem dzierżawczym -"ov" i oznacza ‘miejscowość Krna’. Spotykane był zapisy "Kyrnov", "Cirnovia", "Karnovia" z wokalizacją przed -"r"-. Do języka niemieckiego nazwa została zaadaptowana w formie "Jägerndorf", być może pierwotnie w formie *"Gerndorf", utworzonej od postaci "Kyrnov", a następnie przekształconej w adideacji do wyrazu pospolitego "Jäger" ‘łowca, myśliwy’. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Carnovia", "Iegerndorffium".
Historia.
Pierwsza wzmianka pisemna o Karniowie pochodzi z 1240 roku. Około roku 1260 uzyskał prawa miejskie nadane przez książąt opawskich z rodu Przemyślidów, potwierdzone w roku 1279. Już w XIII wieku zbudowano tu murowany zamek. Karniów szybko stał się znaczącym grodem na pograniczu śląsko-morawskim.
W XV wieku o ziemię karniowską toczyła się wojna pomiędzy królem czeskim Władysławem II Jagiellończykiem i, roszczącym sobie prawa do czeskiego tronu, królem węgierskim Maciejem Korwinem, zakończona zwycięstwem tego drugiego. Do 1490 roku Karniów był jednym z głównych miast części Królestwa Czeskiego rządzonego przez Korwina. Wybijano tu nawet monety królewskie. Wraz z okolicą stanowił księstwo karniowskie. Po śmierci Macieja Korwina władzę nad księstwem przejął ponownie Jagiellończyk.
W 1523 roku miasto wraz z całym księstwem kupił Jerzy Hohenzollern, który wprowadził jako obowiązujące wyznanie luteranizm. Hohenzollernowie panowali tu do początku XVII wieku, kiedy za sprzeciw wobec panujących w Czechach Habsburgów księstwo zostało skonfiskowane, a książę karniowski uwięziony. Cesarz darował w 1622 roku księstwo karniowskie Karolowi Liechtensteinowi, który połączył je z księstwem opawskim w księstwo karniowsko-opawskie. W wyniku wojny trzydziestoletniej Karniów został poważnie zniszczony, a księstwo spustoszone. W dalszych latach pretensje do Karniowa wnosił król pruski Fryderyk II Wielki, który uważał, że księstwo zostało bezprawnie odebrane jego przodkom z rodu Hohenzollernów. Spór rozszerzył się na cały Śląsk, co doprowadziło do wybuchu wojen śląskich. W ich wyniku dawne księstwo karniowskie zostało podzielone pomiędzy Prusy (część północna z Głubczycami) i Austrię (część południowa z Karniowem).
W 1763 roku w wyniku pokoju hubertsburskiego Karniów wszedł w skład Śląska Austriackiego, stanowiącego autonomiczną prowincję złożoną z pozostałych przy Austrii ziem śląskich. Spowodowało to szybki upadek znaczenia politycznego i administracyjnego Karniowa, ponieważ wszystkie urzędy księstwa karniowskiego przeniesiono do Opawy. W 1779 miasto zostało zniszczone przez wojska pruskie w odwecie za zniszczenie Prudnika przez Austriaków. W 1849 roku ostatecznie przestano używać nazwy księstwo karniowskie, natomiast coraz częściej zaczęto określać tereny byłego księstwa karniowsko-opawskiego Śląskiem Opawskim. W drugiej połowie XIX w. Karniów stał się dużym ośrodkiem przemysłu włókienniczego. Jednocześnie w 1873 r. w mieście została założona firma Rieger Orgelbau, która wkrótce stała się jednym z największych w Europie wytwórców organów. Zatrudniała ok. 160 robotników. Tylko w latach 1873–1903 wyprodukowała ona 1073 instrumenty. Firma ta istnieje do dziś, od lat 40. XX w. pod nazwą „Rieger-Kloss”.
Po upadku Austro-Węgier w 1918 roku Karniów wraz z całym Śląskiem Opawskim trafił w granice Czechosłowacji. Jako część Kraju Sudetów został zajęty w październiku 1938 przez wojska niemieckie. W 1945 roku miasto powróciło do Czechosłowacji, która wysiedliła jego niemieckich mieszkańców. Karniów jest ważnym ośrodkiem kulturalnym czeskiego Śląska. Do 21 grudnia 2007 roku funkcjonowało z Polską drogowe przejście graniczne Krnov-Pietrowice, również do jesieni 1946 roku kolejowe przejście graniczne Krnov-Pietrowice Głubczyckie.
Podczas operacji Dunaj, od sierpnia do października 1968 żołnierze 15 Pułku Wojsk Obrony Wewnętrznej z Prudnika pełnili funkcję garnizonu okupacyjnego w Karniowie. Rozbrojono posterunek milicji w Karniowie, zlikwidowano wyposażenie komitetu tutejszej partii, zdeponowano broń, notatki, dokumenty. Urząd Miejski w Karniowie pozbawiono łączności. Koszary w Karniowie były sukcesywnie pozbawiane sprzętu. Zaplombowano magazyn broni, amunicji i garaże z czołgami.

</doc>
<doc id="128475" url="https://pl.wikipedia.org/wiki?curid=128475" title="CAM">
CAM



</doc>
<doc id="128483" url="https://pl.wikipedia.org/wiki?curid=128483" title="Słowo Polskie">
Słowo Polskie

Słowo Polskie – dziennik dolnośląski wydawany we Wrocławiu w latach 1945–2004.
Historia.
1945−1989.
Pierwszy numer dziennika ukazał się 27 sierpnia 1945 w Legnicy, ówczesnej siedzibie władz regionalnych. Nosił wówczas tytuł „Pionier”, wydawcą była delegatura „Czytelnika”.
15 października redakcję „Pioniera” przeniesiono do Wrocławia na ul. Krupniczą 13 (Kamienica Pokoyhof). W listopadzie 1946, po plebiscycie wśród czytelników, zmieniono tytuł gazety na „Słowo Polskie”. Tytuł ten został wybrany niewątpliwie częściowo dlatego, że „Słowo Polskie” wychodziło przed wojną we Lwowie, a znaczną część mieszkańców Wrocławia stanowili przymusowi polscy wysiedleńcy z byłego województwa lwowskiego.
„Słowo Polskie” od samego początku swego istnienia było gazetą traktowaną nieco inaczej niż organ Komitetu Wojewódzkiego PPR, potem PZPR – „Gazeta Robotnicza”. Dlatego uchodziły w niej takie dowcipy, jak na prima aprilis w latach pięćdziesiątych, kiedy podano w gazecie informację, że biuro podróży „Orbis” przyjmuje zapisy na wycieczkę statkiem MS Batory do Szwajcarii, albo że każdemu, kto przyjdzie z kubkiem na Plac Grunwaldzki będzie wydawany francuski koniak.
Od lutego 1951 dziennik był w znacznej części mutacją stołecznego „Expressu Wieczornego” – o zmniejszonej objętości i bez niedzielnego dodatku „Zwierciadło”. Później, szczególnie po 1956 r., miał miejsce coraz znaczniejszy udział wrocławskiego działu miejskiego i odejście od związków z „Expressem”.
Z inicjatywy redakcji „Słowa Polskiego” powołane zostało w 1956 r. Towarzystwo Miłośników Wrocławia, organizowane były plebiscyty o „Złotą Iglicę” (dla najlepszych dolnośląskich artystów), a także plebiscyty dla najlepszych sportowców i trenerów itp. Z redakcją „Słowa Polskiego” był w tym czasie ściśle związany m.in. red. Michał Żywień. Korespondentką gazety była Zofia Gostomska-Zarzycka.
1989−2002.
Po zmianach ustrojowych w Polsce po 1989 roku, kiedy 22 marca 1990 Sejm uchwalił likwidację RSW Prasa-Książka-Ruch, redaktorem naczelnym „Słowa Polskiego”, po Romualdzie Gomerskim, został Andrzej Karmiński. Redakcja przekształcona została w Spółdzielnię Pracy „Słowo Polskie”; członkami spółdzielni zostali wszyscy pracownicy gazety: dziennikarze oraz pracownicy pomocniczy. Na początku 1991 Karmiński w imieniu Spółdzielni podpisał umowę spółki z ograniczoną odpowiedzialnością z katowickim Bankiem Handlowo-Kredytowym. Utworzona firma „Wydawnictwo Słowo Polskie sp.z o.o.” wkrótce podpisała kolejną umowę, z norweskim koncernem wydawniczym Orkla-Media A/S, który w tym czasie inwestycjami w prasę polską, poprzedzonymi negocjacjami z kilkoma dziennikami (głównie Polski południowo-zachodniej, w tym również z popołudniówką „Wieczór Wrocławia”), rozpoczął swoją aktywność gospodarczą w Europie Środkowo-Wschodniej. Orkla objęła w nowo utworzonej „Słowo Media sp. z o.o.” 1/3 udziałów. Po likwidacji BHK w związku z aferą art-B Spółdzielnia i jej członkowie przejęli udziały Banku. W 1994 Karmińskiego zastąpił na stanowisku redaktora naczelnego Jan Wawrzyniak, a tego w 1997 – Piotr Adamczyk. Na przełomie 1996 i 1997 „Słowo Polskie” uruchomiło we Wrocławiu swoją własną drukarnię (zakupioną w Norwegii od banku, który przejął „w naturze” długi drukarni w mieście Drammen), która wkrótce, w lipcu 1997 została zalana przez „powódź tysiąclecia”. Unieruchomiona na trzy miesiące wznowiła produkcję w październiku (w tym czasie dziennik drukowany był w Opolu), a wkrótce potem Orkla przekonała swego wspólnika w spółce do odsprzedania jej najpierw części (do 50%), a w parę lat później – całości udziałów w spółce „Słowo Media”, wydawcy „Słowa Polskiego”. W międzyczasie, w roku 2001, na stanowisku redaktora naczelnego nastąpiła kolejna zmiana (Piotra Adamczyka zastąpił Tomasz Duda). Orkla, mając już całkowitą kontrolę nad „Słowem Polskim” i drukarnią (oraz nad „Wieczorem Wrocławia”, który został przez Orklę wykupiony wcześniej) przekształciła je we wspólny z „Wieczorem” i z drukarnią organizm gospodarczy – Dolnośląskie Wydawnictwo Prasowe.
Z wydawanych wraz z dziennikiem dodatków tematycznych (m.in. „Kupiec Dolnośląski”, „Rolnik Dolnośląski”, „Wszystko dla Domu”, dodatek sportowy) w I połowie lat 90. wyodrębniło się „Słowo Sportowe”, początkowo (od 1993 r.) jako wychodząca raz w tygodniu integralna część dziennika „Słowo Polskie”. Później przekształciła się ona w samodzielny tytuł; tygodnik ten po kilku przekształceniach własnościowych od roku 2008 wydawany najpierw przez spółkę „Agolma”, należącą do jednego z byłych dziennikarzy „Słowa Polskiego”, a później – po wykupieniu przezeń i jego rodzinę kompletu udziałów w firmie „Wydawnictwo Słowo Polskie sp.z o.o.” – przez tę spółkę.
po 2002.
W 2003 Orkla sprzedała udziały Dolnośląskiego Wydawnictwa Prasowego – a zatem i tytuł „Słowo Polskie” – niemieckiej spółce Neue Passauer Presse (na rynku polskim działającej jako Polskapresse), wydawcy konkurencyjnego dziennika „Gazeta Wrocławska”. Operacja ta została zaskarżona do Urzędu Antymonopolowego (m.in. także dlatego, że Polskapresse zyskała monopolistyczną na rynku regionalnym pozycję, kupiwszy od Orkli, w ramach Dolnośląskiego Domu Wydawniczego również „Wieczór Wrocławia”, oraz drukarnię). Urząd Antymonopolowy uznał, że koncentracja została przez Passauera dokonana wbrew prawu i podjął precedensową decyzję, zgodnie z którą miała ona sprzedać majątek nabyty w wyniku łączenia. Polskapresse zaskarżyła jednak tę decyzję do Sądu Ochrony Konkurencji i Konsumentów twierdząc, że nabyła tylko część, a nie całość przedsiębiorstwa. Ten argument okazał się wystarczający, Polskapresse wygrała sprawę.
Ostatnim redaktorem naczelnym dziennika był Tomasz Duda, później redaktor naczelny i prezes Polskiego Radia Wrocław. W skład kierownictwa redakcji wchodzili wówczas także Stanisław Lejda i Agnieszka Niczewska (wydawcy), Marek Maciuk (kierownik działu Wrocław), Tomasz Bonek (kierownik działu ekonomicznego) – później redaktor naczelny Money.pl oraz Ewa Mielnik (kierownik działu regionalnego) i Cezary Żyromski (sekretarz redakcji).
Polskapresse niezwłocznie włączyła dotychczasowy „Wieczór Wrocławia” jako wkładkę do swojej „Gazety Wrocławskiej” (spadkobierczyni PZPR-owskiej „Gazety Robotniczej”), a po paru miesiącach włączyła do niej również „Słowo Polskie”. Pod koniec 2004 zamknięto drukarnię, sprowadzoną z Norwegii osiem lat wcześniej. W wyniku tych przekształceń w ponad sześciusettysięcznym Wrocławiu i całym trzymilionowym województwie dolnośląskim, oprócz dolnośląskich mutacji gazet ogólnopolskich wychodził już tylko jeden dziennik regionalny pod nazwą „Słowo Polskie – Gazeta Wrocławska” w sumarycznym nakładzie tygodniowym (w 2005 r.) 234 tys. egzemplarzy. Po dalszych kilku latach, kiedy dzienniki należące do koncernu Polskapresse zaczęły być wydawane pod jednolitym tytułem „Polska – The Times” na rynku prasowym Wrocławia jako dzienniki informacyjne wychodzą już tylko wyłącznie mutacje gazet ogólnopolskich.

</doc>
<doc id="128488" url="https://pl.wikipedia.org/wiki?curid=128488" title="Frank malgaski">
Frank malgaski

Frank malgaski – dawna waluta Madagaskaru, dzieląca się na sto centymów.
Frank malgaski został wycofany z obiegu w 2005, zastąpiono go nową walutą ariary. Na terenach wiejskich franki dalej są w powszechnym użyciu.

</doc>
<doc id="128489" url="https://pl.wikipedia.org/wiki?curid=128489" title="Kulik wielki">
Kulik wielki

Kulik wielki ("Numenius arquata") – gatunek dużego ptaka brodzącego z rodziny bekasowatych (Scolopacidae). Bliski zagrożenia wyginięciem.
Występowanie.
Kulik wielki zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) od 2008 roku klasyfikuje kulika wielkiego jako gatunek bliski zagrożenia (NT – "Near Threatened"); wcześniej, od 1988 roku klasyfikowano go jako gatunek najmniejszej troski (LC – "Least Concern"). Liczebność światowej populacji, według szacunków organizacji Wetlands International z 2016 roku, mieści się w przedziale 835 000 – 1 310 000 osobników. Trend liczebności populacji uznawany jest za spadkowy.
W Polsce jest objęty ścisłą ochroną gatunkową oraz wymaga ochrony czynnej. Na "Czerwonej liście ptaków Polski" uznany za gatunek zagrożony (EN) (dotyczy populacji lęgowej). Na przełomie XX i XXI wieku na terenie kraju żyło 650–700 par lęgowych, w latach 2013–2018 już tylko 120–250.
Zagrożeniem dla tego ptaka jest niszczenie siedlisk. Potrafiły wprawdzie przystosować się do bardziej intensywnej gospodarki rolnej, ale do rozrodu wymagają ok. 11 tygodni, by wysiedzieć jaja i wychować młode. Sukces rozrodczy jest niewielki, podobnie jak innych ptaków żyjących na łąkach i ogólna liczebność kulików stale maleje. Tym bardziej, że ptaki te przywiązują się do swoich lęgowisk i cechują się dochodzącym do 30 lat życiem.

</doc>
<doc id="128491" url="https://pl.wikipedia.org/wiki?curid=128491" title="Biała Piska">
Biała Piska

Biała Piska (, 1938–1945 ) – miasto w Polsce, w województwie warmińsko-mazurskim, w powiecie piskim, siedziba gminy miejsko-wiejskiej Biała Piska.
Pod względem historyczno-etnograficznym Biała Piska leży na Mazurach, na obszarze dawnej Galindii.
Historia.
Wieś Biała Piska powstała w 1428 roku w miejscu wcześniejszej osady pruskiej "Gayle". Nazwa pochodzi z języka staropruskiego – "gaylis" oznacza biały. Koloniści z Mazowsza przetłumaczyli jako "Biała". Wieś wymieniana w sprawozdaniu wizytacyjnym z 1424 roku jako licząca 60 łanów z młynem, w dąbrowie przy Gayle (dąbrowa położona pół mili od Jeziora Kumielskiego), gdzie niejaki Cwalina wraz z 20 krewnymi objął obszar 100 łanów. Dobra te znajdowały się ćwierć drogi od młyna zwanego "Steffanflies".
Przywilej lokacyjny dla wsi czynszowej wystawiony został 9 października 1428 roku przez "Josta Struppergera" komtura bałgijskiego i wójta natangijskiego, za wiedzą i wolą wielkiego mistrza "Pawła von Rusdorfa". Wieś położona była w okolicy zwanej "Gayle", na 60 łanach na prawie chełmińskim. Sołtys i zasadźca – "Piotr Szulc" otrzymał 6 łanów chełmińskich, 4 łany przeznaczono na uposażenie parafii. Mieszkańcy otrzymali 15 lat wolnizny. Karczma wymieniana była już w 1447 roku.
W 1481 roku ksiądz Nicolaus parafii w Białej zrezygnował z funkcji proboszcza ze względu na stan zdrowia. Jego następcą został ks. Petrus Swenteslai z diecezji płockiej. Proboszcz Swenteslai obsadzony został przez komtura bałgijskiego Erazmusa von Reizensteina. Przed 1525 rokiem Biała należała do archiprezbiteratu w Reszlu.
Rozwój na przełomie XVI/XVII w. Biała zawdzięczała dogodnemu położeniu na szlaku handlowym. Zasłynęła głównie z dużych jarmarków bydła. Dwa wydarzenia wstrzymały rozwój miasta. W 1656 roku wieś została spalona przez Tatarów hetmana Gosiewskiego. Kolejnym była epidemia dżumy. Do 1657 roku pozostawała pod zwierzchnictwem Korony Królestwa Polskiego jako lenno.
26 marca 1722 roku w Królewcu Fryderyk Wilhelm I, król pruski, nadał osadzie Bialla prawa miejskie. Biała Piska liczyła wówczas 600 mieszkańców. Wybudowanie linii kolejowej Ełk–Pisz (1883) spowodowało rozwój miasta w XIX w.
Stąd pochodził królewiecki ewangelicki duszpasterz polski Krzysztof Liebruder. W latach 1826–1829 pastorem był Jan Szamborski (1780–1832), nauczyciel, autor popularnych na Mazurach podręczników do nauki języka polskiego.
W 1871 roku miasto znalazło się w granicach Niemiec. Do 1938 roku nosiło oficjalną niemiecką nazwę administracyjną "Bialla". 16 lipca 1938 roku w ramach germanizacji nazw dekretem będących u władzy niemieckich nazistów przemianowana na "Gehlen", po czym na "Gehlenburg". 4 września 1939 roku samotny polski samolot Karaś z 51 eskadry rozpoznawczej ostrzelał i obrzucił na miejscowym dworcu bombami niemiecki pociąg przewożący uzbrojenie i sprzęt wojskowy.
Po zakończeniu II wojny światowej włączona do Polski, do 1946 roku była siedzibą powiatu piskiego.
W latach 1954–1972 miasto był siedzibą władz gromady Biała Piska, ale nie należało do niej. W latach 1975–1998 miasto administracyjnie należało do województwa suwalskiego.
W sierpniu 2017 roku elewacja miejscowej kaplicy ewangelicko-augsburskiej została zbezczeszczona przez umieszczenie haseł nacjonalistycznych i wulgarnego rysunku.
Historia Żydów w Białej Piskiej.
Żydzi w Białej zaczęli się osiedlać pod koniec epoki napoleońskiej. W 1828 roku mieszkało tu 10 Żydów. Rozwój osadnictwa przypada jednak na połowę XIX wieku. Społeczność żydowska składała się z imigrantów z Mazowsza i Prus Zachodnich. W roku budżetowym 1863–1864 gmina żydowska dysponowała kwotą 150 talarów. Z funduszy tych opłacano sługę religijnego, utrzymywano cmentarz a w późniejszych latach synagogę. 
Samodzielna gmina żydowska została zlikwidowana w 1905 roku. Miejscowi Żydzi weszli w skład gminy w Piszu. 
Po dojściu hitlerowców do władzy nasiliły się wystąpienia antysemickie. Zmusiły one do wyjazdu bielskich Żydów do większych miast (Królewiec, Berlin) lub imigracji, głównie do Holandii. 
Demografia.
Według danych z 30 czerwca 2012 r. miasto miało 4119 mieszkańców.
Gospodarka.
Obecnie w Białej Piskiej jest zlokalizowany drobny przemysł spożywczy i drzewny. W pobliżu miasta znajdują się pokłady torfu, wapienia łąkowego i rudy darniowej. Znajduje się tu przystanek PKP, PKS, ośrodek zdrowia, poczta, bank, restauracje, kawiarnie, funkcjonowało kino.
Kościoły.
Miejscowość jest siedzibą parafii rzymskokatolickiej, należącej do dekanatu Biała Piska, diecezji ełckiej. W miejscowości znajduje się także kaplica ewangelicko-augsburska należąca do parafii w Piszu.
Transport.
Węzeł drogowy. W mieście krzyżują się drogi krajowe i wojewódzkie:
Przez miasto przebiega linia kolejowa nr 219 Olsztyn Główny – Ełk, z przystankiem osobowym Biała Piska, Od 1 lipca 2010 roku, przywrócono po 10 latach ruch pasażerski na całej długości linii.
Sport.
W miejscowości działa klub piłki nożnej Znicz Biała Piska, założony w 1954 roku.

</doc>
<doc id="128493" url="https://pl.wikipedia.org/wiki?curid=128493" title="Kwarta (interwał)">
Kwarta (interwał)

Kwarta, to odległość od I do IV stopnia, ma 5 półtonów – interwał prosty zawarty między czterema kolejnymi stopniami skali muzycznej. W szeregu zasadniczym naturalnie występuje kwarta czysta i kwarta zwiększona (tryton). Zastosowanie znaków chromatycznych pozwala zmienić jej wysokość.

</doc>
<doc id="128494" url="https://pl.wikipedia.org/wiki?curid=128494" title="Tercja (interwał)">
Tercja (interwał)

Tercja – interwał prosty między dźwiękami obejmujący zakres trzech stopni skali muzycznej (pozycji na pięciolinii: dwie linie i odstęp lub jedną linię i dwa odstępy) o wielkości 3 lub 4 półtonów. W szeregu zasadniczym naturalnie występują tercja wielka (interwał 4 półtonów) i tercja mała (interwał 3 półtonów). Zastosowanie znaków chromatycznych pozwala zmienić jej rozmiar.
Inne.
W harmonii średniowiecznej interwał tercji (i jej przewrót – seksta) zaliczany był do dysonansów. Teoretycy XIII-wieczni zaczęli zaliczać tercję do konsonansów, ale w odróżnieniu od pozostałych nadając im nazwę "konsonanse niedoskonałe".
Tercja jest odległością najczęściej wykorzystywaną w równoległym śpiewie dwugłosowym z racji tego, że spośród wszystkich interwałów najlepiej brzmi i jest najłatwiejsza do utrzymania intonacyjnego. Budowana jest w gamowłaściwych tercjach jako głos drugi od prymy w dół (muzyka góralska, muzyka ludowa niemiecka, słowacka); rzadziej jako głos drugi od prymy w górę.

</doc>
<doc id="128497" url="https://pl.wikipedia.org/wiki?curid=128497" title="Perseusz Antygonida">
Perseusz Antygonida

Perseusz (II wiek p.n.e.) – król macedoński w latach 179-168 p.n.e., syn Filipa V z dynastii Antygonidów.
Dbał o dobre stosunki z Grecją, umacniał pozycję Macedonii i starał się pozyskać sprzymierzeńców, czym wzbudził niepokój Rzymu, który wypowiedział mu wojnę. Sytuację dodatkowo zaogniły oskarżenia, jakie prezentował w Rzymie Eumenes. Wielokrotne posłowanie Perseusza nie przyniosło pokojowych rezultatów - Rzym wydał mu wojnę, co do której decyzja była dawno podjęta i skrywana przez senat. Rzymianie nakazali posłom opuścić Rzym tego samego dnia, a wszystkim Macedończykom w ciągu 30 dni Italię. Mimo początkowych sukcesów Perseusz poniósł pod Pydną w 168 p.n.e. klęskę i musiał uciekać z Macedonii. Schronił się w świątyni na Samotrace by w końcu zdać się na łaskę Rzymian. Został poprowadzony we wspaniałym triumfie, jaki odprawił jego zwycięzca spod Pydny, konsul Lucjusz Emiliusz Paulus Macedoński.

</doc>
<doc id="128499" url="https://pl.wikipedia.org/wiki?curid=128499" title="Filip V Antygonida">
Filip V Antygonida

Filip V Antygonida, zwany Macedońskim, (ur. 238 - zm. 179 p.n.e.) – król Macedonii od 221 p.n.e., syn Demetriusza II, ojciec Perseusza.
Zawarł przymierze z kartagińskim wodzem Hannibalem przeciw Rzymowi, co doprowadziło do pierwszej wojny macedońskiej. Po mediacjach, w których brali udział posłowie egipskiego króla Ptolemeusza, zawarto pokój z Rzymianami, który jednak nie był trwały. Filip następnie zawarł przymierze z Antiochem przeciwko młodemu jeszcze królowi egipskiemu, Ptolemeuszowi. W 200 p.n.e. wybuchła druga wojna macedońska, w której został pokonany w bitwie pod Kynoskefalaj w 197 p.n.e. przez rzymskiego wodza Flamininusa. Musiał przyjąć bardzo ciężkie warunki pokojowe (m.in. zrzec się kontroli nad Grecją). W późniejszym czasie wspomógł Rzymian w wojnie przeciwko Antiochowi, za co Rzymianie odwdzięczyli się zwolnieniem jego syna, Demetriusza, a także darowali mu resztę długu. Filip eskortował Rzymian aż do Hellespontu. Jak cenna była to ochrona świadczy fakt, że gdy Rzymianie wracali już bez Filipa, zostali napadnięci przez Traków, którzy wielu z nich wybili i zabrali rzymskie łupy.

</doc>
<doc id="128500" url="https://pl.wikipedia.org/wiki?curid=128500" title="His (dźwięk)">
His (dźwięk)

His – dźwięk, którego częstotliwość dla his¹ wynosi około 523,8 Hz. Stanowi tonikę gam His-dur i his-moll. Jest to podwyższony za pomocą krzyżyka dźwięk h. Enharmonicznie dźwięki o tej samej wysokości to: c i deses.

</doc>
<doc id="128504" url="https://pl.wikipedia.org/wiki?curid=128504" title="Cis (dźwięk)">
Cis (dźwięk)

Cis (C♯) – podwyższony za pomocą krzyżyka dźwięk c. Cis stanowi tonikę gam Cis-dur i cis-moll. W stroju równomiernie temperowanym jest enharmonicznie równoważny dźwiękom des i hisis.
W stroju współczesnym (zdefiniowanym w normie ISO 16), dźwięk cis¹ (w oktawie razkreślnej) ma częstotliwość ok. 277,2 Hz.

</doc>
<doc id="128505" url="https://pl.wikipedia.org/wiki?curid=128505" title="Witold Szolginia">
Witold Szolginia

Witold Szolginia (ur. 11 marca 1923 we Lwowie, zm. 30 czerwca 1996 w Warszawie) – polski architekt, autor książek i radiowych gawęd o Lwowie.
Życiorys.
Od urodzenia do przymusowego wysiedlenia ze Lwowa w 1946 mieszkał przy ulicy Łyczakowskiej 137, w „Domu pod Żelaznym Lwem”. W 1944 rozpoczął studia na Wydziale Architektury Politechniki Lwowskiej. Po ekspatriacji ze Lwowa w 1946 studia te kontynuował na Politechnice Krakowskiej. Ukończył je w 1950 zdobywając tytuł magistra inżyniera architekta. Pracował w swoim zawodzie ponad 40 lat, osiągając stanowisko docenta w Instytucie Kształtowania Środowiska w Warszawie. Prowadził prace badawcze, odniósł też wiele sukcesów w działalności popularyzatorskiej z dziedziny urbanistyki, architektury i budownictwa.
Uznawany za lwowskiego "guru" i chodzącą encyklopedię tego miasta.
W 1999 powstał film dokumentalny na jego temat w reżyserii Aliny Czerniakowskiej "Semper fidelis".
Został pochowany na cmentarzu Powązkowskim (kwatera 237-3-19).
Książki.
oraz

</doc>
<doc id="128507" url="https://pl.wikipedia.org/wiki?curid=128507" title="Rudolf Colloredo">
Rudolf Colloredo

Rudolf Hieronim Euzebiusz Colloredo (ur. 2 listopada 1585 w Czeskich Budziejowicach, zm. 24 lutego 1657 w Pradze) – graf Wallsee, jeden z czołowych dowódców armii cesarskiej na frontach wojny trzydziestoletniej. 
Był synem magnata ziemskiego Adalberta Ludwika Colloredo i Perli de Poleccio. Najwybitniejszy obok Gottfrieda Heinricha von Pappenheim dowódca jazdy cesarskiej doby wojny trzydziestoletniej, po raz pierwszy zasłynął atakiem na centrum armii czeskiej w bitwie na Białej Górze w listopadzie 1620 r.
W pięć lat później uczestniczył razem z Wallensteinem i Tilly'm w interwencji w Danii. Później, będąc wraz z bratem Fryderykiem Colloredo pod rozkazami Jana Tilly, brał udział w zdobyciu i spaleniu Magdeburga (maj 1631). Dowodził rezerwą kawalerii cesarskiej w bitwie pod Breitenfeld (wrzesień 1631). Osłaniał odwrót rozbitej armii cesarskiej po bitwie pod Rain nad rzeką Lech (kwiecień 1632); zginął tam brat Fryderyk. 15 listopada 1632 przez cały dzień powstrzymywał armię Gustawa Adolfa pod Weisenfell, a dzień później dowodził prawym skrzydłem sił Wallensteina pod Lützen. Pobił Bernharda Sasko-Weimarskiego pod Kirchoff (czerwiec 1633) i został pokonany przez wojska saskie generała Arnima pod Legnicą (maj 1634). 
Został mianowany marszałkiem i do końca wojny objął funkcję generalnego dowódcy kawalerii cesarskiej.

</doc>
<doc id="128508" url="https://pl.wikipedia.org/wiki?curid=128508" title="Tuliusz Hostiliusz">
Tuliusz Hostiliusz



</doc>
<doc id="128511" url="https://pl.wikipedia.org/wiki?curid=128511" title="Barwienie otoczek bakterii">
Barwienie otoczek bakterii

Barwienie otoczek bakterii polega na barwieniu otoczek bakterii w celu ułatwienia obserwacji.
Otoczki bakteryjne bardzo trudno zaobserwować w mikroskopie świetlnym, bez zastosowania specjalnych metod barwienia. Jest to związane z tym, jak otoczki załamują światło. W barwieniu otoczek stosuje się najczęściej barwienie negatywne z pewnymi modyfikacjami. Przykład: "Metoda Burri-Ginsa".
Kroplę zawiesiny z hodowli bakterii mieszamy na szkiełku podstawowym z kroplą czarnego tuszu. Uzyskaną zawiesinę cienko rozprowadzamy po szkiełku podstawowym. Preparat suszymy, możemy go lekko utrwalić termicznie przez jednokrotne przeciągnięcie nad płomieniem palnika. Następnie preparat pokrywamy roztworem fuksyny fenolowej. Po 1-2 minutach spłukujemy barwnik wodą. Preparat po wysuszeniu oglądamy pod imersją. Widzimy ciemne tło (tusz), a bakterie są zabarwione na czerwono (fuksyna). Otoczki natomiast nie wchłonęły żadnego barwnika i są widoczne jako przeźroczysta warstwa pomiędzy bakterią a tłem.

</doc>
<doc id="128512" url="https://pl.wikipedia.org/wiki?curid=128512" title="Ultrasonograf">
Ultrasonograf



</doc>
<doc id="128516" url="https://pl.wikipedia.org/wiki?curid=128516" title="Grzybowo (województwo zachodniopomorskie)">
Grzybowo (województwo zachodniopomorskie)

Grzybowo (niem. "Gribow") – wieś letniskowa w północno-zachodniej Polsce, położona w woj. zachodniopomorskim, w powiecie kołobrzeskim, w gminie Kołobrzeg, 6 km na zachód od Kołobrzegu. Znajduje się we wschodniej części Wybrzeża Trzebiatowskiego nad Morzem Bałtyckim. Znajduje się tu jedyna na Pomorzu Środkowym depresja sięgająca 1 m. p.p.m.
Siedziba leśnictwa Grzybowo. Miejscowość nadmorska, gdzie znajdują się dwa hotele, ośrodki wypoczynkowe, pensjonaty, placówka poczty.
Infrastruktura turystyczna.
W Grzybowie zostało wyznaczone letnie kąpielisko morskie o obejmujące 710 m linii brzegowej, z 4 odcinkami plaży strzeżonej po 100 m każdy. W sezonie 2013 r. sezon kąpielowy określono na okres od 22 czerwca do 9 września. W 2012 r. kąpielisko Grzybowo spełniało wytyczne wymogi jakościowe dla wody w kąpielisku Unii Europejskiej.
Pomiędzy miejscowościami Grzybowo i Dźwirzyno znajduje się plaża naturystów.
Kultura.
Mieści się tu rzymskokatolicka kaplica filialna pw. Matki Boskiej Licheńskiej, wybudowana w 1984 roku. Wierni Kościoła rzymskokatolickiego należą do parafii Chrystusa Króla w Korzystnie. Księża marianie posiadają w miejscowości ośrodek rekolekcyjno-wypoczynkowo.
W Grzybowie znajduje się zbór Świeckiego Ruchu Misyjnego „Epifania”.
Wieś jest siedzibą Gminnego Klubu Szachowego "Solny" Grzybowo, który liczy 35 zawodników.
Co roku w sierpniu w Grzybowie odbywa się dwudniowy Jarmark Ceramiczny, na którym przeprowadzane są warsztaty ceramiczne, bednarskie, bębniarskie i plastyczne.
Samorząd lokalny.
Gmina Kołobrzeg utworzyła jednostkę pomocniczą – sołectwo "Grzybowo", obejmujące jedynie wieś Grzybowo. Mieszkańcy wybierają na zebraniu wiejskim sołtysa oraz radę sołecką. Do 15-osobowej Rady Gminy Kołobrzeg, mieszkańcy sołectwa wybierają 2 radnych.
Komunikacja.
Oś komunikacyjną miejscowości stanowi droga powiatowa nr 3152Z, która łączy Kołobrzeg z drogą wojewódzką nr 109. Z Grzybowa odchodzi droga powiatowa nr 3301Z o długości 3 km do Starego Borka.
Najbliższy przystanek kolejowy znajduje się Starym Borku (około 2 km), gdzie zatrzymują się pociągi relacji Szczecin Główny – Kołobrzeg – Szczecin Główny, z którego chętnie korzystają turyści udający się z i w kierunku Szczecina. Natomiast najbliższy dworzec kolejowy znajduje się w Kołobrzegu (około 7 km).
Grzybowo jest połączone komunikacyjnie z Kołobrzegiem. Znajduje się tu przystanek komunikacji autobusowej, a także 8 przystanków przez które przechodzi linia komunikacji miejskiej nr 6 z Kołobrzegu. Z przystanku Jagiellońska - dworzec PKP do przystanku Grzybowska - Pętla, oddalonego 500 m od granic wsi, kursują autobusy linii komunikacji miejskiej nr 2, nr 5.
Przez Grzybowo biegnie międzynarodowy szlak rowerowy wokół Bałtyku R-10, będący częścią sieci EuroVelo (EV10).
Przyroda.
Przy południowej części wsi rośnie niewielki obszar lasu sosnowo-olchowego. Przy północnej części Grzybowa rośnie wąski pas lasu nadmorskiego.
Pomiędzy ulicą Kołobrzeską a Cichą, na dawnym cmentarzu ewangelickim rośnie 8 dębów szypułkowych o obwodzie 240–430 cm i wysokości 18–20 m, które są pomnikami przyrody.
Obszar Grzybowa na północ od ul. Kołobrzeskiej został objęty obszarem chronionego krajobrazu Koszaliński Pas Nadmorski.
Od zachodu i północy miejscowość otacza Trzebiatowsko-Kołobrzeski Pas Nadmorski, będący specjalnym obszarem ochronym siedlisk programu Natura 2000.
Na zachód od Grzybowa rozciąga się obszar specjalnej ochrony ptaków "Wybrzeże Trzebiatowskie".

</doc>
<doc id="128517" url="https://pl.wikipedia.org/wiki?curid=128517" title="Tullus Hostiliusz">
Tullus Hostiliusz

Tullus Hostiliusz, "Tulus Hostilius" – legendarny, trzeci władca Rzymu w latach 673 p.n.e. – 642 p.n.e., następca Numy Pompiliusza.
Tullus Hostiliusz był wnukiem Hostusa Hostiliusza, który zginął w czasie inwazji Sabinów na Rzym. Był zwolennikiem polityki ekspansjonistycznej, pokonał króla albańskiego Mettiusa, zdobył miasto Alba Longa oraz pokonał Sabinów. Wybudował miejsce posiedzeń senatu ("kuria Hostiliusza") i włączył do miasta wzgórze Celius, które według Liwiusza wybrał za siedzibę królewską. Po wygranej wojnie z Sabinami miasto nawiedziła zaraza, o którą obwiniano króla i jego niespokojne rządy. Liwiusz twierdzi, że aby przebłagać bogów Tulliusz uczestniczył w tajemnym kulcie Jowisza. Niestaranność obrzędu rozgniewała jednak boga i król spłonął w pożarze własnego domu, który zapalił się od uderzenia pioruna.
Następcą Tullusa był Ankus Marcjusz.

</doc>
<doc id="128520" url="https://pl.wikipedia.org/wiki?curid=128520" title="Ankus Marcjusz">
Ankus Marcjusz

Ankus Marcjusz, "Ancus Marcius" – legendarny czwarty władca Rzymu (642 p.n.e.-617 p.n.e.), wnuk Numy Pompiliusza.
Zdobył kilka miast w okolicach Rzymu i zwiększył liczebność obywateli rzymskich (burząc zdobyte miasta i przenosząc ludność do stolicy). Państwo rzymskie w jego czasach rozszerzyło się na zachód i dotarło do morza, gdzie założono w ujściu Tybru miasto-port Ostię. Walczył zwycięsko z Latynami, których część osiedlił na Awentynie (późniejsi plebejusze). Zagrożony przez Etrusków, umocnił wzgórze Janikulum. Ankus Marcjusz wybudował pierwszy most na Tybrze – "Pons Sublicius" (w 621 r. p.n.e.) i pierwszy rzymski akwedukt "Aqua Marcia", pod Kapitolem zaś pierwsze więzienie. Skodyfikował rzymskie obrzędy religijne i utworzył kapłańskie kolegium fecjałów (fetiales).
Następcą Ankusa był Tarkwiniusz Stary.

</doc>
<doc id="128524" url="https://pl.wikipedia.org/wiki?curid=128524" title="Chip (polski magazyn)">
Chip (polski magazyn)

CHIP – dawny miesięcznik i obecny portal internetowy zajmujący się tematyką informatyczną i nowymi technologiami. Pierwsze (drukowane) wydanie ukazało się w kwietniu 1993, ostatnie 5 kwietnia 2017 roku.
Magazyn początkowo wydawany był przez Phoenix Intermedia, następnie Vogel Publishing i w końcu Burda Communications. Do czasopisma dołączana była płyta DVD. W kwietniu 2006 wydawca podjął decyzję o przeniesieniu miesięcznika z Wrocławia do Warszawy i zwolnieniu części redakcji. W styczniu 2017 roku zapowiedziano, że w kwietniu tego samego roku wydany zostanie ostatni numer magazynu, a powodem decyzji o zakończeniu wydawania pisma była spadająca sprzedaż: od 61 tys. w 2005 r. do 9 tys. w 2016 roku. 
W maju 2017 roku część dziennikarzy z redakcji miesięcznika założyła spółkę L-Space i zawarła umowę licencyjną z CHIP Holding na wydanie serwisu Chip.pl, w planach nowego właściciela znalazł się także długoterminowy cel powrotu do emisji papierowego magazynu. W lutym 2020 serwis zakończył jednak działalność. 
Portal reaktywowany został w maju 2021, nowym wydawcą stała się spółka WN Media Group, a nowym redaktorem naczelnym Sławomir Puławski.
Nakład.
Rozpowszechnianie płatne (kolor zielony), średni nakład jednorazowy (kolor zielony + niebieski).

</doc>
<doc id="128525" url="https://pl.wikipedia.org/wiki?curid=128525" title="Tarcisio Bertone">
Tarcisio Bertone

Tarcisio Bertone (ur. 2 grudnia 1934 w Romano Canavese) – włoski duchowny rzymskokatolicki, salezjanin, doktor prawa kanonicznego, arcybiskup metropolita Vercelli w latach 1991–1995, sekretarz Kongregacji Nauki Wiary w latach 1995–2002, arcybiskup metropolita Genui w latach 2002–2006, kardynał od 2003 (najpierw w stopniu prezbitera, w 2008 promowany do stopnia biskupa), sekretarz stanu Stolicy Apostolskiej w latach 2006–2013, kamerling Świętego Kościoła Rzymskiego w latach 2007–2014.
Życiorys.
Pochodzi z wielodzietnej rodziny (piąty z ośmiorga rodzeństwa). Wstąpił do zgromadzenia salezjanów, kształcił się w oratorium w Valdocco (koło Turynu), odbył nowicjat w Monte Oliveto, a 3 grudnia 1950 złożył śluby zakonne. Na Salezjańskim Wydziale Teologicznym w Turynie obronił licencjat, a w Papieskim Athenaeum Salezjańskim w Rzymie pracę doktorską z prawa kanonicznego poświęconą czasom papieża Benedykta XIV. 1 lipca 1960 przyjął święcenia kapłańskie.
W 1967 został profesorem Papieskiego Athenaeum Salezjańskiego w Rzymie (przekształconego w Papieski Uniwersytet Salezjański w 1973), był m.in. dziekanem Wydziału Prawa Kanonicznego (1979–1985), wicerektorem (1987–1989), rektorem (1989–1991). Gościnnie wykładał kościelne prawo publiczne na Papieskim Uniwersytecie Laterańskim. Pracował nad reformą Kodeksu Prawa Kanonicznego i promował jego nową wersję wśród parafii włoskich. Pełnił jednocześnie obowiązki duszpasterskie w kilku rzymskich parafiach.
4 czerwca 1991 Jan Paweł II mianował go arcybiskupem Vercelli. Sakrę biskupią przyjął 1 sierpnia 1991 z rąk emerytowanego arcybiskupa Vercelli Albina Mensy. Stał na czele archidiecezji cztery lata, w czerwcu 1995 złożył rezygnację i przeszedł do pracy w Kurii Rzymskiej. Został sekretarzem Kongregacji Doktryny Wiary, papież Jan Paweł II powierzył mu zadanie ogłoszenia trzeciej tajemnicy fatimskiej. 10 grudnia 2002 został arcybiskupem Genui.
21 października 2003 został wyniesiony do godności kardynalskiej; otrzymał tytuł prezbitera S. Maria Ausiliatrice in via Tuscolana (przypisywany zazwyczaj do rangi kardynała diakona, ale wyniesiony do tytułu prezbiterskiego "pro hac vice"). W lutym 2005 był specjalnym wysłannikiem papieża w Coimbra (Portugalia) na pogrzebie siostry Łucji, ostatniego świadka objawień fatimskich.
22 czerwca 2006 został mianowany na stanowisko sekretarza stanu Stolicy Apostolskiej w miejsce emerytowanego kardynała Angela Sodano. Objął swój urząd 15 września 2006.
4 kwietnia 2007 został mianowany przez papieża Benedykta XVI kamerlingiem Świętego Kościoła Rzymskiego.
W dniach 14–16 września 2007 odwiedził Polskę: Kraków, Warszawę i Licheń, gdzie przewodniczył uroczystościom beatyfikacyjnym założyciela Marianów, o. Stanisława Papczyńskiego.
30 kwietnia 2009 był głównym konsekratorem arcybiskupa Jana Pawłowskiego w Sanktuarium Matki Bożej Królowej Męczenników w Bydgoszczy-Fordonie.
10 maja 2008 został promowany do rangi kardynała biskupa tytularnego diecezji suburbikarnej Frascati.
30 kwietnia 2009 otrzymał tytuł doktora honoris causa Katolickiego Uniwersytetu Lubelskiego, a 11 lutego 2010 roku – Papieskiego Wydziału Teologicznego we Wrocławiu. Tego samego dnia został odznaczony Krzyżem Wielkim Orderu Zasługi Rzeczypospolitej Polskiej.
11 czerwca 2012 był w Bydgoszczy w celu otwarcia Centrum Studiów Ratzingera przy uczelni KPSW, wręczono mu także tytuł "honoris causa".
W dniach 28 lutego – 13 marca 2013 roku w czasie s"ede vacante" po rezygnacji Benedykta XVI jako kamerling administrował Watykanem i Stolicą Apostolską.
31 sierpnia 2013 papież Franciszek przyjął rezygnację kardynała Bertone z funkcji sekretarza stanu (złożoną ze względu na podeszły wiek) i mianował na jego miejsce arcybiskupa Pietro Parolina. 15 października 2013 oficjalnie przeszedł na emeryturę. Abp Parolin miał objąć stanowisko 15 października, lecz ceremonia została przełożona o kilka tygodni, ze względu na operację, której arcybiskup się poddał. Po odejściu kardynała Tarcisio Bertone, a przed objęciem stanowiska przez jego następcę, funkcję tę pełnili szefowie dwóch sekcji Sekretariatu Stanu: spraw ogólnych i stosunków z państwami.
Uczestnik konklawe 2005 i konklawe 2013 roku. 2 grudnia 2014 roku skończył 80 lat i stracił prawo do udziału w konklawe.
W 2015 r. wyszło na jaw, że jego luksusowy apartament został wyremontowany z pieniędzy szpitala pediatrycznego Dzieciątka Jezus w Rzymie za kwotę ok. 200 000 euro. W 2017 roku skazano prezesa szpitala, łączna kwota defraudacji sięgała 422 000 euro.

</doc>
<doc id="128526" url="https://pl.wikipedia.org/wiki?curid=128526" title="Tarkwiniusz Stary">
Tarkwiniusz Stary

Tarkwiniusz Stary, "Lucius Tarquinius Priscus" – piąty władca Rzymu, panujący w latach 617-578 p.n.e. Pochodził z etruskiego miasta Tarquinia. Przez część historyków uważany za pierwszą postać historyczną spośród siedmiu królów rzymskich.
Pierwotnie nazywał się Lukumon, przybył do Rzymu wraz z żoną Tanakwilą za panowania króla Ankusa Marcjusza, z którym się zaprzyjaźnił. Był opiekunem królewskich synów, zdobył popularność i sam został królem. Za swojego panowania rozpoczął budowę wielkiego kanału drenażowego (Cloaca Maxima), dzięki czemu odwodnił teren, na którym powstało później Forum Romanum. Z okazji zwycięstwa nad Latynami urządził igrzyska, które przyćmiły wszystkie dotychczasowe. Od tego czasu igrzyska odbywały się co roku 13 września. Rozpoczął budowę cyrku, który po rozbudowie nazwano "Circus Maximus". Budowle rozpoczęte za jego panowania ukończył Tarkwiniusz Pyszny. Za Tarkwiniusza Starego wprowadzono do Rzymu rózgi liktorskie (fasces). Tarkwiniusz Stary został zamordowany przez synów Ankusa Marcjusza. Następcą Tarkwiniusza był Serwiusz Tuliusz.

</doc>
<doc id="128527" url="https://pl.wikipedia.org/wiki?curid=128527" title="Pączek">
Pączek

Pączek (staropol. i ) – w kuchni polskiej, wyrób cukierniczy w postaci ciasta drożdżowego z mąki pszennej, uformowanego na kształt lekko spłaszczonej, mieszczącej się w dłoni kuli i usmażonego w głębokim tłuszczu (smalcu, fryturze wołowej, oleju lub ceresie, dawniej również na klarowanym maśle) na kolor ciemnozłoty. Tradycyjnie pączki nadziewa się konfiturą lub marmoladą przed smażeniem. Współcześnie zdarzają się pączki nadziewane dopiero po usmażeniu: zazwyczaj marmoladą wieloowocową lub konfiturą różaną, rzadziej likierem, budyniem, czekoladą, a nawet twarogiem. Gotowy pączek jest zwykle lukrowany lub oprószony cukrem pudrem, może być też posypany kandyzowaną skórką pomarańczową lub polany czekoladą. Maria Śleżańska w swoim przepisie na „pączki doskonałe” zalecała posypanie ich, zaraz po usmażeniu, cukrem zmieszanym z tartą skórką cytrynową.
Wartość energetyczna jednego typowego pączka (60 g) wynosi ok. 244 kcal (tj. 406 kcal w 100 g). Rzeczywista kaloryczność pączka będzie w znacznym stopniu uzależniona od ilości tłuszczu pochłoniętego przez ciasto (stosunek kaloryczności tłuszczów do węglowodanów w jednostce masy wynosi 9:4).
Inne znaczenia: pączki można też piec albo gotować na parze lub w wodzie: zobacz więcej w artykule pyzy (danie), w sekcji „Pyzy drożdżowe”.
Historia.
Pączki były znane w starożytnym Rzymie, spożywano je podczas obchodów przełomu zimowo-wiosennego. Początkowo pączki nie były przygotowywane na słodko. Słodki pączek jest zapewne zapożyczeniem z kuchni arabskiej. Początkowo również w kuchni polskiej pączki miały postać ciasta nadziewanego słoniną, spożywanego przy zapustach. Pączki przyrządzane na słodko zaczęły występować w Polsce w XVI wieku. Kulisty kształt pączka pochodzi z XVIII wieku, gdy zaczęto używać do wypieku drożdży, przez co ciasto stało się bardziej puszyste.
Jest to jedno z najbardziej tradycyjnych ciast polskich, o których pisał Mikołaj Rej w "Żywotach człowieka poczciwego".
Jędrzej Kitowicz wspominał, że w trakcie panowania Augusta III serwowano na dworze:
Przyjęło się, że jeśli ktoś w tłusty czwartek w ogóle nie zje pączka, nie będzie się mu wiodło. W tłusty czwartek statystyczny Polak zjada 2,5 pączka, a wszyscy Polacy razem w tym czasie zjadają ich prawie 100 milionów. Dawniej, przyrządzając pączki, nadziewało się niektóre migdałem lub orzechem włoskim. Wierzono, że kto na taki trafi, będzie mieć w życiu szczęście.
Odmiany.
Na Górnym Śląsku pączki znane są pod nazwą "kreple". Nazwa ta ma dawne pochodzenie. Według wydanej w 1714 r. we Frankfurcie i Lipsku kroniki śląskiej ("Der Schlesischen Kern-Chronicke") w odrębnym śląskim języku używanym w mowie i sztuce (poezji) istniało od dawna słowo "Kraeppel". W języku niemieckim nie ma jednego określenia na taki wyrób cukierniczy, a słowo "Pfannkuchen" może oznaczać zarówno pączek, jak i naleśnik.
W innych krajach pączki różnią się nieco od polskich. Różnica ta wynika z używania specjalnej mąki i trochę innego sposobu smażenia w tłuszczu. Np. smaży się je tylko kilkadziesiąt sekund, dzięki temu tłuszcz nie wsiąka do środka. W ten sposób są smażone "Berliner Pfannkuchen", mniej tłuste pączki niemieckie, znane też w Portugalii jako "Bolas de Berlim", Francji "Boule de Berlin", a "Berliininmunkki" w Finlandii. W Rosji ich nazwa "пончики" – "poncziki" jest najbardziej zbliżona do stosowanej w Polsce. W Izraelu przygotowuje się "sufganija (hebr.: סופגנייה; liczba mnoga, sufganiot: סופגנייות)", które są podobne do niemieckiego wariantu. A węgierskie "farsangi fánk" są bez nadzienia, bo podaje się je osobno, obok na talerzu.
W kulturze amerykańskiej pączki są znane jako "doughnuts" ("donut") i mają kształt zbliżony do torusa („oponki”). Mniejsze, kuliste pączki zwane są "doughnut holes". Pączki, jakie znamy w Polsce, występują pod nazwami: "paczki", czasem też "pączki" lub "poonchki" (liczba mnoga: "paczkis"/"pączkis"/"poonchkis"). W Wielkiej Brytanii pączki są dostępne w formie zbliżonej do pączków polskich lub amerykańskich "doughnuts".

</doc>
<doc id="128530" url="https://pl.wikipedia.org/wiki?curid=128530" title="Tabela przestawna">
Tabela przestawna

Tabela przestawna (terminologia polska w arkuszu LibreOffice Calc i Microsoft Excel; ang. "Pivot Table") – narzędzie analityczne arkusza kalkulacyjnego pozwalające filtrować, wybierać, przestawiać kolumny i wiersze z danymi w arkuszu kalkulacyjnym, aby uzyskać wynikowy, odmienny, bardziej przejrzysty i użyteczny od pierwotnego (źródłowego) układ danych, bez naruszania oryginalnej źródłowej tabeli lub tabel. Zazwyczaj tabela przestawna jest generowana przez arkusz kalkulacyjny w odrębnej zakładce, na podstawie wprowadzonych w oknie dialogowym poleceń użytkownika, i może być automatycznie aktualizowana, gdy zmieniane są dane źródłowe.
Technika ta umożliwia uzyskanie informacji niewidocznych na ogół w skomplikowanym i wielowymiarowym, oryginalnym układzie tabeli (tzw. danych źródłowych) i sprawienie, że są one bardziej czytelne dla użytkownika. Dzięki temu technika tabel przestawnych 
W arkuszu OpenOffice Calc podobna funkcja nosi nazwę pilot danych.

</doc>
<doc id="128531" url="https://pl.wikipedia.org/wiki?curid=128531" title="Siedmiu królów rzymskich">
Siedmiu królów rzymskich

Siedmiu tzw. królów rzymskich – według tradycji (utrwalonej w czasach Oktawiana Augusta w pracach historycznych Liwiusza i Dionizjusza z Halikarnasu oraz w dziełach poetyckich) pierwsi władcy starożytnego Rzymu. Współcześni historycy uważają Romulusa za postać legendarną. Stanowisko króla noe przynależy do tego okresu historycznego, ale mimo to są jednak historycy skłonni uznać historyczność następnych władców rzymskich jako tzw. „Królów”, a zwłaszcza trzech ostatnich władców pochodzenia etruskiego. Daty założenia Rzymu i wypędzenia Tarkwiniusza (753–509) zamykają w tradycji okres zwany "Regnum Romanum."

</doc>
<doc id="128532" url="https://pl.wikipedia.org/wiki?curid=128532" title="Orania">
Orania

Księstwo Oranii (pot. Orania; nazwa od miasta Orange) – lenno króla Francji, początkowo hrabstwo, a od 1171 księstwo. Rządzone było przez przedstawicieli różnych rodów, nazywanych od nazwy księstwa orańskimi. Przedstawiciele ostatniego z tych rodów (dynastia Orańska-Nassau) byli w XVI i XVII wieku m.in. namiestnikami różnych prowincji niderlandzkich. W 1702 wygasła starsza linia orańska owego rodu na Wilhelmie III. W 1712 król Ludwik XIV uznał Oranię za lenno francuskie i mianował jego władcą Ludwika Armanda II, księcia Conti. Księstwo w pokoju utrechckim utrzymało się przy Francji, a tytuł przypadł królowi Prus Fryderykowi Wilhelmowi I. Tytuł zatrzymali też przedstawiciele rodu orańskiego. Od 1702 roku, począwszy od Jana Wilhelma Friso zachowali tytularną godność księcia Oranii.
Gdy powstało Królestwo Niderlandów tytuł księcia Oranii stał się godnością nadawaną następcy tronu.

</doc>
<doc id="128535" url="https://pl.wikipedia.org/wiki?curid=128535" title="Anna Komnena">
Anna Komnena

Anna Komnena (ur. 1 grudnia 1083, zm. między 1153–1155) – autorka "Aleksjady", dzieła opisującego panowanie jej ojca, cesarza Bizancjum Aleksego I Komnena.
Anna była pierworodną córką cesarza Aleksego I Komnena i Ireny Dukeny. Zaręczona po urodzeniu z Konstantynem Angelosem Dukasem, była zrazu przeznaczona do objęcia władzy po ojcu. Po przyjściu na świat jej brata Jana, zaręczyny zostały zerwane. W wieku trzynastu lat została wydana za wiernego współpracownika cesarza Nicefora Bryenniosa. Po śmierci ojca w 1118 roku, wspólnie z matką, podjęła próbę obalenia rządów brata i wyniesienia na tron swego męża. Po wykryciu spisku została wraz z matką osadzona w klasztorze. W okresie pobytu w klasztorze skupiła wokół siebie grono uczonych i pisarzy. Po śmierci męża w 1137 roku, podjęła się kontynuacji rozpoczętego przezeń dzieła opisu panowania Aleksego I Komnena. Jej praca, której nadała tytuł "Aleksjada", należy do wybitnych osiągnięć historiografii bizantyńskiej.
Życiorys.
Młodość.
Anna była pierworodną córką Aleksego I Komnena, cesarza bizantyńskiego (1081–1118), oraz Ireny Dukeny. Urodziła się w czasie wojny jej ojca z Normanami, 1 grudnia 1083 roku. Poród odbył się w sali pałacowej zwanej Purpurową (gr. Πορφυρα), przysługiwał jej więc tytuł "księżniczki urodzonej w purpurze" ("Porphyrogenety"). Wkrótce po urodzeniu została zaręczona z Konstantynem Angelosem Dukasem, ojciec wypełnił w ten sposób zobowiązania wobec wpływowego rodu Dukasów. Jako następczyni tronu, wraz z przyszłym mężem była wymieniana w aklamacjach, przysługiwało jej prawo noszenia diademu cesarskiego. Do ósmego roku życia wychowywała się wedle bizantyńskiego zwyczaju w pałacu swojej przyszłej teściowej Marii. Zdobyła bardzo rozległe wykształcenie w zakresie historii, geografii, filozofii i literatury, retoryki, teologii, prawa kanonicznego, matematyki, medycyny. Doskonale poznała Biblię, jak i klasyków greckiej literatury: poematy Homera, traktaty Arystotelesa, dialogi Platona, "Dzieje" Herodota, "Wojnę peloponeską" Tukidydesa, "Mowy" Demostenesa, dzieła Polibiusza, Plutarcha, Porfiriusza, Teofilakta Symokatty, Michała Psellosa. Płakała nad tragediami Sofoklesa i Eurypidesa, nie stroniła też od komedii Arystofanesa. W tajemnicy czytała lirykę starogrecką, która na dworze Komnenów uchodziła za niemoralną ze względu na treści erotyczne.
Kiedy miała cztery lata, urodził się jej brat, Jan, w którym cesarz Aleksy upatrzył sobie następcę. Narzeczonemu Anny, Konstantynowi Dukasowi odebrano insygnia władzy cesarskiej, a zaręczyny zerwano. Konstantyn zresztą wkrótce zmarł. A Anna skoro tylko ukończyła trzynaście lat została wydana za Nicefora Bryenniosa (1097). Nicefor otrzymał tytuł cezara, a Anna – cezarissy. Mieli czworo dzieci: Aleksego, Jana, Irenę i jeszcze jedną córkę.
Walka o tron.
Wraz z matką, cesarzową Ireną Dukeną, próbowała wpłynąć na ojca, aby uczynił następcą na tronie jej męża kosztem brata Jana II. Choniates opowiada jak Irena wychwalała zalety męża Anny, jednocześnie piętnując zły charakter i obyczaje syna Jana. Cesarz puszczał jej słowa mimo uszu, a raz miał nawet powiedzieć, że stałby się pośmiewiskiem Rzymian, gdyby przekazał tron nie własnemu synowi, tylko "temu Macedończykowi". Czasami z kolei udawał, że zastanawia się nad słowami żony i głęboko je rozważa. Jan, wiedząc o nieprzychylności matki, wszedł w tajemnicy przed nią do komnaty konającego ojca w klasztorze Mangana, upadł przed ojcem na kolana i dyskretnie zdjął mu z palca pierścień z pieczęcią. Za zgodą ojca udał się następnie do Wielkiego Pałacu, gdzie został koronowany przez patriarchę. Kiedy matka dowiedziała się o tym przywołała do siebie Jana i namawiała go, by zrzekł się władzy. Jako że nic nie wskórała u niego udała się do Bryenniosa, by przejął władzę siłą. Wreszcie udała się do łoża męża, by oskarżyć przed nim syna, że jeszcze za życia ojca objął władzę i zmierza do buntu. Nadzieje stronnictwa Anny ostatecznie się nie zrealizowały. Działający energicznie Jan, przy pomocy brata Izaaka, zdołał opanować Wielki Pałac i został proklamowany cesarzem 16 sierpnia 1118 roku.
Spisek.
W rok po śmierci Aleksego Anna stanęła na czele spisku zawiązanego w celu zamordowania i obalenia nowego cesarza i osadzenia na tronie swego męża Nicefora Bryenniosa. Mąż podchodził sceptycznie do jej działań, lojalny wobec Jana II Komnena. W decydującej chwili zwyczajnie uciekł. Nicetas Choniates, jedyne źródło informacji o tym sprzysiężeniu, informuje, że Anna w niewybrednych słowach wyrzucała potem mężowi słabość charakteru. Współczesny Annie, Konstantyn Manasses porównywał ją nie bez powodu z egipską Kleopatrą. Po wykryciu spisku cesarz poniechał zemsty na zamachowcach. W 1118 roku Anna została wraz z matką i siostrą Eudokią pozbawiona majątku i zmuszona do zamknięcia się w klasztorze Matki Boskiej Niepokalanej w północno-zachodniej części Konstantynopola, który ufundowała jej matka Irena. Nicefora Bryenniosa, jako bierną ofiarę manipulacji żony i teściowej, cesarz zatrzymał przy sobie w pałacu. Dzięki tym wydarzeniom miała powstać "Aleksjada" dzieło historyczne, które zapewniło Annie sławę dziejopisarza bizantyńskiego.
Ostatnie lata.
Ostatnie lata życia Anna spędziła w komnatach przylegających do wspomnianego klasztoru. Jej odosobnienie nie mogło być zupełne skoro w latach 1146-1147 znakomity uczony bizantyński Jan Tzetzes pisał do niej z prośbą o wzięcie go w obronę przed heretykiem z Adrianopola, Turichem. Nie przeszkadzało to Annie skarżyć się na odosobnienie i nienawiść żywioną do niej na dworze cesarskim. W klasztorze skupiła wokół siebie grono uczonych i pisarzy. To właśnie w jej kręgu powstały w tym czasie komentarze do Arystotelesa Michała z Efezu i Eustracjusza z Nicei. W gronie tym Anna oddawała się lekturze dramatu starogreckiego i literatury greckiej w ogóle, a także pisaniu swego dzieła historycznego. W 1137 roku doszła ją w klasztorze wiadomość o śmierci męża. Tuż przed śmiercią została mniszką. Zmarła w zupełnym zapomnieniu, za panowania kolejnego cesarza Manuela II, między rokiem 1153 a 1155, przeżywszy około 70 lat. Już przez swoich współczesnych została uznana za najbardziej wykształconą kobietę w Bizancjum.
Dzieło.
Źródła i treść.
Zamknięta w klasztorze ujście dla swej energii znalazła w pracy dziejopisarskiej. Zapewne zainspirowana niedokończonym dziełem historycznym swojego męża Nicefora Bryenniosa, opisała klasyczną greką dzieje panowania ojca. Utworowi swemu, wzorując się na "Iliadzie" Homera, nadała tytuł "Aleksjada". Dzieło rozrosło się ogromnie w trakcie pisania, zajmując 15 ksiąg. Do pierwszych 10 rozdziałów księgi pierwszej, obejmujących lata 1070–1079, Anna wykorzystała "Materiały historyczne" męża. Pozostała część "Aleksjady" jest pracą w pełni oryginalną opartą na dokumentach, własnych obserwacjach i wypowiedziach dostojników bizantyńskich.
Anna miała dostęp do wielu dokumentów, znała oficjalną korespondencję ojca, bulle i traktaty. Wiele usłyszała, jak pisze od rodziców. Korzystała też z autorów zachodnich, co pozwala przypuszczać, że znała również łacinę. Oprócz wartościowych przekazów historycznych, jej dzieło zawiera wiele opowiadań anegdotycznych, jak na przykład historia o Boemundzie, który ze strachu przed Bizantyńczykami podróżował w trumnie, w której dla niepoznaki umieszczono też rozkładającego się koguta. Anegdotycznie opisała również dojście do władzy Roberta Guiscarda. Nie wykazywała szczególnej troski o chronologię, choć myliła się najwyżej o dwa lata.
Anna pozostawiła w "Aleksjadzie" dokładny opis walk toczonych przez ojca z Normanami w latach 1081–1085 i 1107–1108. Bardzo wnikliwie zrelacjonowała też w księdze dziesiątej i jedenastej losy I krucjaty, motywacje jej przywódców i prostych uczestników, dążących do oswobodzenia grobu Chrystusa. Anna przedstawiła w "Aleksjadzie" stosunki ojca z Wenecją, Henrykiem IV, papieżami, księstwami łacińskimi, powstałymi na wschodzie w wyniku I wyprawy krzyżowej. Nie pominęła również zagadnień związanych z polityką Aleksego wobec sułtanatów Rumu i Nikei oraz stosunków z Wołochami, Kumanami, Uzami, Raszką i Zetą. Niewiele miejsca poświęciła sprawom gospodarczym, bardziej interesowały ją problemy religijne i intrygi dworskie.
Postać Aleksego.
Obraz Aleksego jest w "Aleksjadzie" w zasadzie zawsze taki sam – Anna przedstawiła ojca jako mądrego cesarza, surowego wobec wrogów, dobrotliwego i łaskawego wobec błądzących. Mimo że Anna zobowiązała się mówić tylko prawdę, "gotowa w razie potrzeby zganić ojca", nigdzie, w całym jej dziele, nie ma miejsca, w którym wyraziłaby się o nim źle lub oceniła go surowo, nawet wówczas, gdy skazał na męki przywódcę bogomiłów Bazylego. Idealizowała zresztą Aleksego, nie tylko ze względów sentymentalnych, powodowana uczuciami i wspomnieniami. Idealny portret ojca miał też być wzorem dla jego syna Jana i wnuka Manuela, następców, którzy, zdaniem Anny, nie dorośli do kontynuowania jego dzieła.
Okres wczesnej młodości życia Aleksego wypełniają czysto literackie, udramatyzowane opisy jego walk i bohaterskich czynów, mające sugerować czytelnikowi, że od wczesnych lat był on niejako przeznaczony do objęcia władzy w Cesarstwie. Z chwilą wstąpienia Aleksego na tron, Anna usunęła go na drugi plan, w taki jednak sposób, by czytelnik odczuwał, że pozostaje on nadal główną siłą sprawczą kształtującą dzieje państwa. Postać Aleksego powraca ponownie na karty utworu dopiero pod koniec ostatniej księgi, spinając klamrą poświęcone cesarzowi dzieło.
Kompozycja.
Materiał opowiadania Anna Komnena podaje zgodnie z tradycją przyjętą w kronikarstwie bizantyńskim w układzie rocznym, lubuje się jednak w dygresjach i opowiadaniach pobocznych, które stanowią cechę charakterystyczną jej metody pisarskiej. Od dygresji powraca do głównego wątku dzieła za pomocą zgrabnych apostrof w rodzaju: „Ale rumak historii zboczył z głównej drogi, skierujmy go więc do poprzedniego biegu, gdyż stał się niesforny”.
Kompozycja Aleksjady jest zwarta, urozmaicona dygresjami, obrazami wydarzeń rozgrywających się w tym samym czasie gdzie indziej. Autorka przedstawia je w sposób dramatyczny, bądź kontrastowy. Epizody rozrastają się niekiedy w dłuższe, bardzo zajmujące „nowele”, jak opowiadanie o przeprawie Boemunda do Italii w 1105 roku, czy o męczeństwie bogomiła Bazylego.
Anna pisała "Aleksjadę" jednym ciągiem, bez dłuższych przerw. W końcowej partii dzieła, w konsekwencji tego, uwidacznia się pewien pośpiech. Autorka rezygnuje ze szczegółowego relacjonowania faktów, jakby zmęczona wieloletnią pracą. W tekście występują niekonsekwencje, przeciwstawne twierdzenia, wymagające uzupełnienia czy niezrealizowane zapowiedzi powrotu do poruszonego tematu.
Cechą charakterystyczną pisarstwa Anny Komneny jest też wprowadzenie osoby autorki na karty opowieści. Autorka pozwala towarzyszyć czytelnikowi w pisaniu przez nią dzieła, w śledzeniu jej osobistych nieszczęść. Opowiada jakim ciosem była dla niej niespodziewana śmierć męża: "Gdy doszłam do tego miejsca, dostaję zawrotów głowy, oczy wypełniają mi się strumieniami łez". W innym miejscu zauważa: "Opowiadania o moich nieszczęściach [...] może poruszą do łez słuchacza, może wzbudzą współczucie nie tylko u istot obdarzonych uczuciem". Czasami niespodziewanie daje znać o sobie, jak chociażby uwagą: "Kiedy myślę o tym, przychodzi mi chęć do śmiechu. Uśmiech pojawia mi się na ustach, gdy wodzę piórem przy świetle lampy".
Charakterystyka postaci.
Anna w znakomity sposób charakteryzuje postaci działające na kartach jej opowieści, choć porusza się w ramach obowiązującej w tym zakresie tradycji bizantyńskiej. Wybitne jednostki – cesarze, wodzowie – są u niej zawsze znakomitymi mówcami, bohaterami i koniecznie obrońcami wiary chrześcijańskiej. Ponieważ bohaterstwo cechuje jedynie ludzi ze znakomitych rodów, Anna nieodmiennie wyraża zdziwienie, gdy heroicznego czynu dokonuje jakiś człowiek z gminu. Kobiety, matki, żony z rodu cesarskiego przedstawia jako istoty skromne, kochające i oddane. Wrogów Cesarstwa odmalowuje w czarnych barwach. Łacinnicy zawsze pragną zła, są przewrotni i zmienni, jak bohaterowie z tragedii Eurypidesa. Zgodnie z antycznymi teoriami literackimi harmonizuje też charaktery złych postaci z ich wyglądem zewnętrznym. Poruszając się po wyznaczonym w ten sposób terenie Anna potrafi wyposażyć swych bohaterów w indywidualne cechy wewnętrzne i zewnętrzne. Cesarza Aleksego i jego brata Izaaka porównuje do Orestesa i Pyladesa. Aleksy jest zawsze bohaterem nieustraszonym jak Herakles lub Aleksander Wielki, a jednocześnie jest męczennikiem sprawy, której się poświęcił, człowiekiem znoszącym swój los z chrześcijańską pokorą.
Język i styl.
Aleksjada została napisana językiem starogreckim – dialektem attyckim, który Anna Komnena opanowała w stopniu niemal doskonałym. Na co dzień jednak mówiła średniowiecznym językiem greckim, który rozwinął się na drodze naturalnej ewolucji i bliższy był już w tym czasie nowogreckiemu niż językowi klasycznemu, czy nawet kojne greckiej, z której się wywodził. Mówiono nim również w pałacu cesarskim, o czym świadczą cytowane przez Annę nazwy w języku potocznym, na przykład Uzów, od których wyprowadzała etymologię jeziora Ozolimne, czy przytoczony przez nią ludowy wiersz recytowany na ulicach Konstantynopola w związku z ucieczką Aleksego ze stolicy. Posługując się sztucznym językiem, Anna musiała się więc z konieczności borykać z jego ograniczeniami: ze zbyt małym zasobem słów, ze zmianami znaczeń słów, których zakres znaczeniowy z upływem wieków zawęził się, poszerzył, albo zgoła przesunął. Prowadziło to do licznych niekonsekwencji stylistycznych, frazeologicznych, a nawet gramatycznych z punktu widzenia greki klasycznej. Anna nie rozróżniała między czasownikami prostymi i złożonymi, nadużywając złożonych, chętniej posługiwała się stroną medialną niż aktywną czasowników, używając jej jako aktywnej. Podmiot w mianowniku liczby mnogiej rodzaju nijakiego stale łączyła z orzeczeniem w liczbie mnogiej, zamiast pojedynczej. W zdaniach pobocznych tryb życzący (optativus) mieszała z warunkowym. Konstrukcję "genetivus absolutus" odnosiła do podmiotu lub przedmiotu zdania. Zaimków wskazujących używała w funkcji zaimków zwrotnych bądź odwrotnie. Przyimków „do”, „w” ("ejs", "en") używała wymiennie, w sposób charakterystyczny dla ówczesnego języka mówionego.
Charakterystyczne dla stylu Anny jest opuszczanie orzeczeń, duże nagromadzenie synonimów, metafor, superlatywów, porównań zaciemniających miejscami sens wypowiedzi, długie dygresje. Cytaty ze swych ulubionych pisarzy i poetów Anna przytaczała z pamięci, popełniając czasami omyłki. Starając się utrzymać w normach języka klasycznego, czyniła czasami, jakby mimo woli, ustępstwa na rzecz języka żywego, określając raz Turków starożytnym termem Persów, to znów posługując się ich rzeczywistą nazwą; bardzo rzadko używała też na oznaczenie Dunaju starożytnej nazwy „Ister”. Porównania bardzo chętnie czerpała z "Iliady" i "Odysei" lub ze "Starego Testamentu". Po wzory literackie sięgała do Arystotelesa, Tukidydesa, widać w jej stylu również wpływ lektury Jana Epifanijczyka i Teofilakta Symokatty. Wyraźnie nawiązuje do "Materiałów historycznych" Nicefora Bryenniosa, "Kontynuacji" Skylitzesa, "Historii" Michała Attaliatesa i "Kroniki" Michała Psellosa.
Recepcja.
"Aleksjada" była chętnie czytana już za życia autorki, ale z uwagi na długość dzieła, starano się o jego skrócenie. Skrót dzieła ("Epitomé") zachował się do czasów obecnych. Dla uprzystępnienia utworu mniej wykształconemu czytelnikowi, w XVIII wieku dokonano jego częściowej parafrazy w języku ludowym. To ona właśnie doczekała się jako pierwsza druku. O poczytności "Aleksjady" świadczy też kilka zachowanych rękopisów, z których dwa w najlepszym stanie pochodzą z XII stulecia.
Pomimo stronniczości w przedstawieniu jej głównego bohatera i poważnych błędów w chronologii "Aleksjada" jest nadal podstawowym źródłem do historii Bizancjum opisywanego w niej okresu. Jest również ważnym źródłem do historii pierwszej wyprawy krzyżowej. W szczególności pozwala na przyjrzenie się krucjacie mającej niemały wpływ na politykę cesarstwa z bizantyńskiego punktu widzenia.

</doc>
<doc id="128536" url="https://pl.wikipedia.org/wiki?curid=128536" title="Lucius Tarquinius Superbus">
Lucius Tarquinius Superbus



</doc>
<doc id="128537" url="https://pl.wikipedia.org/wiki?curid=128537" title="Servius Tullius">
Servius Tullius



</doc>
<doc id="128538" url="https://pl.wikipedia.org/wiki?curid=128538" title="Kulik mniejszy">
Kulik mniejszy

Kulik mniejszy ("Numenius phaeopus") – gatunek średniej wielkości ptaka brodzącego z rodziny bekasowatych (Scolopacidae). Nie jest zagrożony wyginięciem.
Podgatunki i występowanie.
Kulik mniejszy zamieszkuje w zależności od podgatunku:
Część autorów, m.in. IOC, wydziela podgatunki północnoamerykańskie ("rufiventris" i "hudsonicus") do odrębnego gatunku o nazwie kulik kanadyjski ("Numenius hudsonicus").
Status i ochrona.
Międzynarodowa Unia Ochrony Przyrody (IUCN) uznaje kulika mniejszego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, zawiera się w przedziale 1,0–2,3 milionów osobników. Trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="128539" url="https://pl.wikipedia.org/wiki?curid=128539" title="Serwiusz Tuliusz">
Serwiusz Tuliusz

Serwiusz Tuliusz, "Servius Tullius" – szósty król Rzymu w latach 578-534 p.n.e. Następca Tarkwiniusza Starszego. Jego córka Tulia była żoną Tarkwiniusza Pysznego. Był prawdopodobnie uzurpatorem o nieznanym pochodzeniu.
Według Liwiusza dokonał podziału społeczeństwa według posiadanego przez nich majątku (w przeciwieństwie do Solona w Atenach, który podzielił społeczeństwo według ich dochodu), co oznaczało także odejście od systemu rodowego. Oznaczało to, że najbogatsi mieli najwięcej praw. Zmodyfikował także okręgi wyborcze. Każda klasa majątkowa otrzymała odpowiedni okrąg (centuria), który miał jeden głos.
Głosowanie zaczynała pierwsza klasa majątkowa, jeżeli głosowała jednogłośnie, decyzja zapadała bez głosowania kolejnych klas majątkowych. Istniała także tzw. "Centuria praerogativa", czyli głosowanie sondażowe przed wyborami właściwymi.
Nowy system głosowania miał także wpływ na wojsko. Każdy okrąg (centuria) wystawiał 100 żołnierzy. Obywatele zbroili się sami. I klasa majątkowa wystawiała 80 centurii żołnierzy ciężkozbrojnych i 18 centurii jazdy ekwickiej. II-IV wystawiały piechotę lekkozbrojną, V klasa zwolniona była ze służby wojskowej, musiała za to służyć jako pomoc (kucharze, trębacze). Nowy podział nie zlikwidował zgromadzeń kurialnych, lecz miały one jedynie zadania religijne. Zgromadzenia centurialne odbywały się poza Rzymem na Polu Marsowym – ponieważ było to zgromadzenie wojskowe, należało zapobiec w ten sposób zamachom stanu.
Za swojego panowania zarządził pierwszy spis ludności, wyniósł on 80 tysięcy obywateli.
Włączył do terytorium Rzymu wzgórza Eskwilin, Kwirynał i Wiminał.
Następcą Serwiusza był Tarkwiniusz Pyszny.

</doc>
<doc id="128540" url="https://pl.wikipedia.org/wiki?curid=128540" title="Serwiusz Tulliusz">
Serwiusz Tulliusz



</doc>
<doc id="128543" url="https://pl.wikipedia.org/wiki?curid=128543" title="Andrzej Szeptycki">
Andrzej Szeptycki

Andrzej Szeptycki OSBM, właściwie hrabia Roman Maria Aleksander Szeptycki (ukr. Андрей Шептицький, ur. 29 lipca 1865 w Przyłbicach, zm. 1 listopada 1944 we Lwowie) – duchowny greckokatolicki, w latach 1899–1900 biskup stanisławowski, w latach 1900–1944 arcybiskup metropolita lwowski i halicki, biskup kamieniecki. Czcigodny Sługa Boży Kościoła katolickiego.
Dzieciństwo i młodość.
Był synem hrabiego Jana Kantego Remigiana Szeptyckiego (1836–1912) i Zofii Ludwiki Cecylii Konstancji Szeptyckiej, hrabianki Fredro (1837-1904), córki Aleksandra Fredry.
Ochrzczony w obrządku rzymskokatolickim został w kościele pw. św. Trójcy w Bruchnalu. Jesienią 1879 rozpoczął naukę w klasie V gimnazjum św. Anny w Krakowie. W 1883 ukończył gimnazjum, 1 października 1883 rozpoczął jednoroczną służbę wojskową w armii Austro-Węgier, w pułku huzarów w Krakowie. Po ukończeniu służby studiował prawo na Uniwersytecie Jagiellońskim w Krakowie, następnie we Wrocławiu (od 23 października 1884 do 28 stycznia 1886), gdzie obronił doktorat w 1888.
Jesienią 1886 wyjechał do Rzymu, uzyskując audiencję u papieża Leona XIII. Jesienią i zimą 1887 podróżował po Imperium Rosyjskim, gdzie spotkał się m.in. z Władimirem Sołowjowem i Wołodymyrem Antonowyczem, tej samej zimy powtórnie wyjechał do Rzymu.
Rodzina.
Pierwsza wzmianka o protoplaście rodu – Fiodorze z Szeptyc, pochodzi z 1469, kiedy to Kazimierz Jagiellończyk, wracając ze Lwowa, potwierdził w Gródku jemu oraz jego bratankom Fiodorowi, Hlebowi i Sieńce dziedziczne posiadanie wsi Szeptyce, Woszczańce i Kanafosty.
W XVIII wieku Bazyli, Atanazy i Leon Ludwik Szeptycki sprawowali kolejno w latach 1708–1779 posługę biskupa ordynariusza lwowskiego obrządku greckokatolickiego, Atanazy Szeptycki był fundatorem, Leon Szeptycki mecenasem archikatedry Świętego Jura we Lwowie.
W 1871 Jan Kanty Szeptycki został dopuszczony do austriackiego dziedzicznego tytułu hrabiowskiego.
Andrzej Szeptycki był spokrewniony z Wiśniowieckimi i Ledóchowskimi, po ojcu nosił tytuł hrabiego. Był w ówczesnej polskiej opinii publicznej postacią kontrowersyjną. Skomplikowane były dzieje rodziny Szeptyckich, w której istniała polsko-ukraińska świadomość narodowa.
Oto kilka przykładów:
Kariera duchowna.
2 czerwca 1888 wstępując do nowicjatu bazylianów w Dobromilu porzucił życie świeckie. 1 lipca 1888 przyjął podczas obłóczyn imię zakonne "Andrej". Po krótkim stażu zakonnym został wysłany w czerwcu 1891 przez generała zakonu bazylianów na Bukowinę, do monasteru w Białokiernicy w celu przeprowadzenia istotnych reform w tamtejszych klasztorach unickich. Po wykonaniu tego zadania wraca do Galicji opromieniony sławą "organizatora o europejskim formacie". W 1890 – jeszcze przed święceniami kapłańskimi – został przeorem. Śluby zakonne złożył w monasterze w Krystynopolu 11 sierpnia 1892, zaś 3 września w Przemyślu został wyświęcony przez biskupa Juliana Pełesza (prymicja odbyła się 11 września w Przyłbicach).
2 lutego 1899 mianowany biskupem ordynariuszem stanisławowskim (sakrę przyjął 13 września 1899), gdzie prowadzi żywe kontakty z moskalofilami.
31 października 1900 został mianowany przez papieża Leona XIII metropolitą halicko-lwowskim (urząd objął 17 stycznia 1901).
Był rzecznikiem idei zjednoczenia prawosławia z grekokatolicyzmem, a także zjednoczenia wszystkich Ukraińców w jednym obrządku. Od 1903 przez kilka lat prowadził korespondencję z prawosławnym arcybiskupem wołyńskim i żytomierskim Antonim (Chrapowickim), w toku której obydwaj hierarchowie usiłowali przekonać się wzajemnie do dogmatycznych racji swoich wyznań.
Działalność religijna i polityczna w Galicji i II Rzeczypospolitej.
W Galicji.
W latach 1901–1914 był posłem na Sejm Krajowy Galicji i wicemarszałkiem izby do początku 1912, zastąpiony przez Kostiantyna Czechowycza. W latach 1903–1914 członek Izby Panów Reichsratu Przedlitawii w Wiedniu. Od tego czasu konsultowano z nim wszystkie ważniejsze wydarzenia ukraińskiego życia politycznego Galicji Wschodniej. Przyczynił się do założenia w 1900 we Lwowie pisma "Mołoda Ukrajina". Założył we Lwowie Ukraińskie Muzeum Narodowe. W 1908 roku Szeptycki w zdecydowany sposób potępił zabójstwo polskiego namiestnika Galicji, Andrzeja Potockiego, dokonane przez ukraińskiego studenta Myrosława Siczynskiego. Metropolita wspierał porozumienie polsko-ukraińskie w Galicji, którego konsekwencją miała stać się przygotowywana demokratyzacja ordynacji wyborczej do Sejmu Krajowego Galicji. Na przeszkodzie realizacji tych zamierzeń stanął wybuch I wojny światowej. W 1914 r. został odznaczony Orderem Korony Żelaznej I klasy.
I wojna światowa.
Z wybuchem I wojny światowej metropolita Szeptycki wiązał duże nadzieje na rozszerzenie grekokatolicyzmu na wschód, jak również na położenie fundamentów pod przyszłą unifikację religijną i polityczną narodu ukraińskiego.
We wrześniu 1914 został aresztowany przez okupujących Lwów Rosjan, następnie internowany – oficjalnie za uprawianie prozelityzmu wśród prawosławnych. Aresztowanie spowodowało znaczny wzrost jego popularności w kręgach ukraińskich.
Rosyjski gubernator wojenny Galicji hr. Gieorgij Bobrinski, próbując realizować politykę rusyfikacji Galicji Wschodniej, dokonał jednocześnie masowych aresztowań ukraińskich działaczy narodowych i społecznych, dokonując ich zsyłki w głąb Imperium Rosyjskiego. Bobrinski wprowadził na terenie okupowanym podział na gubernie, zamknął szkoły z Uniwersytetem Lwowskim na czele, sprowadził prawosławnego biskupa Eulogiusza (Gieorgijewskiego) i mianował go administratorem Cerkwi na terenach okupowanych.
Metropolita Szeptycki był najbardziej prominentnym zesłańcem. Deportowany do Kijowa, po zwycięstwie rewolucji lutowej w Rosji i obaleniu caratu zwolniony z aresztu domowego przez Aleksandra Kiereńskiego. Wyjechał wtedy do Piotrogrodu na rozmowy z demokratycznym rządem rosyjskim, dotyczące statusu Ukrainy Naddnieprzańskiej. Po powstaniu Ukraińskiej Centralnej Rady metropolita powrócił do Kijowa na rozmowy z przedstawicielami Rady o koordynacji działań na rzecz niepodległości Ukrainy i zjednoczenia narodowego. Uzyskał z kolei od nich zapewnienie, że kościół greckokatolicki odegra doniosłą rolę w budowie ukraińskiej państwowości.
Po rozmowach w Kijowie metropolita, poprzez neutralne: Szwecję i Danię, następnie Niemcy powrócił do Austro-Węgier, gdzie został przyjęty na audiencji przez cesarza Karola I. Planował wyjazd do Stolicy Apostolskiej, jednak władze Włoch, będących w stanie wojny z Austro-Węgrami, wskutek protestów dyplomacji francuskiej i rosyjskiej odmówiły mu pozwolenia na wjazd. Wrócił do Lwowa 10 września 1917 i skoncentrował się na odbudowie ukraińskiego życia religijnego. Po podpisaniu 9 lutego 1918 w Brześciu traktatu pokojowego między Państwami Centralnymi a Ukraińską Republiką Ludową, którego metropolita Szeptycki był zagorzałym zwolennikiem, wyjechał do Wiednia, gdzie 28 lutego 1918 wygłosił w Izbie Panów wystąpienie, w którym odwołał się do prawa samostanowienia i samookreślenia narodów, powołując się na ogłoszone 8 stycznia 1918 "czternaście punktów Wilsona".
Zachodnioukraińska Republika Ludowa, wojna polsko-ukraińska i wojna polsko-bolszewicka.
Już 1 listopada 1918 rano metropolita został poinformowany przez ukraińskich oficerów o przejęciu władzy we Lwowie i proklamowaniu niepodległej państwowości ukraińskiej w Galicji Wschodniej (od 14 XII 1918 – Zachodnioukraińskiej Republiki Ludowej). Został posłem Ukraińskiej Rady Narodowej ZURL jako członek Izby Panów.
W obliczu konfliktu polsko-ukraińskiego Andrzej Szeptycki opowiedział się po stronie ukraińskiej. Za tą decyzją stało jego samookreślenie narodowe i wizja, że poprzez utworzenie niepodległej Ukrainy uda się zjednoczyć Cerkiew prawosławną na Ukrainie z Cerkwią Greckokatolicką. W całej metropolii halicko-lwowskiej odprawiono nabożeństwa w intencji narodu i państwa ukraińskiego, we Lwowie metropolita celebrował je 3 listopada. Zarówno hierarchia greckokatolicka, jak i rzymskokatolicka, udzieliły poparcia przeciwnym stronom konfliktu, jednak współpracowały ze sobą, jeśli chodzi o starania o uwolnienie aresztowanych duchownych czy humanitarne prowadzenie działań zbrojnych. Metropolici: rzymskokatolicki (abp Józef Bilczewski) i greckokatolicki (abp Andrzej Szeptycki) wydali wspólne odezwy: 16 listopada – w sprawie zaprzestania walk i 14 grudnia – o wymianę jeńców wojennych. Po wycofaniu się Ukraińskiej Armii Halickiej z miasta metropolita znalazł się w areszcie domowym w pałacu arcybiskupim. 26 czerwca 1919, podczas wizyty Naczelnika Państwa Józefa Piłsudskiego we Lwowie, Miejska Straż Obywatelska Lwowa pod pretekstem rzekomo przygotowanego na Szeptyckiego zamachu, otoczyła pałac arcybiskupi, uniemożliwiając metropolicie udział w wyznaczonym wcześniej spotkaniu z Piłsudskim i zabroniła metropolicie opuszczać pałac.
W kwietniu 1920 Andrzej Szeptycki poparł sojusz polsko-ukraiński wyrażony w układzie Piłsudski-Petlura i nie pogodził się z opuszczeniem ukraińskiego sojusznika przez Polskę w czasie rokowań rozejmowych pomiędzy Polską a RFSRR i ostatecznym kształtem polsko-sowieckiego traktatu pokojowego, z pominięciem Ukraińskiej Republiki Ludowej.
Okres międzywojenny.
16 grudnia 1920 roku Andrzej Szeptycki udał się do Rzymu, gdzie przebywał do marca roku następnego. Pretekstem do wyjazdu była zaległa wizyta "ad limina apostolorum", na którą władze polskie wyraziły zgodę, natomiast faktycznie podróż miała na celu czynienie starań (obok emigracyjnego rządu ZURL) u zachodnich rządów o uznanie suwerenności Zachodnioukraińskiej Republiki Ludowej na terenie Galicji Wschodniej. Szeptycki uważał, że Ententa jest formalnym mandatariuszem Galicji Wschodniej, a przekazując ją Polsce zdradziła Ukraińców, gdyż obszar ten powinien stanowić niepodległe państwo ukraińskie. Twierdził, że Polacy nie są w stanie obronić swojej niepodległości, a ponadto sami są imperialistami i wynaradawiają Ukraińców. Według polskich dyplomatów, pełniących misję w krajach, po których podróżował (Belgia, Holandia, Francja, Anglia), jego działalność była szkodliwa dla państwa polskiego z powodu uznawania emigracyjnego rządu Petruszewycza i dążenia do umiędzynarodowienia kwestii Galicji Wschodniej. Głoszone przez Szeptyckiego za granicą poglądy krytykowali również: arcybiskup metropolita krakowski Adam Stefan Sapieha i arcybiskup lwowski obrządku ormiańskiego Józef Teofil Teodorowicz.
W Watykanie rozważany był nawet projekt odsunięcia metropolity Szeptyckiego od posługi w diecezji i przeniesienia go do Rzymu w celu zastąpienia jego osoby inną, bardziej ugodową w stosunkach z państwem polskim, poseł RP Władysław Skrzyński sugerował nominację Szeptyckiego na metropolitę greckokatolickiego w Stanach Zjednoczonych. Innym wyrazem poparcia Watykanu dla stanowiska Polski było zdementowanie w gazecie watykańskiej "L’Osservatore Romano" zarzutów Szeptyckiego na niewłaściwe traktowanie Ukraińców w Polsce. Również premier sprzymierzonej z Polską Francji Aristide Briand, podczas udzielonej w 1921 Szeptyckiemu audiencji oświadczył, że rząd francuski kwestię Galicji Wschodniej uważa za wewnętrzną sprawę Rzeczypospolitej i sugerował bezpośrednie porozumienie Ukraińców z Warszawą, deklarując poparcie dla takich rozmów.
W sierpniu 1921 metropolita udał się do Kanady, a następnie do Stanów Zjednoczonych, gdzie przyjął go na audiencji prezydent USA Warren Harding. 23 listopada 1921 osobiście złożył w Departamencie Stanu USA memorandum, w którym stwierdził, że Rada Najwyższa przekazała Polsce Galicję Wschodnią pod wrogą i obcą okupację. Prowadził zbiórkę funduszy na rzecz głodujących ukraińskich i polskich sierot w Galicji Wschodniej, wspierał ukraińską pożyczkę dolarową, apelował o umożliwienie powrotu do Galicji ukraińskim emigrantom politycznym. Nie prowadził otwartej agitacji politycznej. Niektóre wystąpienia Szeptyckiego w USA miały jednak charakter polityczny – opowiadał się jednoznacznie za niepodległością Ukrainy. W marcu 1922 udał się do Brazylii, po pomoc dla ludności Ukrainy. Nie został przyjęty przez prezydenta da Silvę, a prymas kardynał Cavalcani odmówił mu poparcia. W sierpniu 1922 poprzez USA i Kanadę powrócił do Europy. W marcu 1923 na osobistej audiencji u kolejnego premiera Francji Raymonda Poincaré uzyskał zapewnienie, że prawa Ukraińców w Galicji będą zagwarantowane. Jednak dalsze zabiegi dyplomatyczne Szeptyckiego o uzyskanie gwarancji dla autonomii Galicji Wschodniej nie przyniosły skutków.
Po ostatecznym uznaniu przez aliancką Radę Ambasadorów suwerenności Polski nad Galicją Wschodnią (15 marca 1923) i samorozwiązaniu następnego dnia rządu Zachodnioukraińskiej Republiki Ludowej Jewhena Petruszewycza, Andrzej Szeptycki zadecydował o powrocie w granice Polski. Polska opinia publiczna była zbulwersowana faktem powrotu Szeptyckiego, ponieważ prasa polska szeroko relacjonowała jego postawę podczas podróży zagranicznej.
Warunkiem rządu RP dla udzielenia metropolicie (po interwencji Watykanu) wizy wjazdowej do Polski, było ogłoszenie przezeń listu pasterskiego do grekokatolików, wzywającego do posłuszeństwa władzy państwowej i złożenie deklaracji lojalności wobec państwa polskiego. Deklaracja taka nie padła, związany z endecją minister spraw zagranicznych Marian Seyda próbował bezskutecznie uniemożliwić wyjazd Szeptyckiego z Rzymu. Metropolita wyruszył koleją do Polski. W związku z tym Komitet Polityczny Rady Ministrów podjął decyzję o zatrzymaniu Szeptyckiego podczas przekraczania granicy i przedłożeniu mu deklaracji lojalności. W nocy z 22 na 23 sierpnia 1923 został zatrzymany na granicy polsko-czechosłowackiej mając zamiar dotrzeć do Lwowa, przewieziony do klasztoru sióstr szarytek w Poznaniu, gdzie przez następne dwa miesiące przebywał w areszcie domowym. Kontaktował się wówczas z rządem polskim za pośrednictwem biskupa Jozafata Kocyłowskiego. Po ogłoszeniu we "Lwowskich Wiadomościach Archidiecezjalnych" nowego listu pasterskiego i złożeniu 4 października 1923 na ręce prezydenta Stanisława Wojciechowskiego, w czasie osobistej audiencji, deklaracji lojalności wobec państwa polskiego, zezwolono na powrót metropolity do archikatedry Świętego Jura.
Po powrocie Szeptyckiego i zobowiązaniu się do lojalności wobec Polski jego działania polityczne nie ustały. W konsekwencji ze strony polityków endecji pojawiały się w dalszym ciągu propozycje odsunięcia metropolity z zajmowanego stanowiska. Jeden z czołowych działaczy Związku Ludowo-Narodowego Stanisław Grabski pisał: "Dyplomacja polska powinna znaleźć argumenty, by wytłumaczyć w Watykanie, że po tych krwawych walkach w Małopolsce Wschodniej potrzebny jest inny pasterz metropolii lwowskiej".
Andrzej Szeptycki potępiał działalność terrorystyczną i sabotażową OUN, w tym m.in. zabójstwo Iwana Babija.
W roku 1938, wobec rozpoczętej przez władze administracyjne województwa lubelskiego przy użyciu Wojska Polskiego masowej akcji burzenia cerkwi i kaplic prawosławnych na Chełmszczyźnie i Polesiu lubelskim, metropolita Szeptycki wydał list pasterski, protestując przeciw takim działaniom. List pasterski został opublikowany w piśmie „Meta” z 28 sierpnia 1938. Numer został skonfiskowany przez administrację, krążył jednak w odbitkach wśród ludności ukraińskiej.
W 1938 Szeptycki wsparł utworzenie autonomicznej Ukrainy Karpackiej w obrębie Czecho-Słowacji, a następnie niepodległość Karpato-Ukrainy.
W 1930 stan zdrowia metropolity pogorszył się. W czasie służby wojskowej w armii Austro-Węgier przeszedł ciężko szkarlatynę z powikłaniami (zapalenie stawów), co wywołało w konsekwencji przewlekły gościec (reumatyzm). W latach 30. XX wieku chodził początkowo o kulach, później poruszał się na wózku inwalidzkim, choroba postępowała, musiał pisać lewą ręką.
Metropolita Szeptycki podczas II wojny światowej.
Latem 1939 r., podczas rekolekcji dla proboszczów greckokatolickich we Lwowie, nawoływał do podjęcia przeciwdziałań wobec agitacji prohitlerowskiej wśród ludności ukraińskiej. Po pakcie Ribbentrop-Mołotow, w przededniu agresji III Rzeszy na Polskę metropolita Szeptycki zapoczątkował akcję, której celem było niedopuszczenie do antypolskich wystąpień i doradzał społeczności ukraińskiej życzliwą neutralność wobec Polski. Świadectwem publicznie zajętego stanowiska metropolity jest list pasterski "Do duchowieństwa" z 1 września 1939, w którym szczególną uwagę poświęcił młodzieży: 
W związku z wypadkami sabotażu ukraińskiego dowódca DOK-Lwów gen. Władysław Langner 5 września 1939 zwrócił się do metropolity z prośbą, ażeby pomógł utrzymać spokój w terenie. Metropolita wydał list pasterski do wiernych, zaznaczając w nim, że Niemcy są wspólnym wrogiem Polaków i Ukraińców.
15 września 1939 na łamach ukraińskiej gazety „Diło” opublikowano wspólne oświadczenie metropolity oraz przewodniczącego UNDO Wasyla Mudrego, które dementowało powszechne we Lwowie pogłoski, jakoby Ukraińcy świadomie szkodzili Wojsku Polskiemu i aktywnie przeciwko niemu występowali: 
Po agresji ZSRR na Polskę i okupacji Lwowa przez Armię Czerwoną (23 września 1939), Szeptycki oficjalnie zalecił kapłanom współpracę z nową władzą, choć odnosił się do niej zdecydowanie negatywnie. Po informacji o agresji sowieckiej, 17 września 1939 powołał tajnie: Mykołę Czarneckiego, Klemensa Szeptyckiego, Josyfa Slipego jako egzarchów do prowadzenia akcji misyjnej w ZSRR. Już pod okupacją sowiecką, korzystając ze specjalnych uprawnień udzielonych przez papieża, w grudniu 1939 potajemnie wyświęcił na biskupa Josyfa Slipego i za zgodą Piusa XII wyznaczył go na koadiutora. We wrześniu 1940 mianował tajnie Antoniego Niemancewycza egzarchą dla Białorusi.
Po ataku III Rzeszy na ZSRR i zajęciu Lwowa przez Wehrmacht napisał list powitalny, w którym dziękował za wyzwolenie spod bolszewickiego jarzma. Poparł wraz z biskupem Hryhoryjem Chomyszynem ogłoszony 30 czerwca 1941 akt niepodległości Ukrainy, opublikował potępienie „nieludzkiego i niehumanitarnego... ateistycznego Związku Radzieckiego”. W czasie okupacji niemieckiej, podobnie jak uprzednio – do czerwca 1941 – w czasie okupacji sowieckiej – wobec braku prymasa Polski i nuncjusza apostolskiego, metropolita Szeptycki, prowadził samodzielną politykę wobec władz okupacyjnych, kontaktując się także bezpośrednio z episkopatem Niemiec. Dzięki temu w dystrykcie Galicja Ukraińcy byli relatywnie uprzywilejowani; istniały np. greckokatolickie seminaria duchowne i Akademia Teologiczna (podczas gdy polskie były w tym czasie zamknięte). 22 lipca 1941 w imieniu swoim i narodu ukraińskiego skierował do Hitlera własnoręcznie podpisaną deklarację chęci uczestnictwa w budowaniu „nowego porządku w Europie”. Po zdobyciu przez Wehrmacht Kijowa wysłał do Hitlera list z gratulacjami.
Andrzej Szeptycki był przeciwnikiem obu ideologii totalitarnych: komunizmu i niemieckiego narodowego socjalizmu, realizowanych w praktyce wobec społeczeństwa II Rzeczypospolitej po agresji III Rzeszy i ZSRR przez obu okupantów – ZSRR i III Rzeszę. W liście z 29 sierpnia 1942 do papieża Piusa XII metropolita Szeptycki pisał: 
Pomoc Żydom w czasie Holocaustu.
Gdy Szeptycki zorientował się, że Niemcy wykorzystują policję ukraińską do niszczenia ludności żydowskiej, napisał list protestacyjny w tej sprawie do Himmlera. Wydał też polecenie, aby w klasztorach greckokatolickich i w pobliżu katedry św. Jura ukrywać Żydów. Koordynowaniem tej działalności zajął się jego brat Klemens. Dzięki jego pomocy wojnę przeżyli m.in. Lili Pohlmann z matką, Adam Daniel Rotfeld, Dawid Kahane z rodziną, dwaj synowie bliskiego przyjaciela metropolity – rabina w synagodze postępowej (Tempel) we Lwowie Jecheskiela Lewina, zamordowanego przez Niemców 1 lipca 1941, dwaj synowie rabina Katowic Kalmana Chameidesa. Oprócz tego przy współpracy swego brata Klemensa, ówcześnie ihumena klasztoru studytów w Uniowie, zorganizował w oparciu o klasztory bazylianów, studytów i studytek całą sieć pomocy Żydom, dzięki której uratowano co najmniej kilkaset osób. Występował również otwarcie w obronie Żydów w liście do Heinricha Himmlera z lutego 1942 i podczas wizyty gubernatora dystryktu galicyjskiego Ottona von Wächtera na początku 1943. Szeptycki uważał Holocaust za barbarzyństwo. Zabraniał wiernym pomagać Niemcom w mordowaniu Żydów. Dziennikarze izraelskiego dziennika "Ha-Arec" we wrześniu 2005 roku nazwali Szeptyckiego "ukraińskim Schindlerem". Na wniosek ocalonych z Holocaustu przez metropolitę, w Izraelu wznowiono postępowanie z wniosku Dawida Kahane w sprawie przyznania Andrzejowi Szeptyckiemu medalu Sprawiedliwy wśród Narodów Świata.
Stosunek do 14 Dywizji Grenadierów SS i UPA.
W 1943 r. Niemcy w ramach Waffen-SS utworzyli 14 Dywizję Grenadierów SS rekrutowaną z ochotników ukraińskich. Biskupi greckokatoliccy Josyf Slipyj i Nikita Budka odprawili mszę dla żołnierzy dywizji. Do dywizji Szeptycki delegował kapelanów greckokatolickich, aby wzmóc działalność duszpasterską oraz przeciwdziałać zdemoralizowaniu wiernych, co jednak zdaniem Andrzeja Zięby, nie przyniosło żadnego skutku. Sam Szeptycki jednak, mimo namów, nie napisał listu do młodzieży ukraińskiej, który wzywałby ją do wstępowania w szeregi tej dywizji. Nie potępił także tych, którzy do niej wstąpili.
Podobny stosunek miał metropolita do UPA – ani jej nie potępiał, ani nie popierał. Na czele archidiecezji lwowskiej, obejmującej tereny Małopolski Wschodniej, stał od 1923 r. arcybiskup metropolita Bolesław Twardowski. Zwracał się on wielokrotnie do arcybiskupa metropolity Szeptyckiego z prośbami o powstrzymanie zbrodni. 30 lipca 1943, w obliczu kulminacji wydarzeń rzezi wołyńskiej, arcybiskup Twardowski skierował list do metropolity Szeptyckiego z prośbą o zapobieżenie podobnym wypadkom w Galicji. List ten zapoczątkował wymianę korespondencji między obu hierarchami, trwającą do 8 marca 1944. Arcybiskup Szeptycki opublikował dwa listy pasterskie do wiernych i duchowieństwa ("Nie zabijaj" z 21 XI 1942 r. i "Posłanie do duchowieństwa i wiernych greckokatolickiej archidiecezji lwowskiej" z 10 VIII 1943 r., a także w końcu 1943 r. specjalny list pasterski "Mir o Hospodi (Pro wbiwannja swiaszczennikiw)" w sprawie mordów na kapłanach), ale w listach do abp. Twardowskiego twierdził, że eksterminację Polaków poprzedziły: [...] "bardzo liczne zabójstwa Ukraińców tylko dlatego, że byli Ukraińcami na Wołyniu, Lubelszczyźnie, Chełmszczyźnie i w okolicach Leżajska." Ponadto wskazywał on, że mordy na Polakach to również dzieło band dezerterów i porachunków. Zdaniem ks. prof. Józefa Mareckiego "podobne zarzuty niemające potwierdzenia w faktach wskazywały na głęboką niewiedzę bądź cynizm Szeptyckiego""."
Arcybiskup Szeptycki uważał również, że powinien być wystosowany wspólny apel hierarchów do wszystkich wiernych obu obrządków o zapobieżenie przelewowi krwi, co ostatecznie nie nastąpiło.
Na terenie Wołynia grekokatolicy byli zaś nieznaczącą mniejszością – 11 100 wiernych (0,5% w 1931), Kościół greckokatolicki zgodnie z konkordatem z 1925 r. nie miał struktur parafialnych, a dla dominujących tam wyznawców prawosławia metropolita greckokatolicki nie był rozstrzygającym autorytetem duchowym, jako hierarcha innego wyznania i nie miał nawet możliwości dotarcia do nich z bezpośrednim przesłaniem wobec braku sieci parafii greckokatolickich. Stanowisko zajęte przez abp. Szeptyckiego zniechęciło w marcu 1944 metropolitę Twardowskiego do kontynuacji wymiany listów. Nie oznaczało to zaprzestania kontaktów między sędziwymi hierarchami.
Metropolita Szeptycki wobec drugiej okupacji sowieckiej.
Armia Czerwona wkroczyła ponownie do Lwowa 27 lipca 1944. W październiku 1944 pod nazwiskiem Szeptyckiego opublikowano list do Stalina z gratulacjami i podziękowaniem za przyłączenie ziem zachodnio-ukraińskich do Wielkiej Ukrainy. W opinii Andrzeja Zięby abp Szeptycki chciał iść na ugodę, żeby nie dopuścić do administracyjnej likwidacji struktury Kościoła greckokatolickiego przez władze państwowe ZSRR (co nastąpiło w przeciągu półtora roku od jego śmierci) i masowych represji policyjnych NKWD z tym związanych, albo też list jest mistyfikacją – falsyfikatem opublikowanym bez wiedzy metropolity, wobec stanu jego zdrowia, tuż przed jego śmiercią.
Śmierć i pogrzeb.
Zmarł 1 listopada 1944, w 79. roku życia. Po modlitwach greckokatolickich w katedrze Świętego Jura o. Dionizy Kajetanowicz odprawił uroczystości żałobne w obrządku ormiańskokatolickim. Następnie arcybiskup metropolita Bolesław Twardowski i biskup Eugeniusz Baziak koncelebrowali recytowaną mszę świętą w obrządku łacińskim i "Requiem" przy katafalku zmarłego. Po mszy trumnę wyniesiono przed katedrę i przemówienie pożegnalne wygłosił arcybiskup Josyf Slipyj. Kondukt pogrzebowy, w którym uczestniczyły tysiące ludzi, przeszedł ulicami Lwowa w asyście kompanii honorowej Armii Czerwonej i powrócił do katedry św. Jura. Trumnę złożono w podziemnej krypcie archikatedry św. Jura we Lwowie, tradycyjnym miejscu pochówku lwowskich arcybiskupów greckokatolickich.
Losy cerkwi greckokatolickiej po śmierci Andrzeja Szeptyckiego.
Arcybiskupstwo po Szeptyckim objął Josyf Slipyj, aresztowany przez NKWD już 11 kwietnia 1945. Tego samego dnia aresztowani zostali również biskupi: Nikita Budka (biskup pomocniczy archidiecezji lwowskiej), Hryhoryj Chomyszyn (biskup diecezji stanisławowskiej), Mykoła Czarnecki (apostolski wizytator Kościoła katolickiego obrządku bizantyjsko-słowiańskiego), Iwan Latyszewski (biskup sufragan stanisławowski), a także Wasyl Wełyczkowski, ihumen klasztoru w Tarnopolu i inni wysocy rangą duchowni. W pałacu arcybiskupim i katedrze św. Jura NKWD przeprowadziło rewizje. Aresztowani zostali wszyscy członkowie Episkopatu greckokatolickiego – „skazani” następnie przez NKWD na więzienie i długoletnią pracę przymusową w łagrach. NKWD aresztowało również ponad 800 z 2.300 księży greckokatolickich, „skazując” ich standardowo na 10 lat łagru. 1.105 księży zgodziło się w tej sytuacji formalnie przejść na prawosławie.
Trwający w dniach 8–10 marca 1946 „sobór” zwolenników likwidacji Cerkwi greckokatolickiej – nieuznany przez Watykan, gdyż zwołany przez stalinowskie władze – zniósł unię z Rzymem i przyłączył formalnie Kościół katolicki obrządku bizantyjsko-ukraińskiego do Rosyjskiego Kościoła Prawosławnego. W „pseudosoborze lwowskim” nie wziął udziału żaden biskup, jego uczestnikami byli podrzędni duchowni i agenci NKWD. 26/27 czerwca 1946 zostali aresztowani w Przemyślu przez Urząd Bezpieczeństwa biskupi: Jozafat Kocyłowski (biskup przemyski) i Hryhorij Łakota (biskup sufragan przemyski). Zostali przekazani NKWD we Lwowie, wywiezieni do Kijowa i – po odmowie przejścia na prawosławie – skazani na 10 lat łagru.
W latach 1946–1990 Kościół greckokatolicki był największą podziemną organizacją religijną w ZSRR, udzielającą wbrew sowieckim władzom sakramentów i nauczającą potajemnie religii. W katedrze łacińskiej we Lwowie o. Rafał Kiernicki udzielał sakramentów wiernym Kościoła greckokatolickiego. Samizdatowe pismo Kościoła greckokatolickiego "Віра Батьків (Wira Bat’kiw)" (pol. "Wiara ojców") redagował i wydawał Teodozjusz Starak, po uzyskaniu niepodległości przez Ukrainę pierwszy poseł Ukrainy w Polsce.
Ukraińska Cerkiew Greckokatolicka odrodziła się oficjalnie w 1990, a pełną działalność podjęła po powrocie z emigracji na Ukrainę kardynała Myrosława Lubacziwskiego (31 marca 1991), zwierzchnika Cerkwi od śmierci abp Josyfa Slipego, i po ogłoszeniu aktu niepodległości Ukrainy.
Współcześnie.
W dniach 22–24 czerwca 1990 w Krakowie prof. Ryszard Łużny i dr Andrzej Zięba pod auspicjami Komisji Słowianoznawstwa Polskiej Akademii Nauk zorganizowali międzynarodową konferencję „Metropolita Andrzej Szeptycki a kultura duchowa narodów Europy Środkowo-Wschodniej”. Konferencja zgromadziła 31 referentów, w tym 17 z Polski, 5 z USA, 4 z Ukrainy, 3 z Włoch oraz po 1 z Kanady i Niemiec.
W 2008 wszedł na ekrany ukraińskich i polskich kin film ukraińskiego reżysera Ołesia Janczuka pod tytułem „Metropolit Andrej” – historyczny obraz życia Andrzeja Szeptyckiego. Produkcja jest finansowana prawie w całości ze środków państwowych.
W 2009 odbyła się w Krakowie druga konferencja na temat Andrzeja Szeptyckiego.
29 lipca 2015, w stupięćdziesiątą rocznicę urodzin Andrzeja Szeptyckiego, na placu przy archikatedrze Świętego Jura we Lwowie, z udziałem prezydenta Ukrainy Petra Poroszenki odsłonięto pomnik metropolity.
Proces beatyfikacyjny Andrzeja Szeptyckiego.
Dwukrotnie, w 1958 i 1962 r., podejmowano starania o beatyfikację Andrzeja Szeptyckiego, jednak Watykan odrzucił te wnioski. Proces beatyfikacji metropolity Szeptyckiego został wówczas dwukrotnie zablokowany przez kardynała Stefana Wyszyńskiego. Parę lat temu archidiecezja lwowska zakończyła przygotowanie nowego wniosku beatyfikacyjnego i przesłała go do Watykanu.
Obecnie trwa kolejny jego proces beatyfikacyjny. Wyniesieniu biskupa Szeptyckiego na ołtarze ostro sprzeciwiają się polskie środowiska kresowe, skupione wokół księdza Tadeusza Isakowicza-Zaleskiego.
Jan Paweł II wypowiedział się o osobie abp. metropolity Andrzeja Szeptyckiego i jego beatyfikacji w homilii wygłoszonej 27 czerwca 2001 na hipodromie we Lwowie podczas mszy świętej, połączonej z beatyfikacjami męczenników Kościoła katolickiego obrządku bizantyjsko-ukraińskiego, odprawionej w obrządku bizantyjsko-ukraińskim, następująco:
16 lipca 2015 papież Franciszek w czasie audiencji, udzielonej prefektowi Kongregacji Spraw Kanonizacyjnych kard. Angelo Amato zatwierdził dekret o heroiczności cnót Sługi Bożego Andrzeja Szeptyckiego.

</doc>
<doc id="128549" url="https://pl.wikipedia.org/wiki?curid=128549" title="Język starocerkiewnosłowiański">
Język starocerkiewnosłowiański



</doc>
<doc id="128552" url="https://pl.wikipedia.org/wiki?curid=128552" title="Autoerotyzm">
Autoerotyzm

Autoerotyzm (autoerotyka) – różnego rodzaju zachowania seksualne realizowane w pojedynkę (w tym pieszczoty) przynoszące satysfakcję seksualną. Często kojarzone jedynie z onanizmem, a mogące mieć szerszy zakres. Pojęciowo bliższe erotyce.

</doc>
<doc id="128557" url="https://pl.wikipedia.org/wiki?curid=128557" title="Arturo Pérez-Reverte">
Arturo Pérez-Reverte

Arturo Pérez-Reverte (ur. 25 listopada 1951 w Kartagenie) – hiszpański powieściopisarz i dziennikarz. Jego powieści wydano w kilkudziesięciu krajach.
Życiorys.
Arturo Pérez-Reverte pochodzi z południowej Hiszpanii, wychował się w rodzinie o marynarskich tradycjach. Jako dziecko z pasją czytał powieści znalezione w biblioteczce dziadka. Jego pierwsze odkrycia literackie – a później osobisty wzór do naśladowania – to klasyka powieści przygodowej: Aleksander Dumas, Joseph Conrad i Robert L. Stevenson.
Po ukończeniu liceum wybrał studia na kierunku nauki polityczne i dziennikarstwo, specjalizował się w konfliktach zbrojnych. Rozpoczął karierę dziennikarską w 1973 w madryckim dzienniku „Pueblo”, któremu poświęcił 12 lat pracy, następne 9 przeznaczył na współtworzenie serwisu informacyjnego w hiszpańskiej telewizji.
W 1977, razem z kolegą z dziennika „Pueblo”, założył magazyn tematyczny o armii i uzbrojeniu zatytułowany „Defensa”. Musiał jednak opuścić redakcję, gdyż równoległa praca korespondenta zabierała zbyt dużo czasu.
Przez 21 lat (1973-1994) relacjonował konflikty zbrojne. Znalazły się wśród nich wojny i konflikty na Cyprze, w Libanie, w Erytrei, na Saharze (1975), Malediwach, w Salwadorze, Nikaragui, Czadzie, Libii, Sudanie, Mozambiku, Angoli, Tunezji, Rumunii (1989-1990), Zatoce Perskiej (1990-1991), Chorwacji (1991) i Bośni (1992-1994). Pérez-Reverte niejeden raz znalazł się na pierwszej linii ognia – w 1977 w czasie wojny erytrejskiej został uznany za zaginionego, od śmierci na pustyni uratowali go partyzanci. Częste podróże i towarzyszące im liczne obrazy wojny, kryzysu i rewolucji nie przeszły bez śladu; w jego powieściach często powtarza się temat bezsensowności i absurdu wojny.
W latach 90. Pérez-Reverte prowadził program radiowy "La ley de la calle" ("Prawo ulicy"), nadawany przez hiszpańskie radio publiczne w godzinach nocnych, który utrzymał się na antenie przez blisko 5 lat. Jego bohaterami były różne postaci, głównie z marginesu społecznego, które ukazywały świat prawa i przestępczości. Pérez-Reverte gwałtownie zaoponował przeciw planowanej zmianie godziny emisji programu narzuconej przez dyrekcję i w efekcie opuścił stację.
W 1993 w hiszpańskim społeczeństwie stały się modne programy typu reality show oraz kroniki wypadków. Przy realizacji jednego z najbardziej popularnych, "Código uno", pracował Pérez-Reverte. Szybko zauważył, że oglądalność programu zależała od ilości przedstawianych ludzkich tragedii i okrucieństwa. Przyznał później, że praca przy tym programie godziła w wartości, które wyznawał i że wstydzi się wielu ze zrealizowanych dla "Código uno" reportaży. Stopniowa polityzacja środków masowego przekazu przyniosła mu wielkie rozczarowanie. Nie potrafił zaakceptować propagowanej wyższości widowiska nad treścią, nie chciał zamieniać reportażu wojennego w narzędzie do podnoszenia oglądalności danej stacji. W 1995 roku zakończył karierę dziennikarską i niemal całkowicie poświęcił się literaturze.
Od 1991 do dziś Pérez-Reverte prowadzi kolumnę opiniotwórczą w „El Semanal” (teraz „XLSemanal”), niedzielnym dodatku do ponad 20 dzienników i magazynów hiszpańskich. Liczba czytelników „XLSemanal” przewyższa 4 miliony. W swoich felietonach w bardzo żywy i osobisty sposób komentuje różne wydarzenia – polityczne, literackie, a także codzienne, istotne dla każdego Hiszpana. O swojej kolumnie mówi: "W niektóre niedziele świetnie się bawię, w inne mogę się wyżalić, a czasem po prostu mówię głośno – a przynajmniej próbuję – to, czego inni nie mają szansy powiedzieć". Przyznaje, że pisze swoje felietony, gdyż korzysta w nich z takiej wolności słowa, jakiej nie ma już w radiu czy telewizji.
Obecnie Arturo Pérez-Reverte – mąż i ojciec, mieszka niedaleko Madrytu i kontynuuje swoją karierę literacką, ponadto co tydzień daje swoim rodakom garść nieskrępowanych opinii w „XLSemanal”. Wolny czas poświęca na swoje hobby: lekturę i samotne wyprawy żaglówką po Morzu Śródziemnym.
Publikacje.
Seria "Przygody kapitana Alatriste"
Seria "Falcó"
1. "Falcó" (2016, wyd. pol. 2018)
2. "Eva" (2"017," wyd. pol. 2019)
3. "Sabotaje" (2018)
Zbiory artykułów i felietonów prasowych
Adaptacje filmowe.
Pérez-Reverte nierzadko otwarcie krytykuje adaptacje filmowe swoich powieści – większości z nich nie udało się zdobyć przychylności krytyków filmowych. O sfilmowanej "Szachownicy flamandzkiej" autor powiedział: "Zamienił (film) drugą połowę mojej opowieści o konserwatorce sztuki, antykwariuszu Cezarze i szachiście Muñozie w tani komiks z intrygą infantylną jak z amerykańskiego filmu w sam raz do obejrzenia po obiedzie". Niewielkie sukcesy pierwszych filmów nie zraziły autora do udzielania zgody na kolejne adaptacje, jedynie przed realizacją "Alatriste" miał poważne wątpliwości. Bohater tych powieści zdążył już zawładnąć sercami wielu czytelników i powoli zamieniał się w mit, symbol całej epoki: Hiszpanii w Złotym Wieku. Niepowodzenie kreacji kapitana Alatriste rozwiałoby szanse tej postaci na przekształcenie się w hiszpańskiego D’Artagnana.

</doc>
<doc id="128558" url="https://pl.wikipedia.org/wiki?curid=128558" title="HMS Hood (1918)">
HMS Hood (1918)

HMS Hood – brytyjski krążownik liniowy z okresu międzywojennego i II wojny światowej, ostatni i najpotężniejszy okręt tej klasy zbudowany dla Royal Navy. Zaprojektowany jako jedna z czterech jednostek typu "Admiral", został znacząco zmodyfikowany na wstępnym etapie budowy, w wyniku doświadczeń wynikających z przebiegu bitwy jutlandzkiej, w której zniszczone zostały trzy brytyjskie krążowniki liniowe wcześniejszej konstrukcji. Zwodowano go 22 sierpnia 1918 roku, nadając imię na cześć admirała Samuela Hooda (1724–1816). Do służby wszedł w 1920 roku, jako jedyny okręt swojego typu, gdyż budowę trzech kolejnych ostatecznie zarzucono.
Podczas konferencji waszyngtońskiej (listopad 1921 – luty 1922) Wielka Brytania uzyskała zgodę na zachowanie „Hooda” w służbie, pomimo że jego wyporność przekraczała maksymalny limit 35 000 ton angielskich (ts) ustalony dla jednostek tej klasy. W okresie międzywojennym krążownik, będący jako największy okręt świata swoistą wizytówką Royal Navy, odbył szereg rejsów szkoleniowych i reprezentacyjnych, w tym dookoła świata w latach 1923–1924. Operował na Atlantyku i Morzu Śródziemnym, biorąc między innymi aktywny udział w działaniach floty brytyjskiej na wodach hiszpańskich podczas toczącej się tam wojny domowej. Na początku 1939 roku, w związku z zaostrzającą się po układzie monachijskim sytuacją międzynarodową, został włączony w skład Home Fleet, bazując w Scapa Flow.
Po wybuchu II wojny światowej operował początkowo na północnym Atlantyku przeciwko niemieckim rajderom i łamaczom blokady. Po klęsce Francji przebazowano go do Gibraltaru, gdzie wszedł w skład Force H. W lipcu 1940 roku wziął udział w operacji "Catapult" – zniszczeniu floty francuskiej bazującej w Mers el-Kébir w Algierii. W następnym miesiącu powrócił do Scapa Flow. 21 maja 1941 roku wypłynął z bazy w towarzystwie pancernika „Prince of Wales”, rozpoczynając tym samym swój ostatni rejs. Trzy dni później brytyjski zespół starł się w Cieśninie Duńskiej z niemieckim pancernikiem „Bismarck” i towarzyszącym mu ciężkim krążownikiem „Prinz Eugen”. Po krótkim pojedynku artyleryjskim na dużym dystansie, celny pocisk spowodował eksplozję wewnętrzną w rufowej części „Hooda”, która całkowicie zniszczyła okręt. Z liczącej 1418 osób załogi uratowano jedynie trzech marynarzy.
Projektowanie i budowa.
Pod koniec 1915 roku Rada Admiralicji sformułowała swe wymagania co do charakterystyk konstrukcyjnych nowych pancerników Royal Navy, których projekt miał być daleko idącą modyfikacją typu "Queen Elizabeth". Jednak ówczesny dowódca Grand Fleet, admirał John Jellicoe, w piśmie z dnia 8 lutego 1916 roku optował za jak najszybszym zasileniem floty liniowej szybkimi i silnie uzbrojonymi krążownikami liniowymi, mającymi stanowić przeciwwagę dla budowanych przez Niemcy okrętów: „Hindenburga” oraz pierwszych jednostek typu "Mackensen", zaznaczając przy tym, że przewaga Royal Navy w klasie pancerników jest wystarczająca. Już 17 lutego biuro konstrukcyjne Admiralicji przedstawiło kilka wariantów wstępnego projektu okrętu, o silnym uzbrojeniu artyleryjskim składającym się z ośmiu dział kal. 381 mm (15 cali) lub czterech do ośmiu kal. 456 mm (18 cali) oraz opancerzeniu o grubości maksymalnej od 203 do 254 mm (8 do 10 cali). Po kolejnych pracach koncepcyjnych, 27 marca przedstawiono kolejne dwa, różniące się już tylko w szczegółach projekty krążownika uzbrojonego w osiem dział 15-calowych. 7 kwietnia 1916 roku Rada Admiralicji dokonała ostatecznego wyboru projektu.
13 kwietnia uzyskano aprobatę dla budowy czterech nowych okrętów. Zamówienie na pierwsze trzy jednostki nowego typu złożono 19 kwietnia w stoczniach John Brown &amp; Co. w Clydebank, Cammell Laird w Birkenhead oraz Fairfield w Govan, na czwartą zaś 13 czerwca (niektóre źródła mówią o lipcu) w stoczni koncernu Armstrong Whitworth w Elswick. Jednocześnie zamówiono u producentów działa oraz maszyny okrętowe. 14 lipca 1916 roku dokonano wyboru nazw nowych krążowników. Były to odpowiednio: „Hood”, „Howe”, „Rodney” oraz „Anson”. Wszystkie pochodziły od nazwisk brytyjskich admirałów, stąd cały typ określano jako "Admiral".
Stępkę pod budowę przyszłego „Hooda” (numer stoczniowy 460) położono w stoczni John Brown &amp; Co. w Clydebank 31 maja 1916 roku – przypadkiem w dniu bitwy jutlandzkiej, w której trzy brytyjskie krążowniki liniowe: „Indefatigable”, „Queen Mary” i „Invincible” zatonęły na skutek eksplozji komór amunicyjnych po trafieniach niemieckimi pociskami, zaś czwarty: „Lion” uniknął takiego losu jedynie dzięki ofiarności załogi trafionej wieży artyleryjskiej. Zdarzenia te wykazały słabość konstrukcji, zwłaszcza biernej ochrony kadłuba i samych komór amunicyjnych krążowników liniowych. W efekcie wszelkie prace stoczniowe wstrzymano, a zespół konstruktorów pod kierownictwem sir Eustace’a d’Eyncourta wprowadził szereg poważnych zmian konstrukcyjnych, dotyczących głównie opancerzenia. Maksymalna grubość pasa pancernego wzrosła z 203 do 305 mm (z 8 do 12 cali), łączna maksymalna grubość opancerzenia poziomego (czterech pokładów pancernych) ze 137 do 161 mm. Poprawiono ochronę najbardziej wrażliwych elementów konstrukcji, w tym komór amunicyjnych. Całkowita masa pancerza miała według nowego projektu wynosić 13 550 ts, co stanowiło 32,8% wyporności konstrukcyjnej okrętu. Wyporność okrętu i jego zanurzenie nieco wzrosły, co oznaczało zmniejszenie projektowanej prędkości maksymalnej o około półtora węzła. Zmiany projektowe zostały zaakceptowane 4 sierpnia i na ich podstawie do końca miesiąca opracowano szczegółowe plany jednostki.
Budowę rozpoczęto na nowo 1 września 1916 roku, a zespół projektantów jeszcze w jej trakcie wprowadzał poprawki wynikające z doświadczeń wojennych. Ceremonia wodowania odbyła się 22 sierpnia 1918 roku, a matką chrzestną okrętu została lady Hood, wdowa po admirale Horacym Hoodzie, który zginął w bitwie jutlandzkiej w eksplozji „Invincible’a” – dalekim krewnym patrona okrętu, admirała Samuela Hooda. Butelka szampana została rozbita o dziób krążownika dokładnie pięć minut po pierwszej po południu. Nazwy „Hood” użyto po raz trzeci w historii Royal Navy. 19 maja 1919 roku na wyposażanym okręcie miał miejsce tragiczny wypadek, gdy w eksplozji gazu zginęło dwóch robotników stoczniowych, a sześciu dalszych zostało rannych. Prace wykończeniowe trwały do 9 stycznia 1920 roku, kiedy okręt o własnych siłach przeszedł do Rosyth w celu odbycia prób stoczniowych. 20 lutego został zadokowany w doku nr 2 stoczni w Rosyth, gdzie zbadano i zabezpieczono część podwodną kadłuba. Próby morskie odbyte w lutym i marcu obejmowały zarówno próby prędkości (na mili pomiarowej Arran), jak i testy uzbrojenia. Ich obserwatorami byli między innymi d’Eyncourt oraz kontradmirał Roger Keyes.
Wszystkie prace wyposażeniowe zakończono do 29 marca 1920 roku, kiedy okręt został przekazany swojemu pierwszemu dowódcy: komandorowi Wilfredowi Tomkinsonowi. Oficjalna uroczystość oddania „Hooda” do służby w Royal Navy nastąpiła 15 maja tegoż roku. Łacińskie motto okrętu brzmiało "Ventis secundis" (pol. „z pomyślnym wiatrem”); herbem, zaczerpniętym od patrona, był czarny kruk dzierżący złotą kotwicę, znajdujący się na niebieskim polu. Całkowity koszt budowy wyniósł 6 025 000 ówczesnych funtów szterlingów (niemal dwukrotnie więcej od jakiegokolwiek okrętu zbudowanego wcześniej dla Royal Navy), z czego zysk stoczni sięgnął 214 108 funtów. Po wejściu do służby, do końca okresu międzywojennego był to największy okręt wojenny świata (także dlatego, że budowy dalszych okrętów takiej wielkości zakazywał traktat waszyngtoński), stanowiący symbol potęgi Royal Navy. Imponujący wielkością i uzbrojeniem, zyskał sobie popularny przydomek „Mighty Hood” („Potężny Hood”).
Budowa trzech pozostałych krążowników liniowych typu "Admiral", których konstrukcja miała być bardziej znacząco zmodyfikowana, została ostatecznie wstrzymana na podstawie decyzji Admiralicji z 27 lutego 1919 roku, zrealizowanej przez anulowanie kontraktów w następnym miesiącu (według innego źródła, budowy anulowano już w październiku 1918 roku).
Opis konstrukcji.
Charakterystyka ogólna.
„Hood” miał długość całkowitą 262,30 m (860 stóp 7 cali), na konstrukcyjnej linii wodnej 259,2 m (850 stóp 5 cali), zaś między pionami 246,88 m (810 stóp). Szerokość maksymalna, z bąblami przeciwtorpedowymi, wynosiła 32,08 m (105 stóp 3 cale), bez wypukłości bąbli 31,77 m (104 stopy 2 cale), na linii wodnej 28,96 m (95 stóp) a po pokładzie 29,87 m (98 stóp). Po wejściu do służby w maju 1920 roku wyporność konstrukcyjna okrętu, z zapasem 1200 ts paliwa płynnego, wynosiła 41 200 ts, pełna 42 670 ts, zaś maksymalna 46 680 ts. Zanurzenie przy wyporności konstrukcyjnej osiągało 8,53 m (28 stóp) na dziobie i 8,84 m (29 stóp) na rufie, przy maksymalnym obciążeniu dochodziło do 9,75 m (32 stóp). Wysokość wolnej burty przy pełnej wyporności wynosiła 8,84 m (29 stóp) na dziobie, 6,40 m (21 stóp) na śródokręciu oraz 5,18 m (17 stóp) na rufie. Wartości wyporności, a co za tym idzie wysokość wolnej burty i zanurzenie, zmieniały się w czasie, wraz z wprowadzaniem modernizacji konstrukcji okrętu – w 1941 roku wyporność standardowa wynosiła 42 100 ts, a maksymalna 48 360 ts.
Kadłub okrętu miał konstrukcję całkowicie nitowaną, opartą o wzdłużny układ wiązań, z blachami poszycia o grubości 25,4 do 50,8 mm (1 do 2 cali). Relatywnie niski i długi, z długimi na około 90 m pomieszczeniami urządzeń napędowych na śródokręciu oraz ciężkimi wieżami artyleryjskimi na obu krańcach, wymagał specyficznych rozwiązań dla zapewnienia mu odpowiedniej wytrzymałości. Sztywność wzdłużna była utrzymywana przez pokład dziobowy i górny, dodatkowym wzmocnieniem wzdłużnym były grodzie burtowe, ciągnące się wzdłuż pomieszczeń siłowni. Był podzielony grodziami poprzecznymi na 25 głównych przedziałów wodoszczelnych, te z kolei podzielone były grodziami wzdłużnymi i poprzecznymi na mniejsze podprzedziały. Okręt miał na 87% długości kadłuba podwójne dno, ze ściankami grubości 1,5 cala (38,1 mm), na którym umieszczone były wręgi i międzywręgi. Odstępy pomiędzy wręgami wynosiły 1219 mm. Poniżej pokładu głównego grodzie nie miały otworów poza niezbędnymi do przeprowadzenia przewodów instalacji elektrycznych i hydraulicznych. Wszystkie przedziały wymagające dostępu z zewnątrz miały pionowe szyby komunikacyjne prowadzące na główny lub górny pokład. Pomieszczenia mieszkalne, gospodarcze i warsztatowe znajdowały się powyżej głównego pokładu. Otwory komunikacyjne w grodziach były zaopatrzone w hermetycznie zamykane drzwi wodoszczelne.
„Hood” charakteryzował się kliprowym dziobem i pokładem dziobowym, będącym jednocześnie elementem wzmacniającym wytrzymałość wzdłużną kadłuba, dochodzącym aż poza podstawę masztu głównego (drugiego licząc od dziobu). Ciągnący się na całej długości okrętu pokład górny stanowił z kolei podstawowy element wzmacniający wytrzymałość rufy. Obydwa miały grubość do 51 mm (2 cali). Rozbudowana nadbudówka dziobowa z bojowym stanowiskiem dowodzenia znajdowała się w pewnym oddaleniu za drugą wieżą artyleryjską, za nią znajdował się trójnożny przedni maszt stanowiący równocześnie podstawę pomostu dowodzenia i sterówki, z pomieszczeniami centrali kierowania ogniem na szczycie, a następnie długa i niska zabudowa śródokręcia, zwieńczona dwoma bliźniaczymi kominami o wymiarach 7,5 na 5,5 m. Dalej, za masztem głównym (także trójnożnym) i nadbudówką rufową następował uskok ku pokładowi rufowemu, na którym umieszczono dwie kolejne wieże artyleryjskie. Pokład odkryty był w całości deskowany. Stępka okrętu była konstrukcji kesonowej, podobnie jak na pancernikach typu "Revenge" i krążownikach liniowych typu "Renown". Dużo uwagi poświęcono łatwości dokowania okrętu, co było ważne przy jego wymiarach. Stąd płaski obrys dna i zainstalowanie stępek dokowych.
W chwili wejścia do służby załoga „Hooda” liczyła 1123 oficerów, podoficerów i marynarzy. Przewidziane dla takiej liczby ludzi magazyny żywności mieściły jej 320 ton, co wystarczało na cztery miesiące, zaś zapasy świeżego mięsa na miesiąc. Pieczywo było przygotowywane w okrętowej piekarni o wydajności 900 kg na dobę. W czasie służby, po kolejnych modernizacjach, liczba marynarzy wzrastała, osiągając ponad 1400 osób w okresie II wojny światowej. Członkowie załogi mieli do dyspozycji cała gamę łodzi okrętowych, w pierwszym okresie służby były to: dwa 50-stopowe kutry parowe, 45-stopowa łódź admiralska, 42-stopowy barkas, 36-stopowa szalupa, 35-stopowa łódź motorowa, cztery kutry, cztery gigi, dwa welboty, trzy dinghy, dziewięć tratw ratunkowych Carleya różnej wielkości. Zestaw ten ulegał niewielkim zmianom w trakcie służby. W rufowej nadbudówce znajdowała się obszerna kaplica pokładowa. Komunikację wewnątrz okrętu zapewniały: sieć telefoniczna, system rur głosowych, głośniki oraz poczta pneumatyczna. Do komunikowania się na zewnątrz służyły radiostacje dalekiego, średniego oraz krótkiego zasięgu, jak również system lamp i reflektorów sygnalizacyjnych oraz zestawy flag sygnałowych.
„Hood” posiadał dwie stałe kotwice typu Wasteney-Smith na dziobie, o masie niemal 9 ton każda, trzecią taką samą na rufie, a także rufową kotwicę typu Beyers o masie ponad 2,7 tony, wszystkie obsługiwane kabestanami parowymi oraz kotwicę zawoźną o masie 737 kg i kotwicę typu Admiralicji o masie 550 kg, obie umieszczone na śródokręciu.
Urządzenia napędowe.
Napęd „Hooda” stanowiły cztery zespoły turbin parowych typu Brown-Curtis, wyprodukowane przez John Brown &amp; Co., każdy składający się z turbiny wysokiego i niskiego ciśnienia oraz turbiny marszowej (tylko dwa zespoły przedniej maszynowni) połączonej za pomocą sprzęgła z wałem turbiny wysokociśnieniowej. Na turbinach niskociśnieniowych znajdowały się dodatkowe zespoły biegu wstecznego oraz skraplacze. Moc przekazywana na wał z każdego zespołu wynosiła nominalnie 36 000 shp, co dawało łącznie 144 000 shp mocy całkowitej siłowni. Turbiny były rozmieszczone w trzech maszynowniach. W dziobowej znajdowały się dwa zespoły z turbinami marszowymi, poruszające poprzez jednostopniowe przekładnie redukcyjne zewnętrzne wały napędowe, w dwóch znajdujących się za nią maszynowniach środkowej i rufowej umieszczono po jednym zespole turbin, z których środkowy napędzał (również za pośrednictwem przekładni redukcyjnej) wewnętrzny wał lewej, a rufowy prawej burty. Na każdym z czterech wałów napędowych znajdowało się po jednej trójłopatowej śrubie okrętowej, wykonanej ze stopu brązu manganowego, o średnicy 4,572 m (15 stóp) i masie 20,3 tony.
Parę do turbin dostarczały 24 trójwalczakowe kotły wodnorurkowe (opłomkowe) typu Yarrow, z prostymi opłomkami o małej średnicy, powierzchni grzewczej 677,26 m² i ciśnieniu roboczym 235 psi. Były one rozmieszczone po sześć w czterech kotłowniach, znajdujących się przed maszynowniami i zaopatrywane w wodę przy pomocy czterech głównych i dwóch pomocniczych pomp wodnych Weir, za pośrednictwem podgrzewaczy wody kotłowej. Paleniska kotłów zaopatrzone były w systemy rozpylaczy paliwa płynnego, do których było ono dostarczane pod ciśnieniem i po ogrzaniu w celu zmniejszenia lepkości w podgrzewaczach paliwa. Spaliny były odprowadzane przez dwa kominy, z których każdy obsługiwał po dwie kotłownie. Całość pomieszczeń siłowni zajmowała około 90 m (34,4%) długości kadłuba na śródokręciu. Normalny zapas paliwa płynnego wynosił 1200 ts, maksymalny 4615 ts, co zapewniało teoretycznie zasięg 7500 mil morskich przy prędkości ekonomicznej 14 węzłów.
Okręt posiadał pojedynczy ster płytowy, poruszany przy pomocy jednej z dwóch maszyn parowych umieszczonych w rufowej maszynowni, z których druga służyła jako rezerwowa. Ponieważ był on zbyt ciężki, by w sytuacjach awaryjnych poruszać go siłą mięśni sterników, maszynkę sterową wyposażono dodatkowo w pomocniczy elektrohydrauliczny silnik firmy Williams Janney, identyczny jak stosowane do napędów żurawików łodziowych czy wind wybierania lin.
Na próbach morskich w 1920 roku uzyskano prędkość maksymalną 32,07 węzła przy mocy na wałach wynoszącej 151 280 shp i 207 obrotach śrub na minutę oraz wyporności 42 200 ts, w porównaniu z projektowaną prędkością 31 węzłów. Przez większość lat 30. okręt mógł uzyskać ponad 30 węzłów prędkości maksymalnej, jednak wraz z pogarszającą się kondycją maszyn oraz rosnącą z każdą modernizacją wypornością, wartość ta malała, w 1941 roku spadając do około 28 węzłów.
Urządzenia pomocnicze.
„Hood” był wyposażony w osiem prądnic o mocy 200 kW (według innego źródła 175 kW) każda. Cztery z nich były napędzane tłokowymi maszynami parowymi podwójnej ekspansji, dwie turbinami, a dwie silnikami wysokoprężnymi. Podział sposobu zasilania prądnic pozwalał na dużą autonomiczność tego systemu w przypadku awarii jednego z urządzeń napędowych. Wytwarzały one prąd stały dla instalacji głównej o napięciu 220 V lub zmienny o napięciu 135 V służący do napędu pomp okrętowych.
Zainstalowany system pomp, mających za zadanie odprowadzanie wody z zalanych przedziałów, składał się z pomp turbinowych o wydajności 1000 ton na godzinę, zainstalowanych w każdym z przedziałów kotłowni, pomp cyrkulacyjnych w maszynowniach, służących również do osuszania zęz oraz osobnych pomp w każdym z przedziałów mechanizmów pomocniczych oraz przedziałach wyrzutni torpedowych. Miały one napęd parowy lub elektryczny i były przystosowane również do pracy pod wodą.
Instalację przeciwpożarową stanowiła główna magistrala, obejmująca cały kadłub okrętu, zasilana w wodę przy pomocy pomp elektrycznych o wydajności 50 ton na godzinę i parowych o wydajności 75 ton na godzinę.
Sześć wyparowników wody morskiej, po trzy w dwóch tylnych siłowniach, mogło dostarczać po 80 ton słodkiej wody na dobę każdy. Była ona używana do uzupełniania ubytków wody kotłowej oraz celów pomocniczych.
Uzbrojenie.
Głównym uzbrojeniem artyleryjskim krążownika było osiem dział BL 15 inch Mk I kalibru 381 mm o długości lufy 42 kalibry. Armata ta powstała w początkach I wojny światowej jako powiększona wersja 13,5-calowej (343 mm) Mk V i była najpierw zainstalowana na pancernikach typu "Queen Elizabeth". Jej cechą charakterystyczną była zmniejszona prędkość początkowa pocisków, co wpływało na zmniejszenie zużycia luf, przedłużając ich żywotność do około 350 strzałów. Z ładunkiem prochowym o masie 194 kg mogła wystrzeliwać pociski przeciwpancerne lub burzące o masie 870,9 kg na maksymalną odległość 27 600 m z prędkością wylotową 752 m/s (przy ładunku wzmocnionym do 222 kg wartości te wynosiły odpowiednio: 34 600 m i 804 m/s) przy szybkostrzelności do 2 strzałów na minutę z każdej lufy. Pocisk przeciwpancerny przebijał płytę pancerną o grubości równej swemu kalibrowi (381 mm) z odległości 14 300 jardów (13 075 m). Armaty zainstalowano na oddzielnych łożach w czterech dwulufowych wieżach Mk II o maksymalnym kącie podniesienia wynoszącym 30°, minimalnym –5° oraz zakresie obrotu po 150° od linii symetrii okrętu na każdą burtę. Ładowanie było możliwe przy kącie podniesienia nie przekraczającym 20°. Hydrauliczny napęd wież pozwalał na ich obrót w poziomie o 2°/s oraz elewację luf w pionie o 5°/s. Obrotowa masa każdej z wież wynosiła 880 ts. Zapas pocisków w okresie po wejściu do służby wynosił 1073, po modernizacji lat 1929–1931 944 sztuki. Dwie z wież umieszczone były na pokładzie dziobowym, w superpozycji, dwie, również w superpozycji, na pokładzie rufowym. Zgodnie z tradycją Royal Navy oznaczane były kolejno (licząc od dziobu): A, B, X oraz Y.
Do kierowania ogniem artylerii kal. 381 mm utworzono dwa stanowiska: główne na szczycie pancernego stanowiska dowodzenia, opancerzone i wyposażone w dalmierz o bazie 30 stóp (9,14 m) oraz zapasowe na szczycie przedniego masztu, z dalmierzem o bazie 15 stóp (4,57 m). Ponadto każda wieża dysponowała integralnym dalmierzem 30-stopowym, mogła więc prowadzić ogień według własnych namiarów. W przypadku podziału celów pomiędzy wieże dziobowe a rufowe, lokalną kontrolę ognia prowadziły wieża B dla sektora dziobowego, zaś X dla rufowego.
Artylerię średniego kalibru stanowiło dwanaście dział BL 5.5 inch Mk I kal. 140 mm (właściwie 139,7 mm – 5,5 cala) o długości lufy 50 kalibrów na pojedynczych podstawach CP Mk II osłoniętych maskami pancernymi o grubości 38 mm. Armaty te, o nietypowym dla Royal Navy kalibrze, były pierwotnie zaprojektowane dla lekkich krążowników zamówionych przez rząd Grecji, a podczas I wojny światowej wcielonych do floty brytyjskiej jako „Chester” i „Birkenhead”. Zostały także zainstalowane na kilku dalszych jednostkach. Za ich zaletę uważano mniejszą masę naboju od armat kalibru 152 mm, co było ważne przy ręcznym ładowaniu. Wystrzeliwały one pociski przeciwpancerne lub burzące o masie 37,19 kg na maksymalną odległość 16 250 m przy prędkości początkowej 850 m/s i kącie podniesienia do 30°. Masa pojedynczego stanowiska wraz z maską ochronną działa wynosiła 18 878 kg. Były one zainstalowane po sześć na burcie, na pokładach: ochronnym (łącznie dwa stanowiska), dziobowym (cztery) oraz bateryjnym na śródokręciu (sześć). Całkowity zapas amunicji wynosił 2860 jednostek, zaś po przebudowie w latach 1929–1931: 2851 jednostek. Wszystkie zostały zdjęte podczas modernizacji uzbrojenia w latach 1939 (dwa działa z pokładu ochronnego) i 1940 (pozostałe). Jedno z nich, ustawione w roli baterii brzegowej na Wyspach Owczych, przetrwało do lat 70. XX wieku, dwa inne wciąż istnieją na Wyspie Wniebowstąpienia. Kierowanie ogniem artylerii średniej było sprawowane przez dwa stanowiska ulokowane na skrzydłach mostka, uzupełnione w połowie lat 20. przez dwa dodatkowe stanowiska z dalmierzami o bazie 9 stóp (2,74 m) w pomieszczeniu na szczycie przedniego masztu.
Pierwotna artyleria przeciwlotnicza składała się z czterech pojedynczych dział QF 4 inch Mk V, kal 102 mm, o długości lufy 45 kalibrów, umieszczonych na pojedynczych, poruszanych ręcznie podstawach Mk III na tylnym pokładzie ochronnym. Miały one maksymalny kąt podniesienia 85° i mogły wystrzeliwać pociski burzące o masie 14,06 kg z prędkością początkową 728 m/s. Donośność pozioma przy kącie podniesienia wynosiła 15 020 m, pułap ognia przeciwlotniczego 9450 m, szybkostrzelność od 8 do 13 strzałów na minutę. Zapas amunicji wynosił 600 pocisków burzących i 200 oświetlających. W 1937 roku zainstalowano dwa, rok później kolejne dwa takie działa, na podstawach Mk IV. Wszystkie zostały zdemontowane pomiędzy czerwcem a sierpniem 1939 roku. Zastąpiły je cztery zdwojone wieże Mk XIX armat uniwersalnych OF 4 inch Mk XVI, tego samego kalibru. Zamontowano je na pokładzie ochronnym pomiędzy tylnym kominem a masztem głównym. Działa te charakteryzowały się większą masą pocisku (15,88 kg), donośnością (18 150 m) i pułapem (11 890 m przy maksymalnym kącie podniesienia 80°). Szybkostrzelność wynosiła do 20 strzałów na minutę. W 1940 roku dodano jeszcze trzy takie zdwojone wieże, dwie na burtach w tylnej części pokładu głównego, trzecią na pokładzie ochronnym w pobliżu wieży „X” artylerii głównej, w osi symetrii kadłuba. Całkowity zapas amunicji kal. 102 mm w 1939 roku liczył 2000 pocisków burzących i 250 oświetlających, w 1940 roku wzrósł do 4600 jednostek ognia.
Podczas modernizacji w latach 1929–1931 na okręcie zainstalowano dwa ośmiolufowe zestawy Mk V automatycznych armat przeciwlotniczych QF 2 pdr Mk VIII, kal 40 mm, tzw. pom-pomów. Trzecią ośmiolufową podstawę, innego wzoru (Mk VI), dodano w 1937 roku. Działa te, chłodzone wodą, miały maksymalny zasięg 3500 m przy masie pocisku 0,907 kg i prędkości wylotowej 582 m/s. Ich maksymalny kąt podniesienia wynosił 80°, minimalny –10°. Zestawy miały napęd hydrauliczny, zapas amunicji wynosił 720 jednostek na lufę. W 1933 roku uzbrojenie przeciwlotnicze wzmocniono montując dwa poczwórne zestawy Mk I wielkokalibrowych karabinów maszynowych Vickers Mk III kal. 12,7 mm. Cztery lata później uzupełniono je dwoma kolejnymi poczwórnymi stanowiskami Mk III. Chłodzone wodą, o ręcznym napędzie stanowisk, karabiny te miały lufę długości 52 kalibrów, prędkość wylotową pocisków 768 m/s, zasięg maksymalny 4600 m zaś skuteczny 760 m. Kąty podniesienia obejmowały zakres od –10 do 70°. Na każdą lufę przypadało 2500 nabojów.
W 1940 roku na krążowniku zabudowano pięć wyrzutni niekierowanych pocisków rakietowych UP (Unrotated Projectile): po dwie na burtach na pokładzie łodziowym i jedną na dachu wieży B. Każda z nich składała się z 20 prowadnic dla 7-calowych (178 mm) rakiet stabilizowanych brzechwami. Po eksplozji z rakiety uwalniał się cienki drut, opadający na spadochronach i zakończony ładunkiem wybuchowym. Ideą działania broni było utworzenie salwą rakiet zapory z drutów, które miały oplątywać nadlatujące samoloty przeciwnika, niszczone następnie wybuchem ładunku.
Dane do strzelań przeciwlotniczych dla 4-calowych dział Mk V były pozyskiwane z dalmierza o bazie 2 m, zastąpionego w 1926 roku dalmierzem 15-stopowym (4,57 m). Podczas modernizacji w latach 1929–1931 zastąpiono dalmierz systemem kierowania ogniem przeciwlotniczym HACS (High Angle Control System) Mk I, umieszczonym na rufowej platformie reflektorów. Wykorzystywał on dalocelownik z dalmierzem o bazie 12 stóp (3,66 m). Stanowiska kierowania ogniem pom-pomów zostały zlokalizowane początkowo na platformie wieńczącej maszt przedni, w 1936 roku przeniesiono je na skrzydła mostka, a dwa lata później dołączono trzeci, na nadbudówce rufowej. W 1939 roku zamontowano trzy stanowiska nowego modelu HACS Mk III, jedno w miejscu starego Mk I, dwa pozostałe na pomoście sygnałowym. Miały one dalocelowniki z dalmierzami o bazie 15 stóp.
Według projektu „Hood” miał posiadać dziesięć wyrzutni torped kal. 533 mm. Na skutek zastrzeżeń głównego konstruktora floty zredukowano ostatecznie ich liczbę do sześciu: czterech nadwodnych, usytuowanych pod pokładem na wysokości masztu głównego oraz dwóch podwodnych, na dziobie, przed pomieszczeniami wieży A, wszystkich prostopadłych do osi symetrii kadłuba. Wyrzutnie nadwodne były odpalane przy pomocy ładunków wybuchowych, podwodne – sprężonego powietrza. Zapas torped Mk IV wynosił 12 sztuk, w pancernych magazynach torpedowych znajdowało się do 16 głowic torpedowych, w latach pokoju: do 14 bojowych i dwóch ćwiczebnych. Wyrzutnie podwodne zostały zdemontowane w 1937 roku, nadwodne pozostały na okręcie aż do jego zatopienia. Dane do strzałów torpedowych były pozyskiwane przy pomocy trzech dalmierzy 15-stopowych, jednego umieszczonego w opancerzonej kopule z tyłu rufowego stanowiska dowodzenia (zdemontowanego w 1937 roku), dwóch na śródokręciu (zlikwidowanych w 1940 roku). Do modernizacji lat 1929–1931 przeliczano je przy pomocy kalkulatora artyleryjskiego Dreyer Mk I. Od 1940 roku do kierowania strzelaniami torpedowymi służył jeden z dalmierzy 12-stopowych, służący wcześniej do naprowadzania usuniętych dział kal. 140 mm.
W okresie międzywojennym na okręcie znajdowały się cztery 3-funtowe (kal. 47 mm) działa salutacyjne Hotchkiss na pojedynczych podstawach Mk I, z zapasem 64 pocisków na lufę, zdemontowane w 1939 roku.
W latach 20. na krążowniku znajdowały się dwie platformy startowe dla samolotów Fairey Flycatcher, na dachach wież artyleryjskich B oraz X. Podczas przebudowy w latach 1929–1931 zdemontowano platformę z wieży X i zainstalowano katapultę Mk IV H na pokładzie rufowym, wraz z dźwigiem do obsługi samolotu Fairey III F. Po krótkim okresie eksploatacji, gdy okazało się, że pozostając na katapulcie („Hood” nie miał hangaru lotniczego) jest on nadmiernie narażony na wpływy atmosferyczne, w 1932 roku zdemontowano całość wyposażenia lotniczego, wraz z istniejącą jeszcze platformą startową z wieży B.
Zmiany uzbrojenia „Hooda” w czasie przedstawia poniższa tabela:
Opancerzenie.
Głównym elementem pancerza pionowego „Hooda” był pas burtowy grubości 305 mm (12 cali), długości 171,3 m (66% długości okrętu na linii wodnej) i wysokości 2,9 m, rozciągający się pomiędzy barbetami skrajnych wież artyleryjskich. Jego przedłużeniem w kierunku dziobu był cieńszy pas pancerza, grubości 152 mm (6 cali), przechodzący na krańcu w 127 mm (5-calowy). Ponad głównym pasem burtowym znajdował się kolejny, grubości 178 mm (7 cali) i wysokości 2,13 m, rozciągający się pomiędzy tylnymi skrajami barbet wież A i Y. Również on na dziobowym skraju przechodził w pancerz 5-calowy. Nad nim z kolei umocowany był trzeci pas pancerny, grubości 127 mm, rozciągający się od tylnego skraju barbety pierwszej wieży dziobowej do wysokości masztu głównego a sięgający ku górze do skraju pokładu dziobowego. Całość pancerza burtowego, wykonanego z utwardzanej powierzchniowo stali KC (Krupp Cemented), była nachylona na zewnątrz kadłuba pod kątem 12° i przymocowana na podkładzie z drewna tekowego grubości 70 mm po zewnętrznej stronie poszycia burt. Utworzona w ten sposób cytadela pancerna, osłaniająca najważniejsze mechanizmy okrętowe (tzw. witalia), była zamknięta na krańcach grodziami pancernymi grubości do 127 mm. Kotłownie były dodatkowo chronione pancerzem grubości 76 mm (3 cale) i wysokości 0,9 m, znajdującym się po wewnętrznej stronie głównego pasa pancernego, a wykonanym ze stali KNC (Krupp Non-Cemented – nieutwardzanej powierzchniowo). Taki układ opancerzenia pionowego sprawdzał się przede wszystkim w ochronie przed lecącymi płaskim torem (a więc wystrzelonymi ze stosunkowo niewielkiej odległości) pociskami burzącymi, będąc nieodpornym na przebicie pociskami przeciwpancernymi dużych kalibrów.
Elementami opancerzenia poziomego krążownika były kolejne pokłady, wykonane ze stali o podwyższonej wytrzymałości (High Tensile – HT): górny grubości od 19 mm (0,75 cala) do 51 mm (2 cale) w wymagających szczególnej ochrony sektorach nad magazynami amunicyjnymi, główny grubości od 25 do 76 mm (1 do 3 cali) oraz dolny o zbliżonych parametrach. Były to zbyt niskie wartości dla zabezpieczenia okrętu przed pociskami o stromym torze lotu (wystrzelonymi z dużego dystansu) oraz bombami lotniczymi. Dowiodły tego testy, przeprowadzone na przełomie 1918 i 1919 roku, ale wobec zaawansowania prac konstrukcyjnych wprowadzenie większych zmian projektowych było już niemożliwe.
Bierną ochronę przeciwtorpedową części podwodnej okrętu zapewniały tzw. bąble przeciwtorpedowe (ang. "bulges"), tworzące zewnętrzną część burt na wysokości linii wodnej i poniżej zbiorniki, mające za zadanie przejmować i rozpraszać energię eksplozji głowicy torpedy bądź miny. W przypadku „Hooda” stanowiły one integralny składnik konstrukcji, będąc jednocześnie wydzielonymi pomieszczeniami, podzielonymi osobnymi grodziami na przedziały. Ich część zewnętrzna była pusta, wewnętrzna została wypełniona stalowymi, zaślepionymi na obu końcach rurami. Po wewnętrznej stronie bąbli umieszczono dodatkową ciągłą wzdłużną gródź przeciwtorpedową grubości od 1,5 do 1,75 cala (38 do 44 mm). Pod koniec 1919 roku przeprowadzono badania modelowe na replice fragmentu podwodnej części kadłuba „Hooda”. Wykazały one wystarczającą odporność takiej konstrukcji na wybuchy podwodne ładunków stosowanych w ówczesnych torpedach i minach.
Wieże artylerii głównej miały pancerz czołowy grubości 381 mm (15 cali), boczny 279 do 305 mm (11 do 12 cali) oraz górny 127 mm (5 cali). Ich barbety miały grubość 254 do 305 mm (10 do 12 cali) w rejonie nie chronionym cytadelą pancerza burtowego oraz 127 do 152 mm (5 do 6 cali) w części zabezpieczonej cytadelą. Komory amunicyjne wykonane były w formie pancernych skrzyń o ścianach grubości do 15 cali. Wbrew sugestiom niektórych konstruktorów, nie zdecydowano się na zainstalowanie w ich rejonie szybów, ukierunkowujących siłę ewentualnej eksplozji ku górze. Główna wieża dowodzenia na nadbudówce dziobowej była chroniona płytami pancernymi grubości 279 mm (11 cali) od frontu, 228 mm (9 cali) po bokach i 127 mm (5 cali) od góry.
Modernizacje.
Pierwsze, niewielkie przebudowy „Hooda” przeprowadzono już w 1920 i 1921 roku. W trakcie pobytu w stoczniach w Rosyth i Devonport między innymi zmieniono nieco architekturę pomostu dowodzenia, zainstalowano platformy startowe samolotów na wieżach artyleryjskich oraz dobudowano pomost reflektorów na rufie. W drugiej połowie 1923 roku na szczycie rufowego stanowiska dowodzenia zamontowano wieżę radiową.
W latach 1929–1931 „Hood” został odstawiony do stoczni w Portsmouth, gdzie przeprowadzono znaczącą przebudowę jednostki. Obejmowała ona między innymi: montaż stanowiska systemu kierowania ogniem przeciwlotniczym HACS, katapulty i dźwigu dla samolotów na pokładzie rufowym (usuniętych w 1932 roku), rozbudowę pomostu nawigacyjnego, instalację dwóch ośmiolufowych zestawów pom-pomów na śródokręciu, zmianę konfiguracji dalmierzy i dalocelowników, zabudowę pancerza ochronnego nad pomieszczeniami nawodnych wyrzutni torpedowych.
W pierwszej połowie lat 30. nie prowadzono większych prac na okręcie, dodano jedynie przeciwlotnicze karabiny maszynowe, zlikwidowano dziobową platformę startową oraz poprawiono lokalizację optycznych składników systemu kierowania ogniem. W latach 1937 i 1938 „Hood” dwukrotnie przebywał w stoczni na Malcie, gdzie usunięto między innymi rufowe stanowisko kierowania strzelaniami torpedowymi i obie podwodne wyrzutnie torped, dodano trzeci zestaw pom-pomów, dwie kolejne poczwórne podstawy wielkokalibrowych karabinów maszynowych i dwukrotnie po dwa 4-calowe działa przeciwlotnicze, zwiększając ich liczbę do ośmiu. Ponadto zmodernizowano wyposażenie łączności bezprzewodowej i dobudowano dodatkowe platformy na nadbudówce dziobowej.
Podczas modernizacji w 1939 roku, przebiegającej w dwóch etapach w stoczni w Portsmouth (od lutego do czerwca oraz od lipca do sierpnia), na okręcie zamontowano nowe działa uniwersalne kal. 102 mm, dwa dodatkowe stanowiska kierowania ogniem przeciwlotniczym HACS Mk III, wymieniając na ten typ także dotychczasowe Mk I, poprawiono opancerzenie pomostu dowodzenia i dokonano zmian w konfiguracji reflektorów oraz łodzi okrętowych. W 1940 roku w Devonport usunięto z okrętu wszystkie działa kal. 140 mm oraz ich urządzenia kierowania ogniem, dodano trzy kolejne zdwojone wieże dział kal. 102 mm oraz pięć wyrzutni pocisków rakietowych UP. W 1941 roku zainstalowano na „Hoodzie” radar artyleryjski typu 284. Okręt otrzymał także antenę nadawczą radaru obserwacji przestrzeni powietrznej typu 279, lecz do zatopienia nie zamontowano na nim anteny odbiorczej, co czyniło cały sprzęt bezużytecznym.
Przebudowy powodowały zmiany w ciężarze, a więc i wyporności okrętu. Po modernizacji lat 1929–1931 wyporność pełna wzrosła o 1320 ts (większość tej masy – 850 ts – stanowiły paliwo i woda w powiększonych zbiornikach). Po zainstalowaniu nowego uzbrojenia przeciwlotniczego, w 1941 roku wyporności osiągnęły następujące wartości: standardowa 42 100 ts, pełna 48 360 ts. Zmiany w rozkładzie mas spowodowały niekorzystny trym na dziób, którego zanurzenie zwiększyło się o około 70 cm, przy równoczesnym wynurzeniu się rufy o około 15 cm. Stan ten, w połączeniu z pogarszającą się sprawnością nieremontowanych urządzeń napędowych, spowodował znaczący spadek prędkości maksymalnej okrętu, która w 1941 roku spadła o 4 węzły w stosunku do osiąganej wcześniej.
Przebieg służby.
Lata międzywojenne.
W dniu 17 maja 1920 roku „Hood” został włączony do Eskadry Krążowników Liniowych Floty Atlantyckiej jako okręt flagowy kontradmirała Rogera Keyesa. Większość pierwszej załogi okrętu została wybrana spośród oficerów i marynarzy krążownika liniowego „Lion”, okrętu flagowego admirała Beatty’ego w bitwie jutlandzkiej. Jeszcze w tym samym miesiącu, wraz z krążownikiem liniowym „Tiger” i w eskorcie dziewięciu niszczycieli, wypłynął w swą pierwszą podróż zagraniczną na Morze Bałtyckie. 31 maja, przepływając przez akwen, na którym cztery lata wcześniej stoczono największą bitwę morską I wojny światowej (jutlandzką), dowódca okrętu w specjalnej ceremonii oddał hołd poległym w niej marynarzom. Podczas pobytu w szwedzkim Nynäshamn „Hood” był wizytowany przez króla Gustawa V. Następnie brytyjski zespół został wysłany do Rewla, gdzie miał dołączyć do Eskadry Bałtyckiej, działającej w ramach interwencji przeciwko bolszewikom, ale nim dotarł do miejsca przeznaczenia, rozkaz odwołano. W drodze powrotnej okręty zawinęły jeszcze do Kopenhagi, gdzie wizytował je Chrystian X oraz Christianii, podejmując na pokładzie Haakona VII. Wiosną 1921 roku „Hood” (już pod flagą kontradmirała Waltera H. Cowana) i „Tiger” udały się do Gibraltaru i na Morze Śródziemne, wizytując w drodze Malagę, Walencję i Tulon. Po raz kolejny popłynął do Gibraltaru i Tulonu wiosną następnego roku, zaś po powrocie do kraju był w Torbay wizytowany przez króla Jerzego V.
Na przełomie lat 1921 i 1922 „Hood” stał się przedmiotem obrad konferencji waszyngtońskiej, mającej ustalić zasady ograniczenia zbrojeń morskich. Jego wyporność znacznie przekraczała 35 000 ts, ustalone jako górny limit dla przyjętej na konferencji klasy tzw. "capital ships" (dosłownie okrętów głównych), obejmującej łącznie pancerniki i krążowniki liniowe. Ostatecznie w podpisanym traktacie ujęto okręt jako wyjątek od tej zasady, zezwalając Royal Navy na jego zachowanie. Od 14 sierpnia do 3 grudnia 1922 roku odbył, wraz z krążownikiem liniowym „Repulse”, podróż do Brazylii, gdzie uczestniczyły one w obchodach stulecia ogłoszenia przez ten kraj niepodległości. W Rio de Janeiro okręt odwiedził prezydent Pessoa, zaś pięciu członków załogi weszło w skład reprezentacji bokserskiej Royal Navy, która zwyciężyła 4:3 (przy jednym meczu nierozstrzygniętym) w meczu z marynarzami US Navy, rekrutującymi się z załóg pancerników „Maryland” i „Nevada”. Po opuszczeniu brazylijskich portów okręty udały się do Indii Zachodnich po czym przez Wyspy Kanaryjskie i Gibraltar powróciły na wody macierzyste. W czerwcu i lipcu następnego roku zespół brytyjski w tym samym składzie odwiedził Norwegię i Danię, ponownie goszcząc na pokładzie „Hooda” norweską parę królewską.
Od sierpnia do listopada 1923 roku „Hood” był przygotowywany w Devonport do wokółziemskiego rejsu. Rozpoczął się on 27 listopada 1923 roku a zakończył 29 września roku następnego. Specjalnie w tym celu utworzona eskadra, Special Service Squadron, dowodzona przez wiceadmirała Fredericka L. Fielda, odwiedziła większość brytyjskich kolonii na całym świecie. W skład eskadry wchodziły krążowniki liniowe „Hood” i „Repulse” oraz jednostki 1. Eskadry Lekkich Krążowników kontradmirała Huberta G. Branda („Delhi”, „Dragon”, „Danae”, „Dauntless” i „Dunedin”) w eskorcie dziewięciu niszczycieli. Trasa wiodła z Devonport przez Freetown, Kapsztad, Durban i inne porty południowej Afryki, Zanzibar (16 stycznia 1924 roku krążownik był wizytowany przez miejscowego sułtana), Trincomalee, Port Swettenham na Malajach, Singapur, australijskie Fremantle, Albany, Adelaide, Melbourne, Hobart, Jervis Bay oraz Sydney (12 kwietnia okręty asystowały przy uroczystym zatopieniu krążownika liniowego „Australia”), nowozelandzkie Wellington (na pokład „Hooda” zaokrętował ówczesny gubernator generalny, admirał John Jellicoe), Napier i Auckland, następnie Fidżi, Samoa Zachodnie, Honolulu, Victorię, Vancouver, San Francisco, Kanał Panamski (lekkie krążowniki popłynęły wokół przylądka Horn, odwiedzając po drodze porty południowoamerykańskie), Kingston, Halifax, Québec i po przepłynięciu Atlantyku z powrotem do Devonport. W ciągu dziesięciu miesięcy „Hood” z towarzyszącymi okrętami przepłynął trasę około 40 000 mil morskich i był odwiedzony przez 750 tysięcy do miliona osób.
Po powrocie z wokółziemskiego rejsu okręt został zadokowany w Devonport i Rosyth, a po zakończeniu przeglądu i remontu, w pierwszej połowie stycznia 1925 roku dołączył ponownie do Floty Atlantyckiej. W drugiej połowie stycznia i lutym wraz z „Repulse” odbył rejs do Lizbony, gdzie uczestniczył w obchodach ku czci Vasco da Gamy, następnie przepłynął do Gibraltaru i odwiedził kilka hiszpańskich portów. W marcu wziął udział w manewrach połączonych flot Royal Navy: Atlantyckiej i Śródziemnomorskiej, liczących łącznie około stu jednostek. Następnie przez Gibraltar powrócił 1 kwietnia 1925 roku do Devonport. 30 kwietnia na „Hoodzie” podniósł swą flagę nowy dowódca Eskadry Krążowników Liniowych, kontradmirał Cyril T. M. Fuller. Jednocześnie nowym dowódcą okrętu został komandor Harold O. Reinold.
„Hood” pozostawał w składzie Floty Atlantyckiej do maja 1929 roku, kiedy został odstawiony na długą modernizację w stoczni w Portsmouth. Do tego czasu przebywał głównie na wodach macierzystych, kilkakrotnie udając się w rejsy do Gibraltaru i odwiedzając także porty w Palma de Mallorca, Lagos, Vigo, Maladze (tam, 9 marca 1928 roku, był wizytowany przez królową Wiktorię Eugenię z dziećmi), Barcelonie. Poza okresami krótkotrwałych pobytów w stoczniach pełnił funkcję okrętu flagowego dowódcy Eskadry Krążowników Liniowych Floty Atlantyckiej do końca kwietnia 1929 roku, gdy wiceadmirał Frederic C. Dreyer przeniósł swą flagę na „Repulse”. Podczas modernizacji, do marca 1931 roku, „Hood” był obsadzony jedynie szkieletową załogą, większość marynarzy została przeniesiona na krążownik liniowy „Tiger”.
Po zakończeniu remontu, w marcu i kwietniu 1931 roku okręt odbył pełny program prób morskich, by pod koniec tego miesiąca powrócić do Floty Atlantyckiej, a w maju do roli okrętu flagowego dowódcy Eskadry Krążowników Liniowych. Był nim wówczas kontradmirał Wilfred Tomkinson, niegdyś pierwszy dowódca okrętu. We wrześniu tegoż roku załoga okrętu uczestniczyła w buncie w Invergordon, kilkudniowym proteście marynarzy Floty Atlantyckiej przeciwko zamiarom znacznego obniżenia ich żołdu. Pierwszą zagraniczną podróż po modernizacji rozpoczął „Hood” 6 stycznia 1932 roku, wypływając w kierunku Azorów i Indii Zachodnich. Towarzyszyły mu „Repulse”, ciężkie krążowniki „Norfolk” i „Dorsetshire” oraz lekki „Delhi”. Okręty odwiedziły między innymi Barbados, St. Vincent, Grenadę i Trynidad. W drodze powrotnej przez Atlantyk, w ciężkim sztormie, „Hood” doznał uszkodzeń śrub napędowych i poszycia, wymagających dokowania w Portsmouth. W tym czasie, od marca 1932 roku, częściowo pod wpływem wydarzeń z Invergordon, zmieniono organizację Royal Navy, przekształcając dotychczasową Flotę Atlantycką w Flotę Metropolii ("Home Fleet"). Podczas pierwszych ćwiczeń nowej floty w pierwszej połowie lipca 1932 roku, na pokładzie „Hooda” gościł król Jerzy V.
Wiosną 1933 roku „Hood” odbył kolejny rejs na Morze Śródziemne, przez Gibraltar do Tangeru i Algieru. Towarzyszył mu krążownik liniowy „Renown”. W drodze oba okręty odbyły ćwiczenia artyleryjskie, w tym strzelanie przy dużej prędkości do holowanych celów. Po powrocie „Hood” trafił do stoczni na krótki remont, by 30 sierpnia powrócić do pełnienia obowiązków okrętu flagowego Eskadry Krążowników Liniowych. 10 października 1933 roku gazeta Daily Mail zamieściła informację o rzekomym naruszeniu dyscypliny na pokładzie krążownika, przed wypłynięciem na kolejne manewry na Morzu Północnym. W związku z tym „Hood” miał przepłynąć do Portsmouth, a winni marynarze uwięzieni i przekazani na towarzyszące mu niszczyciele. Admiralicja stanowczo zaprzeczyła tym wiadomościom, tym niemniej faktem było, że okręt nie wziął udziału w jesiennych ćwiczeniach floty, a kontradmirał William Milbourne James przeniósł się tymczasowo ze sztabem na „Renowna”.
W styczniu 1934 roku krążownik wypłynął w rejs na Maderę i do Gibraltaru, gdzie pozostawał do 23 marca, uczestnicząc w tym czasie w ćwiczeniach okrętów Home Fleet u wybrzeży portugalskich. Resztę roku spędził na wodach macierzystych, dwukrotnie zawijając do stoczni na krótkie remonty. 14 sierpnia nowym dowódcą Eskadry Krążowników Liniowych został kontradmirał Sidney R. Bailey. W następnym roku zespół okrętów Home Fleet ponownie wyruszył do Gibraltaru na wiosenne ćwiczenia. 23 stycznia w wyniku błędu nawigacyjnego doszło na wodach u północnych wybrzeży Hiszpanii do zderzenia „Hooda” i „Renowna”. W jego wyniku „Hood” miał uszkodzoną lewą zewnętrzną śrubę napędową oraz wgniecione poszycie lewej burty na wysokości ostatniej wieży artyleryjskiej. Prowizoryczne naprawy przeprowadzono w Gibraltarze, po czym krążownik przepłynął do Portsmouth na remont, trwający do 5 marca. Tego dnia, po wypłynięciu na ćwiczenia, załoga była świadkiem katastrofy samolotu w pobliżu wyspy Wight. Wyłowiono z morza ciało jednego z członków załogi i przewieziono je do Spithead. Drugą połowę miesiąca okręt spędził na ćwiczeniach w rejonie Gibraltaru. Powrócił do Spithead w dniach od 15 do 17 lipca, na wielką rewię floty z okazji srebrnego jubileuszu Jerzego V. We wrześniu, w związku z napięciem międzynarodowym wywołanym wojną włosko-abisyńską, ponownie popłynął do Gibraltaru, gdzie gościł na pokładzie cesarza Haile Selassie. W grudniu popłynął na kilka dni na Maderę, następnie powrócił do Gibraltaru. Do Portsmouth wpłynął 16 stycznia 1936 roku.
Pod koniec lutego ponownie został skierowany na wody hiszpańskie, zawijając do Vigo, Gibraltaru i na Wyspy Kanaryjskie, skąd 18 maja powrócił do Gibraltaru. Tam, 30 maja, był ponownie wizytowany przez cesarza Etiopii. W czerwcu odpłynął do Wielkiej Brytanii. 22 lipca podniósł na nim swą flagę wiceadmirał Geoffrey Blake a 8 września zapadła decyzja o transferze krążownika w skład Floty Śródziemnomorskiej. Po krótkim pobycie w stoczni, wypłynął do Gibraltaru, gdzie dotarł 14 października. Podczas cumowania w porcie zdarzył się wypadek, w którym zginęło dwóch członków załogi, a trzeci został ranny. Pod koniec miesiąca krążownik przepłynął na Maltę, gdzie przeprowadzono ćwiczenia gotowości bojowej załogi. Do Gibraltaru powrócił na początku grudnia, później w ciągu miesiąca trzykrotnie wizytował port w Tangerze. Od 5 stycznia do 8 kwietnia 1937 roku „Hood” znów bazował na Malcie, uczestnicząc w tym czasie w manewrach na wodach w rejonie Gibraltaru. W związku z toczącą się w Hiszpanii wojną domową, podstawowym zadaniem okrętu stał się udział w patrolowaniu wód tego kraju, dla zabezpieczenia wolności żeglugi neutralnych (głównie brytyjskich) statków. Operował początkowo w rejonie Zatoki Biskajskiej, bazując wraz z krążownikiem „Shropshire” we francuskim Saint-Jean-de-Luz. 23 kwietnia 1937 roku dowódca „Hooda”, komandor Arthur F. Pridham zdecydowanie interweniował, gdy działający pod banderą frankistowską lekki krążownik „Almirante Cervera” (według innych źródeł był to ciężki krążownik „Canarias”) w asyście uzbrojonego trawlera „Galerna” usiłował zatrzymać trzy brytyjskie frachtowce: „Hamsterley”, „MacGregor” i „Stanbrooke”, zmierzające do portu w Bilbao. Dowódca eskortującego je niszczyciela „Firedrake” poprosił o interwencję i otrzymał zdecydowane wsparcie. Pod groźbą dział dużego kalibru Hiszpanie ustąpili, przepuszczając konwój przez blokadę. Wydarzenie to stało się później przedmiotem ostrego protestu władz frankistowskich i w efekcie zarządzenia Admiralicji, zabraniającego brytyjskim okrętom tak bezpośrednich konfrontacji w obrębie hiszpańskich wód terytorialnych.
Następnego dnia po tym zdarzeniu „Hood” zawinął do La Pallice, by 26 kwietnia odpłynąć do Wielkiej Brytanii. 7 maja wziął udział w rewii koronacyjnej Jerzego VI, zaś 20 maja był wizytowany przez monarchę. W czerwcu powrócił do Gibraltaru, a później na Maltę. W lipcu admirał Blake, który musiał być hospitalizowany, został zastąpiony na stanowisku dowódcy Eskadry Krążowników Liniowych przez wiceadmirała Andrew Cunninghama. W sierpniu i wrześniu okręt odbył wizyty w greckim Argostoli i jugosłowiańskim Splicie, później Tanger i porty śródziemnomorskiego wybrzeża Hiszpanii. Podobnie wyglądał rok 1938: „Hood” patrolował wody hiszpańskie, zawijając do tamtejszych portów, odbył też przegląd mechanizmów i modernizacje w stoczni na Malcie. 5 czerwca był tam ponownie wizytowany przez Jerzego VI, na przełomie czerwca i lipca uczestniczył w manewrach w rejonie Korfu i Navarino. Pod koniec lipca powrócił na zachodnie Morze Śródziemne, przewożąc uchodźców do Marsylii, a 9 sierpnia w Palamós przejmując na pokład uratowaną załogę zbombardowanego brytyjskiego parowca „Lake Lugano”. 20 września, podczas wypływania z Gibraltaru wszedł na płyciznę, odnosząc nieznaczne uszkodzenia. 9 stycznia 1939 roku wiceadmirał Geoffrey Layton przeniósł swą flagę z „Hooda” na pancernik „Barham”, dzień później okręt opuścił Maltę, a 14 stycznia Morze Śródziemne, wypływając z Gibraltaru do Portsmouth i kończąc tym samym swoją służbę we Flocie Śródziemnomorskiej. Wzrastające po układzie monachijskim napięcie międzynarodowe spowodowało konieczność wzmocnienia Home Fleet w obliczu spodziewanej konfrontacji z III Rzeszą.
Po remoncie i przezbrojeniu w stoczni Admiralicji w Portsmouth, 2 czerwca 1939 roku „Hood” powrócił do służby jako okręt flagowy Eskadry Krążowników Liniowych Home Fleet. Już dzień wcześniej zaokrętował się nań ze swym sztabem kontradmirał William J. Whitworth. 13 sierpnia, po zakończeniu prac stoczniowych i prób morskich, okręt został wysłany do bazy Scapa Flow, gdzie dołączył do głównych sił floty. W ostatnich dniach sierpnia patrolował wody pomiędzy Szkocją a Norwegią, w poszukiwaniu niemieckich rajderów, usiłujących przedostać się na Atlantyk, zachodząc w międzyczasie po paliwo do Rosyth i Invergordon. 31 sierpnia Royal Navy ogłosiła wojenną mobilizację. Następnego dnia, w chwili agresji niemieckiej na Polskę, „Hood” był na morzu.
W pokojowym okresie swej służby „Hood” był nie tylko największym, ale też najdroższym okrętem Royal Navy. Utrzymanie go w stanie nienagannego porządku kosztowało około 400 000 funtów rocznie, większość tej kwoty pochłaniała nieustanna niemal gotowość do pełnienia funkcji reprezentacyjnych i goszczenia ważnych osób. „Hood” jednak nie przeszedł nigdy znaczącej przebudowy, dokonywano na nim jedynie drobnych modernizacji. Nie zmodernizowano siłowni, nie wzmocniono pancerza poziomego, chociaż już w latach 20. Admiralicja zdawała sobie sprawę z jego słabości. Planowana na początek lat 40. całkowita rekonstrukcja okrętu, mająca uczynić z niego szybki pancernik z prawdziwego zdarzenia, nie doszła do skutku ze względu na wybuch II wojny światowej.
II wojna światowa.
Na pierwszy bojowy patrol „Hood” wypłynął 8 września 1939 roku, w towarzystwie „Renowna”, krążowników „Belfast” i „Edinburgh” oraz czterech niszczycieli, w rejon Wysp Owczych. 12 września powrócił do Scapa Flow, a następnie został przebazowany do Loch Ewe. Tam, 17 września, na jego pokładzie gościli ówczesny Pierwszy Lord Admiralicji, Winston Churchill oraz dowódca Home Fleet, admirał Charles Forbes. Następnie powrócił do Scapa Flow, by w dniach 22 i 23 września wyjść w morze jako osłona niedoszłego rajdu na Skagerrak. 25 września wszedł w skład zespołu ciężkich okrętów Royal Navy, wysłanych dla zabezpieczenia powrotu do bazy uszkodzonego przez niemieckie jednostki w rejonie Horns Rev na Morzu Północnym okrętu podwodnego „Spearfish”. Następnego dnia Brytyjczycy zostali zaatakowani przez bombowce Luftwaffe; jedna z bomb trafiła w lewą burtę na rufie „Hooda”, ale ześlizgnęła się po poszyciu bąbla przeciwtorpedowego, szczęśliwie nie eksplodując. Bombę zrzucił jeden z czterech Ju 88 z I./KG 30, oprócz nich zespół atakowało dziewięć He 111. Zespół brytyjski nie poniósł szkód, chociaż piloci niemieccy przesłali entuzjastyczne raporty o wynikach nalotu, twierdząc między innymi, że zatopili w nim lotniskowiec „Ark Royal”.
W dniach 8–11 października „Hood” z zespołem okrętów (Force E) patrolował rejon wybrzeży północnej Norwegii w poszukiwaniu raportowanego przez rozpoznanie pancernika „Gneisenau”, kolejne dwa rejsy w rejon Islandii i Norwegii odbył w drugiej połowie miesiąca. 30 października, na zachód od Orkadów, brytyjski zespół był nieskutecznie atakowany przez U-56. Po powrocie do Greenock (po zatopieniu „Royal Oak” Scapa Flow przestało być uważane za bezpieczne schronienie dużych jednostek) okręty były wizytowane przez lorda Churchilla. W listopadzie „Hood” został skierowany na remont maszyn do Plymouth, ale musiał go przerwać w trybie nagłym 25 listopada. Krążownik dołączył do francuskiego zespołu, dowodzonego przez wiceadmirała Gensoula na pancerniku „Dunkerque”, poszukującego niemieckich „Scharnhorsta” i „Gneisenau”, które dwa dni wcześniej zaatakowały konwój i zatopiły osłaniający go krążownik pomocniczy „Rawalpindi”. Bezskuteczne przeczesywanie Atlantyku zakończono 3 grudnia, gdy „Hood” powrócił do Loch Ewe. Następnie, w dniach 13–15 grudnia eskortował pierwszy transport kanadyjskich żołnierzy do Wielkiej Brytanii. Początek 1940 roku również upłynął na patrolowaniu wód północnego Atlantyku. 16 lutego, wraz z pancernikiem „Warspite” stanowił daleką osłonę akcji abordażu „Altmarka” w Jössingfjordzie. 7 marca okręty Home Fleet powróciły do Scapa Flow, prowadzone przez flagowy „Rodney”, z admirałem Forbesem i Winstonem Churchillem na pokładzie. Dwa dni później „Hood” był wizytowany przez Churchilla. Następnie odpłynął do Plymouth i Liverpoolu, gdzie do 12 czerwca był poddawany remontowi maszyn. Podczas walk w Norwegii w kwietniu 1940 roku oddział 250 marynarzy i żołnierzy Royal Marines z „Hooda” wziął udział w operacji Primrose, próbie opanowania portu Ålesund. Na pokładzie slupa „Black Swan” zostali przewiezieni do Åndalsnes i 18 kwietnia wysadzeni na ląd. Cała akcja zakończyła się 30 kwietnia, marynarze, mający wśród siebie trzech rannych, powrócili do Wielkiej Brytanii na pokładzie krążownika „Galatea”.
Przystąpienie Włoch do działań wojennych po stronie Osi (10 czerwca 1940 roku) oraz rychła klęska Francji zmieniły układ sił w basenie Morza Śródziemnego. Aby wypełnić próżnię powstałą po wycofaniu się z wojny okrętów Marine nationale, Royal Navy powołała do życia Force H, stacjonujące w Gibraltarze. W ich skład weszły: „Hood” jako okręt flagowy wiceadmirała Jamesa Somerville’a, pancerniki „Resolution” i „Valiant”, lotniskowiec „Ark Royal”, krążowniki lekkie „Arethusa” i „Enterprise” oraz 11 niszczycieli. Pierwszym zadaniem okrętu flagowego Force H miało być przechwycenie próbującego opuścić Dakar francuskiego pancernika „Richelieu”, jednak gdy ten ostatni zawrócił, również „Hood” otrzymał rozkaz obrania kursu powrotnego na Gibraltar. W dniach od 2 do 6 lipca 1940 roku zespół admirała Somerville’a wziął czynny udział w operacji Catapult. Po fiasku negocjacji prowadzonych w Mers el-Kébir z admirałem Gensoulem, po południu 3 lipca okręty brytyjskie przystąpiły do bombardowania francuskiej bazy. W jego efekcie zatopiony został pancernik „Bretagne”, uszkodzone „Dunkerque” i „Provence”, Francuzi ponieśli poważne straty osobowe. Od odłamków francuskich pocisków, dwóch członków załogi „Hooda” odniosło lekkie obrażenia. 4 lipca, w drodze do Gibraltaru, Force H było nieskutecznie atakowane przez francuskie bombowce. Dwa dni później samoloty z „Ark Royal”, osłanianego przez pozostałe okręty zespołu, przeprowadziły nalot na uszkodzony i osadzony na mieliźnie „Dunkerque”. Operacja zakończyła się powrotem do Gibraltaru 6 lipca.
8 lipca brytyjskie okręty ponownie wyszły w morze, aby wykonać dywersyjne bombardowanie lotniska w Cagliari, dla odwrócenia uwagi Włochów od operacji konwojowej, prowadzonej równocześnie przez Flotę Śródziemnomorską z Aleksandrii. Wcześnie wykryte przez włoskie rozpoznanie lotnicze i agentów rezydujących w Hiszpanii a obserwujących Gibraltar, zostały zaatakowane przez bombowce Savoia-Marchetti SM.79, startujące z Sardynii. Wprawdzie naloty były nieskuteczne, ale wobec utraty elementu zaskoczenia i obawiając się ewentualnego uszkodzenia swojego jedynego lotniskowca, admirał Somerville podjął decyzję o przerwaniu akcji i powrocie do portu. 11 lipca zespół poniósł stratę, gdy storpedowany wcześniej przez włoski okręt podwodny „Guglielmo Marconi” niszczyciel „Escort” zatonął podczas holowania. 22 lipca „Hood” wypłynął w kierunku Casablanki, z zadaniem zbombardowania nieukończonego francuskiego pancernika „Jean Bart”, ale rozkaz został odwołany i 25 lipca okręt powrócił do Gibraltaru. 27 lipca zdarzył się wypadek, gdy podczas rutynowej kontroli uzbrojenia pociski rakietowe z wyrzutni UP na wieży „B” niespodziewanie odpaliły nad portem, powodując oparzenia u trzech osób.
31 lipca Force H ponownie otrzymały zadanie zbombardowania lotniska w Cagliari, dla wykonania dywersji i ukrycia równoczesnej operacji dostarczenia przez stary lotniskowiec „Argus” 12 myśliwców Hawker Hurricane dla sił obrony Malty (operacja Hurry). 1 sierpnia zespół był nieskutecznie bombardowany z wysokiego pułapu przez włoskie bombowce, zaś następnego dnia samoloty z „Ark Royal”, osłanianego przez „Hooda”, przeprowadziły planowane uderzenie. W tym czasie z pokładu „Argusa” wystartowały samoloty dla Malty. Następnego dnia okręty powróciły do Gibraltaru. W tym czasie zapadła decyzja o powrocie „Hooda” w skład Home Fleet, dla jej wzmocnienia w obliczu zagrażającej niemieckiej inwazji na Wyspy Brytyjskie. 4 sierpnia wypłynął z Gibraltaru, kierując się do Plymouth, które osiągnął cztery dni później. 10 sierpnia przeszedł do Scapa Flow, ponownie stając się okrętem flagowym dowódcy Eskadry Krążowników Liniowych Home Fleet, wiceadmirała Williama J. Whitwortha.
W dniach od 17 do 24 sierpnia krążownik przebywał w stoczni w Rosyth, gdzie wymieniono lewą lufę działową w wieży „A”. We wrześniu dwukrotnie wychodził w morze na patrole bojowe, od 15 do 19 października wchodził w skład zespołu osłaniającego bombardowanie Tromsø przez samoloty pokładowe z lotniskowca „Furious”. 5 listopada wypłynął ze Scapa Flow wraz z „Repulse” i silną eskortą, aby zablokować podejście do portów w Breście i Lorient w okupowanej Francji po tym, gdy niemiecki pancernik kieszonkowy „Admiral Scheer” zaatakował konwój HX-84 i zatopił osłaniający go krążownik pomocniczy „Jervis Bay”. 9 listopada, wobec braku kontaktu i jakichkolwiek informacji o przeciwniku poszukiwania przerwano i „Hood” zawrócił do Scapa Flow, gdzie dotarł dwa dni później. Od 23 do 29 listopada osłaniał operację minowania wód Cieśniny Duńskiej, po powrocie do Scapa Flow był dwukrotnie: 4 i 11 grudnia wizytowany przez nowego dowódcę Home Fleet, admirała Johna Toveya. W ostatnich dniach grudnia znów przebywał na północnym Atlantyku, w nieudanej próbie przechwycenia przedzierającego się na zachód niemieckiego krążownika „Admiral Hipper”, pierwsze dni stycznia 1941 roku upłynęły na osłonie kolejnej operacji minowej. Od 13 stycznia do 18 marca przebywał w stoczni w Rosyth, gdzie przeprowadzono kolejną modernizację. W tym czasie był wizytowany przez premiera Churchilla (17 stycznia) i króla Jerzego VI (6 marca). 17 lutego dowództwo okrętu objął komandor Ralph Kerr.
18 marca „Hood” wypłynął z Rosyth w rejon Wysp Owczych, poszukując powracających z krążowniczej wyprawy niemieckich rajderów: pancerników „Scharnhorst” i „Gneisenau”, które jednak wybrały trasę do portów okupowanej Francji. 23 marca zawinął do Scapa Flow, zaś pięć dni później wypłynął po raz kolejny, by dołączyć do eskorty konwoju HX-118 z Halifaksu. W drodze otrzymał rozkaz podjęcia patrolu na podejściach do Brestu, zmieniając blokujące go okręty Force H. Zmieniony 4 lipca przez pancernik „King George V”, udał się do Scapa Flow dla uzupełnienia zapasów paliwa, by po zaledwie dziesięciogodzinnym postoju udać się w rejs powrotny pod Brest. Ostatecznie powrócił do Scapa Flow 14 kwietnia 1941 roku. 18 kwietnia znów został wysłany na patrol w rejonie Brestu, ale w drodze odwołano go na północ, w rejon Morza Norweskiego, po fałszywym, jak się później okazało, doniesieniu, że „Bismarck” opuścił bazę w Kilonii. Aby przeciwdziałać próbom przedarcia się rajdera na Atlantyk przez Cieśninę Duńską, zawinął 21 kwietnia do islandzkiego Hvalfjörður, skąd operował do pierwszych dni maja. Następnie powrócił do Scapa Flow. 8 maja krążownik opuścił admirał Whitworth ze sztabem, cztery dni później podniósł na nim swą flagę wiceadmirał Lancelot E. Holland. 13 maja okręt uczestniczył w ćwiczeniach, wspólnie z pancernikiem „King George V”. W związku ze spodziewaną próbą przedzierania się „Bismarcka” na Atlantyk, „Hood” pozostawał w Scapa Flow w stanie czterogodzinnej gotowości. 19 maja admirał Holland przeprowadził odprawę, na której omawiał plan działań w razie starcia z najnowocześniejszym niemieckim pancernikiem.
Ostatnia bitwa.
W nocy z 18 na 19 maja 1941 roku Kriegsmarine rozpoczęła operację Rheinübung: z portu Gotenhafen wyszły w morze pancernik „Bismarck” i ciężki krążownik „Prinz Eugen”, kierując się w stronę Cieśnin Duńskich, by po przejściu na Ocean Atlantycki podjąć działalność rajderską. Gdy wczesnym popołudniem 19 maja zespół niemiecki płynął wzdłuż granicy szwedzkich wód terytorialnych, został zauważony przez obserwatorów na patrolujących tam szwedzkich okrętach, a wiadomość o tym dotarła wkrótce nie tylko do dowództwa szwedzkiej marynarki, ale, za pośrednictwem brytyjskiego attaché wojskowego w Sztokholmie, komandora Henry’ego Denhama, także do Admiralicji. 21 maja okręty niemieckie zawinęły do Grimstadfjordu koło Bergen. Tego samego dnia ze Scapa Flow wypłynęły „Hood” i nowo wcielony do służby pancernik „Prince of Wales”, pod ogólnym dowództwem admirała Hollanda. Miały one dotrzeć do Islandii, tam uzupełnić paliwo i zająć pozycję dogodną do przechwycenia niemieckich okrętów podczas ich przedzierania się przez Cieśninę Duńską, pomiędzy brzegami Islandii a Grenlandii.
23 maja wieczorem płynące przez Cieśninę Duńską „Bismarck” i „Prinz Eugen” zostały wykryte przez patrolujący tam ciężki krążownik „Suffolk”, do którego w nocy dołączył drugi krążownik, „Norfolk”. Ruszyły one za niemieckimi okrętami, utrzymując kontakt radarowy i wzrokowy. Na wieść o wykryciu odległego o około 300 mil morskich przeciwnika, admirał Holland na „Hoodzie” nakazał swemu zespołowi zwiększenie prędkości i obranie kursu spotkaniowego. Do starcia doszło wczesnym rankiem 24 maja. Brytyjczycy pierwsi wykryli przeciwnika i ruszyli niemal równoległym kursem, powoli zbliżając się do „Bismarcka” i „Prinz Eugena”. O godzinie 5:10 admirał Holland ogłosił alarm bojowy, wkrótce potem zmienił kurs na zbliżenie. Jako pierwszy, o 5:53, otworzył ogień „Hood”, biorąc na cel pierwszy okręt w szyku niemieckim, którym był wówczas krążownik „Prinz Eugen”. Natomiast artylerzyści „Prince of Wales” prawidłowo rozpoznali jednostki przeciwnika i od początku, zgodnie z dokonanym wcześniej podziałem celów, skierowali ogień na „Bismarcka”. Niemcy odpowiedzieli około 5:55, koncentrując się na „Hoodzie”, jako pierwszym w szyku. Wówczas „Hood” i „Prince of Wales” skorygowały kurs o 20° na lewą burtę, co miało wprowadzić do walki rufowe wieże artyleryjskie, znajdujące się dotychczas w martwym polu. Dystans pomiędzy zespołami na początku walki wynosił około 20 000 m.
Druga i trzecia salwa „Prinz Eugena” obramowały „Hooda”, a jeden pocisk trafił w okolicę pokładu łodziowego za rufowym masztem, powodując pożar. O godzinie 6:00 admirał Holland wydał kolejny rozkaz zmiany kursu, znów o 20° na lewą burtę. W trakcie jego wykonywania, pocisk lub pociski piątej (według jednego ze źródeł czwartej) salwy „Bismarcka”, oddanej z odległości 15 – 18 tysięcy metrów, trafiły brytyjski krążownik liniowy w okolice masztu głównego na prawej burcie. Uderzenie to wywołało gwałtowną eksplozję, w rejonie pomiędzy masztem a tylnym kominem, która całkowicie zniszczyła część rufową okrętu. Była ona tak silna, że zaobserwowano wylatujące w powietrze elementy wież artyleryjskich, wyrwane wybuchem z barbet. Po dalszych trzech minutach zatonęła także część dziobowa. Śmierć poniosło 1415 (według innych danych 1416 lub 1418) członków załogi okrętu, wraz z admirałem Hollandem i komandorem Kerrem. Wśród nich zginęło także czterech marynarzy Royal Australian Navy, trzech Royal Canadian Navy, trzech Francuzów oraz czterech polskich podchorążych, odbywających staż na „Hoodzie”: Kazimierz Żurek, Leon Trzebiatowski-Żmuda, Kazimierz Szymalski, Stanisław Czerny. Wobec trwającej cały czas wymiany ognia do akcji ratowniczej oddelegowano niszczyciele, które pozostały z tyłu za zespołem. Uratowały one (a właściwie jeden z nich: „Electra”) jedynie trzech marynarzy: Roberta E. Tilburna, Alberta E. Briggsa oraz Williama J. Dundasa. Admiralicja powiadomiła o stracie „Hooda” w oficjalnym komunikacie wydanym 24 maja o godzinie 21:00. Według wspomnień osób, które były w jakiś sposób związane z okrętem, bądź to przez służbę na nim, bądź zaokrętowanych przyjaciół lub pamięć jego wizyt w zagranicznych portach, wiadomość o zatonięciu długoletniego symbolu potęgi i panowania Royal Navy na morzach wywołała szok i smutek.
Dowódcy okrętu.
Pomiędzy 1920 a 1941 rokiem „Hoodem” dowodzili następujący oficerowie:
Wszyscy, z oczywistym wyjątkiem ostatniego, uzyskali w dalszej służbie awans do stopnia admiralskiego.
Krążownik liniowy był także okrętem flagowym następujących admirałów:
Daty dzienne powyższego zestawienia różnią się nieznacznie w zależności od źródła.
Dochodzenie przyczyn tragedii.
Zniszczenie „Hooda” w sposób, który przypomniał brytyjskiej opinii publicznej utratę trzech krążowników liniowych w bitwie jutlandzkiej, spowodował, na wniosek pierwszego lorda morskiego, admirała Dudleya Pounda, powołanie komisji dochodzeniowej, której przewodniczył wiceadmirał Geoffrey Blake, niegdyś podnoszący swą flagę na okręcie. Zebrała się ona już 30 maja, a swój raport przedstawiła 2 czerwca. Wskazywał on jako przyczynę tragedii wywołaną trafieniem pociskiem lub pociskami piątej salwy „Bismarcka” eksplozję ładunków w magazynie pocisków kalibru 102 mm, które wybuchając zainicjowały detonację pocisków 381 mm w sąsiednim magazynie. Swój kontrraport przedstawił równolegle Stanley V. Goodall, główny konstruktor floty. Podawał on inną hipotezę przebiegu zdarzeń: eksplozję głowic bojowych torped w magazynie poniżej masztu głównego, która mogła doprowadzić do przełamania okrętu w tym miejscu i jego szybkiego zatonięcia. W sierpniu powołano kolejną komisję, kierowaną przez kontradmirała Harolda T. C. Walkera, byłego dowódcę „Hooda”. Tym razem dochodzenie trwało dłużej, obejmowało między innymi przesłuchania członków załóg towarzyszących „Hoodowi” okrętów, między innymi dowódcy „Prince of Wales”, komandora Johna C. Leacha. Wydany przez nią we wrześniu raport generalnie potwierdzał wnioski pierwszej komisji, jako najbardziej prawdopodobną przyczynę zatonięcia okrętu wskazując eksplozję rufowych komór amunicyjnych, kalibrów 381 i 102 mm.
W późniejszych latach ukazało się jeszcze wiele hipotez dotyczących dokładnych przyczyn eksplozji na „Hoodzie”. Obejmowały one między innymi uderzenie pociskiem poniżej linii wodnej i spenetrowanie przezeń poszycia poniżej pancernego pasa burtowego; przedostanie się do magazynów amunicyjnych ognia z pożaru na pokładzie, wywołanego wcześniejszym trafieniem pocisku z „Prinz Eugena”; eksplozję własnego pocisku 381 mm w jednej z luf rufowych wież artyleryjskich, z której ogień dotarł aż do komór amunicyjnych wewnątrz kadłuba bądź zainicjowanie głównej eksplozji przez początkowy wybuch pocisków 4-calowych składowanych poza komorami amunicyjnymi. Odkrycie wraku przez ekspedycję Davida Mearnsa obaliło teorię o wybuchu głowic torped, potwierdzając jednocześnie, że przyczyną zatonięcia „Hooda” była silna eksplozja wewnątrz rufowej części kadłuba.
Wrak.
W 2001 roku odbyła się wyprawa poszukiwawcza kierowana przez Davida Mearnsa, finansowana przez brytyjską stację telewizyjną Channel 4, pod patronatem między innymi ostatniego z żyjących uratowanych członków załogi, Alberta E. Briggsa oraz H.M.S. Hood Association. Miała ona za zadanie, w 60-lecie bitwy w Cieśninie Duńskiej, odnalezienie wraków obu oponentów z 24 maja 1941 roku. Po odnalezieniu wraku „Bismarcka” (zlokalizowanego już w 1989 roku przez ekspedycję Roberta Ballarda), Mearns przystąpił do poszukiwań na północy. Pozostałości „Hooda” zostały odkryte 19 lipca 2001 roku, na głębokości około 2800 metrów. W dniach od 21 do 25 lipca ekspedycja wykonała cztery zejścia do wraku przy pomocy zdalnie sterowanego pojazdu podwodnego (ROV) Magellan 725. Uzyskane zdjęcia pozwoliły ustalić, że na dnie znajdują się trzy główne części dawnego „Hooda”: dziób, śródokręcie i rufa oraz mnóstwo drobnych pozostałości. Potwierdzono, że okręt został zniszczony potężną eksplozją wewnętrzną na rufie, chociaż pewne kontrowersje wywołała skala zniszczeń oraz oderwana sekcja dziobowa, co do której wysunięto dwie koncepcje: drugiej eksplozji, tym razem w dziobowych magazynach amunicyjnych, bądź rozerwania konstrukcji części dziobowej podczas jej tonięcia. Na koniec ekspedycja umieściła na wraku tablicę pamiątkową z nazwiskami wszystkich 1415 poległych.
Wrak „Hooda” został uznany przez rząd Jej Królewskiej Mości za grób wojenny i pozostaje chroniony na mocy Protection of Military Remains Act.

</doc>
<doc id="128561" url="https://pl.wikipedia.org/wiki?curid=128561" title="Polesie Zachodnie">
Polesie Zachodnie

Polesie Zachodnie (także Polesie Podlaskie, Polesie Lubelskie) (845.1) – makroregion fizycznogeograficzny, stanowi północno-zachodnią część Polesia (krainy, której przeważająca część leży na terytorium Ukrainy i Białorusi), w lewym dorzeczu Bugu. Pod względem geologicznym należy do platformy prekambryjskiej – na północy skały prekambru są przykryte utworami jury, kredy i kenozoiku, na południu utworami paleozoiku, z karbońskimi złożami węgla kamiennego (Lubelskie Zagłębie Węglowe), a także osadami jury, kredy i kenozoiku.
Występowanie na powierzchni lub na małych głębokościach rozpoznanych margli wieku kredowego przyczyniło się do rozwoju na Polesiu Zachodnim zjawisk krasowych. Powstało jedyne w Polsce skupienie jezior pochodzenia krasowego lub termokrasowego na Równinie Łęczyńsko-Włodawskiej (największe jez. Uściwierz, in.: Łukcze, Bikcze, Krasne, najgłębsze – Piaseczno, 38,8 m). Znaczną powierzchnię (ponad 300 km²) zajmują torfowiska (największe Krowie Bagno oraz Bagno Bieleckie).
Polesie Zachodnie ze względu na dużą liczbę bagien i mało żyzne gleby jest krainą dość słabo przekształconą przez człowieka. Jest tu mniej gruntów ornych niż na innych obszarach nizin środkowopolskich, więcej zaś łąk i pastwisk. Sporo tu też lasów. Na terenach suchszych rosną bory sosnowe, zaś na podmokłych terenach m.in. łęgi olchowe z rosnącą w nich głównie olchą czarną.
W 1990 utworzono na terenach Polesia leżących w Polsce Poleski Park Narodowy, gdzie żyją m.in. żółwie błotne.
Głównym miastem Polesia Lubelskiego jest Włodawa.
Polesie Zachodnie to również region historyczno-etnograficzny.

</doc>
<doc id="128562" url="https://pl.wikipedia.org/wiki?curid=128562" title="Billy Wilder">
Billy Wilder

Billy Wilder, właśc. Samuel Wilder (ur. 22 czerwca 1906 w Suchej, zm. 27 marca 2002 w Los Angeles) – amerykański reżyser, scenarzysta i producent filmowy, pochodzący z rodziny austriackich Żydów. Twórca klasycznych obrazów hollywoodzkich, reprezentujących różnorodne gatunki filmowe – od kina noir i gorzkich dramatów psychologicznych po komedie romantyczne: "Podwójne ubezpieczenie" (1944), "Stracony weekend" (1945), "Bulwar Zachodzącego Słońca" (1950), "Pół żartem, pół serio" (1959), "Garsoniera" (1960). Sześciokrotny laureat Oscara, odznaczony Narodowym Medalem Sztuki.
Życiorys.
Jego rodzice prowadzili restaurację dworcową w Suchej (obecnie Sucha Beskidzka w Polsce, ówcześnie Austro-Węgry). Wyjechał do Wiednia, skąd pochodziła jego rodzina (jako miejsce urodzenia podawał Wiedeń). Planował zostać prawnikiem, ale został reporterem wiedeńskiej gazety. Wykorzystując swe doświadczenie, przeniósł się do Berlina, gdzie pracował dla największej w mieście gazety ilustrowanej.
Od 1929 pisał scenariusze do wielu niemieckich filmów. Używał wówczas nazwiska Billie Wilder. W 1933, po dojściu do władzy Adolfa Hitlera, wyemigrował do Paryża, a potem do Stanów Zjednoczonych. Gdy przybył do Hollywood, znał tylko kilka słów w języku angielskim, ale uczył się bardzo szybko. Dzięki kontaktom z Peterem Lorre, z którym wspólnie mieszkał, szybko wszedł do amerykańskiego świata filmu.
W 1938 rozpoczął współpracę ze scenarzystą Charlesem Brackettem, z którym napisał scenariusze do filmów "Ninoczka" (1939) Ernsta Lubitscha i "Ognista kula" (1941) Howarda Hawksa. Później współpracowali przy reżyserowanych przez samego Wildera obrazach "Pięć grobów na drodze do Kairu" (1943), "Stracony weekend" (1945) oraz "Bulwar Zachodzącego Słońca" (1950). Jego ulubionym aktorem był Jack Lemmon.
Przeszedł na emeryturę w 1981. W 1988 otrzymał Nagrodę im. Irvinga G. Thalberga. Zmarł na zapalenie płuc w zachodnim Los Angeles. Został pochowany na cmentarzu Westwood Village Memorial Park Cemetery w Westwood (Los Angeles).
Był dwukrotnie żonaty: w latach 1936–1946 z Judith Coppicus-Iribe, od 1949 z piosenkarką i aktorką Audrey Young. Z pierwszego małżeństwa miał urodzone w 1939 bliźnięta, Victorię i Vincenta (zmarł po narodzinach).
Filmografia.
Scenarzysta.
W trakcie swej ponad 65-letniej kariery był autorem scenariuszy do 80 produkcji filmowych, głównie pełnometrażowych.

</doc>
<doc id="128564" url="https://pl.wikipedia.org/wiki?curid=128564" title="Tura (gry)">
Tura (gry)

Tura – określona jednostka czasu w tradycyjnych i komputerowych grach strategicznych i grach fabularnych, w której gracz wykonuje swój ruch, podejmuje jakieś działanie. W tym czasie nie mogą działać jego przeciwnicy, ewentualnie sojusznicy. 
W zależności od typu gry czas ten może być liczony w latach, dniach czy minutach, jednakże może być też nieokreślony. Podział na tury występuje także w wielu innych grach, w których gracze nie działają synchronicznie.
Tury w tradycyjnych grach fabularnych.
W grach fabularnych jest to jednostka czasu wynosząca od kilku, kilkunastu sekund do minuty. Przy czym przy dłuższych odcinkach czasu wówczas tury dzielone są na rundy.
W tego typu grach podział czasu gry występuje w sytuacjach specjalnych, jak np. podczas walki; przy rozwiązywaniu pewnych problemów, gdy upływ czasu może mieć poważne konsekwencje dla postaci graczy i przeplatany jest z narracjami mistrza gry lub swobodnymi opowieściami czy innymi działaniami graczy. Zazwyczaj MG decyduje o momencie, w którym zostanie wprowadzony podział gry na tury, jednak mogą się przyczynić do tego także gracze np. poprzez deklarację zaatakowania jakiejś osoby czy istoty w jej otoczeniu. Podczas turowych odcinków czasu graczy obowiązuje przyjęta w danym systemie mechanika, konsekwencje działań jednostek określane są testami przy użyciu kości. Najczęściej są to sytuacje przełomowe lub kulminacyjne w stworzonym przez mistrza gry scenariuszu.

</doc>
<doc id="128565" url="https://pl.wikipedia.org/wiki?curid=128565" title="Druga wojna macedońska">
Druga wojna macedońska



</doc>
<doc id="128568" url="https://pl.wikipedia.org/wiki?curid=128568" title="Czechowice-Dziedzice">
Czechowice-Dziedzice

 
Czechowice-Dziedzice (, "Czechowitz-Dziedzitz"; do 21 listopada 1958 "Czechowice") – miasto w południowej Polsce, w województwie śląskim, w powiecie bielskim, siedziba gminy miejsko-wiejskiej Czechowice-Dziedzice; miasto leży historycznie na Górnym Śląsku w aglomeracji bielskiej.
Miasto powstało w 1951 (de facto w 1941) pod nazwą "Czechowice" (do 1958) z połączenia wsi Czechowice i wsi Dziedzice, których historia sięga średniowiecza. Dziedzice od końca XIX w. rozwijały się też jako węzeł kolejowy oraz ośrodek przemysłu. Współcześnie oprócz Czechowic i Dziedzic częściami miasta są m.in. Lipowiec, Ochodza, Olszyna, Renardowice, Żebracz i kilka mniejszych osiedli.
Czechowice-Dziedzice stanowią ośrodek przemysłowy z kopalnią węgla kamiennego, walcownią metali, fabryką sprzętu elektrotechnicznego oraz rafinerią. W roku 2020 zlikwidowano fabrykę zapałek, która działała od roku 1919. Była to ostatnia polska czynna fabryka zapałek.
Według danych z 2017 r. miasto miało 35 631 mieszkańców. Jest to trzecie pod względem liczby ludności miasto w Polsce niebędące siedzibą powiatu (po Rumi i Knurowie) oraz największe miasto niepowiatowe na terytorium gminy miejsko-wiejskiej.
Geografia.
Położenie miasta.
Czechowice-Dziedzice leżą w południowej części województwa śląskiego, w północnej części powiatu bielskiego, we wschodniej części gminy Czechowice-Dziedzice. Miasto leży w historycznych granicach regionu Śląska Cieszyńskiego.
Miasto jest położone na lewym brzegu rzeki Białej przy jej ujściu do Wisły, w mezoregionie Dolina Górnej Wisły będącym częścią Kotliny Oświęcimskiej.
Czechowice-Dziedzice graniczą:
Gmina.
Miejscowości gminy: miasto Czechowice-Dziedzice, Zabrzeg, Ligota, Bronów. Powierzchnia gminy: 66 km². Ludność gminy w 2011 r.: 43 920 mieszkańców (w tym 35 061 w mieście "Czechowice-Dziedzice").
Podział administracyjny.
W mieście Czechowice-Dziedzice wydzielono oficjalnie 9 osiedli, które stanowią jednostki pomocnicze gminy.
Mieszkańcy rozróżniają jednak inne dzielnice, takie jak: Manhattan, Żebracz (Kopalnia), Grabowice, Podkępie, Ochodza, Świerkowice, Kamionka.
Zasoby naturalne.
Na terenie Czechowic-Dziedzic znajdują się złoża węgla kamiennego co spowodowało powstanie kopalni "KWK Silesia". W pobliżu znajdują się również pokłady solanki,
wykorzystywane dziś w uzdrowisku w Goczałkowicach.
W pobliżu znajduje się również zapora na Wiśle tworząc sztuczny zbiornik wodny – "Zbiornik Goczałkowicki".
Ochrona przyrody.
Na terenie gminy znajduje się rezerwat przyrody Rotuz i obszar Natura 2000 Dolina Górnej Wisły, której obszar w okresie lęgowym zasiedla co najmniej 1% populacji krajowej następujących gatunków ptaków: bączek, bąk, dzierzba czarnoczelna, mewa czarnogłowa, rybitwa białowąsa, rybitwa rzeczna, rybitwa czarna, szablodziób, ślepowron, cyranka, czernica, kokoszka, krakwa, krwawodziób, perkoz dwuczuby, płaskonos, sieweczka rzeczna, mewa śmieszka, zausznik. Na terenie gminy występują też 24 pomniki przyrody, w tym 23 drzewa pojedyncze i 1 aleja złożona z lip drobnolistnych.
Demografia.
Czechowice-Dziedzice liczące ponad 35 tys. mieszkańców plasują się na 22. miejscu pod tym względem wśród miast województwa śląskiego. Liczba ludności od lat 90. utrzymuje się stale na poziomie około 35 000 mieszkańców. Według danych z 2017 r., miasto miało 35 631 mieszkańców.
W Czechowicach-Dziedzicach na 100 mężczyzn przypada 108 kobiet. W większości przedziałów wiekowych zauważalna jest większa liczba kobiet. Przewaga mężczyzn występuje w przedziale 15-39.
Historia.
Do XIX wieku.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu jako dwie osady:
Dwie nazwy oznaczają funkcjonowanie tych dwóch osad na prawie polskim ("iure polonico") i niemieckim ("iure theuthonico"). Wiązało się to z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową), zakładania nowych wsi i przenoszenia starych wsi na nowe prawo. Przenoszenie wsi z prawa polskiego na prawo niemieckie było też dość powszechną praktyką w całej Polsce w późnym średniowieczu. Czechowice niemieckie musiały powstać na pniu starszych Czechowic ("polskich") a także głównie w oparciu o jej starszą ludność polską, na co wskazuje brak śladów prób wprowadzenia niemieckich elementów nazewniczych, tak więc przymiotnik "niemiecki" odnosił się raczej do lokacji tej wioski na prawie niemieckim i sposobu płacenia przez jej mieszkańców dziesięcin. "Czechowice niemieckie" miały obowiązek opłacać podatek w wiardunku, a "Czechowice polskie" miały dostarczać dziesięcinę snopową. Nie ulega wątpliwości, że Czechowice powstały na długo przed pierwszą wzmianką, gdyż jej mieszkańcy byli już w stanie płacić dziesięcinę wysokości dwóch grzywien.
W źródłach historycznych z XV wieku pojawiają się informacje o 3 wioskach znajdujących się na obecnym obszarze miasta: "Czechowicach", "Dziedzicach" i "Żebraczy" (obecnie północno-wschodniej dzielnicy miasta). Pierwsze wzmianki w dokumentach pochodzą z 1430 w przypadku Czechowic (jako Czechowice, a nie Chatowice), z 1443 w przypadku Żebraczy i z 1465 w przypadku Dziedzic.
Pod względem politycznym obszar miast znajdował się początkowo w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). Gdy w 1572 powstało bielskie państwo stanowe w jego granicach znalazły się od początku Dziedzice, lecz Czechowice nie od razu weszły w jego skład tworząc eksklawę Księstwa Cieszyńskiego. W latach 1456–1772 stanowiąca wschodnią granicę obecnego miasta rzeka Biała stanowiła granicę pomiędzy Królestwem Polskim a ziemiami Korony św. Wacława, a po I rozbiorze Polski, stała się wewnętrzną granicą austriacką oddzielającą Galicję od Śląska Austriackiego, co trwało do 1918 i odzyskania przez Polskę niepodległości. Podobnie w latach 1742–1918, stanowiącą północną granicę obecnego miasta rzeka Wisła była granicą prusko-austriacką.
Miejscową parafię pw. św. Katarzyny założono po 1342 i po raz pierwszy wzmiankowano w sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim (pod nazwą "Czechowicz"). Na podstawie wysokości opłaty w owym sprawozdaniu liczbę ówczesnych parafian (we wszystkich podłegłych wioskach) oszacowano na 90. Wtedy też na terenie Czechowic powstała pierwsza sakralna drewniana budowla, następnie w latach 1772–1779 przebudowana i na jej miejscu powstał kościół pw. św. Katarzyny.
Już w XIV wieku Czechowice były wsią szlachecką. Na przełomie XIV i XV wieku jej właścicielami byli bracia Mikołaj i Zbrosław. W latach 30. XV wieku jej właścicielem był Mikołaj Czelo, którego rodzina w następnych dziesięcioleciach urosła do jednej z najbardziej znaczących rodzin szlacheckich księstwa cieszyńskiego. Częściowy podział Czechowic nastąpił po śmierci cieszyńskiego kanclerza Henryka Czelo w 1500 roku pomiędzy jego synów, jednak z czasem cały majątek ojca skupił się w rękach Kacpra Czelo. W okresie Reformacji Czelowie pozostali katolikami, podobnie jak nowi właściciele Czechowic, tj. Sokołowscy z Sokołowic. W trakcie ich rządów kościół św. Katarzyny przez cały czas pozostawał w rękach katolików. W 1675 Czechowice zostały nabyte przez Fryderyka Aleksandra barona Kotulińskiego z Kotulina. Jego syn i następca Franciszek Karol Kotuliński został starostą Dolnego i Górnego Śląska. W latach 1765-1856 właścicielami Czechowic była z kolei rodzina Renardów.
Najstarsze osadnictwo Czechowic rozciągało się wzdłuż Potoku Czechowickiego. W dobrach należących do właścicieli Czechowic z czasem rowijały się liczne niewielkie osady, które były często bądź wchłonięte lub administracyjnie podporządkowane. W 1602 po raz pierwszy wzmiankowano dwie niewielkie osady w pobliżu Czechowic: Bożyszka i Trzemsza, przy czym ta druga została założona prawdopodobnie w XVI wieku na gruntach Czechowic, w XVI i XVII wieku ich panem był Joachim Sokołowski. W 1795 powstała kolonia Renardowice. Czechowice wchłonęły również starą osadę "Komorowice" przezwaną "Czechowicką" dla odróżnienia od Komorowic Niemieckich i Polskich, wzmiankowaną w dokumencie Liber Fundationis Episopatus Vratislaviensis jako "Muthindorf" (później "Mückendorf", od niemieckiego "mücke" czyli komar). Stało się to przede wszystkim wraz z powstaniem nowoczesnej samorządnej gminy w drugiej połowie XIX wieku.
XIX wiek: Rozwój przemysłu.
Do połowy XIX w. Czechowice i Dziedzice były niewielkimi wsiami granicznymi na północno-wschodnim krańcu Księstwa Cieszyńskiego. Później rozwój tych miejscowości był ściśle związany z biegnącymi tędy liniami kolejowymi. W 1855 Dziedzice otrzymały pierwsze połączenie kolejowe z Boguminem oraz pobliskim Bielskiem w ramach Kolei Północnej. W kolejnym roku linię tę przedłużono do Oświęcimia, a w następnych latach do Krakowa i Lwowa. Kiedy w 1867 zbudowano kolejną linię do leżącej ówcześnie w Prusach Pszczyny, Dziedzice stały się jednym z największych węzłów kolejowych na północy Austro-Węgier. W 1889 ułożono drugą linię torów na trasie Bogumin-Dziedzice aby usprawnić transport. Przy tej właśnie linii kolejowej zaczęły powstawać pierwsze duże zakłady przemysłowe: fabryka podkładów kolejowych (1890), rafineria nafty „Schodnica” (1896), fabryka przetwórstwa metalowego „Cynkownia” (1896), Kopalnia Węgla Kamiennego „Silesia” (wiercenia rozpoczęto w 1900), rafineria nafty „Vacuum Oil Company” (1905), zakład przetworów żywicznych, przetwórnia ryb morskich, fabryka brykietów węglowych, kilka cegielni i inne. W tym samym okresie nastąpił gwałtowny rozwój Dziedzic, zarówno pod względem demograficznym, jak i kulturowo-oświatowym. Były one bardzo silnym ośrodkiem polskiej myśli narodowej na skalę całego Śląska Cieszyńskiego. Rozrost gospodarczy – i siłą faktu ludnościowy – ośrodka czechowickiego i dziedzickiego nie uchodzi także uwagi Kościoła rzymskokatolickiego, czego wyrazem jest założenie przez jezuitów Domu Rekolekcyjnego (1905) z myślą o potrzebach środowiska robotniczego nie tylko miejscowego, ale i całego Śląska Cieszyńskiego i Górnego Śląska; stanowił on jednocześnie odpowiedź polskiego Towarzystwa Jezusowego na skierowany do jezuitów na świecie apel wzmożenia troski duszpasterskiej względem środowisk robotniczych i klasy robotniczej.
Według austriackiego spisu ludności z 1900 w Czechowicach w 420 budynkach na obszarze 2831 hektarów mieszkało 3964 osób, co dawało gęstość zaludnienia równą 140 os./km², z tego 3798 (95,8%) mieszkańców było katolikami, 72 (1,8%) ewangelikami a 94 (2,4%) wyznawcami judaizmu, 3481 (87,8%) było polsko-, 253 (6,4%) niemiecko- a 46 (1,2%) czeskojęzycznymi. Z kolei w Dziedzicach w 156 budynkach na obszarze 564 hektarów mieszkało 1618 osób, co dawało gęstość zaludnienia równą 286,9 os./km², z tego 1492 (92,2%) mieszkańców było katolikami, 40 (2,5%) ewangelikami a 86 (5,3%) wyznawcami judaizmu, 1322 (81,7%) było polsko-, 192 (11,9%) niemiecko- a 36 (2,2%) czeskojęzycznymi. Łącznie w 576 budynkach na obszarze 3395 (33,95 km²) hektarów mieszkało 5582 osób, co dawało gęstość zaludnienia równą 164,4 os./km², z tego 5290 (94,8%) mieszkańców było katolikami, 112 (2%) ewangelikami a 180 (3,2%) wyznawcami judaizmu, 4803 (86%) było polsko-, 445 (8%) niemiecko- a 82 (1,5%) czeskojęzycznymi. Do 1910 roku łączna liczba budynków wzrosła do 751 a mieszkańców do 9492 osób (gęstość zaludnienia 279,6 os./km²), w tym w Czechowicach blisko dwukrotnie do 7056 a w Dziedzicach do 2436. Odsetek osób niemieckojęzycznych wzrósł do 9,2% a czeskojęzycznych do 3,9%, ewangelików do 3,4%, żydów do 3,8%.
Po upadku monarchii austro-węgierskiej w 1918 i podziale Śląska Cieszyńskiego w 1920, Czechowice i Dziedzice znalazły się w granicach Polski. Nadal trwał rozwój przemysłowy Dziedzic, który wkrótce pociągnął za sobą rozwój sąsiednich Czechowic. Powstała fabryka Spółki Akcyjnej Przemysłu Elektrycznego „Czechowice” (1921), Fabryka Kabli Clement Zahm Spółka z o.o. (1928), fabryki zapałek, maszyn i pomp, rowerów, papieru i wiele innych. Nadal wysoka była aktywność kulturalna i polityczna mieszkańców. Powstało kilka domów kultury, w których działały Macierz Szkolna Księstwa Cieszyńskiego, Towarzystwo Gimnastyczne „Sokół” w Dziedzicach, „Siła”, Związek Strzelecki, Związek Legionistów Polskich. Działało kilka chórów, kilka amatorskich scen teatralnych, kina i liczne kluby sportowe. Czechowice i Dziedzice znalazły się w gronie przodujących gmin w ówczesnym województwie śląskim. W latach 30. w dzielnicy Lesisko powstało nowe centrum administracyjno-usługowe w ówczesnej gminie Czechowice.
II wojna światowa.
W okresie okupacji niemieckiej tereny te zostały włączone do Rzeszy Niemieckiej. Rozpoczęły się przymusowe zsyłki na roboty w głąb Rzeszy, wywłaszczenia, łapanki uliczne i domowe, deportacje do obozów koncentracyjnych, wyroki śmierci i publiczne egzekucje. Zniszczono całe polskie życie organizacyjne i polityczne oraz polskie szkolnictwo. Do 1940 istniały samodzielne gminy Czechowice i Dziedzice, które wkrótce połączono w jedną jednostkę organizacyjną. Podczas okupacji Niemcy zmienili nazwę Czechowic na "Tschechowitz" (1943-45). W miejscowości od 1942 roku funkcjonował jeden z sieci obozów koncentracyjnych administrowany przez Hauptamt Volksdeutsche Mittelstelle przeznaczonych dla Polaków na Śląsku – Polenlager Tschechowitz-Dzieditz. 
W 1945 w ramach ofensywy styczniowej wojska Armii Czerwonej dotarły do Czechowic-Dziedzic, i pomimo znacznego oporu ze strony wojsk niemieckich 8 lutego 1945 przerwały trwającą od 1939 okupację niemiecką. W zdobyciu miasta uczestniczył 101 Korpus Armijny z 38 Armii należącej do 4 Frontu Ukraińskiego.
Pierwszym komendantem posterunku Milicji Obywatelskiej został żołnierz Narodowych Sił Zbrojnych Henryk Flame, który w kwietniu 1945 przeszedł do konspiracji.
Dzieje powojenne.
Od maja 1945 do 11 kwietnia 1949 na terenie Dziedzic funkcjonował "Specjalny Punkt Etapowy Zachodni", jeden z trzech największych w Polsce punktów repatriacyjnych, przez który przewinęło się około 500 tys. ludzi (z ogólnej liczby 1,3 mln repatriantów).
Po zakończeniu II wojny światowej gmina bardzo szybko podniosła się z wojennych strat. Początkowo istniała zbiorowa gmina Czechowice-Dziedzice, następnie podzielona na dwie odrębne jednostki. 1 stycznia 1951 gminę Dziedzice włączono do gminy Czechowice, nadając równocześnie (powiększonej) gminie Czechowice prawa miejskie i zachowując „Czechowice” jako nazwę miasta. Wywołało to niezadowolenie mieszkańców Dziedzic, którzy podjęli działania na rzecz przywrócenia nazwy Dziedzice. W wyniku tych starań 22 listopada 1958 zmieniono nazwę miasta na "Czechowice-Dziedzice", która obowiązuje do dnia dzisiejszego.
W 1975, po reformie administracyjnej kraju, miasto pozostało w województwie katowickim pomimo sąsiedztwa z Bielskiem-Białą, stolicą nowo powstałego województwa bielskiego. Dwa lata później przyłączono do Czechowic-Dziedzic ówczesną gminę Ligota (Ligota, Bronów, Zabrzeg) oraz gminę Bestwina (Bestwina, Bestwinka, Janowice, Kaniów), która uzyskała ponowną niezależność w 1982. Od 1999 gmina Czechowice-Dziedzice przynależy do województwa śląskiego (powiat bielski). Pod koniec lat dziewięćdziesiątych XX stulecia w czasie burmistrzowania Jana Bergera nastąpiło również lepsze uzgodnienie insygniów miejskich z odczuciami mieszkańców. W odpowiedzi na starania miasta przygotowano od 1999 nowe insygnia, ostatecznie zatwierdzone w 2001. Także w 1999 Stolica Apostolska ustanowiła patronem miasta św. Andrzeja Bobolę, co nastąpiło w odpowiedzi na starania miasta, pamiętającego, iż miasto to było pierwszym miejscem uroczystego postoju relikwii Świętego przy ich powrocie do kraju, jak również jego wstawiennictwu przypisywano wsparcie w katastrofach przemysłowych, zwłaszcza przy zatrzymaniu pożaru rafinerii.
W maju 2010 przez miasto i okolice przeszła fala powodziowa, powodując znaczne szkody.
Architektura.
Obiekty zabytkowe.
Do obiektów zabytkowych Czechowic-Dziedzic wyróżnionych w rejestrze zabytków województwa śląskiego należą:
Obiekty historyczne.
Obiekty nieznajdujące się w rejestrze zabytków pełniące funkcję historyczną bądź kulturową:
Pomniki.
Współczesne:
Dawne:
Cmentarze.
Dodatkowo, w centrum miasta, na Skwerze Stulecia znajduje się otwarty w 2015 roku komisariat policji.
Kultura.
Miejska Biblioteka Publiczna.
Miejska Biblioteka Publiczna działa od 1949 roku. Jej zbiory na koniec 2010 roku liczyły 269 757 woluminów oraz zarejestrowano 12 533 czytelników.
W 2011 roku czechowicka biblioteka zajęła pierwsze miejsce w ogólnopolskim rankingu bibliotek przygotowanym przez dziennik Rzeczpospolita oraz Instytut Książki.
Miejski Dom Kultury.
Miejski Dom Kultury powstał w 1924 roku. Placówka jest m.in. głównym organizatorem odbywających się w mieście kulturalnych imprez cyklicznych. Od 1925 roku przy MDKu dzała również Kino Świt.
W MDKu działalność prowadzi również Izba Regionalna, a także Czechowicki Teatr Muzyczny „Movimento”. Swą siedzibę ma tam Towarzystwo Przyjaciół Czechowic-Dziedzic.
Imprezy cykliczne.
Głównymi organizatorami cyklicznych imprez kulturalnych w Czechowicach-Dziedzicach są Miejski Dom Kultury oraz Miejska Biblioteka Publiczna.
Edukacja.
W Czechowicach-Dziedzicach działa 12 przedszkoli, w tym jedno katolickie. Funkcjonuje tu również 12 szkół podstawowych (w tym dwie specjalne i jedna katolicka).
Na etapie szkoły średniej funkcjonuje Liceum Ogólnokształcące im. Marii Skłodowskiej-Curie oraz zespoły szkół: Zespół Szkół „Silesia”, Zespół Szkół Technicznych i Licealnych im. Stanisława Staszica oraz Zespół Szkół Handlowo-Usługowych. Szkołę zawodową prowadzi również Zespół Szkół Specjalnych nr 4.
Spośród szkół wyższych na terenie miasta działają ośrodki dydaktyczne Politechniki Krakowskiej oraz Wyższej Szkoły Społeczno-Ekonomicznej w Warszawie.
Gospodarka.
Przemysł.
Czechowice-Dziedzice są miastem przemysłowym leżącym w Bielskim Okręgu Przemysłowym obejmującym teren od Cieszyna po Andrychów.
Działalność przemysłowa obejmuje między innymi sektory: samochodowy, elektroenergetyczny, metalurgii miedzi, kabli i przewodów, wyrobów elektrotechnicznych, organiczny, ceramiki budowlanej, betonów, tartaczny, zapałczany, odzieży i bielizny osobistej, mięsny i piekarniczy.
Do największych działających tu zakładów należą: Valeo, PG Silesia, PKP Cargo S.A. Zakład Taboru, Walcownia Metali Dziedzice S.A., Lotos Terminale S.A. oraz TRW Automotive.
Pod koniec 2020 roku PCC Consumer Products Czechowice podjął decyzje o zamknięciu ostatniej w Polsce, posiadającej 100-letnie tradycje fabryki zapałek.
Handel.
Na terenie dawnej fabryki kabli otwarto w 2013 roku centrum handlowe Stara Kablownia. Jej powierzchnia użytkowa wynosi 19 000 m².
Poza Starą Kablownią największe sklepy w mieście to Kaufland, Dom Handlowy „Dziedzic”, prowadzony przez Zeta sp. z o.o. oraz „Walcownik” prowadzony przez Społem PSS.
Na terenie miasta znajduje się jedno targowisko mieszczące się na Placu Targowym pomiędzy ulicami Jana Sobieskiego i Targową.
Sport.
Obiekty sportowe.
Spośród obiektów sportowo-rekreacyjnych, miasto posiada:
Kluby sportowe.
Jedną z pierwszych organizacji sportowych w mieście było Towarzystwo Gimnastyczne „Sokół” w Dziedzicach jedno z najstarszych na Śląsku Cieszyńskim gniazd Polskiego Towarzystwa Gimnastycznego „Sokół” utworzonego w czerwcu 1905 roku. W dwudziestoleciu międzywojennym w ramach lokalnego Sokoła działała drużyna gimnastyczna pod kierownictwem p. Szostaka oraz sekcja piłki nożnej o nazwie „Grażyna”, na której potrzeby zbudowano boisko sportowe.
Wspólnoty wyznaniowe.
W Czechowicach-Dziedzicach mieści się siedziba dekanatu czechowickiego, w którego skład wchodzi 12 parafii, z których w mieście zlokalizowanych jest 8: św. Andrzeja Boboli, św. Barbary, Jezusa Chrystusa Odkupiciela, św. Katarzyny, św. Maksymiliana Kolbego, NMP Królowej Polski, NMP Wspomożenia Wiernych, św. Stanisława Biskupa i Męczennika.
Miasto jest położone na terenie diecezji cieszyńskiej Kościoła Ewangelicko-Augsburskiego, który obejmuje parafię w Czechowicach-Dziedzicach. W mieście działalność duszpasterską prowadzą także inne kościoły protestanckie: Kościół Adwentystów Dnia Siódmego ze zborem w Czechowicach-Dziedzicach oraz Kościół Zielonoświątkowy (zbór „Nowe Życie”).
Swoją działalność na terenie miasta prowadzą również dwa zbory Świadków Jehowy (Sala Królestwa ul. Legionów) oraz Świecki Ruch Misyjny „Epifania”.
Polityka.
Samorząd.
Czechowice-Dziedzice są siedzibą gminy miejsko-wiejskiej. Zgodnie z ustawą o samorządach z 1990 roku, gmina posiada Burmistrza Miasta i Gminy – organ władzy wykonawczej i Radę Miejską – organ władzy stanowiącej i kontrolnej.
Funkcję burmistrza od 2006 roku pełni Marian Błachut. W latach 1990–2006 funkcję burmistrza pełnił Jan Berger. W wyborach samorządowych w 2018 roku Marian Błachut został wybrany na czwartą kadencję uzyskując 13307 głosów w I turze wyborów, co stanowi 69,02% ważnych głosów.
Rada Miejska w Czechowicach-Dziedzicach jest organem stanowiącym i kontrolnym gminy. W jej skład wchodzi 21 radnych wybranych przez mieszkańców w wyborach powszechnych. Funkcję przewodniczącego Rady VIII kadencji (2018-2023) pełni Damian Żelazny.
Transport.
Komunikacja miejska.
Na terenie Czechowic-Dziedzic działa Przedsiębiorstwo Komunikacji Miejskiej Czechowice-Dziedzice, działające od 1 czerwca 1980 roku. Zakład działał wcześniej jako oddział Zakładu Komunikacyjnego nr 7 w Tychach, który wchodził w skład Wojewódzkiego Przedsiębiorstwa Komunikacji w Katowicach.
Ponadto do Czechowic-Dziedzic kursuje również linia nr 50 Miejskiego Zakładu Komunikacyjnego w Bielsku-Białej, jeżdżą też autobusy PKS Bielsko-Biała oraz działa prywatna firma przewozowa Mar-Bus obsługująca linie do Bronowa i Pszczyny.
Transport kolejowy.
W Czechowicach-Dziedzicach znajduje się węzeł kolejowy, przez który przebiegają dwie linie kolejowe: linia 93 Trzebinia – Zebrzydowice oraz linia 139 Katowice – Skalité-Serafínov. Pociągi jeżdżą w kierunku Bielska-Białej, Katowic, Krakowa i Zebrzydowic. Miasto posiada 3 stacje kolejowe:
Transport drogowy.
Przez miasto przebiega Droga krajowa nr 1, będąca częścią trasy europejskiej E75. Droga jest położona w zachodniej części miasta. Wzdłuż drogi znajduje się 9 skrzyżowań, w tym 5 z sygnalizacją świetlną. Łączna długość dróg publicznych wynosi około 258 km, z czego 74 km stanowią drogi powiatowe, a 169 km drogi gminne.
Rolę deptaka spełnia fragment ul. Juliusza Słowackiego między ulicami Kolejową i Niepodległości oraz Plac Wolności.
Transport lotniczy.
Czechowice-Dziedzice nie posiadają własnego lotniska. Na terenie Kaniowa wybudowano lotnisko Kaniów i Bielski Park Techniki Lotniczej w Bielsku Białej, którego otwarcie nastąpiło 11 września 2008. W ramach inwestycji, oprócz pasa startowego o długości 700 metrów i szerokości 22 metrów powstaje 7500 m² hal produkcyjnych, 2500 m² hangarów, stacja paliw, budynek kontroli lotów. W Bielskim Parku Techniki Lotniczej ma odbywać się produkcja samolotów (Orka EM-11C), szybowców, samolotów ultralekkich i symulatorów lotów. Lądowisko ma działać w otoczeniu budowanych zakładów, ale ma też spełniać funkcję punktu tankowania dla samolotów lecących na południe Europy, jak również planowana jest usługa powietrznego taxi.
Najbliższe lotnisko to lotnisko Bielsko-Biała Aleksandrowice.
W obrębie 100 km znajdują się dwa międzynarodowe porty lotnicze w Polsce:
oraz jedno w Czechach
W 2013 powstało prywatne, śmigłowcowe lądowisko Czechowice.

</doc>
<doc id="128574" url="https://pl.wikipedia.org/wiki?curid=128574" title="Wall Street">
Wall Street

Wall Street – ulica („Murowa”) w Nowym Jorku, w południowej części Manhattanu – Manhattanie Dolnym. Ciągnie się od Broadwayu po South Street przy East River, przez centrum historycznej Dzielnicy Finansowej. Wall Street było pierwszym miejscem, w którym na stałe zadomowiła się Nowojorska Giełda Papierów Wartościowych.
Ulica ta skupia główne instytucje finansowe USA, wśród nich Nowojorską Giełdę Papierów Wartościowych (NYSE), NASDAQ, AMEX – Amerykańską Giełdę Papierów Wartościowych, NYMEX – Nowojorską Handlową Giełdę Papierów Wartościowych, NYBOT – Nowojorską Komisję Handlu. Wiele nowojorskich firm finansowych nie ma już swoich siedzib na Wall Street, ale na Środkowym Manhattanie, Long Island, New Jersey czy w Hrabstwie Fairfield.
Wyrażenie „Wall Street” bywa również używane w odniesieniu do całego amerykańskiego rynku finansowego.
Historia.
Nazwa ulicy pochodzi od tego, że w XVII wieku Wall Street była północną granicą ówczesnego Nowego Amsterdamu. W tym miejscu początkowo znajdował się zbudowany z desek, drewniany płot. Został on zastąpiony w imieniu Holenderskiej Kompanii Zachodnioindyjskiej przez Petera Stuyvesanta w 1652 roku 4-metrową palisadą, zbudowaną z wykorzystaniem afrykańskich niewolników. Fortyfikacja była ciągle wzmacniana w obawie przed atakiem rdzennych amerykańskich plemion, mieszkańców Nowej Anglii czy Brytyjczyków. Już w 1685 powstały pierwsze plany stworzenia na miejscu palisady ulicy. W 1699 roku Brytyjczycy rozebrali fortyfikację. Nazwa ulicy, początkowo nawiązywała do Belgów posługujących się językiem francuskim ("The Wallons"), którzy zasiedlili Nowy Amsterdam po jego powstaniu, jednak w późniejszym okresie zmieniono ją na podobną do obecnej.
U schyłku XVIII wieku przy Wall Street rósł platan zachodni, pod którym handlowcy i pośrednicy w handlu mogli zbierać się i robić interesy. W 1792 roku utworzyli związek – Buttonwood Agreement (Porozumienie Platana Zachodniego), był to początek Nowojorskiej Giełdy Papierów Wartościowych.
W 1889 roku gazeta gospodarcza – "Customers’ Afternoon Letter" – przyjęła nazwę „The Wall Street Journal”, jako nawiązanie do nazwy ulicy. Gazeta jest obecnie wpływowym międzynarodowym dziennikiem gospodarczym publikowanym w Nowym Jorku. Przez wiele lat miała największy nakład w całych Stanach Zjednoczonych, jednak obecnie zajmuje drugie miejsce (za „USA Today”). Należy do firmy "Dow Jones &amp; Company".
Spadek znaczenia i rewitalizacja.
Manhattański Okręg Finansowy jest jednym z największych w Stanach Zjednoczonych. Na przełomie XIX/XX wieku Nowy Jork był głównym miejscem, gdzie budowano drapacze chmur. Dzielnica Finansowa nawet dzisiaj tworzy własną, odrębną panoramę, oddzieloną od widoków środkowego Manhattanu.
Zbudowany w 1914 r. wieżowiec, 23 Wall Street, siedziba banku J.P. Morgan, był przez dekady najważniejszym adresem w finansach USA. W południe 16 września 1920 roku przed wejściem do banku, wybuchła bomba – zginęło 38 osób, a 300 zostało rannych. Krótko przed zamachem do skrzynki pocztowej na rogu Cedar Street i Broadwayu wrzucono list ostrzegający przed nim. Pomimo wielu teorii na temat tego, kto był sprawcą zamachu bombowego na Wall Street, FBI w 1940 roku, po 20 latach prowadzenia śledztwa, uznało sprawę za przedawnioną, nie odnaleziono sprawców.
24 października 1929 nastąpił krach na nowojorskiej giełdzie, został uznany za jeden z objawów rozpoczynającego się Wielkiego Kryzysu. Rozwój Dzielnicy Finansowej został zahamowany.
Budowa World Trade Center była jednym z głównych projektów rozpoczętych pod koniec drugiej dekady XX wieku, z początku nie tak sukcesywna jak planowano. Budowa World Trade Center była projektem finansowanym przez rząd, wykonywanym przez Port Authority of New York and New Jersey, której celem było pobudzenie gospodarczego rozwoju centrum miasta. Wszystkie środki konieczne do międzynarodowego handlu mieściły się w budynku, jednak mnóstwo stanowisk pozostawało wolnych.
Wiele wpływowych przedsiębiorstw zakupiło dla siebie miejsce w World Trade Center. Takie towarzystwo przyciągnęło innych klientów. W pewien sposób World Trade Center zmieniło charakter Dzielnicy Finansowej w centrum handlu. Kiedy w atakach 11 września 2001 roku zniszczono World Trade Center, w mieście dostrzegano architektoniczną pustkę, spowodowaną brakiem budynków. Ataki przyczyniły się do spadku ruchu biznesowego na Wall Street, który częściowo przeniósł się do New Jersey, a później do Chicago czy Bostonu.
Sama Wall Street, jak i Dzielnica Finansowa, są pełne wieżowców. Dodatkowo strata World Trade Center pobudziła rozwój Dzielnicy Finansowej na skalę niewidzianą od dziesięcioleci. W pewnej mierze spowodowały to ulgi podatkowe, zapewniane przez federalną, stanową i lokalną administrację. Nowy kompleks World Trade Center jest w początkowym stadium budowy. Chlubą tego projektu jest wysoka na 541 metrów Wieża Wolności. Pojawiają się nowe budynki, a te uprzednio służące za biura zmieniane są na mieszkania. Dla polepszenia dostępu do dzielnicy planowana jest budowa stacji oraz centrum komunikacyjnego na Fulton Street.
Wall Street obecnie.
Obecnie, gdy mówimy, że spółka akcyjna jest przedsiębiorstwem na Wall Street, to nie znaczy, iż znajduje się tam fizycznie. Znaczy to raczej, że spółka jest notowana na NYSE. Takie przedsiębiorstwa mogą mieć swoje siedziby na całym globie. Dziś na dużą część siły roboczej Wall Street składają się specjaliści pracujący w dziedzinie prawa, finansów, zatrudnieni przez średnie lub duże korporacje. Wiele z pobliskich przedsiębiorstw to firmy lokalne i sieci sklepów zaspokajające potrzeby pracowników Wall Street. Większość osób zatrudnionych w dzielnicy finansowej dojeżdża do pracy z Long Island, Connecticut, Pensylwanii oraz dolnej Doliny Hudsonu.
Kultura Wall Street często jest krytykowana za sztywność. Ten liczący już kilka dekad stereotyp wynika z protekcjonalności wobec własnych interesów, którą kierowali się założyciele Wall Street oraz z założeniem WASP. Ostatnio krytyka koncentruje się na problemach strukturalnych i braku chęci do zmiany dawnych zwyczajów. Nowy Jork ma również reputację miasta bardzo biurokratycznego, co wręcz uniemożliwia przedsiębiorcom z klasy średniej przedostanie się na rynek.
Od założenia Systemu Rezerw Federalnych, Bank Rezerw Federalnych w Nowym Jorku w dzielnicy finansowej jest miejscem, gdzie polityka pieniężna Stanów Zjednoczonych jest wprowadzana w życie. Jako taki, stan Nowy Jork jest unikatowy, gdyż tworzy swój własny System Bankowy Rezerw Federalnych. Jest to być może częściowo wina podziału populacji Stanów Zjednoczonych. Do lat 60. XX wieku Nowy Jork był najbardziej zaludnionym stanem USA. Teraz zajmuje trzecie miejsce, za Kalifornią i Teksasem. Prezes Rezerwy Federalnej Nowego Jorku jest jedynie prezesem regionalnego Banku, ze stałym prawem głosu, według tradycji jest również wybierany na wiceprezesa Banku Krajowego. Bank w Nowym Jorku ma największy na świecie skarbiec, umiejscowiony 25 metrów pod ulicą.
Budynki.
Architektura Wall Street ma swoje korzenie w wieku pozłacanym, choć widać także wpływy art déco. Do znanych budynków można zaliczyć Federal Hall, wieżowiec 14 Wall Street, 70-piętrowiec 40 Wall Street, Nowojorską Giełdę Papierów Wartościowych.
Osobowości.
Przez lata pewna elita osób związanych z Wall Street stała się sławna, a nawet legendarna. Choć sława tych osób ogranicza się jedynie do społeczności maklerów i bankierów, kilku osiągnęło sławę międzynarodową. Niektórzy zdobyli ją, wykorzystując swoje zdolności finansowe, sprawozdawcze, tworząc strategie inwestowania, inni zostali zapamiętani za swoją chciwość.
Wpływ na kulturę.
Wall Street a Main Street.
Jako obiekt przemówień porównywany do "Main Street", termin "Wall Street" może nawiązywać do interesów dużego biznesu przeciwstawionego interesom biznesu małego lub klasie średniej. Jest używany szczególnie wtedy, gdy nawiązuje się do analiz badawczych, akcjonariuszy i instytucji finansowych, takich jak banki inwestycyjne. Idea "Main Street" przywołuje obraz lokalnego biznesu i bankowości, podczas gdy "Wall Street" jest używane zamiennie z określeniem "Korporacja Ameryka". Używane są, aby pokazać różnicę między interesami, kulturą, czy stylem życia prowadzonymi przez banki inwestycyjne oraz instytucjami znajdujących się na liście Fortune 500.
Postrzeganie.
Starsze wieżowce często były budowane z wymyślnymi fasadami. Taka wyszukana estetyka nie była powszechna w budownictwie stosowanym przez korporacje od dekad. World Trade Center, zbudowane w latach 70. XX wieku, było bardzo proste, praktyczne (Wieże często były krytykowane, że wyglądają jak dwa wielkie pudełka).
Wall Street, znacznie bardziej niż inne ośrodki, reprezentuje finansową i gospodarczą potęgę. Dla Amerykanów również jest symbolem elitaryzmu, mocarstwowej polityki, bezwzględnego kapitalizmu, ale również mieszanego uczucia dumy z gospodarki rynkowej. Wall Street stało się dla tak wielu Amerykanów symbolem kraju i systemu ekonomicznego, że sądzą, iż rozwój osiągnęli nie przez kolonializm, czy grabieże, ale przez handel, kapitalizm i innowacje.
W literaturze i pop-kulturze.
Krótka opowieść Hermana Melville’a "Skryba Bartelby: Historia z Wall Street" daje wyśmienity obraz zmagań zamożnego prawnika.
W powieści Williama Faulknera "The Sound and the Fury" Jason Compson znajduje inny sposób na postrzeganie Wall Street. Obwinia Żydów za spadek wartości jego akcji.
Film Wall Street ilustruje sposób postrzegania Wall Street przez wiele osób. Jest opowieścią o podejrzanych kontaktach w korporacjach oraz handlu informacjami.
W "Skarbie narodów" wskazówka prowadzi Benjamina Gatesa (Nicolas Cage), dr Abigail Chase (Diane Kruger), Rileya Poola (Justin Bartha) oraz Patrica Gatesa (Jon Voight) na Wall Street, a ściślej do Kościoła Świętej Trójcy.
W "Szklanej Pułapce 3" dokonano zamachu na stacji metra, co umożliwiło napad na Bank Rezerw Federalnych.
Transport.
Wall Street jest celem dla wielu podróżujących po mieście. W dole ulicy, przy Molo 11, znajduje się przystań dla promów. Metro nowojorskie ma na ulicy trzy stacje:
Podobne instytucje.
Największym konkurentem dla Wall Street jest londyńska Square Mile.
Innymi godnymi uwagi dzielnicami finansowymi na świecie są:

</doc>
<doc id="128582" url="https://pl.wikipedia.org/wiki?curid=128582" title="Habsburscy książęta cieszyńscy">
Habsburscy książęta cieszyńscy

Habsburscy książęta cieszyńscy. Związki Śląska Cieszyńskiego z Habsburgami sięgają początków XVI w., kiedy to w 1526 r. wyszli oni zwycięsko z walki o koronę Czech i Węgier. W tym czasie księstwo cieszyńskie było niepodzielnym lennem należącym do ziem Korony Św. Wacława, czyli Królestwa Czeskiego.
Dzieje.
Habsburgowie, jako nowi władcy Czech, przejęli także zwierzchnictwo nad księstwem cieszyńskim, które już wtedy stało się częścią ich monarchii. Mimo tego Piastowie cieszyńscy nadal bezpośrednio rządzili księstwem. Sytuacja zaczęła zmieniać się w pierwszej połowie XVII w., gdy w 1625 r. zmarł ostatni męski przedstawiciel Piastów cieszyńskich, książę Fryderyk Wilhelm cieszyński, a Habsburgowie wystąpili o przejęcie władzy w księstwie. Rządy zdołała jednak objąć siostra Fryderyka, księżna Elżbieta Lukrecja. Odbyło się to po burzliwych sporach z Habsburgami, którzy w drodze nadzwyczajnej łaski wyrazili zgodę, aby Elżbieta Lukrecja przejęła tron cieszyński na tzw. dożywocie, czyli do swojej śmierci. Po śmierci tej ostatniej Piastówny w 1653 r., księstwo cieszyńskie, jako lenno Korony św. Wacława, przypadło Habsburgom. Nosili oni równocześnie tytuł Cesarza Rzymskiego Narodu Niemieckiego. Przez długi okres cesarze austriaccy nie przejawiali bezpośredniego zainteresowania nowo pozyskanym księstwem. Władzę w ich imieniu sprawowali Starostowie Krajowi, zaś osobistym majątkiem zarządzała Komora Cieszyńska. Przełom nastąpił w 1766 r., gdy lennymi właścicielami księstwa cieszyńskiego zostali arcyksiężna Maria Krystyna Habsburg i książę saski Albert. Od tego momentu ich spadkobiercy w linii męskiej, z tytułami arcyksiążąt, byli władcami Śląska Cieszyńskiego.
Lista władców.
Właściciele księstwa cieszyńskiego noszący tytuł książąt cieszyńskich z dynastii Habsburskiej i Habsbursko-Lotaryńskiej (w nawiasach lata władania księstwem cieszyńskim):

</doc>
<doc id="128587" url="https://pl.wikipedia.org/wiki?curid=128587" title="Azyl P.">
Azyl P.

Azyl P. – polski zespół muzyczny wykonujący muzykę rockową, założony w 1982 roku w Szydłowcu. Prezentuje melodyjną odmianę hard rocka, nagrał takie przeboje jak: „Chyba umieram”, „Och Lila” czy „Twoje życie”. Największy sukces komercyjny przyniósł grupie utwór „Mała Maggie”. W czasach największej popularności zespołu, występowali w nim: Andrzej Siewierski (śpiew, gitara), Dariusz Grudzień (gitara basowa), Marcin Grochowalski (perkusja) i Jacek Perkowski (gitara solowa). Nazwa zespołu jest skrótem do wyrażenia "azyl polityczny" i w zakamuflowany sposób nawiązywała do sytuacji politycznej w kraju w okresie stanu wojennego.
Historia zespołu.
Na scenie muzycznej Azyl P. zadebiutował w 1983 roku, otrzymał razem z zespołem Klaus Mitffoch drugą nagrodę na Ogólnopolskim Turnieju Młodych Talentów – kontynuacji Festiwalu Młodych Talentów (pierwszego miejsca wówczas nie przyznano). Skład zespołu tworzyli: gitarzysta i wokalista Andrzej Siewierski, gitarzysta Leszek Żelichowski, basista Darek Grudzień i perkusista Marcin Grochowalski. W ramach nagrody konkursu zespół wszedł do studia nagrań Tonpressu, gdzie zarejestrował utwory na pierwszego singla, na którym znalazły się dwa utwory: „Twoje Życie” i „Chyba umieram”. 
Jesienią 1983 roku zespół nagrał dwa kolejne utwory: „Och Lila” i „Kara Śmierci”. Ponadto wystąpił na Festiwalu Muzyki Rockowej – Rockowisko ’83. W tym samym roku Żelichowski opuścił zespół, a jego miejsce zajął Jacek Perkowski. W 1984 odbyły się kolejne festiwalowe występy zespołu, m.in. na Rock Arenie w Poznaniu, festiwalu w Jarocinie oraz wydarzeniu muzycznym Rock Nad Bałtykiem w Kołobrzegu. Efektem występów był wydany w 1985 pierwszy album koncertowy zespołu pt. "Live". Rok później, w 1986 ukazał się album studyjny "Nalot" rozchodząc się w limitowanym nakładzie 1000 egzemplarzy, głównie wśród wiernych fanów zespołu. Zespół po raz pierwszy zawiesił działalność. W trakcie przerwy od koncertowania, w 1996 roku Andrzej Siewierski i Dariusz Grudzień pod szyldem Azyl P. zarejestrowali demo z niewydanym nigdy do tej pory materiałem. Wśród utworów zamieszczonych na kasecie MC znalazła się m.in. ballada „Jest jeszcze na Ciebie czas”.
28 grudnia 2001 Andrzej Siewierski i Dariusz Grudzień byli gośćmi programu "Wideoteka dorosłego człowieka", gdzie zapowiedzieli powrót zespołu na rynek muzyczny. W czerwcu 2004 zespół podjął pierwszą próbę reaktywacji. Rok później, w 2005 do sieci wyciekły nowe nagrania grupy– „Buty czerwone” i „Pod wiatr”. 28 grudnia 2007 roku Andrzej Siewierski popełnił samobójstwo, rzucając się pod koła pociągu. Po tym wydarzeniu zespół zawiesił działalność po raz drugi. W 2008 na płycie CD pośmiertnie ukazał się jedyny solowy album Andrzeja Siewierskiego pt. "Samotny żagiel", w nagraniu którego brał również Dariusz Grudzień. Muzyka umieszczona na albumie różniła się od poczynań spod szyldu Azyl P. Umieszczono na nim głównie ballady. 
Od 2015 roku Azyl P. ponownie koncertuje. Tego samego roku, tymczasowym wokalistą zespołu został Marcin Czyżewski, z którym nagrano akustyczne wersje utworów „Chyba umieram” i „Mała Maggie”. W 2017 roku zespół wydał drugi album koncertowy zatytułowany "Azyl P. i Przyjaciele – Koncert w Trójce" wzbogacony o premierowy studyjny utwór „Co ja wiem” z gościnnym udziałem Macieja Silskiego w roli wokalisty.
ROCK NA ZAMKU - Wojewódzki Festiwal Zespołów Rockowych im. Andrzeja Siewierskiego.
Po śmierci Andrzeja Siewierskiego organizowane jest wydarzenie nazwane Rock na Zamku. Impreza ma charakter cykliczny i odbywa się na przełomie lipca i sierpnia. Odbywa się ona na dziedzińcu Zamku w Szydłowcu, gotycko-renesansowej rezydencji rodów Szydłowieckich i Radziwiłłów. Od 2022 roku nazwa wydarzenia uległa zmianie na Wojewódzki Festiwal Zespołów Rockowych im. Andrzeja Siewierskiego „ROCK NA ZAMKU” . Wydarzenie organizowane jest przez Gminę Szydłowiec oraz Szydłowieckie Centrum Kultury - Zamek, a sponsorowany jest przez Budżet Obywatelski Mazowsza. Na Festiwalu poświęconym Siewierskiemu pojawiają się Marek Piekarczyk, Muniek Staszczyk, Krzysztof Jaryczewski, Juan Carlos Cano, Ania Rusowicz, Ania Brachaczek, Titus z Acid Drinkers, Tomasz Organek i Kasia Kowalska. Od 2022 roku na festiwalu mogą się zaprezentować rockowe talenty, które stają w konkursie. W 2022 roku pierwsze miejsce zajął zespół FREAK z Lublina.

</doc>
<doc id="128591" url="https://pl.wikipedia.org/wiki?curid=128591" title="Kulik cienkodzioby">
Kulik cienkodzioby

Kulik cienkodzioby ("Numenius tenuirostris") – gatunek średniej wielkości ptaka wędrownego z rodziny bekasowatych (Scolopacidae). Krytycznie zagrożony wyginięciem, być może już wymarł.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1817 roku Louis Jean Pierre Vieillot, nadając mu nazwę "Numenius tenuirostris", która obowiązuje do tej pory. Autor jako miejsce typowe wskazał Egipt. Nie wyróżnia się podgatunków.
Występowanie.
Jedyne potwierdzone miejsca gniazdowania tych ptaków mieściły się w latach 1909–1925 w pobliżu miasta Tara na północ od Omska (południowo-zachodnia Syberia). Analiza stabilnych izotopów zawartych w piórach egzemplarzy muzealnych wykazała, że główne tereny lęgowe znajdowały się na stepach północnego Kazachstanu i południowo-środkowej Rosji. Zimuje w Maghrebie, być może w północnym Egipcie, Mezopotamii i Jemenie. Trasa przelotu wiedzie przez Turkmenistan, stepy nadkaspijskie, Ukrainę, Bałkany, Grecję i Półwysep Apeniński. Podczas tej wędrówki kilkakrotnie pojawiał się w Polsce (jego obecność stwierdzono 7 razy). Druga trasa wiedzie na Bliski Wschód.
Status i ochrona.
Międzynarodowa Unia Ochrony Przyrody (IUCN) od 1994 roku klasyfikuje kulika cienkodziobego jako gatunek krytycznie zagrożony (CR – "Critically Endangered"). Brak zweryfikowanych stwierdzeń tego ptaka od 2001 roku. Jeśli przetrwał, to jego populacja jest bardzo mała i liczy mniej niż 50 osobników.
W Polsce podlega ścisłej ochronie gatunkowej.

</doc>
<doc id="128593" url="https://pl.wikipedia.org/wiki?curid=128593" title="Gamestar">
Gamestar



</doc>
<doc id="128594" url="https://pl.wikipedia.org/wiki?curid=128594" title="RMS Gigantic">
RMS Gigantic



</doc>
<doc id="128595" url="https://pl.wikipedia.org/wiki?curid=128595" title="Podwozie (motoryzacja)">
Podwozie (motoryzacja)

Podwozie – zespół elementów pojazdu, które odpowiadają za przeniesienie napędu z silnika na koła oraz za zachowanie się pojazdu na drodze.
W skład podwozia wchodzi: 
Podwozie obok nadwozia (i silnika) jest częścią składową pojazdu (samobieżnego).

</doc>
<doc id="128598" url="https://pl.wikipedia.org/wiki?curid=128598" title="Liberec">
Liberec

Liberec (, cyg. "Libercys") – miasto w północnych Czechach nad Nysą Łużycką, stolica kraju libereckiego, ośrodek sportów zimowych położony u podnóży Ještěda. W 1577 roku miejscowość otrzymała prawa miejskie. 
Po I wojnie światowej była to stolica prowincji Niemieckie Czechy (, ). Do końca II wojny światowej zamieszkiwany był głównie przez Niemców sudeckich. W czasie II wojny Liberec był stolicą Okręgu III Rzeszy – Kraju Sudetów.
Położenie.
Miasto leży w północnych Czechach, w Sudetach Zachodnich, na terenie Kotliny Żytawskiej (; przedłużeniem tej kotliny po stronie polskiej jest Obniżenie Żytawsko-Zgorzeleckie), w Kotlinie Libereckiej (), pomiędzy Górami Izerskimi na północy a Grzbietem Jesztiedzkim na południu.
Ratusz leży na wysokości 374 m n.p.m. Najniższy punkt w granicach miasta znajduje się w części zwanej "Machnín" – 325 m n.p.m., a najwyższy na szczycie Ještědu – 1012 m n.p.m. Przez miasto przepływa Nysa Łużycka oraz jej dopływy – Černá Nisa i Harcovský potok.
Rekreacja i wypoczynek.
Liberec jest dość chętnie odwiedzanym miastem przez osoby poszukujące aktywnego wypoczynku. Oprócz kompleksu narciarskiego w mieście istnieją dwa aquaparki – "Plavecký bazén Liberec" i Centrum Babylon Liberec (część kompleksu hotelowego i rozrywkowego) oraz jedno odkryte kąpielisko "Koupaliště Vápenka".
W mieście znajduje się ogród zoologiczny oraz ogród botaniczny
Sport.
Miasto było organizatorem Mistrzostw Świata w Narciarstwie Klasycznym 2009. Jest także siedzibą klubów sportowych: 

</doc>
<doc id="128599" url="https://pl.wikipedia.org/wiki?curid=128599" title="Lift-back">
Lift-back



</doc>
<doc id="128604" url="https://pl.wikipedia.org/wiki?curid=128604" title="Trichotillomania">
Trichotillomania

Trichotillomania, niepohamowane wyrywanie włosów – zaburzenie psychiczne objawiające się patologicznym, niekiedy niekontrolowanym, wyrywaniem sobie włosów przez chorego.
Historia.
Jak zauważają Samuel R. Chamberlain i współpracownicy, problem wyrywania sobie włosów istnieje od wieków. Podają oni przykłady z Biblii, Iliady i sztuk Szekspira. Natomiast jako pierwszy medyczny tekst traktujący o wyrywaniu sobie włosów wskazują "Epidemikę" Hipokratesa, lekarza uczulającego na konieczność zwracania uwagi na ten problem. Kolejne podane przez autorów przykłady pochodzą dopiero z XVIII wieku, kiedy zwrócono uwagę na trichofagię. Francuz Baudamant opisał wtedy przypadek bezoaru u 16-latka. Jednak dopiero w następnym stuleciu problem ten zaczęto uznawać za oddzielne rozpoznanie medyczne. Nazwa tego zaburzenia, znacząca „obłęd wyrywania włosów”, pojawiła się w 1889, a ukuł ją francuski dermatolog Francois Hallopeau w swojej pracy "Alopicie par grattage (trichomanie ou trichotillomanie)", opisując młodego mężczyznę, który usunął wszystkie włosy ze swego ciała. Badacz zaliczył nowo opisane zaburzenie do świądu, chociaż nie znalazł żadnych nieprawidłowości włosów czy skóry. Podjął też próby leczenia kamforą i gumą. Nie przyniosły one pozytywnych skutków.
Obraz kliniczny.
Trichotillomania polega na uporczywym i powtarzalnym wyrywaniu sobie włosów, najczęściej ze skóry głowy (i z największą intensywnością), dalej z brwi, rzadziej zaś z rzęs, okolicy łonowej, twarzy i reszty ciała. Dzieci do 6 lat zazwyczaj ograniczają się do skóry głowy.
Osoby cierpiące na to zaburzenie starają się zatrzymać bądź zredukować wyrywanie włosów.
Po wyrwaniu sobie włosów może pojawić się uczucie ulgi, ale nie zawsze. Pacjenci różnią się też między sobą świadomością swojego zachowania.
W rezultacie powtarzania czynności wyrywania włosów osoba cierpiąca na to zaburzenie traci włosy, niekiedy w znacznym stopniu. Pojawiają się konflikty interpersonalne i izolacja społeczna. Spada produktywność pracy, zniszczeniu ulega życie rodzinne, maleje aktywność, w tym związana ze sportem.
W przypadku zjadania włosów mogą pojawić się zaburzenia żołądkowo-jelitowe.
Mogą pojawić się zaburzenia regulacji afektu, napięcia.
Istnieje dysocjacyjny typ trichotillomanii, w którym cierpiąca nań osoba wyrywa sobie włosy, będąc w przypominającym trans stanie dysocjacyjnym. Lochner i współpracownicy badali z występowanie wśród pacjentów z trichotillomanią (32 osoby) bądź OCD zaburzeń dysocjacyjnych. Znaleźli je u 18,8% osób cierpiących na trichotillomanię. Wykazali też ich związek z przeżytym w dzieciństwie urazem psychicznym. Osoby takie częściej wykazywały też kleptomanię i zaburzenie depersonalizacyjne.
Nie występują natomiast charakterystyczne dla innych OCRD obsesje, nie ma takiego zaabsorbowania.
Przebieg.
Trichotillomania rozpoczyna się zazwyczaj w wieku 11-13 lat. Cohen "et al" podają średnią 11 lat. Rzadko początek rozpoczyna się przed wiekiem 6 lat, a wyrywanie sobie włosów we wczesnym dzieciństwie nie zalicza się do trichotillomanii. Zaburzenie przebiega odtąd z okresami zaostrzeń i remisji.
Klasyfikacja i kryteria.
Trichotillomania zalicza się do zaburzeń zachowania u dorosłych (F63-F69).
W obrębie zaburzeń zachowania trichotillomanię zalicza się do zaburzeń nawyków i popędów. O ile popędy to potrzeby bardziej pierwotne (jedzenie, picie, sen, popęd seksualny), to nawyki stanowią potrzeby powstające na drodze ontogenezy. Oba rodzaje potrzeb wiążą się z silną motywacją i trudnymi do powstrzymania zachowaniami. Pojawia się imuplsywna, popędowa aktywność.
Wśród zaburzeń nawyków wymienia się oprócz trichotillomanii także patologiczny hazard, kleptomanię i piromanię.
Inny pogląd widzi trichotillomanię wśród spektrum zespołu natręctw, obejmującego zaburzenia myśli lub czynności, których nie można uważać za zaburzenia obsesyjno-kompulsyjne. Oprócz trichotillomanii zalicza się tu takie zaburzenia kontroli impulsów, jak kompulsje seksualne, patologiczna skłonność do hazardu, kleptomania, piromania i kompulsyjne zakupy. Pogląd włączający trichotillomanię do klasteru zaburzeń ze spektrum zaburzenia obsesyjno-kompulsyjnego wyrażają między innymi Locher i współpracownicy. Dzielą oni to spektrum na kilka grup. Pierwsza charakteryzuje się niedoborem gratyfikacji, kolejna – impulsywnością, ostatnia zwana jest somatyczną. Trichotillomania zalicza się do tej pierwszej, wraz z zespołem Tourette'a, patologicznym hazardem i zaburzeniem hiperseksualnym.
Istnieje też określenie anglojęzyczne "body-focused repetitive behaviors" (BFRB), oznaczające powtarzalne czynności zogniskowane na ciele. Jednakże jako jedyna z tej grupy trichotillomania uwzględniona została w DSM IV. Inne, podobne czynności, to obgryzanie paznokci czy skubanie sobie skóry.
Trwają prace nad nową, jedenastą wersją klasyfikacji ICD. Ma ona zostać ogłoszona w 2018. W porównaniu z obowiązującą ICD 10 ma być bardziej użyteczna. Planowane jest stworzenie w jej obrębie nowej kategorii diagnostycznej, "obsessive–compulsive and related disorders" (OCRD), obejmującej zaburzenia obsesyjno-kompulsyjne (OCD) i pokrewne. Mają się do niej zaliczać, prócz OCD, między innymi hipochondria oraz BFRB, do których zaliczać się będą trichotillomania oraz "excoriation disorder" polegające na skubaniu skóry, którego dotychczas w ICD nie wyróżniano. Wyłączono natomiast z tej grupy zespół Tourette’a. I tak jednak poszczególne zaburzenia z grupy OCRD znajdują się w różnych miejscach klasyfikacji ICD 10. Łączą je niechciane myśli i związane z nimi powtarzalne zachowania. OCRD mają się znaleźć wśród zaburzeń nerwicowych.
W DSM zaburzenie to pojawiło się po raz pierwszy w DSM IIIR. Podczas tworzenia DSM IV zaliczano je do zaburzeń lękowych, jak też do zaburzeń pojawiających się po raz pierwszy w okresie dzieciństwa lub adolescencji. DSM IV zaliczyło je do zaburzeń kontroli impulsów nie sklasyfikowanych gdzie indziej. Klasyfikacji tej zarzucano arbitralność.
DSM IV TR podaje następujące przesłanki stwierdzenia trichotillomanii:
Kryteria wymieniane przez DSM 5 są podobne, choć zaproponowano nową klasyfikację zaburzenia.
Wyrywania sobie włosów w dzieciństwie (zwanego po angielsku "baby trich") nie zalicza się do trichotillomanii.
Rozpoznanie i różnicowanie.
Trichotillomanii nie należy rozpoznawać, jeśli pacjent wyrywa sobie włosy wtórnie do innych zaburzeń psychicznych. Można wśród nich wymienić zaburzenia obsesyjno-kompulsyjne, zaburzenia pozorowane, a nawet schizofrenię. W różnicowaniu nie można ograniczać się do zaburzeń psychicznych, trzeba również wziąć pod uwagę dermatologiczne przyczyny utraty włosów.
Trichotillomania polega na impulsywnym wyrywaniu sobie włosów przez pacjenta. Pojawia się napięcie psychiczne, które ustępuje po wyrwaniu włosów, a zastępuje je przyjemność, ulga.
Główna różnica pomiędzy BFRB a innymi OCRD polega na braku obsesji – BFRB i OCD jednak często współistnieją.
Nie istnieje kliniczna skala służąca ocenie trichotillomanii.
Epidemiologia.
W badaniach Christensona i współpracowników przeprowadzonych na grupie ponad 2500 studentów w 1991 trichotillomanię zgodnie z kryteriami DSM IIIR zdiagnozowano w ciągu całego dotychczasowego życia u 0,6%, jednak aż 1,5% mężczyzn i 3,4% kobiet wyrywało sobie włosy, nie spełniając tych kryteriów. Hajcak "et al" w 2006 opublikowali badanie, w którym wśród ponad 1324 studentów (793 osoby określiły się jako kobiety) Uniwersytetu Delaware 11,03% osób (146 osób, 83 kobiety) raz na jakiś czas wyrywało sobie włosy (nie brano pod uwagę usuwania włosów dla celów kosmetycznych), często postępowało tak 1,96% (26 osób, w tym 17 kobiet), a bardzo często 1,21% (16 osób, 6 kobiet). 4 osoby (0,3%), w tym 3 kobiety, podały, że wyrywają sobie włosy tak często, że mają wrażenie, jakoby robiły to zawsze. W badaniach tych ponad 7% badanych czuło się trochę niekomfortowo z powodu wyrywania sobie włosów, ponad 2% odczuwało w związku z tym wyraźny dyskomfort, a 1,44% – znaczny dyskomfort. Przewagę kobiet w tych badaniach tłumaczy się niechęcią mężczyzn do podejmowania leczenia lub też większą łatwością ukrycia zaburzenia przez mężczyzn (golenie). Była ona już wyraźna już w badaniach Cohena i współpracowników z 1995. Autorzy ci zauważyli, że jest ona mniejsza w przypadku dzieci.
Leczenie.
W leczeniu BFRB stosuje się antagonisty dopaminy i modulatory glutaminianu, a także metody behawioralne. Do podstawowych metod leczenia farmakologicznego należą jednak selektywne inhibitory zwrotnego wychwytu serotoniny (SSRI), klomipramina, a behawioralnego – HRT ("habit-reversal therapy"). Starsze prace, jak Cohen "et al" (1995), nie widzą różnic w efektywności różnych metod (w wyienionym przypadku klomipraminy, fluoksetyny, psychoterapii i terapii behawioralnej).
Najczęściej stosowaną metodą leczenia trichotillomanii jest użycie SSRI, stanowiących leki I rzutu. Ta grupa leków ma generalnie mniejsze działania niepożądane i jest lepiej tolerowana od klomipraminy, co wykazały badania nad ich stosowaniem w innych zaburzeniach. Metaanaliza wykonana przez Blocha i współpracowników nie wykazała istotnych różnic pomiędzy terapią SSRI (większość badań dotyczyło fluoksetyny, ale też sertraliny) a warunkami kontrolnymi. Można to wytłumaczyć nieefektywnością akurat tych SSRI w leczeniu trichotillomanii, zbyt krótkim czasem ich stosowania (badania trwały do 12 tygodni, SSRI w maksymalnej dawce stosowano od 2 do 11 tygodni) bądź błędem metodologicznym, który jednak nie wydaje się autorom prawdopodobny. W efekcie przyjmują oni tezę o nieefektywności fluoksetyny i sertraliny w leczeniu trichotillomanii, nie wykluczając efektywności innych leków, np. citalopramu.
Metaanaliza Blocha "et al" wykazała przewagę użycia klomipraminy nad brakiem interwencji, w przeciwieństwie do SSRI. Przewaga ta może wynikać z dodatkowego noradrenergicznego mechanizmu działania klomipraminy. Porównywane ze sobą klomipramina i SSRI wydają się podobnie skuteczne.
Bloch "et al" wykazali przewagę HRT nad oczekiwaniem na terapię bądź placebo. Gdy Bloch i współpracownicy przeprowadzali swą metaanalizę, było tylko jedno spełniające ich kryteria badanie porównujące farmakoterapię SSRI i HRT w trichotillomanii. Niestety, jego wyniki okazały się nieistotne statystycznie. Podobnie tylko jedno badanie porównywało HRT i klomipraminę. Tym razem osiągnięto w nim istotne statycznie wyniki, ogłaszając przewagę HRT nad klomipraminą. Badacze wysuwają ze swej pracy wniosek, że najbardziej efektywnym sposobem leczenia trichotillomanii jest HRT. Zwracają jednak uwagę na często współchorobowość z OCD, często niedocenianą przez autorów badań. Zarówno SSRI, jak i klomipramina są lekami stosowanymi w terapii OCD i pacjenci cierpiący na oba zaburzenia z większą szansą odpowiedzą na te dwie metody farmakoterapii.
Odpowiedź na SRI i CBT nie zależy od występowania dysocjacji.
Wedle pracy Cohena "et al" z 1995 58% z tym zaburzeniem nigdy się nań nie leczyło.

</doc>
<doc id="128605" url="https://pl.wikipedia.org/wiki?curid=128605" title="Lisy (plemię)">
Lisy (plemię)



</doc>
<doc id="128606" url="https://pl.wikipedia.org/wiki?curid=128606" title="Róża">
Róża

Róża ("Rosa" L.) – rodzaj krzewów należących do rodziny różowatych ("Rosaceae"). Znanych jest ok. 140–260 gatunków występujących na półkuli północnej. Występują w różnych formacjach leśnych i zaroślowych. Są krzewami i pnączami o kwiatach zwykle pachnących, zapylanych przez owady.
Są źródłem olejku różanego wykorzystywanego w przemyśle perfumeryjnym, są roślinami leczniczymi i jadalnymi (organem jadalnym są mięsiste hypancja otaczające owoce), ale przede wszystkim wykorzystywane są jako rośliny ozdobne.
Różami zajmuje się nauka rodologia – gałąź botaniki.
Rozmieszczenie geograficzne.
Zasięg naturalny róż obejmuje rozległe przestrzenie półkuli północnej. Prawdopodobną kolebką róż jest wschodnia Azja, w szczególności obszar Chin, gdzie występuje nie tylko największe zróżnicowanie gatunkowe, ale też występują tu w większości gatunki diploidalne. W Europie występują liczne gatunku pentaploidalne, a w Ameryce Północnej di-, tetra- i heksaploidalne. Zasięg rodzaju w Azji obejmuje niemal cały kontynent z wyjątkiem krańców północnych, Indochin, znacznej części Półwyspu Indyjskiego, rejonu Półwyspu Arabskiego (róże występują jednak na wschodnim wybrzeżu Morza Śródziemnego oraz na południowym krańcu półwyspu). Róże spotykane są w całej Europie z wyjątkiem jej północnych krańców. W Afryce rosną w rejonie Etiopii i w jej północno-zachodniej części. W Ameryce Północnej róże obecne są na niemal całym kontynencie na północ od środkowego Meksyku, z wyjątkiem dalekiej północy i Archipelagu Arktycznego.
Lista obejmuje także gatunki uprawiane oraz efemerofity:
Systematyka.
Gatunkiem typowym jest róża girlandowa ("Rosa cinnamomea" L.).
Pozycja systematyczna rodzaju.
Rodzaj "Rosa" stanowi prawdopodobnie klad siostrzany dla plemienia "Potentilleae" Sweet obejmującego 11 rodzajów, m.in.: pięciornik ("Potentilla"), przywrotnik ("Alchemilla"), poziomka ("Fragaria"). Grupa ta stanowi jeden z kladów bazalnych rodziny różowatych, przy czym najprawdopodobniej wcześniej oddzieliły się linie rozwojowe prowadzące do współczesnych rodzajów wiązówka ("Filipendula"), jeżyna ("Rubus") i plemienia "Colurieae" Rydberg, obejmującego m.in. rodzaje kuklik ("Geum"), pragnia ("Waldsteinia"), "Coluria".
Rodzina różowatych "Rosaceae" stanowi z kolei klad bazalny rzędu różowców "Rosales" z kladu różowych ("rosids"), stanowiącego jedną z linii rozwojowych dwuliściennych właściwych ("eudicots").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Rchb., rodzina różowate ("Rosaceae" Juss.), podrodzina "Rosoideae" (Juss.) Arn., plemię "Roseae" Lam. &amp; DC., podplemię "Rosinae" J. Presl., rodzaj róża ("Rosa" L.).
Gromada okrytonasienne "Magnoliophyta", klasa dwuliścienne "Rosopsida", podklasa Różowe "Rosidae", rząd różowce "Rosales", rodzina różowate "Rosaceae", podrodzina "Rosoideae", rodzaj róża "Rosa".
Podział rodzaju.
Róża "Rosa" należy do rodzajów, w których mieszańce międzygatunkowe występują często z dużą frekwencją i rozprzestrzeniają się, nierzadko stając się częściej spotykanymi niż każdy z gatunków rodzicielskich. Mechanizmem, który pozwala mieszańcom róż przeżywać i uzyskiwać zdolność do adaptacji jest spotykana u niektórych przedstawicieli rodzaju niezbalansowana poliploidalność. Polega ona na dziedziczeniu przez pentaploidalne mieszańce chromosomów w taki sposób, że jeden z gatunków rodzicielskich dostarcza 4 zestawy chromosomów, a drugi jeden zestaw.
Przez długie dziesięciolecia powszechnie akceptowany był podział rodzaju opracowany przez Rehdera w 1940 r. Zgodnie z nim rodzaj dzielony był na cztery podrodzaje, w obrębie podrodzaju "Eurosa" wyróżniane były liczne sekcje. Podział rodzaju według Rehdera:
Z gatunków podrodzaju "Eurosa" wywodzą się wszystkie mieszańce i odmiany powstałe w uprawie. Szacuje się liczbę istniejących odmian na około 4000. Nowsze analizy systematyczne bazujące na ewolucji zapisu genetycznego wykazały jednak, że wyróżnione przez Rehdera podrodzaje nie są taksonami monofiletycznymi – z pewnością przynajmniej podrodzaje "Hulthemia" i "Platyrhodon" zagnieżdżone są wśród sekcji podrodzaju "Eurosa", podział na klady nie odzwierciedla też wcześniejszego podziału na sekcje.
Pochodzenie.
Badania paleobiologów w Stanach Zjednoczonych (Kolorado i Oregon) dowodzą, że róże pojawiły się na Ziemi około 40 milionów lat temu.
Większość gatunków, bo około 70%, pochodzi z Azji (Chiny, Himalaje, Japonia), pozostałe 30% wywodzi się z Bliskiego Wschodu, Europy, Afryki i Ameryki Północnej.
Jednym z najważniejszych stanowisk róż w Europie, gdzie rośnie aż 11 gatunków dzikich róż, jest rezerwat „Góry Pieprzowe” koło Sandomierza.
Ze Środkowego i Dalekiego Wschodu pochodzą takie gatunki jak:
W Ameryce Północnej dziko rośnie około 20 gatunków, między innymi:
W Afryce Północnej rosną:
Zastosowanie.
Róże znane są przede wszystkim jako rośliny ozdobne z powodu efektownych kwiatów. Ze względu na aromat wykorzystywane są jako rośliny kosmetyczne. Walory smakowe i odżywcze owoców szupinkowych róż sprawiają, że róże są także cenionymi roślinami jadalnymi.
Rośliny ozdobne.
Wiele gatunków róż i ich mieszańców należy do najbardziej cenionych krzewów ozdobnych uprawianych od starożytności. Róże zostały udomowione jako rośliny ozdobne co najmniej 5 tysięcy lat temu w Sumerze i Chinach. Także antyczni Rzymianie cenili róże jako rośliny ozdobne, przystrajali ich kwiatami sale bankietowe i stoły. Przykładem przesady w użyciu róż jest „uczta Heliogabala” (218 n.e.), na której zaledwie 14-letni cesarz, przez przypadek, zadusił swych gości nadmierną ilością spadających z sufitu płatków tych kwiatów.
Ogrody różane nazywa się "rosariami". Niektórych gatunków (w Polsce głównie np. róży dzikiej "Rosa canina") używa się w ogrodnictwie jako podkładek dla szlachetnych odmian.
Klasyfikacja ogrodnicza.
Odmiany ozdobne róż dzielone są na grupy:
Rośliny jadalne.
Wiele gatunków dostarcza także jadalnych owoców, stosowanych zarówno do przetworów. Owoce i płaty stosowane są także jako przyprawa, dodatek do rozmaitych potraw. Popularność jako taką mają zwłaszcza w południowo-wschodniej Europie i w kuchni arabskiej. W kulturze zachodniej zastosowanie kulinarne róż zostało spopularyzowane w okresie wojennym, kiedy to utrudniony dostęp do cytrusów spowodował zainteresowanie się owocami róż jako źródłem witamin (w Wielkiej Brytanii powstało w tym celu w 1942 r. narodowe towarzystwo produkcji owoców róż i syropu różanego).
Rośliny kosmetyczne.
Już w starożytnej Grecji i Rzymie używano róż do konserwowania urody i młodości oraz używano do balsamowania ciał. Największe znaczenie jako roślina kosmetyczna ma wśród róż róża damasceńska ("R. damascena"). Znana w uprawie od dawna, w starożytnej Grecji od VI wieku p.n.e., w Europie Zachodniej rozpowszechniona w okresie wypraw krzyżowych. Gatunek ten charakteryzuje się ładnym i silnym zapachem za sprawą monoterpenu alifatycznego o nazwie cytronellol. Silny zapach zachowują płatki nawet po uschnięciu i dlatego róża ta zaczęła być używana w kosmetyce do produkcji wody różanej, olejku różanego i perfum. Najwcześniej wody różane wytwarzano w VIII wieku w Persji, później nauczono się destylować olejki różane. Plantacje róż, z których płatków wytwarza się wodę różaną i olejki eteryczne zajmują rozległe przestrzenie w Bułgarii, Iranie, Iraku, Rumunii i Francji. Do produkcji olejków lotnych używa się w północnej Afryce i na Bliskim Wschodzie także "Rosa moschata", a w Indiach "R. macrophylla" i "R. webbiana".
Rośliny lecznicze.
Już Hipokrates znał dobrze zastosowanie i własności lecznicze róż. Później, w okresie średniowiecza róże były używane głównie jako rośliny lecznicze.
Inne zastosowania.
Silny wzrost i niewielkie wymagania siedliskowe niektórych gatunków spowodowały ich zastosowanie w nasadzeniach ochronnych. Stosowane tak były w ramach umacniania wysokich skarp rzecznych w południowej Rosji oraz tam też w pasach zarośli i zadrzewień śródpolnych i przydrożnych. W Polsce zastosowanie takie znalazła zwłaszcza silnie rosnąca róża pomarszczona stosowana do umacniania podłoży piaszczystych, np. wydm nadmorskich. Róże zalecane są do nasadzeń wzdłuż ściany lasu i na skrajach dróg śródleśnych odgrywając w takich miejscach pożyteczną rolę biocenotyczną, zwiększając odporność lasu wobec szkodliwych owadów. Krzewy różane są chętnie wybieranym miejscem gniazdowania ptaków, a ich szupinkowe owoce są chętnie zjadane przez kuropatwy i bażanty. Kwiaty róż nie wytwarzają nektaru jednak dzięki obfitemu pyleniu dostarczają pożytku pszczołom.
Znaczenie w kulturze i symbolice.
Róże odgrywają dużą rolę w różnych dziedzinach życia i działalności ludzkiej: w literaturze, sztuce, zdobnictwie, architekturze, heraldyce, symbolice i obrzędowości. Symbolika róży jest złożona i w zależności od kontekstu może odnosić się do przeciwstawnych skojarzeń.
Starożytność.
Na ścianach egipskich grobowców można znaleźć uwiecznione kwiaty róż, które w Egipcie były poświęcone Izydzie, a korona z róż zwanych „Świętymi różami abisyńskimi”, stanowiła część wyposażenia zmarłych. W Świątyni Salomona ściany obmywano wodą różaną.
Antyczni Grecy bardzo cenili róże, które były symbolem Afrodyty, bogini miłości. Powstanie róży wiąże się z kilkoma mitami o Afrodycie (lub Wenus) – miała powstać razem z boginią z tej samej piany morskiej, z krwi Afrodyty, która zraniła stopę biegnąc do swojego kochanka – Adonisa lub z krwi Adonisa rozszarpanego przez dzika. Wieniec z róż miał nosić również na głowie Dionizos, miał on chłodzić jego głowę.
Homer w "Iliadzie" i "Odysei" mówi o Eos, różanopalcej (mającej palce w kolorze przypominającym płatki róż) bogini zorzy porannej, malującej świat wszystkimi barwami. Opisując tarcze Achillesa i Hektora poeta umieścił na nich te kwiaty jako ornament. Safona nazwała różę „królową kwiatów”. Anakreont wspomina w jednym ze swych utworów balsam różany. Rzymscy pisarze Katullus, Wergiliusz i Owidiusz wymieniają róże w swych utworach. W starożytnym Rzymie obchodzono święto ku czci duchów zmarłych, Rosaria, kiedy to ozdabiano groby różami.
Kultura średniowieczna i nowożytna.
W średniowieczu trubadurzy opiewali w swych poezjach piękno róż. Dante porównał do nich rajską miłość. Poemat "Powieść o róży" ("Roman de la Rose"), napisany przez Guilleme de Lorris, umiejscowiony jest w ogrodzie pełnym róż. Pisali o nich także: Wawrzyniec Wspaniały i Szekspir w "Henryku IV", "Wiele hałasu o nic" i w "Romeo i Julii". William M. Thackeray napisał baśń "Pierścień i róża".
Gabriele d’Annunzio, Giovanni Pascoli, Pier Paolo Pasolini i ostatnio Umberto Eco, tytułowali swe utwory imieniem róży. Omar Chajjam perski poeta i matematyk (zm. 1123) wybrał różę na symbol perfekcji i prosił by jego grób był tak położony, aby północny wiatr mógł na nim rozsiewać płatki róż. W Turcji róże sadzone były na grobach kobiet. Również Antoine de Saint-Exupéry w swojej powieści "Mały Książę" uhonorował kwiat róży, wprowadzając ją na strony książki.
Czerwona róża kojarzona była z seksualnością. Początkowo bywała emblematem prostytutek, następnie, w okresie odrodzenia, stały się ozdobą nowożeńców i łoża małżeńskiego. Symbol kwiatu otoczonego kolcami stał się znakiem miłości, która wiąże się z pokonywaniem przeciwności. Natomiast białe róże i plecione z nich wianki symbolizowały czystość, a przez obronę kolcami przed zerwaniem – w szczególności ochronę dziewictwa. W literaturze młodopolskiej pojawia się czarna róża jako symbol przemijania i śmierci.
Złożona symbolika róży jako symbolu zarówno seksu, jak i niewinności została wykorzystana w filmie American Beauty.
Czerwona róża jest symbolem miłości, tęsknoty, ale także różnych ruchów lewicowych.
Chrześcijaństwo.
Róża jest wieloznacznym symbolem w chrześcijaństwie. Czerwona róża jest symbolem męczeństwa, w szczególności Jezusa Chrystusa ze względu na krwisty kolor i pięciokrotność okwiatu (związek z pięcioma ranami), a jej kolce nawiązują do korony cierniowej. W pieśni pasyjnej "Dobranoc Głowo Święta" Jezus nazwany jest kwiatem różanym. Róża jako delikatny kwiat wyrastający spośród kolców jest z kolei symbolem Maryi jako osoby niepokalanie poczętej wśród grzeszników. Jednym z określeń Marii jest Róża Syjonu, innym – pojawiającym się w litanii loretańskiej jest Róża Duchowna ("Rosa Mystica"), co może być nawiązaniem do pojawiającej się w Pieśni nad pieśniami róży Saronu. Jest to symbol róży niewiędnącej odzwierciedlającej nieprzemijającą miłość Matki Boskiej do Boga i ludzi. Jest to przeciwieństwo innego znaczenia róży – symbolu przemijania rzeczy doczesnych. Symbolika róży dała również początek chrześcijańskiemu różańcowi. Jednym ze sposobów wyrażania hołdu lub uznania przez papieży jest wręczanie złotej róży.
Święci chrześcijańscy często są przedstawiani z różą jako atrybutem. Biała róża jest symbolem dziewictwa i jako taka kojarzona jest z Maryją, św. Franciszkiem z Asyżu, św. Różą z Limy, św. Teresą z Lisieux i in. Biel róży jest symbolem nie tylko samego dziewictwa, ale ogólnie czystości, z czym wiąże się legenda, według której łzy Marii Magdaleny przemieniły czerwone płatki róży w białe. Z kolei czerwona róża w ogólności jest symbolem męczenników lub modlitwy i umartwienia. Przykładem jest święta Filomena lub bł. Aniela Salawa. Rajskie róże są atrybutem św. Agnieszki z Montepulciano i św. Doroty z Cezarei. Róża jest też atrybutem bł. Emmy z Gurk jako krewnej cesarza Henryka II. Róże są również atrybutem świętych dobroczynnych, gdyż według podań zamieniały się w nie rozdawane wbrew zakazom podarunki. Tak jest w przypadku św. Kasyldy z Burgos i św. Elżbiety Węgierskiej. Róże są też atrybutami związanymi z objawieniami – św. Lidwiny, której różę ofiarował anioł, bł. Henryka Suzona, św. Juana Diego Cuahtlotatzina, św. Hermana Józefa, który podczas przeistoczenia poczuł zapach różany. Róża jest też atrybutem świętych o imieniu Róża i św. Rozalii, przy czym w ich przypadku też według podań róże miały odgrywać ważną rolę.
Róża Lutra jest godłem reformacji protestanckiej i symbolem wielu Kościołów luterańskich.
Wyrosłe z chrześcijaństwa grupy gnostyckie przyjęły za symbol różę połączoną z krzyżem (różokrzyż). Według niektórych gnostyków (np. Jerzego Prokopiuka) krzyż z różą są wyrażone w symbolu yin i yang.
Heraldyka.
Symbolicznie przedstawiony kwiat róży jest figurą heraldyczną. Występuje on w herbach szlacheckich: Doliwa, Olawa, Poraj, Ramułt, Rola, Zadora, Rawicz II. Róże różnych kolorów były herbem spokrewnionych rodów angielskich z linii andegaweńskiej rywalizujących o koronę – Lancastrów i Yorków, a także Tudorów (wojna Dwóch Róż).
Wieniec z róż opasujący Serce Maryi znajduje się w herbie zakonu klaretynów, a jako róża atrybut świętych w herbach elżbietanek i terezjanek. Występuje też w herbach jadwiżanek i salezjanek.
Emblemat róży został umieszczony na jednostronnym denarze bitym w Pyrzycach na przełomie XV i XVI w. Trzy róże w dolnym polu herbowym miał biskup wrocławski Jan V Thurzo, co również było bite na jego monetach.
Uprawa.
Historia upraw.
Około 5000 lat temu róża była hodowana w Sumerze, skąd rozprzestrzeniła się w całej Mezopotamii. W tym czasie (2660 p.n.e.) róże uprawiano także w Chinach. Legenda mówi, że Sargon Wielki około 2300 p.n.e. w swoim ogrodzie posiadał ich krzewy. Herodot (490 p.n.e.) wspomina króla Midasa, który na wygnanie w Macedonii zabrał z domu róże hodowane we Frygii. Znana też była wtedy róża, która powtarzała swe kwitnienie, co było niespotykane w tamtych czasach. Przypuszcza się, że mogła być to róża damasceńska ("Rosa damascena bifera").
Antyczni Rzymianie pasjonowali się różami i powszechnie hodowali je w ogrodach. Pliniusz Starszy (23–79 n.e.), w swej "Historia naturalis" ("Historia naturalna") wymienił 12 gatunków znanych mu róż, między innymi: "Rosa damascena", "Rosa moscata", o upajającym zapachu, "Rosa gallica", którą nazywa „Różą z Miletu” i "Rosa canina", wszystkie hodowane w okolicach Rzymu i Neapolu. Lokalna produkcja nie zaspakajała potrzeb Rzymian, sprowadzali je więc okrętami z Północnej Afryki, głównie z: Egiptu, Kartaginy i Cyrenajki.
Persowie uważali różę za „królową ogrodu”, była ona tak ważna że samo słowo „róża” oznacza w ich języku „kwiat”. Kiedy w VII wieku podbili ich Arabowie, przejęli od nich miłość do ogrodnictwa i umiejętność hodowania róż.
Karol Wielki (742–814), w edykcie z 794 roku ("Capitulare de villis et curtis imperialibus") przykazywał imperialnym, wolnym miastom uprawę drzew owocowych, roślin leczniczych, jarzyn i krzewów ozdobnych. Róża była w nim wymieniona na pierwszym miejscu. Pojawienie się w Europie nowej odmiany róży francuskiej zwanej "Officinalis" spowodowało ożywienie zainteresowania tymi kwiatami na szerszą skalę. Przybyła ona najprawdopodobniej z Ziemi Świętej razem z powracającymi krzyżowcami, przed rokiem 1300. Początkowo hodowana w ogrodach przyklasztornych i w pierwszych ogrodach botanicznych we Włoszech i Francji.
Linneusz w połowie XVIII w. wymienił, tak jak i Pliniusz, 12 gatunków róż. Natomiast już Parmantier w "Słowniku rolniczym" wydanym przez Instytut Francuski, w niespełna wiek później mówi o ogromnej ilości odmian hodowanych od wielu lat w europejskich ogrodach, ze względu na piękno tych krzewów i zapach kwiatów. W międzyczasie, a może i wcześniej dotarły do Europy odmiany róż ze Środkowego i Dalekiego Wschodu.
Produkcja w Polsce i na świecie.
W uprawie przemysłowej ukierunkowanej na pozyskanie owoców o szczególnie dużych walorach kulinarnych i odżywczych, w warunkach polskich zalecana jest zwłaszcza róża girlandowa, pomarszczona, dzika i rdzawa. Róża czerwonawa podatna jest na ataki szkodników, róża fałdzistolistna ma owoce mało trwałe.

</doc>
<doc id="128607" url="https://pl.wikipedia.org/wiki?curid=128607" title="Lisowie">
Lisowie



</doc>
<doc id="128609" url="https://pl.wikipedia.org/wiki?curid=128609" title="Róża (ujednoznacznienie)">
Róża (ujednoznacznienie)



</doc>
<doc id="128611" url="https://pl.wikipedia.org/wiki?curid=128611" title="Nerwica natręctw">
Nerwica natręctw



</doc>
<doc id="128613" url="https://pl.wikipedia.org/wiki?curid=128613" title="Batagurowate">
Batagurowate

Batagurowate, batagury (Geoemydidae) – rodzina żółwi z podrzędu żółwi skrytoszyjnych. Pod względem budowy i biologii wykazują podobieństwo do żółwi błotnych.
Występowanie.
Od południowej Europy do Japonii, wschodnia Azja, Ameryka Północna, Środkowa i Południowa.
Systematyka.
Do rodziny należą następujące rodzaje: 

</doc>
<doc id="128614" url="https://pl.wikipedia.org/wiki?curid=128614" title="Prokom Software">
Prokom Software

Prokom Software SA – polskie przedsiębiorstwo informatyczne istniejące w latach 1987–2008, założone przez Ryszarda Krauzego. Oferowało rozwiązania informatyczne dla dużych i średnich podmiotów gospodarczych i instytucji publicznych. Zajmowało się m.in. informatyzacją ZUS-u.
28 marca 2008 był ostatnim dniem notowania tej spółki na Giełdzie Papierów Wartościowych w Warszawie (w związku z włączeniem tej spółki do Asseco Poland SA). Do 20 marca 2008 wchodziła w skład indeksu WIG20.
Prokom Software SA został połączony z Asseco Poland SA poprzez przeniesienie majątku Prokomu na Asseco (łączenie przez przejęcie). W wyniku połączenia (które nastąpiło 1 kwietnia 2008) zniknęła marka „Prokom”.
Prokom Software SA był strategicznym sponsorem męskiej drużyny koszykarskiej Prokom Trefl Sopot.
Pierwszą siedzibą firm z grupy Prokom była ulica Balladyny w Gdyni-Orłowie.

</doc>
<doc id="128616" url="https://pl.wikipedia.org/wiki?curid=128616" title="Karol Olbracht Austriacki">
Karol Olbracht Austriacki

Karol Olbracht Austriacki, "Karl Albrecht Nikolaus Leo Gratianus von Österreich", później: "Karl Albrecht Habsburg-Lothringen", od 1919 – Karol Olbracht Habsburg-Lotaryński (ur. 18 grudnia 1888 w mieście Pula, zm. 17 marca 1951 w Östervik koło Sztokholmu) – austriacki arcyksiążę, syn Karola Stefana Habsburga-Lotaryńskiego i Marii Teresy Habsburg-Toskańskiej, właściciel dóbr żywieckich, pułkownik artylerii cesarskiej i królewskiej armii oraz Wojska Polskiego.
Służba w c.k. armii.
Po zdaniu egzaminu maturalnego rozpoczął w 1907 r. studia w Wojskowej Akademii Technicznej w Wiedniu. Po ich ukończeniu w 1910 r. rozpoczął karierę wojskową w stopniu podporucznika w pułku haubic polowych nr 2 w Wiedniu. Od tego czasu datuje się jego przyjaźń z gen. Franciszkiem Kleebergiem. W 1912 r. został przeniesiony do dywizjonu artylerii konnej nr 2 w Wiedniu, a w następnym roku awansowany na porucznika. 
W czasie I wojny światowej walczył najpierw na froncie wschodnim, a następnie w Tyrolu. W 1916 r. dowodził I dywizjonem pułku haubic polowych nr 14. Szybko awansował do stopnia majora, obejmując jesienią 1916 r. dowodzenie pułkiem haubic polowych nr 8. Jesienią 1917 r., awansowany do stopnia pułkownika, został komendantem 23 Brygady Piechoty. Otrzymał także tytuł „oficer przydzielony do Sztabu Generalnego”. Jego oddziałem macierzystym przez cały okres wojny pozostawał dywizjon artylerii konnej nr 2, w 1916 przemianowany na dywizjon artylerii konnej nr 3, a w 1918 na pułk artylerii polowej nr 3 K.
Służba w Wojsku Polskim.
1 lutego 1920 rozpoczął służbę w Wojsku Polskim. 1 maja 1920 powierzono mu obowiązki dowódcy 16 Brygady Artylerii. Był również dowódcą Twierdzy Grudziądz. Walczył w wojnie polsko-bolszewickiej. 1 marca 1921 został formalnie przyjęty do Wojska Polskiego z warunkowym zatwierdzeniem posiadanego stopnia pułkownika artylerii, zaliczony do Rezerwy armii i równocześnie powołany do służby czynnej z dniem 1 lutego 1920.
W 1924 był oficerem rezerwy 21 pułku artylerii polowej zweryfikowanym w stopniu pułkownika ze starszeństwem z dniem 1 czerwca 1919 r. i 2 lokatą na liście starszeństwa oficerów rezerwowych artylerii. Dziesięć lat później zajmował 1 lokatę na liście starszeństwa oficerów pospolitego ruszenia artylerii. Pozostawał w ewidencji Powiatowej Komendy Uzupełnień Żywiec. Był wówczas „przewidziany do użycia w czasie wojny” i posiadał przydział mobilizacyjny do Oficerskiej Kadry Okręgowej nr V w Krakowie.
Końcowy okres życia.
W okresie 20-lecia międzywojennego administrował swoim majątkiem. W 1939 r. ponownie zgłosił się do Wojska Polskiego, lecz nie został przyjęty. Po kampanii wrześniowej wrócił do Żywca. W listopadzie 1939 r. został przez Niemców aresztowany i uwięziony w cieszyńskim więzieniu prawie do końca wojny. Przesłuchiwany i torturowany przez Niemców w Krakowie, został sparaliżowany (paraliż połowy ciała) i stracił widzenie w jednym oku. Stanowczo odmówił podpisania niemieckiej listy narodowościowej. Jego majątek trafił pod przymusowy zarząd III Rzeszy, jego żona Alicja (z pochodzenia Szwedka, wdowa po hr. Ludwiku Badenim) została internowana w Wiśle. Utrzymywała tam kontakty najpierw z ZWZ, a potem z AK, za co została odznaczona Krzyżem Walecznych.
Karol Olbracht Habsburg zamieszkał po wojnie w Krakowie. W 1946 r., bardzo schorowany, został przewieziony przez żonę do Szwecji.
Małżeństwo arcyks. Karola Olbrachta według prawa domu habsburskiego nie było małżeństwem osób równego stanu (małżeństwo morganatyczne), dlatego potomstwo z niego zrodzone (używające od 1949 przydomka „von Altenburg”) zostało wykluczone z prawa sukcesji tronu austriackiego, wiązało się też z utratą tytułu arcyksiążęcego. Mimo to dla Polaków członkowie tej rodziny nadal pozostają Habsburgami. Jego córka Maria Krystyna mieszkała do śmierci w Żywcu, syn Karol Stefan zawarł w grudniu 2005 r. ugodę z Browarem Żywiec w sporze o prawo do używania herbu rodzinnego Habsburgów.

</doc>
<doc id="128619" url="https://pl.wikipedia.org/wiki?curid=128619" title="Świerkocin (województwo lubuskie)">
Świerkocin (województwo lubuskie)

Świerkocin (niem. "Fichtwerder") – wieś w Polsce położona w województwie lubuskim, w powiecie gorzowskim, w gminie Witnica, pomiędzy Kostrzynem nad Odrą a Gorzowem Wielkopolskim. Sołectwo obejmuje obszar o powierzchni 249,55 ha będący geodezyjnym obrębem Gminy Witnica.
Historia.
Wieś założona została w 1774 roku. Dawna nazwa Świerkowy Ostrów wywodzi się być może z budulca pierwszych chat bo świerki tu nigdy nie rosły. W Świerkocinie znaleziono ślady pobytu plemion koczowniczych z epoki kamiennej w postaci ceramiki ludów kultury pucharów lejkowatych (3500-3000 p.n.e).
W latach 1975–1998 miejscowość położona była w województwie gorzowskim.
Zabytki.
Do wojewódzkiego rejestru zabytków wpisane są:
inne zabytki:
Turystyka.
Niedaleko od zabudowań wsi znajduje się ZOO "Safari" – jedyny tego typu prywatny ogród zoologiczny w Polsce, przystosowany do przejazdu autobusem i samochodem.
Przez miejscowość przebiegają 2 szlaki rowerowe:

</doc>
<doc id="128621" url="https://pl.wikipedia.org/wiki?curid=128621" title="Wrony (plemię)">
Wrony (plemię)



</doc>
<doc id="128624" url="https://pl.wikipedia.org/wiki?curid=128624" title="Wrony">
Wrony



</doc>
<doc id="128626" url="https://pl.wikipedia.org/wiki?curid=128626" title="Statki klasy Olympic">
Statki klasy Olympic



</doc>
<doc id="128627" url="https://pl.wikipedia.org/wiki?curid=128627" title="T-60">
T-60

T-60 – radziecki lekki czołg rozpoznawczy z okresu II wojny światowej.
Historia.
Na początku 1941 zespół konstruktorów radzieckich pod kierownictwem inż. N. Astrowa opracował nowy lekki czołg rozpoznawczy dla Armii Czerwonej. W połowie 1941 roku rozpoczęto jego seryjną produkcję w zakładach w Moskwie. Pierwszy seryjny egzemplarz wyjechał z hal produkcyjnych w dniu 15 września 1941 roku.
Czołg T-60 był produkowany w latach 1941–1943 w kilku zakładach na terenie ZSRR, ogółem wyprodukowano ok. 6300 czołgów wszystkich wersji. Na bazie tego czołgu budowano również inne pojazdy pancerne.
Użycie bojowe.
Czołgi T-60, po uruchomieniu produkcji seryjnej, zostały wprowadzone do jednostek pancernych Armii Czerwonej. Początkowo tworzono z nich samodzielne bataliony czołgów oraz bataliony niektórych brygad pancernych. Ich głównym zadaniem było prowadzenie działań rozpoznawczych. Z czasem zaczęto z nich tworzyć nawet tzw. lekkie brygady pancerne. Z uwagi na braki w uzbrojeniu pancernym, szczególnie w pierwszym okresie walk, używano ich również do wsparcia piechoty. Ponosiły przy tym ogromne straty z uwagi na słabe opancerzenie i uzbrojenie. Po wprowadzeniu do wyposażenia nowszych czołgów zostały one wycofane z użycia w jednostkach bojowych i przekazane do jednostek szkolnych.
Służba w Wojsku Polskim.
Na tego typu czołgach szkolili się polscy czołgiści w radzieckich szkołach wojskowych. Czołgi T-60 były również na wyposażeniu Centrum Wyszkolenia Armii w Riazaniu. Po przeniesieniu centrum do Polski, do Rembertowa, przybyły tam również 13 stycznia 1945 3 czołgi T-60 noszące numery fabryczne 4671, 4935 oraz 4964. Zostały one przekazane Oficerskiej Szkole Czołgów funkcjonującej do kwietnia 1945 w Chełmie, przeniesionej do Modlina i przemianowanej na Oficerską Szkołę Broni Pancernej, gdzie były używane do końca 1945. Dalszy ich los w późniejszych latach nie jest znany.

</doc>
<doc id="128629" url="https://pl.wikipedia.org/wiki?curid=128629" title="Microsoft FrontPage">
Microsoft FrontPage

 
Microsoft FrontPage – nierozwijany pakiet webmasterski firmy Microsoft, dostępny jako oddzielna aplikacja lub jako część pakietu Microsoft Office, także w polskiej wersji językowej. Program był dostępny także w środowisku Mac OS w 1998, ale nie dorównywał wtedy konkurencji i od tego czasu Microsoft go w tym środowisku nie aktualizował. Od wersji 2002 dostępny w polskiej wersji językowej.
Program był pierwotnie rozwijany przez firmę Vermeer Technologies, ale w styczniu 1996 r. został zakupiony przez Microsoft i rozwinięty do obecnej postaci.
FrontPage pracuje w trybie graficznym (WYSIWYG), ale daje też dostęp do kodu źródłowego dokumentu, pozwalając redagować kod ręcznie, z użyciem znaczników HTML. 
Najistotniejszą z punktu widzenia konstrukcji witryny cechą edytora jest możliwość tworzenia i zarządzania całymi kompleksami stron, z automatyczną kontrolą ich spójności w trakcie wprowadzania zmian – dodawania i usuwania stron, czy też zmian we wzajemnych powiązaniach. Narzędzia do raportowania umożliwiają wykrywanie usterek w konstrukcji witryny. Dostępne są funkcje umożliwiające pracę grupową nad witryną, narzędzia do wysyłania witryny na serwer (z możliwością selektywnego wysyłania zmodyfikowanych elementów). FrontPage umożliwia też automatyzację wielu zadań za pomocą wbudowanego języka makropoleceń – Visual Basic for Applications. 
Program zawiera zaawansowane narzędzia edycyjne, w tym: praca na warstwach, zagnieżdżanie gotowych komponentów, praca z użyciem szablonów (w tym tzw. dynamicznych szablonów sieci Web), zindywidualizowana lub hurtowa modyfikacja graficznej oprawy dokumentów, dostosowywanie kodu do docelowej przeglądarki internetowej.
Pakiet dostępny jest w polskiej wersji językowej, z polskimi narzędziami językowymi.
Niektórzy komentatorzy uważają za wadę wprowadzanie przez edytor pewnej ilości "nadmiarowego" kodu związanego ze specyficznymi narzędziami FrontPage'a, który często powoduje, że strona wynikowa jest niezgodna ze standardami i wyświetla się niepoprawnie w niektórych przeglądarkach.
Obecnie program Microsoft FrontPage rozwijany jest pod nazwą Microsoft Office SharePoint Designer. Równoległym produktem Microsoftu jest Microsoft Expression Web.

</doc>
<doc id="128631" url="https://pl.wikipedia.org/wiki?curid=128631" title="Prokom">
Prokom

Nazwa Prokom odnosi się przede wszystkim do grupy spółek, w większości których założycielem i właścicielem jest Ryszard Krauze:

</doc>
<doc id="128632" url="https://pl.wikipedia.org/wiki?curid=128632" title="RMS Britannic">
RMS Britannic



</doc>
<doc id="128635" url="https://pl.wikipedia.org/wiki?curid=128635" title="Roszczenie">
Roszczenie

Roszczenie – w prawie cywilnym prawo podmiotowe lub częściej jego element, którego treścią jest uprawnienie do żądania od oznaczonej osoby zachowania się w określony sposób. Jest to jedno z kluczowych i jednocześnie najbardziej spornych pojęć teorii prawa cywilnego, co skutkuje znacznym stopniem ogólności proponowanej definicji. Osobę, której przysługuje roszczenie określa się mianem wierzyciela, zaś ten, na kim ciąży obowiązek zadośćuczynienia roszczeniu, nazywany jest dłużnikiem. Kilka roszczeń wynikających z tych samych okoliczności pomiędzy tymi samymi osobami to wierzytelność albo dług. Pojęć tych można używać zamiennie bacząc, że pierwsze podkreśla raczej prawa wierzyciela, zaś drugie obowiązki dłużnika.
Powstanie roszczenia.
Roszczenie ma swoje źródło w licznych zdarzeniach prawnych doniosłych z punktu widzenia przepisów prawa cywilnego. Przykładowo wymienić można prawo własności (roszczenie o wydanie rzeczy właścicielowi), umowę sprzedaży (roszczenie o zapłatę ceny), czyn niedozwolony (roszczenie o naprawienie szkody wyrządzonej deliktem), czy też wręcz same okoliczności faktyczne (roszczenie o przywrócenie naruszonego posiadania).
Rodzaje roszczeń.
Uprawnienia wierzyciela mogą mieć bardzo różnorodny charakter. Roszczenia można przykładowo podzielić ze względu na:
Dochodzenie roszczenia.
Do istoty pojęcia roszczenia należy również przyznanie mu ochrony sądowej. Odmowa spełnienia obowiązku przez dłużnika uprawnia wierzyciela do dochodzenia swych praw przed sądem. Sądowe stwierdzenie zasadności roszczenia wierzyciela następuje w formie wyroku, który następnie podlega wykonaniu przez komornika. W wyjątkowych, ściśle przewidzianych przez prawo, wypadkach monopol sądu na rozstrzyganie sporu podlega ograniczeniu na rzecz samopomocy polegającej na samodzielnej ochronie własnego prawa.
Wygaśnięcie i przedawnienie roszczenia.
Roszczenie wygasa, gdy dłużnik zastosował się do treści obowiązku (np. spłacił dług), został zwolniony przez wierzyciela z obowiązku albo gdy przepis szczególny tak stanowi. Roszczenie wyjątkowo może także wygasnąć wskutek samego upływu czasu. Natomiast co do zasady uchylanie się dłużnika od spełnienia świadczenia i brak odpowiedniej reakcji wierzyciela prowadzi po pewnym okresie do jego przedawnienia. Wprawdzie przedawnione roszczenie nie przestaje istnieć, ale dłużnik zyskuje przed sądem prawo do odmowy spełnienia świadczenia bez żadnych negatywnych konsekwencji. Jeśli jednak spełni je dobrowolnie, to mimo przedawnienia nie może domagać się zwrotu. Roszczenia niemajątkowe oraz roszczenie o wydanie nieruchomości nie przedawniają się nigdy.
Roszczenie w rozumieniu formalnym.
Roszczeniem w ujęciu procesowym jest każde zamieszczone w pozwie żądanie udzielenia przez sąd ochrony prawnej powodowi. Roszczenie formalne odpowiada roszczeniu cywilnoprawnemu tylko w przypadku powództwa o świadczenie - najczęściej o zapłatę lub o wydanie rzeczy. Poza tym jest pojęciem szerszym, bowiem obejmuje także żądanie potwierdzenia przez sąd skuteczności skorzystania przez powoda ze swojego prawa kształtującego lub zarzutu materialnoprawnego - tak w przypadku powództwa o ustalenie prawa lub stosunku prawnego. Wreszcie w zakresie pojęcia roszczenia procesowego mieści się nadto prawo żądania sądowej zmiany treści stosunku prawnego w oparciu o szczególny przepis ustawy (np. żądanie waloryzacji) - tak przy powództwach o ukształtowanie.
Ze względu na to, że z jednej strony możliwości sformułowania żądania są ograniczone wyłącznie regułami języka naturalnego, a z drugiej strony dopuszczalne jest podnoszenie zarzutu przedawnienia, zarzutu sprawy w toku oraz zarzutu rzeczy osądzonej, nauka prawa musiała ustalić kryteria tożsamości roszczeń. Roszczenia są tożsame jeśli są jednocześnie jednorodzajowe (takie samo żądanie) oraz oparte na tej samej podstawie faktycznej. Ze względów celowościowych za tożsame uznaje się także roszczenia oparte na tej samej podstawie faktycznej, ale o różnie określonych żądaniach, jeżeli oba żądania zmierzają do tego samego celu (na przykład żądanie ustalenia stosunku prawnego i żądanie świadczenia na podstawie tego stosunku). Zgłoszenie w toku procesu nowego żądania, choćby dającego się zsumować z pierwotnym, ale opartego na dodatkowych okolicznościach faktycznych, jest podniesieniem nowego roszczenia. Skutkuje ono zawisłością sporu z chwilą, w której roszczenie to powód zgłosił na rozprawie w obecności pozwanego, w innych zaś wypadkach - z chwilą doręczenia pozwanemu pisma zawierającego zmianę i odpowiadającego wymaganiom pozwu (art. 193 § 3 kodeksu postępowania cywilnego).

</doc>
<doc id="128636" url="https://pl.wikipedia.org/wiki?curid=128636" title="Noc Kupały">
Noc Kupały

Noc Kupały (zwana też "nocą kupalną", "kupalnocką", "kupałą") – słowiańskie święto związane z letnim przesileniem Słońca, obchodzone w czasie najkrótszej nocy w roku, co przypada około 21-22 czerwca. W krajach anglosaskich pod nazwą "Midsummer", w germańskich "Mittsommerfest". Kościół katolicki, nie mogąc wykorzenić corocznych obchodów Sobótki z wywodzącej się z wierzeń słowiańskich obyczajowości, podjął próbę zasymilowania święta z obrzędowością chrześcijańską (stąd późniejsza wigilia św. Jana – potocznie zwana też "nocą świętojańską", posiadająca wówczas wiele zapożyczeń ze święta wcześniejszego – obchodzona w nocy z 23 na 24 czerwca).
Na południu Polski, Podkarpaciu i Śląsku uroczystość o podobnym charakterze zwie się sobótką lub sobótkami, na Warmii i Mazurach palinocką. Nazwa Noc Kupały, "kupalnocka" utrwaliła się w tradycji Mazowsza i Podlasia.
Święto ognia, wody, słońca i księżyca, urodzaju, płodności, radości i miłości, powszechnie obchodzone na obszarach zamieszkiwanych przez ludy słowiańskie, ale również w podobnym charakterze na obszarach zamieszkiwanych przez ludy bałtyckie, germańskie i celtyckie, a także przez część narodów ugrofińskich, np. Finów (w Finlandii jest jednym z najważniejszych świąt w kalendarzu) i Estończyków. Na Łotwie pod nazwą Līgo jest wolnym od pracy świętem państwowym (23 i 24 czerwca). Również na Litwie dzień 24 czerwca, od 2005 roku, jest wolny od pracy.
Święto to jest często opisywane i popularyzowane współcześnie jako rodzima alternatywa wobec zachodnich walentynek.
Nazwa i geneza.
Słowo "kupała", wbrew powszechnie głoszonym opiniom, najprawdopodobniej nie ma nic wspólnego z rosyjską formą słowa "kąpiel". Tłumaczenie takie zostało wymyślone przez świat chrześcijański nie wcześniej niż w X – XI stuleciu – Kościół, nie mogąc wykorzenić z obyczajowości ludowej corocznych obchodów pogańskiej sobótki, podjął próbę zasymilowania święta z obrzędowością chrześcijańską. Nadano kupalnocce patrona Jana Chrzciciela i zaczęto nawet zwać go Kupałą, z racji tego, że stosował chrzest w formie rytualnej kąpieli. W wyniku chrystianizacji próbowano także przenieść obchody nocy kupalnej na okres majowych Zielonych Świątek, a następnie bliżej ich pierwotnego terminu, na specjalnie w tym celu ustanowioną 23 czerwca wigilię św. Jana. Przypuszczalnie w efekcie właśnie tych zabiegów, a także stopniowo przebiegającej (to postępującej, to znów cofającej się) chrystianizacji, nastąpiła wtórna personifikacja terminu Kupała, a wraz z nią odwołania do rzekomego słowiańskiego bóstwa miłości. Stosunkowo częstym zabiegiem w średniowieczu było wypieranie lokalnych bóstw etnicznych chrześcijańskimi świętami, którym z kolei lokalna społeczność (szczególnie po cofnięciu się wpływów chrześcijaństwa, zanim całkowicie zdobyło dominację w Europie) nadawała znany jej dotąd obecny, rodzimy wymiar kultowy.
Wyraz "kupała" pochodzi najpewniej z indoeuropejskiego pierwiastka "kump", oznaczającego grupę, gromadę, zbiorowość, z którego wywodzą się słowa takie jak "kupa", "skupić", "kupić" (w sensie ‘gromadzić’). Natomiast słowo "sobótka", późniejsze określenie kupalnocki, prawdopodobnie stworzone zostało przez Kościół i, od początku mając wydźwięk pejoratywny, znaczyło „mały sabat”. Z nazwą tą wiąże się również legenda, mówiąca, jakoby była to uroczystość ku czci pięknej dziewczyny o imieniu Sobótka. Jej narzeczony, Sieciech, powróciwszy z wojny, miał swą wybrankę pojąć za żonę, jednak ich wioska została nagle zaatakowana przez hordy wroga. Podczas odpierania ataku Sobótka zginęła, trafiona w samo serce. Miało się to dziać w noc letniego przesilenia.
Informacje na temat obchodów sobótki są dosyć skąpe, z racji tego, że Kościół próbował te obchody początkowo zwalczać (zarówno własnymi środkami, jak i za pośrednictwem zakazów i kar ogłaszanych przez władców świeckich), później zmieniać, nadając im sens, wyraz i symbolikę chrześcijańską. W wyniku tych działań obchody kupalnocki stopniowo zaczęły zanikać i ulegały zapomnieniu bądź zniekształceniu już w okresie XII-XV wieku, by odrodzić się w drugiej połowie XVI stulecia wraz z nadejściem epoki głoszącej powrót człowieka do natury, do tego, co dawne i pierwotne. Znalazło to odzwierciedlenie w literaturze tamtego okresu ("Pieśń świętojańska o sobótce" autorstwa Jana Kochanowskiego).
Kupalnocka poświęcona jest przede wszystkim żywiołom wody i ognia, mającym oczyszczającą moc. To również święto miłości, płodności, słońca i księżyca. Na Litwie istnieje pieśń "Mėnuo Saulužę vedė" („Księżyc poślubił Słoneczko”), opowiadająca jak to pierwszej wiosny po stworzeniu świata, Księżyc wziął ślub ze Słońcem. Kiedy jednak Słońce po nieprzespanej nocy poślubnej wstało i wzniosło się ponad horyzont, Księżyc je opuścił i zdradził z Jutrzenką. Od tamtej pory oba ciała niebieskie są wrogami, którzy nieustannie ze sobą walczą i rywalizują – najbardziej podczas letniego przesilenia, kiedy noc jest najkrótsza, a dzień najdłuższy.
Paweł Jasienica podał, że ostatni zarejestrowany przypadek prawdziwie pogańskiego świętowania kupały miał miejsce w 1937 r. na Opolszczyźnie. Współcześnie, na fali zainteresowania ludowością i ładunkiem kulturowym narodów, obchody związane z letnim przesileniem zyskują na popularności wśród społeczeństw europejskich. W swym pierwotnym znaczeniu święto to jest nadal obchodzone przez wielu neopogan: rodzimowiercy słowiańscy nawiązują do słowiańskiej tradycji, podczas gdy np. wikanie w obchodach święta przesilenia letniego wzorują się na różnych tradycjach, głównie brytyjskich.
Święto przesilenia letniego wszędzie, nie tylko wśród ludów słowiańskich, obchodzono podobnie. W Czechach, tak jak w Polsce, skakano przez ogniska, co miało oczyszczać oraz chronić przed wszelakim złem i nieszczęściem. Zasuszone wianki z bylicy zakładano na rogi bydłu, by ustrzec je przed chorobami i urokami czarownic. Serbowie od dogasających o świcie ognisk zapalali pochodnie i obchodzili z nimi zagrody i domostwa, co chronić miało przed złymi duchami. W Skandynawii palono ogniska na rozstajnych drogach albo nad brzegami jezior, wierząc, że woda, w której koniecznie należało się zanurzyć, miała podówczas właściwości lecznicze. Święto to pod nazwą "Līgo" (23 czerwca) i "Jāņi" (24 czerwca) jest np. nieprzerwanie obchodzone i nadal bardzo popularne na Łotwie, gdzie ma charakter święta państwowego. Na Litwie miejscowe "Rasos" cieszy się nieco mniejszą popularnością.
Współcześnie w różnych miastach Polski są organizowane obchody luźno nawiązujące do dawnych rodzimych tradycji. Do najbardziej spektakularnych należą krakowskie wianki, widowisko na wałach wiślanych pod Wawelem. Podobne obchody w Polsce (najczęściej o charakterze masowych imprez kulturalnych) – wówczas zazwyczaj pod nazwą nocy świętojańskiej – organizowane są również w wigilię św. Jana.
Zwyczaje i obrzędowość.
Wiążące się z Nocą Kupały zwyczaje i obrzędy słowiańskie miały zapewnić świętującym zdrowie i urodzaj. Rozpalano ogniska, w których palono zioła. W trakcie radosnych zabaw odbywały się różnego rodzaju wróżby i tańce. Dziewczęta puszczały w nurty rzek wianki z zapalonymi świecami. Jeśli wianek został wyłowiony przez kawalera, oznaczało to jej szybkie zamążpójście. Jeśli płynął, dziewczyna nieprędko miała wyjść za mąż. Jeśli zaś płonął, utonął lub zaplątał się w sitowiu, wróżyło to staropanieństwo. Prawdopodobnie są to pozostałości dawnych wiosennych obrzędów magicznych kończących zaklinanie „dobrego początku”, nawiązujących do obrzędowości zadusznej i nadchodzącego urodzaju.
Kupałą lub sobótkami nazywano również ogniska palone podczas tych obrzędów. Na Mazowszu i Podlasiu obrzędy sobótkowe były zwane kupalnocką, na pograniczu polsko-ukraińskim – kupałą, zaś w zachodniej i środkowej Polsce – sobótką. Nazwa zwyczaju odnosi się także błędnie do rzekomego słowiańskiego bóstwa płodności Kupały.
W niektórych regionach wierzono, że do święta Kupały nie można kąpać się za dnia w rzekach, strumieniach czy jeziorach, natomiast kąpiel po zmroku lub przed wschodem słońca leczyła rozmaite dolegliwości, jako że woda była wówczas uzdrawiającym żywiołem należącym do księżyca.
Ognie sobótkowe.
Obchody kupalnocki rozpoczynały się od rytualnego skrzesania ognia z drewna jesionu i brzozy (w niektórych źródłach mowa jest tylko o drewnie dębowym), po uprzednim wygaszeniu wszelkich palenisk w całej wsi. W obranym miejscu wbijano w ziemię brzozowy kołek, po czym zakładano nań jesionową piastę, koło ze szprychami owiniętymi smoloną słomą. Następnie obracano koło tak szybko, że w wyniku tarcia zaczynało się ono palić. Wtedy je zdejmowano i płonące toczono do przygotowanych nieopodal stosów, dzięki czemu zajmowały się ogniem. Szeregi stosów układanych zazwyczaj na wzgórzach płonęły owej nocy niemalże w całej Europie.
Skakanie przez ogniska i tańce wokół nich miały oczyszczać, chronić przed złymi mocami i chorobą. W ogniu składano również ofiary ze zwierząt dla bogów.
Według niektórych przekazów, w Rosji przez ogień skakały pary niosące na ramionach figurkę Kupały (przedstawiającą raczej już wówczas znanego pod tym przydomkiem Jana Chrzciciela, niż domniemane bóstwo miłości). Jeśli w trakcie tego zabiegu figurka wpadła do ognia, młodym wróżono rychły koniec miłości.
Wianki.
Noc sobótkowa była również nocą łączenia się w pary. Niegdyś kojarzenie małżeństw należało do głowy rodu oraz starszyzny rodu i wynajmowanych przezeń zawodowych swatów. Ale dla dziewcząt, które nie były jeszcze nikomu narzeczone i pragnęły uniknąć zwyczajowej formy dobierania partnerów, noc Kupały była szansą zdobycia ukochanego. Młode niewiasty plotły wianki z kwiatów i magicznych ziół, wpinały w nie płonące łuczywo i w zbiorowej ceremonii ze śpiewem i tańcem powierzały wianki wodom rzek i strumieni. Poniżej czekali chłopcy, którzy – czy to w tajemnym porozumieniu z dziewczętami, czy też liczący na łut szczęścia – próbowali wyłapywać wianki. Każdy, któremu się to udało, wracał do świętującej gromady, by zidentyfikować właścicielkę wyłowionej zdobyczy. W ten sposób dobrani młodzi mogli kojarzyć się w pary bez obrazy obyczaju, nie narażając się na złośliwe komentarze czy drwiny. Owej nocy przyzwalano im nawet na wspólne oddalenie się od zbiorowiska i samotny spacer po lesie.
Kwiat paproci.
Przy okazji tego spaceru młode dziewczęta i młodzi chłopcy poszukiwali na mokradłach kwiatu paproci, wróżącego pomyślny los. O świcie powracali do wciąż płonących ognisk, by przepasawszy się bylicą, trzymając się za dłonie, przeskoczyć przez płomienie. Skok ów kończył obrządek przechodzenia przez wodę i ogień, i w tym jednym dniu w roku swojego czasu stanowił podobnie rytuał zawarcia małżeństwa.
Legendy o kwiecie paproci, zwanym też perunowym kwiatem, opowiadają o wielu ludziach, którzy błądzili po lasach i mokradłach, próbując odnaleźć magiczny, obdarzający bogactwem, siłą i mądrością, widzialny tylko przez okamgnienie kwiat paproci. W podaniach czeskich i niemieckich znalazca kwiatu paproci powinien szukać skarbów w ciemnym borze. We francuskich – na najwyższym w okolicy wzgórzu, do którego ma dobiec przyświecając sobie ognistym kwiatem jak pochodnią. W legendach rosyjskich, po zerwaniu gorejącego kwiatu, należy wyrzucić go jak najwyżej w powietrze i szukać skarbu tam, gdzie spadnie. Zdobycie rośliny nie było łatwe – strzegły jej widzialne i niewidzialne straszydła, czyniące straszliwy łoskot, gdy tylko ktoś próbował się do perunowego kwiatu zbliżyć.
Wróżby.
Poza skakaniem przez ogień i szukaniem kwiatu paproci, w noc Kupały odprawiano również rozmaite wróżby, bardzo często związane z miłością, które miały pomóc poznać przyszłość. Wróżono ze zrywanych w całkowitym milczeniu kwiatów polnych i z wody w studniach (opis takich dwóch wróżb znajduje się nawet w jednej z bajek dla dzieci o Muminkach autorstwa Tove Jansson), wróżono z rumianku i kwiatów dzikiego bzu, z cząbru, ze szczypiorku, z siedmioletniego krzewu kocierpki, z bylicy i z innych roślin oraz znaków. Powszechnie wierzono też, iż osoby biorące czynny udział w sobótkowych uroczystościach, przez cały rok będą żyły w szczęściu i dostatku.
Kąpiel przed nocą.
Według wierzeń wodniki, wodnice i utopce oraz większość pozostałych demonów wodnych lubiła zaczajać się na spragnionych lata ludzi, którzy nierozsądnie zażywają kąpieli przed nocą Kupały. Dopiero po tym święcie kąpiel w akwenach stawała się stosunkowo bezpieczna. W okresie późniejszym wierzenia te znalazły swoje odbicie w święceniu wody w przypadającą na 23-24 czerwca wigilię św. Jana, co miało przeganiać złe moce i niejako oficjalnie otwierać sezon kąpielowy (stąd przypuszczalnie kolejne późniejsze powiązanie postaci Jana Chrzciciela z nocą Kupały).

</doc>
<doc id="128638" url="https://pl.wikipedia.org/wiki?curid=128638" title="Stanisław Vincenz">
Stanisław Vincenz

Stanisław Vincenz (ur. 30 listopada 1888 w Słobodzie Rungurskiej, zm. 28 stycznia 1971 w Lozannie) – polski prozaik i eseista, miłośnik i znawca Huculszczyzny i Pokucia, a także myśli i sztuki starożytnej Grecji.
Życiorys.
Był praprawnukiem Sebastiana i Franciszki Vincenzów, prawnukiem Józefa Karola, bibliotekarza Uniwersytetu Lwowskiego, i Katarzyny z Mrozowskich Vincenzów, poślubionej we Lwowie w 1794 r. Ojcem pisarza był urodzony w 1854 Felix Euzebiusz Vincenz, jeden z pionierów przemysłu naftowego w Galicji, bliski współpracownik działacza społeczno-gospodarczego Stanisława Szczepanowskiego, zaś matką – Zuzanna Zofia z domu Przybyłowska, pochodząca ze starej szlacheckiej rodziny, do której należała Krzyworównia na Pokuciu, w ówczesnej wschodniej Galicji. Stanisław spędził tam większość swego dzieciństwa. Już wówczas uczył się od Hucułów języka rusińskiego w miejscowej gwarze, poznawał obyczaje i kulturę tej społeczności, był wychowywany przez huculską nianię Pałahnę Slipenczuk-Rybenczuk (którą wspominał z wdzięcznością do końca życia). Przyszły pisarz żył na pograniczu kulturowym wołoskim, węgierskim, żydowskim, cygańskim, słowackim, ormiańskim, ukraińskim, czeskim, polskim i austriackim, przywiązując wielką wagę do historycznej idei tolerancyjnego współżycia i współdziałania ludów, grup społecznych i różnych wyznań dawnej Rzeczypospolitej. Obywatele huculskiej krainy posługiwali się bez trudu językiem polskim, ukraińskim, niemieckim, rumuńskim.
W latach 1898–1906 Stanisław Vincenz uczył się w C. K. Wyższym Gimnazjum w Kołomyi (w jego klasie był Stanisław Domański), później w Stryju, gdzie poznał Kazimierza Wierzyńskiego i Wilama Horzycę, a także został członkiem literacko-patriotyczno-niepodległościowego kółka samokształceniowego, któremu przewodził przyszły profesor językoznawstwa Stefan Vrtel-Wierczyński. W czasie nauki w gimnazjum zapoznał się z twórczością Homera, stając się z czasem jego znawcą w skali międzynarodowej. Studiował początkowo na Uniwersytecie Lwowskim, następnie w Wiedniu prawo, biologię, sanskryt, psychologię i filozofię. Uzyskał w Wiedniu doktorat filozofii za dysertację o wpływie Hegla na filozofię Feuerbacha. Nauczył się rosyjskiego, języka pogardzanego w Galicji; przekładał Dostojewskiego. W Wiedniu poznał swoją pierwszą żonę, Rosjankę Lenę.
W czasie I wojny światowej walczył na froncie pod Haliczem, następnie we włoskich Dolomitach. W 1919 roku zgłosił się ochotniczo do Wojska Polskiego. Był wykładowcą w szkole wojskowej w Modlinie, wziął udział w wyprawie Piłsudskiego na Kijów. Po demobilizacji w 1922 roku działał w PSL „Wyzwolenie”, optując za współpracą z Ukraińską Partią Radykalną. W latach 20. był redaktorem miesięcznika „Droga”, gdzie publikował eseje z zakresu filozofii religii. 23 lutego 1927 unieważniono jego nominację na stanowisko urzędnika 1 kategorii w Urzędzie Wojewódzkim w Stanisławowie wobec niezgłoszenia się do służby. Około 1930 roku zajął się pisaniem dzieła swego życia – powieści "Na wysokiej połoninie", która ukazała się w 1936 jako pierwsza część trylogii.
W październiku 1939 roku został aresztowany przez NKWD i osadzony w sowieckim więzieniu w Stanisławowie, skąd został zwolniony w grudniu tego samego roku. W maju 1940 przedostał się na Węgry, gdzie nawiązał liczne kontakty z pisarzami węgierskimi. Stał się autorytetem wśród miejscowego uchodźstwa polskiego, tu powstały też jego obszerne eseje łączące tradycję staroszlacheckiej gawędy z humanistyczną erudycją. Będąc na Węgrzech pomagał Żydom, za co został wyróżniony jako Sprawiedliwy wśród Narodów Świata.
Po wojnie z drugą żoną Ireną i ich córką Barbarą przeniósł się najpierw na kilka miesięcy do Niemiec (gdzie syn Andrzej pracował w redakcji „Dziennika Żołnierza” I Dywizji Pancernej gen. Maczka), potem osiadł w okolicy Grenoble na południu Francji. Znaczną część roku spędzał w małej miejscowości alpejskiej La Combe-de-Lancey. Współpracował z paryską „Kulturą”. Był mistrzem duchowym m.in. Czesława Miłosza. Zgromadził wokół siebie „prywatną akademię platońską”, do La Combe po nauki przyjeżdżali do niego zwłaszcza młodzi Szwajcarzy. Laureat Nagrody Związku Pisarzy Polskich na Obczyźnie w 1958 roku.
W 1964 roku, ze względu na pogarszający się stan zdrowia pisarza, Vincenzowie przenieśli się na stałe do Lozanny nad Jeziorem Genewskim, gdzie też pisarz po niespełna siedmiu latach zmarł. Pochowano go na cmentarzu w Pully. Po śmierci Ireny Vincenzowej 14 października 1991 prochy jej i męża przewieziono do Polski i 14 grudnia tego roku złożono na Cmentarzu Salwatorskim w Krakowie (sektor SC12-D-3).
Był ojcem Barbary Wanders-de Vincenz (dr fizyki) i Andrzeja Vincenza (profesora slawistyki na Uniwersytecie w Getyndze). Jego młodszym bratem był Kazimierz Vincenz.

</doc>
<doc id="128642" url="https://pl.wikipedia.org/wiki?curid=128642" title="Konflikt międzynarodowy">
Konflikt międzynarodowy

Konflikt międzynarodowy – sytuacja, w której uczestnicy stosunków międzynarodowych swoimi działaniami dążą do osiągnięcia wzajemnie wykluczających się celów. 
Konflikt ma miejsce wówczas, gdy między dwoma lub większą liczbą podmiotów występują sprzeczności wynikające z różnicy interesów. Konflikt międzynarodowy na ogół poprzedza narastająca sprzeczność interesów i antagonizm. W zależności od sytuacji i eskalacji napięcia przedmiot konfliktu może pojawiać się zarówno stopniowo, jak i gwałtownie. Dochodzi do niego wówczas, gdy strony podejmują działania polityczne, ekonomiczne bądź militarne w celu narzucenia swoich racji. Ważną rolę w tym procesie odgrywa zachowanie stron konfliktu, ponieważ biorąc pod uwagę to kryterium, możemy dokonać podziału na konflikty słowne, w postaci protestu, sprzeciwu, groźby oraz akcje konfliktowe, które mogą się przejawiać w postaci zerwania stosunków dyplomatycznych, demonstracji siły bądź bezpośredniego jej użycia.
Fazy konfliktu.
Konflikt przybiera różne fazy – etapy w różnych okresach czasu. Często określa się je terminem cyklu konfliktu. Cykl taki można przedstawić w następujący sposób:
Etap I – powstanie konfliktu. Na tym etapie pojawia się stan niezadowolenia. Jedna ze stron odczuwa, że druga strona przeszkadza jej w realizacji celów. Najczęściej sytuacje konfliktogenne pojawiają się wtedy, kiedy występuje niezgodność celów i wspólnota zasobów. Jeżeli oba te czynniki występują równocześnie wówczas ryzyko jego zaistnienia jest większe. Natomiast najmniejsze możliwości wystąpienia konfliktów są w sytuacji kiedy cele i zasoby nie są powiązane z działaniem w analizowanej organizacji.
Etap II – wybuch konfliktu. U ludzi, którzy są w stanie silnego wzburzenia występuje zjawisko które można nazwać sytuacją „kropli wody”. W pewnym momencie postępująca frustracja i niezadowolenie powoduje otwarty wybuch konfliktu. Strony konfliktu lub jedna ze stron zmienia swoje zachowania. Przejawia się ona między innymi w: narastającą chęć niszczenia lub zniszczenia przeciwnika, przekonanie o słuszności swojej sprawy, a jeżeli ktoś wyraża odmienne przekonanie to podejrzewa się jego o przekupstwo, chęć zrobienia kariery lub głupotę.
W fazie wybuchu konfliktu jest już za późno na wycofanie się. Konfliktem już trzeba kierować, ponieważ niekontrolowany konflikt jest bardzo groźny dla organizacji.
Etap III – przebieg konfliktu. Etap ten trwa najdłużej i jest zasadniczym elementem cyklu konfliktu. Przebiega on w różny sposób. Konflikt zbrojny w miarę narastania może się zaostrzyć. To, co początkowo było tylko różnicę zdań może spowodować przejście do walki. W jego trakcie podnosi się nowe sprawy, które często nie są związane z przyczyną konfliktu.
Etap IV – wynik konfliktu. Rezultat konfliktu to zazwyczaj korzyści dla wygrywających, ponieważ umacnia ich pozycje. Pokonani są natomiast sfrustrowani. Bywa też, że wzajemnie się oskarżają, kto ponosi winę za porażkę. Niekiedy też wynikiem konfliktu jest następny konflikt. wtedy przedstawiony cykl powtarza się.

</doc>
<doc id="128643" url="https://pl.wikipedia.org/wiki?curid=128643" title="Polsko-Japońska Akademia Technik Komputerowych">
Polsko-Japońska Akademia Technik Komputerowych

Polsko-Japońska Akademia Technik Komputerowych (dawniej: ) – uczelnia założona w 1994 roku przez Fundację Rozwoju Technik Komputerowych powstałą na podstawie porozumienia rządów Polski i Japonii z 1993 roku. Została wpisana do rejestru niepaństwowych szkół wyższych decyzją ministra edukacji narodowej z 30 listopada 1994.
PJATK prowadzi kształcenie na studiach licencjackich, inżynierskich, magisterskich, podyplomowych i doktoranckich. Ma uprawnienia do nadawania stopnia naukowego doktora nauk technicznych w informatyce oraz mechanice, a także doktora sztuk plastycznych w dyscyplinie sztuki piękne. Jako jedyna uczelnia niepubliczna w Polsce PJATK uzyskała uprawnienia do nadawania stopnia doktora habilitowanego nauk technicznych w dziedzinie informatyki.
Uczelnia ma podpisane umowy z 31 uniwersytetami w Europie i 7 w Japonii dotyczące wymiany studentów. Posiada również umowy związane z kadrą dydaktyczną oraz prowadzeniem wspólnych badań, projektów, szkoleń i organizacji konferencji naukowych.
Struktura.
Jednostki w Warszawie
Jednostki zamiejscowe
Rankingi.
Według ogólnoświatowego rankingu szkół wyższych Webometrics Ranking of World Universities z 2021 roku opracowanego przez hiszpański instytut Consejo Superior de Investigaciones Científicas, uczelnia zajmuje 68. miejsce w Polsce, a na świecie 4199. pośród wszystkich typów uczelni.
W rankingu Fundacji Edukacyjnej „Perspektywy” PJATK zajmuje 1. miejsce wśród niepublicznych uczelni technicznych w Polsce oraz 4. miejsce wśród wszystkich uczelni niepublicznych. W poprzednich latach w ogólnopolskim rankingu „Perspektywy” PJATK zajmowała miejsca wśród uczelni niepublicznych:
Studia w PJATK.
I stopnia – studia licencjackie:
I stopnia – studia inżynierskie:
II stopnia – studia magisterskie:
III stopnia – studia doktoranckie:

</doc>
<doc id="128645" url="https://pl.wikipedia.org/wiki?curid=128645" title="Trasianka">
Trasianka

Trasianka () – specyficzna mieszanina języka rosyjskiego i białoruskiego, a dokładniej – kontaminacja białoruskiej fonetyki i rosyjskiego słownictwa, a czasem także składni. Trasianka jest używana powszechnie na Białorusi, także przez prezydenta Alaksandra Łukaszenkę.
Etymologia nazwy.
Wcześniej zjawisko to było opisywane rozmaitymi terminami, na przykład „językowa hybryda”, „językowa chimera”, „mieszanina”, „łamanina”. W 1920 roku Vacłaŭ Łastoŭski użył słowa „čaŭnia” (być może od słowa „čaŭpści” – pleść bzdury, paplać). Przyjęła się jednak nazwa „trasianka”.
Etymologię słowa tłumaczy artykuł w czasopiśmie „Kruh” (4 kwietnia 1996): "Termin „trasianka” pochodzi od nazwy karmy dla rogacizny, czyli krów. Kiedy gospodarzowi brakuje dobrego siana, dodaje słomę, starannie mieszając. Krowa nie zauważa oszustwa i zjada trasiankę. Prawda, mleka nie przybędzie. Tak samo Białorusini – swojej okropnej trasianki nie zauważają ani w domu, ani w autobusie, ani w parlamencie."
Charakterystyka.
„Gwałtowne zniewolenie jednych narodów przez drugie, masowe migracje, niepełnoprawne stosunki między różnymi etnosami tworzą historyczne tło, na jakim tworzą się pidżiny” – pisze Mark Djaczkow w książce „Języki kreolskie” (1987). Ale jak zaznacza białoruski językoznawca Hienadź Cychun:
Większość badaczy uważa jej podstawę za białoruską.
Trasianka powstała jako środek komunikacji pomiędzy białoruskojęzyczną wsią a rosyjskojęzyczną administracją. Według H. Cychuna, znaczną rolę w upowszechnieniu trasianki odegrały stalinowskie represje w 20. i 30. latach, kiedy pod wpływem terroru białoruskojęzyczna część mieszkańców miast i miasteczek masowo przechodziła na język rosyjski. Migracja Białorusinów do miast rozszerzyła to zjawisko także w miastach, ale trasianka nie została głównym środkiem komunikacji, bo była postrzegana jako „niekulturalny język”.

</doc>
<doc id="128649" url="https://pl.wikipedia.org/wiki?curid=128649" title="Ogniwo wodorowe">
Ogniwo wodorowe



</doc>
<doc id="128650" url="https://pl.wikipedia.org/wiki?curid=128650" title="Ogniwo">
Ogniwo



</doc>
<doc id="128653" url="https://pl.wikipedia.org/wiki?curid=128653" title="PJWSTK">
PJWSTK



</doc>
<doc id="128661" url="https://pl.wikipedia.org/wiki?curid=128661" title="Ekranizacja">
Ekranizacja



</doc>
<doc id="128663" url="https://pl.wikipedia.org/wiki?curid=128663" title="Kazimierz Twardowski">
Kazimierz Twardowski

Kazimierz (Jerzy Adolf ze Skrzypny Ogończyk) Twardowski (ur. 20 października 1866 w Wiedniu, zm. 11 lutego 1938 we Lwowie) – polski filozof, psycholog i logik, twórca lwowsko-warszawskiej szkoły filozofii, encyklopedysta. Laureat Nagrody Naukowej m. Łodzi za 1936 rok, Towarzystwa Naukowego we Lwowie i m. Lwowa (1937).
Życiorys.
Urodził się w polskiej rodzinie zamieszkałej w Wiedniu. Przez osiem lat kształcił się w Theresianum – wiedeńskim gimnazjum, tam też złożył egzamin dojrzałości. Następnie podjął studia na Wydziale Filozoficznym Uniwersytetu w Wiedniu. Studiował filozofię pod kierunkiem Franza Brentano, a także filologię klasyczną, matematykę i fizykę. Doktorat z filozofii obronił (u Roberta von Zimmermanna) w 1891 roku. Jego praca habilitacyjna "Zur Lehre vom Inhalt und Gegenstand der Vorstellungen" ("O treści i przedmiocie przedstawień", 1894) okazała się ważną pozycją filozoficzną przełomu XIX i XX wieku, wpływając na poglądy czołowych filozofów europejskich (m.in. Husserla). W 1894 roku prowadził wykłady z filozofii na Uniwersytecie Wiedeńskim jako docent prywatny.
Jako Polak nie mógł liczyć na karierę naukową w Austrii, więc – chcąc wykładać filozofię po polsku i dla Polaków – w 1895 przeniósł się na Uniwersytet Lwowski. Efekt jego pracy na uniwersytecie był ogromny: na jego wykłady przychodziło po 2 tysiące osób, w tym wiele przyjeżdżających z innych miast – konieczne więc było wynajmowanie sali koncertowej. Z jego inicjatywy w 1904 roku powstało Polskie Towarzystwo Filozoficzne, wydające od 1911 roku „Ruch Filozoficzny”, którego w latach 1911–1936 był redaktorem naczelnym. Na jego wykłady uniwersyteckie („Zarys historii filozofii”, „Zarys logiki”, „Wstęp do psychologii”, „Życie psychiczne a układ nerwowy”, „Rozwój filozofii nowożytnej”), obowiązkowe dla wszystkich studentów Wydziału Humanistycznego i Wydziału Prawa, prowadzone o bardzo wczesnej porze, przychodziły tłumy studentów. Twardowski był świetnym wykładowcą i dydaktykiem. Jak wspomina jeden z jego słuchaczy, Kazimierz Michałowski:
W 1900 roku został wybrany prezesem Towarzystwa Nauczycieli Szkół Wyższych.
Profesor zwyczajny od 1898 roku, dziekan Wydziału Filozoficznego w roku akademickim 1900/1901 oraz 1904/1905. W latach 1914–1917 pełnił funkcję rektora Uniwersytetu Lwowskiego, skutecznie przeciwstawiając się próbom odebraniu uniwersytetowi jego polskiego charakteru przez austriackiego ministra oświaty Hussarka, nieprzychylnego Polakom (dzięki nadaniu doktoratu honorowego Arcyksięciu Fryderykowi, naczelnemu wodzowi armii austriackiej). Szczególną aktywność wykazał w latach 1914–1915, gdy podczas okupacji rosyjskiej Lwowa uniwersytet został czasowo przeniesiony do Wiednia, organizując Dom Akademicki oraz system pomocy materialnej dla polskich studentów.
Podczas I wojny światowej na początku 1915 w Wiedniu wszedł w skład Komitetu Polskiego Archiwum Wojennego. W 1917 roku został odznaczony austriackim Krzyżem Komandorskim Orderu Franciszka Józefa
W okresie dyskusji i działań władz austriackich na rzecz utrakwistyczności (dwujęzyczności) Uniwersytetu, Twardowski, który nie miał uprzedzeń antyukraińskich, był zdecydowanym rzecznikiem polskiego charakteru Uniwersytetu Lwowskiego. W latach 1900–1910 opublikował na ten temat dwa artykuły. Wśród jego uczniów, seminarzystów i doktorantów było jednak wielu Ukraińców, m.in. Stefan Baley. Podczas walk z Ukraińcami o Lwów w latach 1918–1919 uczestniczył w patrolowaniu ulic Lwowa.
Został uhonorowany tytułem doktora honoris causa Uniwersytetu Warszawskiego (1929) oraz Uniwersytetu im. Adama Mickiewicza w Poznaniu (1930).
Znany był z antyklerykalnej postawy, choć nie był ateistą, lecz bezwyznaniowym teistą.
Zmarł 11 lutego 1938. Był kuzynem lwowskiego arcybiskupa Bolesława Twardowskiego, który nie wziął udziału w pogrzebie Kazimierza Twardowskiego.
Wykształcił ponad 30 profesorów, jego uczniami byli:
Koncepcje filozoficzne.
Twardowski zajął naczelne miejsce pod względem ugruntowania metodologii badawczej i definicyjnej w naukach filozoficznych i psychologii eksperymentalnej oraz nowej teorii podziału nauk na aprioryczne i empiryczne. Nie był uczonym „gabinetowym” – często odwiedzał kawiarnię Szkocką, gdzie królował w gronie filozofów i matematyków.
Szkoła Twardowskiego we Lwowie stała się zaczynem dla ośrodków filozoficznych na polskich uniwersytetach po odzyskaniu niepodległości (uniwersytety w Warszawie, Wilnie, Poznaniu i Krakowie). Liczyła ona przed wojną około 80 osób, lecz jej centrami były Lwów i Warszawa.
Teoria sądów.
Twardowski wprowadził do polskiej filozofii dyskusję na temat sądów w sensie psychologicznym. Zajmowała go istota aktów sądzenia oraz ich związek z innymi zjawiskami umysłu. Za wyróżnił tu dwa stanowiska: "allo-" i "idiogenetyczną" teorię sądów. Teorie allogenetyczne (m.in. Mosesa Mendelssohna czy Immanuela Kanta), uznawały sądy za pewien układ czy kombinację kilku (co najmniej dwóch) przedstawień. Teorie idiogenetyczne (m.in. Franza Brentano) stwierdzały natomiast, że są możliwe również sądy, nie będące kombinacją przedstawień, lecz prostym stwierdzeniem istnienia (bądź nieistnienia) danego stanu rzeczy. Twardowski był zwolennikiem tej drugiej koncepcji, starając się rozwinąć i poprawić filozoficzne tezy Brentano.
Twardowski przyjmuje od Brentano podział zjawisk umysłowych na przedstawienia, sądy i emocje. Przedstawienia nie są składnikiem sądów, lecz je umożliwiają. Wystarczy przy tym już jedno przedstawienie, a nie dwa jak w stanowisku powyższym. Trzecią zasadniczą różnicą jest klasyfikacja aktu sądzenia – jest on zjawiskiem psychicznym "sui generis", gdy tymczasem w stanowisku allogenicznym, takimi faktami są jedynie przedstawienia, które są jedynie syntetyzowane, analizowane czy kombinowane.
Rozwijając tezy Brentano, Twardowski rozróżnia akt, treść i przedmiot sądu. Aktem sądu jest stwierdzenie lub zaprzeczenie. Treścią sądu jest określona rzeczywistość (istnienie bądź nieistnienie). Przedmiotem natomiast jest to czego istnienie (bądź nieistnienie) jest stwierdzane lub zaprzeczane. Dzięki takiej konstrukcji sądu unika Twardowski błędu, który popełnił Brentano, nie rozróżniając samego przedmiotu i jego przedstawienia. W konsekwencji przedmioty istniejące w umyśle traktowane są na równi z przedmiotami istniejącymi w rzeczywistości pozaumysłowej i tak naprawdę nie można zaprzeczyć ich istnieniu.
Odnosząc się do idiogenicznych teorii sądów, Twardowski stwierdza, że ich niekompletność wynikała z faktu, że przedmiotem sądów są najczęściej różne relacje. Z tego powodu wnoszono, że sąd jest zjawiskiem złożonym z kilku przedstawień. Według niego jednak nie wyczerpuje to wszystkich możliwych aktów sądzenia. W przypadku bowiem kiedy stwierdzamy w prosty sposób, że coś istnieje (np. „Bóg istnieje”), mamy do czynienia jedynie z jednym przedstawieniem („Bóg”), które jest przedmiotem sądu. Takie zdania mają wskazywać, że teorie idiogeniczne są trafniejsze, tzn. tłumaczą szerszy zakres wypadków niż teorie allogeniczne.
Choć uznawano wkład Twardowskiego do teorii sądów, to jednak wytykano mu używanie błędnych etymologicznie nazw (idio- i allogenetyczne teorie sądów). Wskutek tej krytyki utrwaliła się inna ich forma: idiogeniczne i allogeniczne teorie sądów.
Opublikowane prace.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy – polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu filozofii, teorii nauk oraz muzyki.

</doc>
<doc id="128665" url="https://pl.wikipedia.org/wiki?curid=128665" title="Reżyser">
Reżyser

Reżyser (z – "kierownik planu; inspicjent") – autor dzieła scenicznego lub filmowego odpowiedzialny za jego całokształt, inicjator spektaklu, filmu, widowiska muzycznego bądź estradowego. Tworzy koncepcję artystyczną sztuki (w szczególności adaptuje tekst oryginalny), inspiruje współpracowników i kieruje nimi.
Historia.
Można przypuszczać, że zawód reżysera narodził się wraz z utworzeniem się teatru antycznego w 534 roku p.n.e. Jednak jeszcze wtedy nie funkcjonowało w słownikach takie słowo, przez wieki twórcami spektaklów byli dramatopisarze. Nawet Szekspir w swoim Teatrze The Globe nie pełnił funkcji reżysera.. Jeden z postulatów przyznawał rolę tworzenia spektaklu reżyserowi, który miał za zadanie inscenizować daną sztukę. Postulat ten nie od razu wprowadzono w życie. Istniało stanowisko reżysera, jednak było ono ograniczone do przez dyrektorów teatru i dramatopisarzy, którzy choć byli współreformatorami nie chcieli oddać swoich funkcji inscenizatorowi. Z biegiem czasu reżyser stawał się coraz ważniejszą osobą w kształtowaniu się widowiska: nie tylko wcielał swoją wizję spektaklu w życie, ale również dobierał aktorów oraz współtwórców przedstawienia. Do najwybitniejszych reżyserów Wielkiej Reformy Teatralnej należeli: Konstantyn Stanisławski, Bertolt Brecht, Edward Craig oraz Andre Antoine.. Za pierwszych zasłużonych reżyserów filmowych uznaje się: Charlie Chaplina (Dyktator), Victora Fleminga (Przeminęło z wiatrem), Howarda Hawksa (Człowiek z Blizną) oraz Alfreda Hitchcocka (Okno na podwórze). Większość reżyserów tworzyło swoje filmy w amerykańskich wytwórniach filmowych, jednak nie zabrakło również wybitnych reżyserów z Europy. Byli to między innymi: Federico Fellini (La strada) i Ingmar Bergman (Siódma pieczęć). Również w Polsce nie zabrakło reżyserów docenianych na całym świecie, do najlepszych należą: Krzysztof Kieślowski (Dekalog), Roman Polański (Chinatown), Andrzej Wajda (Człowiek z marmuru) oraz Agnieszka Holland (Gorzkie żniwa).
Predyspozycje.
Reżyser przede wszystkim musi być wszechstronnie wykształcony. Powinien posiadać dużą wiedzę zarówno merytoryczną jak i praktyczną, być dobrym obserwatorem życia codziennego, prowadzącym, koordynatorem i organizatorem oraz artystą wrażliwym na świat. Reżyser ma dar opowiadania nie słowem lecz obrazem. Ma zdolność do wychwycenia szczegółów pozornie mało ważnych w życiu codziennym lub całkowicie pomijanych i tworzenia z nich opowieści. Reżyser powinien być obdarzony silną osobowością, bowiem zawód ten jest wymagający i pochłania wiele czasu. Często trzeba podejmować szybkie i niełatwe decyzje, pracować pod presją czasu oraz producentów. Istotne w tym zawodzie są również zdolności psychologiczne nie tylko w twórczości, ale również w pracy z dużą grupą osób: reżyser musi panować nad aktorami, z którymi współpraca często bywa bardzo trudna.

</doc>
<doc id="128667" url="https://pl.wikipedia.org/wiki?curid=128667" title="Bogdan Chojna">
Bogdan Chojna

Bogdan Chojna (ur. 26 października 1953 w Warszawie, zm. 15 lutego 2005) – polski przedsiębiorca, twórca konkursu „Teraz Polska”.
Życiorys.
Studiował na Uniwersytecie Warszawskim, ukończył studia na Wydziale Matematyki i Informatyki, a także polonistykę i anglistykę. W latach 1992–1993 był prezesem Państwowej Agencji Inwestycji Zagranicznych; zastępca komisarza Expo'92 w Sewilli. Tłumacz, publicysta, przedsiębiorca działający w kilku branżach, prezes wydawnictwa 4Aspirations S.C., wydawca Magazynu Konsumenta „Solidna Firma”.
Zainicjował kilka znanych konkursów – „Teraz Polska”, „Solidny Partner” (1997), „Teraz Internet” (2000), „Mistrz Mowy Polskiej” (2001). W latach 1991–1996 był prezesem honorowym Fundacji Polskiego Godła Promocyjnego (organizatora konkursu „Teraz Polska”).
Zmarł tragicznie, ugodzony nożem we własnym mieszkaniu, prawdopodobnie na tle nieporozumień rodzinnych. W listopadzie 2007 roku warszawski Sąd Okręgowy orzekł, że Ireneusz M. podejrzany o zamordowanie Bogdana Chojny nie będzie sądzony, ale trafi do szpitala psychiatrycznego. Sąd po rutynowo przeprowadzanej obserwacji, którą przechodzą podejrzewani o zabójstwo, orzekł, że jest on całkowicie niepoczytalny.
Siostrą Bogdana Chojny jest Elżbieta Chojna-Duch, była wiceminister finansów.

</doc>
<doc id="128668" url="https://pl.wikipedia.org/wiki?curid=128668" title="Wojciech Hoffmann">
Wojciech Hoffmann

Wojciech Maciej Hoffmann (ur. 1 lutego 1955 w Brzegu Dolnym) – polski gitarzysta rockowy członek m.in. zespołów: Heam, Turbo, Non Iron, Czerwone Gitary.
Życiorys.
Edukację muzyczną rozpoczął w domu kultury w Gostyniu, wówczas był zafascynowany wykonawcami z kręgu rock and rolla, m.in. Billem Haleyem. Jego pierwszym instrumentem była gitara akustyczna marki Gibson. Duże wrażenie zrobiły na nim pierwsze koncerty zespołu Czerwone Gitary, po których zapragnął zostać zawodowym muzykiem. W 1968 roku, gdy miał 13 lat, założył swój pierwszy zespół – Błękitni. Z kolejnym autorskim zespołem Hot Projekt w roku 1975 uczestniczył w Wielkopolskich Rytmach Młodych, gdzie poznał akustyka Andrzeja Modrzejewskiego. Dzięki jego pomocy w roku 1977 trafił do zespołu Heam, z którym zagrał swoją pierwszą dużą trasę koncertową na terenie ówczesnego Związku Radzieckiego. Pierwszego profesjonalnego nagrania Wojciech Hoffmann dokonał w roku 1978 z orkiestrą Zbyszka Górnego – grał temat z "Jeziora łabędziego" Czajkowskiego. Również w 1978 odbył trasę z Haliną Frąckowiak po ZSRR, zarabiał 65 rubli za koncert.
W 1980 dołączył do grupy Turbo, założonej przez basistę zespołu Heam – Henryka Tomczaka. Pierwsza płyta Turbo, zawierająca m.in. tytułowy przebój "Dorosłe dzieci", ukazała się w roku 1983. Po wydaniu płyty koncertowej "Alive!" w roku 1988 w zespole nastąpił rozłam, w konsekwencji czego grupa Turbo rozpadła się w 1991 roku. Zespół oficjalnie reaktywował się na stałe 1 stycznia 1996.
W 1995 roku Wojciech Hoffmann podjął współpracę z Witoldem Łukaszewskim i zrealizował z nim dwie płyty. W roku 1997 przyjął propozycję współpracy z zespołem Czerwone Gitary. Występując z nim jako muzyk sesyjny, nagrał dwie płyty i koncertował w Kanadzie i USA.
Wydał trzy solowe albumy. Pierwszy z nich ukazał się w 2003 roku, była to płyta instrumentalna pt. "Drzewa." Stylistyka albumu została osadzona w nurcie rocka progresywnego. Drugi album, koncert na nośniku DVD pt. "Back to the Past" ukazał się w 2011 roku, zaś premiera trzeciego przypadła na luty 2015. Album został zatytułowany "Behind the Windows", a jego w nagraniu gościnnie wzięli udział m.in.: Grzegorz Skawiński, Leszek Cichoński i Arkadiusz Malinowski.

</doc>
<doc id="128673" url="https://pl.wikipedia.org/wiki?curid=128673" title="Robert Friedrich">
Robert Friedrich

Robert Friedrich, pseud. Litza (ur. 15 kwietnia 1968 w Babimoście) – polski muzyk, kompozytor, wokalista i autor tekstów, gitarzysta, a także realizator dźwięku i producent muzyczny.
W latach 1986–1998 występował w grupie muzycznej Acid Drinkers. W latach 1989–1990 i 1991–1992 grał odpowiednio w zespołach Turbo i Creation of Death. Następnie związał się z zespołem Flapjack, którego był członkiem od 1993 do 2004 roku. W 1996 roku m.in. wraz z muzykami zespołów Armia i Houk powołał formację 2Tm2,3. Był pomysłodawcą zespołu dziecięcego Arka Noego, w ramach którego tworzy od 1999. W latach 1994–2000 i 2009–2015 występował w zespole Kazika Staszewskiego – Kazik na Żywo. Natomiast od 2010 roku tworzy formację Luxtorpeda. Poza działalnością artystyczną prowadzi wytwórnię muzyczną S.D.C. oraz studio nagraniowe pod nazwą Małe Studio.
Życiorys.
Robert Friedrich w dzieciństwie uczył się w szkole podstawowej o profilu sportowym, gdzie grał w piłkę ręczną. W okresie szkolnym zetknął się z gitarą, będąc w składzie prowizorycznego zespołu kolegów szkolnych, zaś pierwszych wskazówek gry na instrumencie udzielił mu poznany przypadkowo milicjant dzielnicowy. Działalność artystyczną rozpoczął w lokalnym zespole Los Desperados, którego założycielem był Tomasz „Titus” Pukacki. Wkrótce potem muzyk dołączył do składu Slavoy co doprowadziło do rozpadu Los Desperados. Ostatecznie w 1986 roku Friedrich, ponownie związał się z Pukackim w jego nienazwanym jeszcze zespole. Skład współtworzyli także Darek „Popcorn” Popowicz i perkusista Piotr „Chomik” Kuik. Tego samego roku w dniu koncertu Iron Maiden w Poznaniu, Friedrich i Pukacki postanowili sprzedać swoje bilety i za uzyskane pieniądze kupić alkohol. Wówczas powstała nazwa Acid Drinkers. Jednakże nowy zespół z Friedrichem pełniącym funkcję drugiego gitarzysty rozpadł się dwa miesiące później.
W 1989 po powrocie Pukackiego z wojska grupa Acid Drinkers wznowiła działalność. Tego samego roku Friedrich dołączył do składu Turbo. Wraz z zespołem występował niespełna rok. W tym czasie wziął udział w nagraniach trzech płyt: anglojęzycznych "Epidemic" (1989) i "Dead End" (1990) oraz polskojęzycznej "Epidemie" (1990). Także w 1990 roku ukazał się debiut Acid Drinkers zatytułowany "Are You a Rebel?". W 1991 roku muzyk założył death-thrashmetalowy zespół Creation of Death. Wkrótce potem ukazał się jedyny album formacji "Purify Your Soul" (1991), po czym projekt został zarzucony. Następnie wraz z Acid Drinkers nagrał płyty "Dirty Money, Dirty Tricks" (1991), "Strip Tease" (1992), "Vile Vicious Vision" (1993), "Fishdick" (1994) oraz "Infernal Connection" (1994).
W 1994 roku Friedrich dołączył do składu Kazik na Żywo. W międzyczasie ukazał się debiut powstałego w 1993 roku zespołu Flapjack – "Ruthless Kick" (1994). Wkrótce potem z powodu problemów zdrowotnych zaprzestał pracy. Po dwukrotnej operacji serca (kwiecień 1994) powrócił na scenę w 1995 roku. Tego samego roku ukazał się pierwszy album KNŻ zarejestrowany z Friedrichem w składzie pt. "Porozumienie ponad podziałami". Okazjonalnie podczas koncertów tego zespołu grywał także na perkusji. W 1996 razem z Tomaszem Budzyńskim, znanym z zespołu Armia, Dariuszem „Maleo” Malejonkiem członkiem kwintetu Houk powołał zespół 2Tm2,3. Następnie ukazały się płyty Flapjack – "Fairplay" (1996) i "Juicy Planet Earth" (1997), debiut 2Tm2,3 – "Przyjdź" (1997) oraz Acid Drinkers – "The State of Mind Report" (1996), "High Proof Cosmic Milk" (1998) i "Varran Strikes Back – Alive!!!" (1998). W 1998 roku Friedrich zdecydował się opuścić Acid Drinkers na rzecz innych projektów.
Z okazji obchodzonego Roku Ojca oraz organizowanej pielgrzymki papieża Jana Pawła II do Polski w 1999 skomponował muzykę i napisał słowa utworu „Tato”, w którym zaśpiewały jego dzieci oraz innych muzyków. Z czasem, na zamówienie telewizyjnego programu dla dzieci o charakterze religijnym, "Ziarno" (TVP1) komponował i nagrywał następne piosenki. Tak powstała grupa dziecięca Arka Noego, którą Friedrich stworzył wraz z członkami grupy 2Tm2,3, Marcinem Pospieszalskim, Maciejem „Ślimakiem” Starostą, Dariuszem „Maleo” Malejonkiem oraz Joszko Brodą. Wcześniej ukazała się także druga płyta KNŻ z Friedrichem w składzie zatytułowana "Las Maquinas de la Muerte" (1999). Rok później zespół Kazik na Żywo zaprzestał działalności. Przed 1999 Friedrich skomponował hymn Festiwalu Muzyki Chrześcijańskiej w Toruniu. W latach późniejszych Robert Friedrich intensywnie pracował z Arką Noego. Ukazało się szereg wydawnictw formacji w tym: "A gu gu" (2000), "Kolędy i piosenki na żywo" (2000), "Mama tata mam 2 lata!" (2001), "Hip hip hura Alleluja!" (2002), "Daj na zgodę!" (2003), "Od rana do wieczora" (2005), "Nie ma to tamto – subito santo!" (2006), "Gadu Gadu" (2008), "Wszystkie piosenki" (2008) oraz "Pan Krakers" (2011).
W międzyczasie Friedrich opuścił skład Flapjack. Równolegle powstały także kolejne płyty 2Tm2,3 "Pascha 2000" (2000), "Propaganda Dei" (2004), "888" (2006) oraz "dementi" (2008). W 2009 roku powrócił do reaktywowanej grupy Kazik na Żywo. Efektem był wydany w 2011 roku album "Bar La Curva / Plamy na słońcu". Następnie powołał nowy projekt muzyczny pod nazwą Luxtorpeda. Do 2016 roku wraz z zespołem nagrał cztery albumy "Luxtorpeda" (2011), "Robaki" (2012)", A morał tej historii mógłby być taki, mimo że cukrowe, to jednak buraki" (2014) oraz "Mywaswynas (2016)". W 2015 zdecydował o odejściu z grupy KNŻ, co skutkowało ogłoszeniem zakończenia działalności tego zespołu.
Został prowadzącym program pt. „Młodzi Wielcy”, emitowany od 4 marca 2017 na antenie TVP2 i TVP ABC. Stworzył wykonaną przez Arkę Noego piosenkę pt. „Wyruszamy razem”, promującą kanał TVP ABC z okazji jego 4. rocznicy istnienia w 2018.
Nakładem Wydawnictwa Znak ukazały się dwie książki autorstwa Roberta Friedricha i Adama Szustaka: "Wilki dwa. Męska przeprawa przez życie" (2014) oraz "Wilki dwa. W obronie stada" (2017).
Życie prywatne.
Jedyny syn i starsze dziecko (ma młodszą siostrę Magdalenę) oficera Wojska Polskiego, jest związany z Poznaniem. Poza karierą muzyczną wykonywał też prace fizyczne; pracował jako sprzedawca w sklepie, dekarz i sprzątacz w sieci sklepów Pewex. Będąc członkiem Acid Drinkers w 1994 r. przeszedł dwukrotnie operację serca (wszczepienie zastawek).
W 1986 r. poznał swoją przyszłą żonę Dobrochnę, którą poślubił 13 grudnia 1988 r. Mają siedmioro dzieci: Maję (ur. 1989), Wiktorię (ur. 1991), Różę (ur. 1993), Franciszkę (ur. 1997), Brunona (ur. 2000), Henia (ur. 2002) i Urbana (ur. 2005). Jego szwagrem był Maciej „Ślimak” Starosta, który poślubił jego siostrę. Jest także spowinowacony z Tomaszem „Titusem” Pukackim.
W wyborach prezydenckich 2010 poparł kandydaturę Marka Jurka i wszedł w skład jego społecznego komitetu poparcia. Skomponował także muzykę na potrzeby kampanii kandydata.

</doc>
<doc id="128675" url="https://pl.wikipedia.org/wiki?curid=128675" title="Katedra Santa Maria del Fiore">
Katedra Santa Maria del Fiore

Katedra Santa Maria del Fiore, "Duomo" – katedra we Florencji, zwana przez Włochów "Il Duomo", zbudowana w miejscu wcześniejszego kościoła katedralnego Santa Reparata z IV w.
Historia.
Do XIII wieku mieszkańcom miasta służyło baptysterium San Giovanni i kilka małych kościołów. Dopiero w 1296 r. podjęto decyzję o budowie katedry według projektu architekta Arnolfa di Cambio. Prace pod jego kierunkiem rozpoczęto 8 września 1296 r., wznosząc nową świątynię wokół istniejącego kościoła Santa Reparata, w którym sprawowano liturgię aż do 1375 r., gdy kościół ten zburzono. Po śmierci di Cambio (w 1302) pracami kierowali: Giotto di Bondone, Andrea Pisano, Francesco Talenti.
Po śmierci Arnolfa di Cambio wprowadzono kilka zmian w opracowanym przez niego projekcie konstrukcyjnym. Wiele z nich dotyczyło wschodniej części kościoła, która została ukończona na początku XV wieku. Konkurs na projekt kopuły wygrał Filippo Brunelleschi (według niektórych źródeł rozstrzygnięcie konkursu nastąpiło w 1420 r., ale podawane są także daty 1416–1434 jako czas jej wykonania). Kościół konsekrowano w 1436. W latach 1445–1461 nad sklepieniem zbudowano latarnię zwieńczoną złocistą kulą.
Najpóźniej została ukończona fasada. W 1578 r. zburzono nigdy nieukończoną elewację zaprojektowaną przez Arnofla di Cambio i ogłoszono konkurs na projekt nowej fasady. Nie został on rozstrzygnięty. Przez blisko 300 lat organizowano kolejne konkursy i odrzucano napływające rozwiązania. Dopiero w 1871 r. projekt Emilia de Fabris zyskał akceptację. Prace trwały do 1887 i tym samym ukończono – budowaną z przerwami przez blisko 600 lat – katedrę Santa Maria del Fiore. Jest to budowla o imponujących rozmiarach. Jego wnętrze ma długość 153,0 m, szerokość w korpusie (szerokość naw) – 38,0 m, na wysokości prezbiterium wraz z przyległymi apsydami – 90,0 m.
Architektura.
Fasada bazyliki została zaprojektowana i wykonana w stylu gotyckim. Obecny wygląd zawdzięcza dziewiętnastowiecznym przeróbkom w stylu neogotyckim. Do jej wykonania użyto takich samych marmurów, które stosowano podczas budowy wcześniejszej struktury kościoła. Z Carrary sprowadzono biały marmur, z Prato zielony, a różowy z Maremmy. Kolorowy kamień, ułożony przede wszystkim w geometryczne wzory zdobi wszystkie elewacje katedry. W najstarszej części, od strony południowej, znajduje się portal zwany Porta della Mandorla. Nad wejściem, w owalnym obramowaniu, znajduje się płaskorzeźba przedstawiająca Wniebowzięcie Marii, dzieło Nanniego di Banco datowane na ok. 1420 r.
Wewnętrzny podział na trzy nawy został zaakcentowany przez umieszczenie w fasadzie czterech pilastrów ozdobionych marmurem ułożonym w mozaikę imitującą biforia. W niszach, tuż powyżej górnej linii drzwi wejściowych umieszczono rzeźby. Pomiędzy pilastrami znajdują się trzy portale ze scenami z życia Marii Panny w tympanonach. Nad nimi umieszczono wimpergi ozdobione sterczynami, które wzbogacono, podobnie jak obramowania portali, kolejnymi rzeźbami. Tympanon nad środkowym portalem zdobi płaskorzeźba przedstawiająca Madonnę z patronami miasta, a tympanony boczne – figury: Miłosierdzia (po lewej stronie) i Wiary (po stronie prawej). Nad środkowym portalem, centralne pole fryzu z figurami Apostołów zajmuje postać Marii z Jezusem. Wyżej, nad fryzem, w środkowej części fasady znajduje się rozeta, a nad nią tympanon ozdobiony płaskorzeźbą przedstawiającą Ojca Wiekuistego. Dwie inne rozety umieszczono nad bocznymi portalami poniżej fryzu z Apostołami.
Rzut bazyliki swoim kształtem przypomina plan krzyża łacińskiego, w którym miejsce transeptu zajmuje ośmiokątne prezbiterium otoczone trzema apsydami. W każdą z nich wbudowano od wewnątrz pięć niewielkich apsyd. W prezbiterium umieszczono ołtarz główny, a nad nim wznosi się potężne sklepienie. Wnętrze oglądane z miejsca przed ołtarzem głównym przypomina budowlę wzniesioną na planie centralnym. Jednak za plecami znajduje się pozostała część kościoła – trójnawowa bazylika (w przewodnikach to prezbiterium wraz z bocznymi apsydami zazwyczaj nazywane jest transeptem). Nawy boczne od nawy głównej oddzielają lekko zaostrzone łuki arkad wspartych na masywnych filarach umieszczonych po trzy w każdym rzędzie. Krzyżowo-żebrowe sklepienia naw opierają się na tych samych filarach i pilastrach umieszczonych w ścianach zewnętrznych. Nad nawami bocznymi znajdują się galerie otwarte do wnętrza kościoła. Kolorowa, marmurowa posadzka wykonana w latach 1526–1660 przez Baccia i Giuliana d’Agnolo, Francesca de Sangallo i innych. W nawie po lewej stronie znajdują się dwa freski z XV wieku przedstawiające konne pomniki kapitanów wojsk: Niccolò da Tolentino, namalowany przez Andrea del Castagno w 1456 oraz Giovanniego Acuto – obraz Paolo Uccella z 1436 r.
Inne znane dzieła zdobiące katedrę to namalowane na desce obrazy przedstawiające św. Kosmę i św. Damiana (dzieło Bicciego di Lorenzo) oraz Dante i Boska komedia (Dante i Trzy Królestwa), dzieło Domenica di Michelino z 1465 oraz witraże Ghibertiego. Znane są też freski pokrywające wnętrze ścian kopuły. Przedstawiają one scenę Sądu Ostatecznego. Namalowane zostały przez Vasariego i Zuccariego w latach 1572–1579 wbrew zamierzeniom Bruneleschiego, który celowo sklepienie pozostawił bez dekoracji. Kilkakrotne propozycje historyków zmierzających do przywrócenia pierwotnego wyglądu sklepienia nie zostały zaakceptowane (freski odrestaurowano w 1995). Osiem pól sklepienia zostało podzielonych na 5 pasów, w których ukazano:
Kopuła.
W panoramie miasta z daleka jest widoczna czerwona bryła sklepienia przykrywającego wschodnią część kościoła. Przekrycie zostało zaprojektowane na planie ośmiokąta o rozpiętości 45,4 m (o 2,1 m więcej niż średnica kopuły rzymskiego Panteonu). Wraz z bębnem, na którym jest oparte ma wysokość 70,0 m (z latarnią wysokość ta wynosi 107,0 m). Jest to nowatorskie rozwiązanie, które na stałe weszło do historii architektury. Sklepienie to na ogół nazywane jest kopułą, chociaż na każdej wysokości, inaczej niż kopuła, ma powtórzony plan ośmiokąta. Z tego powodu można też spotkać się w literaturze fachowej z określeniem dwupowłokowe sklepienie klasztorne na planie ośmioboku. Zbudowano je bez wykorzystania rusztowania i deskowania, które wykorzystywano jako element podporowy podczas budowy sklepień (z uwagi na wysokość i rozpiętość konstrukcji przekrycia zbudowanie ich zostało uznane za niemożliwe).
Brunelleschi zaproponował nowe rozwiązanie, w którym elementem konstrukcyjnym są żebra usytuowane wzdłuż południków i równoleżników. Poziome pierścienie, wbudowywane sukcesywnie, usztywniły konstrukcję spełniając jednocześnie rolę zworników (uniemożliwiły zamknięcie się konstrukcji podczas wznoszenia). Dolne pierścienie wzmocniono ołowianymi obręczami (ich kształt koła został ukryty w grubości pierścienia). Konstrukcję uzupełniono dwiema powłokami wymurowanymi z cegły. Obydwie warstwy w połączeniu z żebrami i pierścieniami tworzą sztywną całość. Warstwa zewnętrza dodatkowo chroni całą konstrukcję przed deszczem i wiatrem. Powstanie tego dzieła uważane jest za początek wczesnego renesansu.
W południowym oknie bębna kopuły znajduje się płyta z otworem o średnicy kilku centymetrów wykonana z brązu. Jest to otworkowy zegar słoneczny (gnomon otworkowy) umieszczony tam około 1470 roku przez Paolo Toscanellego, który umożliwił mu ustalenie z dokładnością do pół sekundy oraz wyznaczenie dnia przesilenia letniego.
Dzieła sztuki.
Za katedrą znajduje się budynek muzeum – "Museo dell’Opera del Duomo" ze zbiorami dzieł sztuki pochodzącymi z katedry, dzwonnicy i baptysterium.

</doc>
<doc id="128676" url="https://pl.wikipedia.org/wiki?curid=128676" title="Katedra św. Reparaty we Florencji">
Katedra św. Reparaty we Florencji

Katedra św. Reparaty, wł. "Chiesa di Santa Reparata" – kościół zbudowany we Florencji na przełomie IV i V wieku. Podczas budowy wykorzystano pozostałości rzymskiej świątyni.
Była to budowla o wnętrzu podzielonym na trzy nawy rzędami kolumn. Nawa główna została zakończona apsydą. W VI wieku, podczas wojen Gotów z Bizancjum, świątynia została zburzona. Odbudowano ją pomiędzy VII a IX wiekiem zachowując plan poprzedniego kościoła. Dodatkowo zbudowano dwie boczne kaplice zakończone apsydami. W XI wieku podwyższono prezbiterium a pod nim umieszczono kryptę. Na zewnątrz, z dwóch stron apsydy, zbudowano dzwonnice.
W 1296 r. wokół kościoła rozpoczęto budowę nowej katedry. Katedra Santa Reparata była używana aż do 1375 r., po czym została rozebrana.
W 1966, podczas prac konserwatorskich w zbudowanej w tym miejscu katedry Santa Maria del Fiore, odkryto pod posadzką pozostałości wcześniejszych budowli. W podziemiach są eksponowane fragmenty fresków i posadzki zdobiących wcześniejszy kościół, płyty nagrobne (odnaleziono m.in. płytę z grobu Filippo Bruneschiego).

</doc>
<doc id="128677" url="https://pl.wikipedia.org/wiki?curid=128677" title="Dzwonnica Giotta">
Dzwonnica Giotta

Dzwonnica Giotta – kampanila stojąca przy katedrze Santa Maria del Fiore we Florencji.
Została zaprojektowana przez Giotta na planie kwadratu o boku długości 16 m z graniastymi wzmocnieniami w narożnikach. Rozpoczętą przez Giotto w 1334 budowę kontynuował po jego śmierci w 1337 Andrea Pisano. Po nim od 1348 do 1359 budową kierował Francisco Talenti, który kampanilę ukończył. On też zaprojektował okno na najwyższej kondygnacji. 
Cała budowla ma 84,75 m wysokości. Na taras widokowy prowadzi 414 schodów. Jej elewacje zostały obłożone kolorowymi płytami marmuru: białego z Carrary, zielonego z Prato i różowego z Monsummano Terme, Sieny i Stazzemy.
z Maremmy w pobliżu Sieny (obecnie częściowo zastąpionego wapieniem), ułożonego w geometryczny wzór. Dolny pas płyt ozdobiony jest sześciokątami, w których przedstawiono sceny Stworzenia i pracy ludzkiej. Wyższy pas zdobią romby z płaskorzeźbami autorstwa Andrea Pisano oraz Luca della Robbia i jego uczniów przedstawiającymi 7 Planet (od Jowisza w narożniku od strony północnej), Cnoty, Sztuki i rzemiosła (m.in. astronomię, budownictwo, medycynę, tkactwo) i 7 Sakramentów. Nad nimi, w niszach, znajduje się 16 posągów przedstawiających proroków izraelskich, Sybillę i św. Jana Chrzciciela. Obecnie w niszach znajdują się kopie rzeźb, oryginały umieszczono w muzeum - "Museo dell’Opera del Duomo".
Dzwony.
W dzwonnicy Giotta znajduje się 7 dzwonów:

</doc>
<doc id="128678" url="https://pl.wikipedia.org/wiki?curid=128678" title="Admiral Graf Spee">
Admiral Graf Spee

Admiral Graf Spee – niemiecki krążownik ciężki typu "Deutschland" (jednostki tej serii nazywano „pancernikami kieszonkowymi”). Nosił imię wiceadmirała Maximiliana hrabiego von Spee i był drugim okrętem nazwanym na jego cześć. Zatopiony przez własną załogę w grudniu 1939 roku u brzegów Urugwaju.
Historia.
Okręt rozpoczęto budować 1 października 1932 w stoczni Kriegsmarinewerft w Wilhelmshaven, zwodowano 30 czerwca 1934, a przyjęto do służby 6 stycznia 1936.
Rok później „Admiral Graf Spee” wraz z krążownikami „Köln”, „Leipzig” i 4 niszczycielami został wysłany z rozkazem blokowania wybrzeży hiszpańskich zajętych przez siły republikańskie (odcinek od przylądka Gata do przylądka Oropesa na Morzu Śródziemnym). Po zakończeniu działań wojennych powrócił do Niemiec.
21 sierpnia 1939 „Admiral Graf Spee” wyszedł z portu Wilhelmshaven i skierował się na południowy Atlantyk. Dowódcą był komandor (niem. Kapitän zur See) Hans Wilhelm Langsdorff.
26 września 1939 dowódca otrzymał rozkaz atakowania statków handlowych aliantów. Pomiędzy 30 września a 7 grudnia 1939 roku okręt zatopił na Atlantyku i na Oceanie Indyjskim 9 brytyjskich statków handlowych o łącznym tonażu 50.089 BRT. Ofiar śmiertelnych tych ataków nie było, ponieważ po wykryciu statku zmuszano jego załogę do ewakuacji.
Ostatnia bitwa.
13 grudnia 1939 okręt został wykryty u ujścia rzeki Rio de la Plata przez zgrupowanie okrętów (zwane eskadrą G – Force G, dowódca komodor Harwood) składające się z: brytyjskiego krążownika ciężkiego HMS „Exeter” (okręt flagowy), krążownika lekkiego HMS „Ajax” i nowozelandzkiego krążownika lekkiego HMNZS „Achilles”.
Dowódca „Admirala Graf Spee”, po wykryciu i w trakcie bitwy, źle rozwiązał taktykę starcia. Dążąc do zbliżenia, nie wykorzystał całej przewagi ciężkiej artylerii swojego okrętu nad zespołem angielskim i nie prowadził bitwy na dużych odległościach, tj. 24–27 km (zasięg dział lekkich krążowników – 21 km, „Exetera” – 24 km). Zachowanie przewagi zasięgu choćby przez pewien czas mogło wyeliminować najcięższy okręt brytyjski i przechylić szalę zwycięstwa na korzyść Niemców.
Podczas bitwy morskiej u ujścia La Platy (pierwszej znaczącej bitwy morskiej II wojny światowej pomiędzy ciężkimi okrętami nawodnymi) „Exeter” został ciężko uszkodzony (61 zabitych i 23 rannych) i stał się niezdolny do dalszej walki (brak prądu wskutek zalania generatorów unieruchomił całą pozostałą artylerię ciężką). Jednak dowódca pancernika musiał rozdzielić ogień wież ciężkich na zaciekle broniące „Exetera” krążowniki lekkie. „Admiral Graf Spee” odniósł także liczne lekkie i cięższe uszkodzenia. Uszkodzeniu uległ dalocelownik (już na początku bitwy), wyeliminowane zostało jedna działo kal. 150 mm i uszkodzono ciągi amunicji kalibru 150 mm. Co istotne, rozległe i trudne do szybkiej naprawy uszkodzenia burt w części dziobowej znacząco zmniejszały dzielność morską, grożąc zalewaniem wodą przy sztormowej pogodzie. Zniszczeniu uległy też kuchnie załogi i podoficerów, utrudniając aprowizację. W bitwie morskiej zużyto ogromne ilości amunicji, gdyż wieże musiały prowadzić mniej celny ogień samodzielny (na działo kal. 280 mm przypadało już tylko 55 pocisków). Liczba ofiar to 36 zabitych i 60 rannych. Komandor H. Langsdorff przerwał walkę i wprowadził okręt do portu Montevideo. Mimo że bitwa nie została rozstrzygnięta, Anglicy odnieśli taktyczne zwycięstwo.
Brytyjski ambasador w Montevideo wynegocjował z rządem urugwajskim, że niemiecki pancernik musi opuścić port w ciągu 72 godzin. Międzynarodowe prawo morza przewiduje, że żaden okręt wojenny nie może opuścić portu, jeżeli w ciągu poprzednich 24 godzin port ten opuścił statek należący do przeciwnej strony konfliktu. Dlatego ambasador postarał się o to, aby codziennie z portu Montevideo wypływał jeden statek brytyjski i w ten sposób zapobiegł ucieczce niemieckiego okrętu. Dodatkowe brytyjskie posiłki, które były już w drodze, potrzebowały jeszcze nieco czasu na dotarcie na miejsce. W tym czasie okręty „Ajax” i „Achilles” wspólnie z nowo przybyłym krążownikiem ciężkim „Cumberland” blokowały ujście La Platy.
Inna wersja wydarzeń brzmi następująco: „Admiral Graf Spee” otrzymał trafienie w przedział maszynowy, które uszkodziło układ zasilania silnika okrętu w paliwo. Kadłub okrętu wymagał ponadto naprawy w kilku innych miejscach. Niemiecki okręt miał swoje wady. Aby spełnić wymagania traktatu wersalskiego i późniejsze ustalenia traktatu waszyngtońskiego, kosztem zmniejszonego opancerzenia, zainstalowano ciężką artylerię. Komandor H. Langsdorff miał prawo przypuszczać, że w Urugwaju nic mu nie grozi – kraj ten był neutralny i okręt mógł przebywać w jego portach dwa tygodnie. Jednak pod naciskiem Wielkiej Brytanii okręt został zmuszony do wyjścia w morze w ciągu 72 godzin. To był zbyt krótki czas na przeprowadzenie niezbędnych napraw w maszynowni. Dwutygodniowy postój okrętu w porcie był z kolei niebezpieczny dla Brytyjczyków ze względu na U-Booty, które otrzymały od dowództwa floty niemieckiej rozkaz wsparcia pancernika.
Patowa sytuacja, w której znalazł się pancernik, nie mogła jednak trwać zbyt długo. Uszkodzony okręt nie mógł liczyć na szybką pomoc. Przeprowadzone rozmowy z Berlinem także nie wniosły niczego nowego. Natomiast potencjał bojowy okrętu w dalszym ciągu stanowił poważne zagrożenie dla Anglików, posiadających jeden krążownik ciężki i „1,5” lekkiego (HMS „Ajax” utracił połowę artylerii głównej). Przy odrobinie szczęścia pancernik nie był bez szans ucieczki. Na ewentualne internowanie, zniszczenie czy samozatopienie okrętu można było się zdecydować w ostateczności, jednak błędne rozpoznanie sylwetek patrolujących brytyjskich okrętów, znajdujących się na niezbyt odległych wodach międzynarodowych, prawdopodobnie definitywnie przesądziło o losie „Admirala Graf Spee”. Wśród rozpoznanych jednostek angielskich miały znajdować się krążownik liniowy HMS „Renown” i lotniskowiec HMS „Ark Royal”, co z góry wykluczało ewentualny wariant siłowego przedarcia się na Atlantyk.
17 grudnia 1939 o godzinie 18.15 okręt opuścił port Montevideo. Tysiące ludzi zebrało się na nabrzeżach, aby obserwować wyjście okrętu w morze. Po przejściu 3 mil morskich komandor H.Langsdorff rozkazał rzucić kotwice i uzbroić ładunki wybuchowe zainstalowane na okręcie. Pozostała na okręcie załoga opuściła pokład i zdetonowała ładunki o 19.52. Zasadniczą część załogi dowódca ewakuował jeszcze w Montevideo, a okręt wyprowadził z portu tylko z wybranymi oficerami.
19 grudnia 1939 komandor zastrzelił się z broni służbowej, leżąc na banderze marynarki wojennej Rzeszy. Został pochowany 22 grudnia 1939 na niemieckim cmentarzu w Buenos Aires.
Wrak.
Wrak początkowo stał się miejscem pracy brytyjskich ekspertów, którzy przybyli na niego na przełomie roku 1939 i 1940; w celu badań zdemontowano i przetransportowano do Wielkiej Brytanii nieuszkodzone elementy m.in. radar, opancerzenie, wybrane armaty oraz metale kolorowe. W ciągu następnych lat, pancernik coraz bardziej pogrążał się w wodach.
W lutym 2004 roku podjęte zostały próby podniesienia wraku z ośmiometrowej głębokości przy pomocy dźwigu pływającego. Akcja była finansowana przez inwestorów prywatnych i rząd Urugwaju, ponieważ wrak zagraża żegludze. Po wielu nieudanych próbach akcję przerwano 9 lutego 2004 z powodu niekorzystnych warunków pogodowych. 25 lutego 2005 podniesiono pierwszą większą część wraku – ważące 27 ton stanowisko dowodzenia artylerią. Wydobywanie części wraku miało potrwać do 2007 roku.
Wydobyte części zostały zaprezentowane na wystawie m.in. ornament – hitlerowski orzeł i inne. Jednakże na początku 2009 prezydent Urugwaju Tabaré Vázquez podpisał dekret zakazujący dalszych prac na wraku.
Komunikaty Oberkommando der Wehrmacht.
Uwaga: Cytaty z komunikatów OKW są ważnym, aczkolwiek nieobiektywnym źródłem. Komunikaty były zawsze bardzo zwięzłe. Tylko w przypadku sukcesów nieco obszerniejsze i bardziej konkretne. W przypadku porażek i klęsk – krótkie i abstrakcyjne.
"Czwartek, 14 grudnia 1939:"
"Poniedziałek, 18 grudnia 1939:"
Dane techniczne.
Uzbrojenie
Opancerzenie

</doc>
<doc id="128681" url="https://pl.wikipedia.org/wiki?curid=128681" title="Kaczuga indyjska">
Kaczuga indyjska

Kaczuga indyjska, pangszura indyjska ("Pangshura tecta") – gatunek żółwia skrytoszyjnego z rodziny batagurowatych (Geoemydidae).

</doc>
<doc id="128683" url="https://pl.wikipedia.org/wiki?curid=128683" title="Głosy z głębin 3D">
Głosy z głębin 3D

Głosy z głębin 3D () – amerykański film dokumentalny z 2003 roku, przystosowany dla wielkoformatowych kin IMAX. Przedstawia on zapis sześciotygodniowej ekspedycji do wraku Titanica, zrealizowany w technice 3D. Punktem odniesienia jest inne dzieło reżysera Jamesa Camerona – wyreżyserowany przez niego film fabularny "Titanic" z 1997.
O filmie.
Projekt przedstawia wydarzenia poprzedzające kręcenie zdjęć do właściwego filmu, który parę lat później otrzymał 11 Nagród Amerykańskiej Akademii Filmowej. Twórcy zręcznie wmontowali pomiędzy autentyczne zdjęcia wraku animacje 3D, fragmenty archiwalnych filmów, zdjęcia czy wreszcie sceny z filmu "Titanic". Na uwagę zwracają sugestywne sceny (takie jak wyłaniający się z ciemności dziób statku) i doskonałe oddanie wrażenia trójwymiarowości wnętrza wraku. Przez wielu krytyków film jest uważany za jeden z lepszych, jakie zostały zrealizowane w technologii 3D.
Wersja oryginalna różni się od wersji niemieckiej długością. Jest to spowodowane chęcią dostosowana filmu do oferty sieci kin IMAX, w której pokazy odbywają się co godzinę.

</doc>
<doc id="128685" url="https://pl.wikipedia.org/wiki?curid=128685" title="Tłuszcz">
Tłuszcz

 

</doc>
<doc id="128686" url="https://pl.wikipedia.org/wiki?curid=128686" title="Pojezierze Pomorskie">
Pojezierze Pomorskie

Pojezierze Pomorskie – wspólna nazwa trzech z Pojezierzy Południowobałtyckich. W jego skład wchodzą:
Znajduje się w północno-zachodniej Polsce i sąsiaduje z Niziną Szczecińską od zachodu, Pobrzeżem Koszalińskim od północy, Żuławami Wiślanymi od wschodu i Pojezierzem Wielkopolskim od południa.
Pojezierze Pomorskie stanowi 11% powierzchni Polski, a jego granice wyznaczają rzeki: Odra, Wisła i Noteć.

</doc>
<doc id="128690" url="https://pl.wikipedia.org/wiki?curid=128690" title="Kościół Santa Croce">
Kościół Santa Croce

Kościół Santa Croce (św. Krzyża) we Florencji – jedna z najważniejszych świątyń franciszkańskich we Włoszech, bazylika mniejsza. Mieści się przy placu św. Krzyża (Piazza di Santa Croce), ok. 800 metrów na południowy wschód od florenckiej katedry. Najprawdopodobniej został zaprojektowany przez Arnolfo di Cambio, mistrza kierującego budową od chwili jej rozpoczęcia w dniu 3 maja 1294 r. Budowa była kontynuowana do 1442. Kościół został konsekrowany przez papieża Eugeniusza IV w 1443 r.
W XV wieku dobudowano nowe kaplice, dziedziniec klasztoru (według projektu Filippo Brunelleschi). Trwały też prace związane z upiększaniem wnętrza. 
Neogotycka fasada zwieńczona trzema tympanonami została zaprojektowana przez N. Matasa w XIX wieku. Również neogotycka dzwonnica pochodzi z okresu późniejszego. Projekt G. Baccaniego zrealizowano w 1847 r.
Trójnawowa, gotycka bazylika została zaprojektowana na planie krzyża egipskiego (w kształcie litery T). Nawy oddzielają od siebie rzędy ośmiobocznych filarów połączonych zaostrzonymi łukami arkad. W konstrukcji dachu nawy głównej zastosowano otwartą więźbę związaną. Całą posadzkę przykrywają kamienne płyty nagrobne. Na przedłużeniu nawy głównej znajduje się Główna Kaplica Capella Maggiore z freskami przedstawiającymi legendę o św. krzyżu, namalowanymi przez Agnola Gaddiego w 1380. Nad poliptykiem z Madonną i świętymi wykonanym według projektu Geriniego umieszczony został krucyfiks według szkoły Giotta. Do nawy poprzecznej przylegają liczne kaplice. Wśród nich:
Wejście do zakrystii zdobi portal Michelozza. Wewnątrz znajduje się kaplica Riuncinich z freskami Giovanniego da Miliano ukazującymi sceny z życia Magdaleny i Marii. 
Okna zdobią witraże z końca XIV wieku. W nawie środkowej, po prawej stronie, znajduje się piętnastowieczna ambona Benedetta da Maiano.
Kościół Santa Croce stał się miejscem spoczynku wielu osobistości Florencji. Z tego powodu często bywa nazywany Panteonem. Wśród wielu innych w kościele zostali pochowani:
Na zewnątrz, po lewej stronie kościoła, pod arkadowym portykiem znajduje się nagrobek Franciszka Pazzi. Po prawej stronie, krużganki i przylegająca do nich kaplica Pazzich oraz Muzeum Kościoła Santa Croce.

</doc>
<doc id="128691" url="https://pl.wikipedia.org/wiki?curid=128691" title="Petryfikacja">
Petryfikacja

Petryfikacja (łac. "petros" - skała, "facio" – robić, czynić)

</doc>
<doc id="128693" url="https://pl.wikipedia.org/wiki?curid=128693" title="Edison Electric Light Company">
Edison Electric Light Company



</doc>
<doc id="128694" url="https://pl.wikipedia.org/wiki?curid=128694" title="Przedpomorze">
Przedpomorze



</doc>
<doc id="128695" url="https://pl.wikipedia.org/wiki?curid=128695" title="Jakub Ludwik Sobieski">
Jakub Ludwik Sobieski

Jakub Ludwik Sobieski, również Ludwik Henryk Jakub Sobieski (ur. 2 listopada 1667 w Paryżu, zm. 19 grudnia 1737 w Żółkwi) – królewicz polski, książę oławski w latach 1691–1737, starosta pucki, pretendent do tronu polskiego.
Życiorys.
Młodość.
Urodził się w Paryżu 2 listopada 1667 roku. Informacja o dniu narodzin pochodzi z listu Jana Sobieskiego, wówczas hetmana polnego koronnego, do Marii Kazimiery d’Arquien, w którym o Jakubie pisał: "Gdybym sobie pomyślił, moja panno, że go nam P.Bóg dał w Zaduszny Dzień(...)". Jakub Ludwik Sobieski był najstarszym synem Jana Sobieskiego i Marii Kazimiery. Urodził się w czasie, gdy jego matka przebywała we Francji na dworze skoligaconych z nią Burbonów, gdzie udała się będąc w ciąży, by uzyskać opiekę francuskich lekarzy, gdyż po śmierci jej protektorki Ludwiki Marii, nie mogła liczyć na pomoc polskiego dworu. W czasie pobytu nad Loarą Maria Kazimiera starała się również zbudować podwaliny stronnictwa profrancuskiego w Rzeczypospolitej, współpracując ze swym mężem przebywającym w Polsce.
Sobieski w listach do żony nalegał na nadanie chłopcu imienia swojego ojca – Jakuba, motywując to między innymi polskim zwyczajem. Najprawdopodobniej nie spotkało się to z większą aprobatą ze strony matki. Na cześć rodziców chrzestnych, króla Francji Ludwika XIV oraz wygnanej królowej angielskiej Henryki Marii i dziadka ze strony matki markiza Henryka d’Arquien otrzymał imiona Ludwik i Henryk. Chrzest odbył się 18 maja 1668 w Paryżu. Sporną kwestię imion syna rozwiązał jego ojciec w liście skierowanym do Marii Kazimiery, w którym pisał: "Ludwiczka pozdrowić, który tam będzie Louis Henri, a tu Jakub""." Królewicz w dorosłym życiu używał będzie imion Jakub Ludwik lub Jaques Louis. 20 września tego samego roku Jakub wraz z matką przybył do Gdańska, gdzie po raz pierwszy spotkał się z ojcem. Rodzice Sobieskiego czule przezwali syna "Fanfanikiem" (przezwisko pochodzi najprawdopodobniej od francuskiego "fanfan" – "dziecinka"), czasem nazywany był "Kubeczkiem".
Młody Jakub miał mieć pomniejsze problemy zdrowotne. Sporą część korespondencji rodzice poświęcali jego zdrowiu. Pięcioletni chłopiec miał krzywo stawiać stopy, co udało się potem skorygować. Prawdopodobnie Jakub miał też wadę kręgosłupa. Nie mogła być ona jednak poważna, skoro w późniejszym okresie życia Jakub miał bardzo dobrze tańczyć oraz sprawnie jeździć konno. Wiadomym jest, iż matka zamawiała dla syna kamizelki korekcyjne. Maria Kazimiera wielokrotnie użalała się nad losem Jakuba pisząc w listach, iż ten ciągle choruje.
W 1671 jego opiekunem i wychowawcą został ksiądz Kostrzycki. Po elekcji ojca na tron, pomimo protestów części posłów nie chcących przyznawać rodzinie Sobieskich praw monarszych, edukacja królewicza stała się kwestią państwową i miała być należycie przygotowana i pilnie kontrolowana. Stosunkowo silna opozycja wobec króla i jego rodziny powstała w okresie szczytowej popularności króla, zaraz po jego wiktorii jako hetmana w bitwie pod Chocimiem. Niechęć szlachty do Jakuba oraz Sobieskich będzie kluczowym czynnikiem determinującym jego późniejszą karierę.
Królewicz polski.
Po wyborze w 1674 Jana Sobieskiego na króla polskiego młody królewicz został wciągnięty w plany dynastyczne swoich rodziców. Matka bezskutecznie starała się wyswatać go z córką cesarza Leopolda I i zdobyć dla niego tron w którymś z państw Cesarstwa lub lenn cesarskich. Mimo zabiegów rodzicielki na dworze wiedeńskim Jakub Ludwik nie otrzymał w 1675 praw do księstwa brzesko-legnickiego po wymarciu Piastów.
Jan III Sobieski w tym czasie przygotowywał próbę zapewnienia swojemu pierworodnemu synowi władzy w Prusach Książęcych. Zawarł w tym celu układ z Francją w Jaworowie wymierzony przeciwko Habsburgom i Hohenzollernom. Niepowodzenie tego planu skłoniło króla do lansowania osoby królewicza poprzez jego udział w kampaniach wojennych przeciwko imperium osmańskiemu. Chciał w ten sposób przyzwyczajać opinię do zwiększonej roli królewicza i promować go jako drugą osobę w państwie po sobie.
W 1683 Jakub Ludwik Sobieski towarzyszył ojcu w odsieczy wiedeńskiej i w bitwie pod Parkanami. W późniejszych latach reprezentował ojca na radach senatu i przyjmował w jego imieniu zagranicznych posłów.
W sierpniu–listopadzie 1684 uczestniczył w mołdawskiej wyprawie ojca (wtedy zdobyli m.in. Jazłowiec). W 1684 podjęta została próba osadzenia Jakuba Sobieskiego na tronie jednego z lenn Turcji. Pierwotnie celem był Siedmiogród, później od 1686 starano się zapewnić mu władzę w Mołdawii. W 1687 królewicz w imieniu ojca poprowadził w tym celu wyprawę wojenną na Kamieniec Podolski.
Także w 1687 Jakub Ludwik Sobieski starał się o rękę najbogatszej kobiety w Rzeczypospolitej, Ludwiki Karoliny Radziwiłłówny. Doszło do oficjalnych zaręczyn pary, jednak na skutek intryg i zabiegów politycznych dworu cesarskiego zostały one zerwane w sierpniu 1688 r. Oburzony sytuacją król polski doprowadził do tego, że w sprawę został wciągnięty Sejm. Parlament jednak uznał, że małżeństwo Jakuba Sobieskiego nie należy do kwestii racji stanu. Królewicz nie był bowiem w chwili narodzin synem monarchy, ale hetmana polnego koronnego, a więc zawarcie małżeństwa jest w jego przypadku prywatną sprawą.
Książę oławski.
Ostatecznie w 1691 dzięki pomocy dworu wiedeńskiego Jakub Ludwik Sobieski ożenił się z księżniczką neuburską Jadwigą Elżbietą Amalią, córką palatyna Renu, Filipa Wilhelma, siostrą biskupa wrocławskiego Franciszka Ludwika oraz szwagierką cesarza Leopolda I. W posagu żona wniosła mężowi tytuł książęcy i księstwo oławskie.
Po ślubie królewicz podjął kolejną nieudaną próbę zdobycia tronu w Mołdawii. Po klęsce wyprawy powrócił do Rzeczypospolitej, gdzie starał się stworzyć własne stronnictwo polityczne oparte na sojuszu z Habsburgami. Utrzymywał w tym czasie ożywione kontakty z dworem wiedeńskim i występował w roli nieoficjalnego cesarskiego ambasadora. Jego zachowanie poróżniło go w latach 1693–1695 z ojcem.
Po śmierci Jana III Sobieskiego w 1696 odziedziczył po nim Złoczów, Żółkiew i Olesko w województwie ruskim. Wdał się wtedy w gorszący opinię publiczną proces spadkowy o majątek z matką. W 1697 wystawił swoją kandydaturę do tronu polskiego. Podczas elekcji miał za sobą początkowo poparcie dworów sztokholmskiego i wiedeńskiego, a w kraju stronników w szlachcie wielkopolskiej i małopolskiej oraz jednego hierarchy duchownego w osobie biskupa kujawskiego, Stanisława Dąmbskiego.
Po przegranej w głosowaniu i podwójnej elekcji zdecydował się wspierać obóz prymasa Michała Radziejowskiego i elekta Franciszka Ludwika Burbon-Conti. Po koronacji Augusta II rozpoczął pertraktacje pojednawcze z nowym królem polskim. Podczas rozmów został posądzony o próbę zorganizowania rokoszu. Utracił przez to ekonomię szawelską i starostwo puckie. Obrażony nie złożył hołdu monarsze i wyjechał na Śląsk do Oławy.
Podczas wojny północnej zgłosił swoje pretensje do tronu polskiego. W 1703 przystąpił do konfederacji wielkopolskiej. W 1704 opowiedział się za detronizacją Augusta II Mocnego. Został oficjalnie uznany przez królów Prus i Szwecji za kandydata do korony polskiej. Przyjazd do Rzeczypospolitej pokrzyżowały mu jednak wojska saskie. Książę oławski został pojmany pod Wrocławiem i uwięziony w Saksonii. W latach 1704–1706 przebywał jako więzień stanu w zamkach Plleissenburg i Königstein. W tym czasie konfederaci zdecydowali się na elekcji powierzyć tron "pro tempore" Stanisławowi Leszczyńskiemu.
Jakub Ludwik Sobieski został zwolniony z niewoli na mocy traktatu z Altranstädt. Podpisał wówczas deklarację rezygnacji z dalszego ubiegania się o koronę polską. W latach następnych pojawiały się przed nim jeszcze kilkakrotnie nadzieje na zdobycie tronu. Organizowały się bowiem wysuwające jego kandydaturę konfederacje szlacheckie. Były one jednak blokowane lub rozwiązywane w zalążku przez działania polityczne mocarstw europejskich.
W 1717 podczas obrad Sejmu Niemego Jakub Ludwik Sobieski uzyskał korzystny wyrok, który umożliwił mu powrót do Rzeczypospolitej Obojga Narodów i odzyskanie utraconych dóbr rodowych skonfiskowanych przez króla. Przyjechał do Korony ze Śląska, pogodził się z Augustem II i zamieszkał w rodowym zamku w Żółkwi. W 1719 popadł w niełaskę cesarza Karola VI Habsburga. Za wyrażenie zgody na ślub córki Marii Klementyny Sobieskiej z Jakubem Franciszkiem Stuartem utracił księstwo oławskie. Dobra śląskie odzyskał jednak w 1722. Przebywał w nich później z przerwami w latach 1722–1734. Ostatnie lata życia spędził na załatwianiu spraw majątkowych, na podróżach między swoimi rezydencjami na Ukrainie i Śląsku oraz na działalności fundatorskiej.
Zmarł w Żółkwi na skutek wylewu. Spadkobierczynią jego majątku, w którego skład wchodziło 11 miast i 140 wsi, została jedyna pozostająca przy życiu w chwili jego śmierci córka, Maria Karolina de Bouillon.
Jakub Ludwik Sobieski pochowany został w dawnej kolegiacie św. Wawrzyńca w Żółkwi – kościele farnym w mieście.
Rodzina.
25 marca 1691 roku Jakub Ludwik Sobieski poślubił księżniczkę neuburską, Jadwigę Elżbietę Amalię z którą miał sześcioro dzieci:
O jego córkach mówiono „królewnisie”.

</doc>
<doc id="128697" url="https://pl.wikipedia.org/wiki?curid=128697" title="Daniel Glazman">
Daniel Glazman

Daniel Glazman (ur. 1967) – programista francuski, znany zwłaszcza z pracy nad Mozilla Composer, edytorem pakietu Mozilla.
Absolwent paryskiej "École Polytechnique" (1989) i "École Nationale Supérieure des Télécommunications de Paris" (1991). Rozpoczął pracę w firmie Grif SA, produkującej edytory SGML. W latach 1994-2000 pracował w centrum naukowo-badawczym "Electricité de France", następnie krótko dla Amazon.fr i Halogen, wreszcie dołączył do zespołu Netscape Communications Corporation, podejmując pracę nad implementacją stylów CSS. Był też zaangażowany w prace standaryzacyjne HTML 4 i CSS 2, w dalszym ciągu jest członkiem CSS Working Group w World Wide Web Consortium.
Obecnie prowadzi własną firmę Disruptive Innovations, pracując na zlecenie firmy Linspire nad edytorem HTML Nvu.

</doc>
<doc id="128699" url="https://pl.wikipedia.org/wiki?curid=128699" title="FrontPage">
FrontPage



</doc>
<doc id="128701" url="https://pl.wikipedia.org/wiki?curid=128701" title="Savonarola">
Savonarola



</doc>
<doc id="128702" url="https://pl.wikipedia.org/wiki?curid=128702" title="Gijon">
Gijon



</doc>
