<doc id="129691" url="https://pl.wikipedia.org/wiki?curid=129691" title="Australia Zachodnia">
Australia Zachodnia

Australia Zachodnia – największy stan Australii, jego powierzchnia pokrywa prawie jedną trzecią powierzchni kontynentu australijskiego. Graniczy z Australią Południową i Terytorium Północnym.
Geografia.
Położenie.
Stan Australia Zachodnia zajmuje zachodnią część kontynentu australijskiego. Jego wschodnią granicę wyznaczono na 129° długości geograficznej wschodniej, gdzie graniczy z Australią Południową oraz Terytorium Północnym. Od zachodu i północy terytorium stanu jest ograniczone przez wody Oceanu Indyjskiego. Południe stanu, według Międzynarodowej Organizacji Hydrograficznej również graniczy z tym oceanem, natomiast w samej Australii akwen ten określany jest jako Ocean Południowy.
Całkowita powierzchnia Australii Zachodniej wynosi 2.529 875 km², z czego 3.089 km² zajmują przybrzeżne wyspy. Rozciągłość stanu na osi północ-południe wynosi około 2.400 km. Stan posiada najdłuższą linię brzegową wśród wszystkich stanów Australii – 20 781 km. Wschodnia granica stanu ma długość 1.862 km.
Ukształtowanie powierzchni.
Australia Zachodnia składa się w większości z dwóch archaicznych kratonów: Yilgarn oraz Pilbara. W tym okresie stanowiły one część składową superkontynentu Ur. Istniał on 3 – 3,2 mld lat temu i stanowił jeden z najstarszych superkontynentów na Ziemi.
Jedynymi ruchami górotwórczymi jakie miały miejsce na terenie stanu było wypiętrzenie się Gór Stirlinga (2 – 1,2 mld lat temu) co nastąpiło w wyniku oderwania się kontynentu od Antarktydy. Pozostała część stanu została na przestrzeni milionów lat silnie zniszczona i zerodowana. Większość terenu stanowi więc niski płaskowyż, osiągający średnią wysokość 400 m n.p.m. Wznosi się on nad nadbrzeżnymi równinami, w niektórych miejscach tworząc skarpy (np. Darling Scarp, położony na wschód od Perth). Płaskowyż ten odznacza się słabym zróżnicowaniem krajobrazu oraz brakiem spływu powierzchniowego.
Północna, tropikalna część stanu zajęta jest przez rozległy płaskowyż, na który składają się niewysokie łańcuchy górskie, ograniczone od wschodu przez pustynie. Najdalej na północ wysuniętym regionem stanu jest wyżyna Kimberley, tworząca słabo dostępne i niebezpieczne wybrzeże, charakteryzujące się silnymi prądami morskimi oraz wysokimi falami pływowymi sięgającymi nawet 14 metrów wysokości. W głębi pagórkowatego lądu dominującym typem roślinności są skupiska traw, z rzadka porośnięte drzewami (np. baobabem australijskim). Południową część tego regionu zajmuje pasmo Wunaamin Miliwundi Ranges (maksymalnie do 937 m n.p.m.) ograniczone od południa dolinami rzek Fitzroy i Ord.
Wielka Pustynia Piaszczysta jest ograniczona od północy przez region Kimberley i składa się z linearnie ułożonych wydm, które w wyniku ciągłych ruchów nieustannie zmieniają swoje kształty. Ten pustynny region rozciąga się dalej na południe, gdzie znajdują się Pustynia Gibsona oraz największa w Australii Wielka Pustynia Wiktorii.
Północno-zachodnią część stanu zajmuje region Pilbara cechujący się surowym i suchym krajobrazem złożonym ze starych i pofałdowanych skał. Znajdują się tu jedne z najstarszych, znanych człowiekowi skamieniałości – stromatolity, których wiek ocenia się na około 3,5 mld lat. Część tego regionu stanowią Góry Hamersley pocięte licznymi i spektakularnymi wąwozami. Znajduje się tu również najwyższy punkt stanu – Mount Meharry (1.249 m n.p.m.). Na tutejsze wybrzeże składa się natomiast m.in. suchy i zbudowany z wapiennych wzniesień półwysep Cape Range oddzielony od lądu przez Zatokę Exmouth. Dalej na południe położona jest wpisana na listę światowego dziedzictwa UNESCO Zatoka Rekina.
Kraton Yilgarn zajmuje większą część południowo-zachodniego segmentu stanu i charakteryzuje się lekko pofalowanym krajobrazem, który osiąga wysokość pomiędzy 300 – 600 m n.p.m. Od wschodu jest on ograniczony przez płaską, bezwodną i bezdrzewną równinę Nullarbor stanowiącą niegdyś wapienne dno prehistorycznego morza. Linie brzegową w tym miejscu tworzą spektakularne klify Bunda osiągające wysokość nawet 120 metrów. Na zachód od kratonu leży niewysoka skarpa znana jako Darling Range, która oddziela go od równiny Rzeki Łabędziej, gdzie zlokalizowana jest stolica stanu – Perth. Południowy kraniec stanu jest zajęty przez Góry Stirlinga opadające stromo ku oceanowi. Tutejsze urwiste, granitowe wybrzeża cechują się dużą liczbą małych i piaszczystych zatok. Nieopodal ciągnie się łańcuch niewielkich granitowych wysp i wysepek.
Wybrzeża Australii Zachodniej urozmaicone są przez następujące archipelagi wysp: Recherche, Bonaparte, Buccaneer, Houtman Abrolhos, Montebello oraz pojedyncze wyspy, takie jak Rottnest czy Dirk Hartog.
Wody śródlądowe.
Rzeka Fitzroy, osiągająca długość 624 kilometrów wraz z rzeką Ord (588 km długości) odwadniają najdalej na północ wysunięty region stanu – Kimberley. W 1971 roku otwarto na rzece Ord tamę, która utworzyła zbiornik Argyle – największe sztuczne jezioro stanu i drugie w całej Australii pod względem pojemności. Mniejsze rzeki w tym regionie to Drysdale, Durack, Prince Regent i Isdell.
Region Pilbara odwadniany jest przez następujące rzeki: Ashburton, Fortescue, De Grey, Yule oraz inne, mniejsze. Wypływają one z Gór Hamersley i napełniają się wodą jedynie w okresie cyklonów tropikalnych. We wnętrzu lądu stosunki wodne są typowe dla Outbacku – nieliczne i okresowe cieki wodne uchodzą do słonych jezior (największe z nich to Carnegie, Mackay i Disappointment) licznie rozsianych po całym pustynnym obszarze. Na południe od Pilbary suchy i niegościnny region jest odwadniany przez najdłuższą rzekę Australii Zachodniej – Gascoyne. Osiąga ona długość 865 km. Pozostałe rzeki w tym regionie to Murchison, Wooramel oraz Sanford.
W południowo-zachodniej części stanu płyną jedyne, całoroczne rzeki. Największe z nich to Rzeka Łabędzia, Blackwood oraz Frankland. Wszystkie one mają swoje źródła w intensywnie użytkowanym rolniczo regionie Wheatbelt, przez co w coraz większym stopniu ulegają silnemu zasoleniu.
Gleby.
Płaskowyż Kimberley składa się głównie z czerwonoziemów oraz żółtoziemów, w tym głębokich piasków i iłów. Na niektórych obszarach znaleźć można również glinę czy gleby skaliste. Laterytowe piaski i iły to dominujące typy gleby w regionie Pilbara, jak również na pustyniach na wschodzie stanu – tam jednak przeważają ich piaszczyste odmiany. W południowej części Australii Zachodniej natomiast, głównie na nizinie Nullarbor dominują gleby wapienne i skaliste.
Najżyźniejsze obszary Australii Zachodniej leżą w jej południowo-zachodniej części. Tutejsze gleby są silnie zwietrzałe, zawierają w sobie dużo kaolinu, piasku i żwiru. Bardziej w głąb lądu spotkać można gleby skaliste i ilaste. Dużym problemem w tej części stanu jest jednak znacznie wyjałowienie gleb. Pierwotna roślinność tego obszaru została niemal całkowicie zastąpiona przez grunty rolne, przez co praktycznie wszystkie rzeki i strumienie stały się zbyt zasolone dla konsumpcji przez ludzi. Dodatkowo, lokalni rolnicy używają dużych ilości różnych rodzajów soli (głównie chlorku sodu), które dodatkowo wyniszczają miejscowe gleby i wody.
Klimat.
Klimat Australii Zachodniej można podzielić na dwie wyraźne strefy: na północy dominuje klimat tropikalny, podczas gdy na południu panuje klimat śródziemnomorski. Przez praktycznie połowę roku pogoda znajduje się pod silnym wpływem antycyklonu, produkującego wiatry wiejące ze wschodu na zachód. Podczas miesięcy zimowych antycyklon przenosi się bardziej na północ, powodując słoneczną pogodę i wiatry wschodnie w tej części stanu. Południowa część stanu przez cały rok znajduje się natomiast pod wpływem silnych wiatrów zachodnich (tak zwane ryczące czterdziestki), które przynoszą chłodną, pochmurną i deszczową aurę oraz są przyczyną sztormów u wybrzeży.
Region Kimberley doświadcza wpływu monsunów, powstających w wyniku przesunięcia się antycyklonu na południe w miesiącach letnich. Średnia roczna temperatura na tym obszarze wynosi 27 °C, chociaż w listopadzie często osiągają 37 °C na wybrzeżach i ponad 40 °C w głębi lądu. Pora deszczowa trwa tu od listopada do kwietnia, kiedy cyklony tropikalne przynoszą ze sobą 90% całorocznych opadów, powodując liczne powodzie. Rocznie w południowej części regionu spada około 600 mm deszczu natomiast na północy, w pobliżu miejscowości Kalumburu wskaźnik ten wzrasta do 1.187,5 mm rocznie. W porze suchej, trwającej od maja do października południowe-wschodnie wiatry powodują słoneczne dni i chłodne noce.
Ponad ⅔ stanu zajmują tereny, gdzie dominuje klimat suchy, typowy dla pustyń i półpustyń. Na większej części tego obszaru nie spada więcej niż 300 mm opadów w ciągu roku, w części północnej wskaźnik ten wzrasta do 400 mm, natomiast na nizinie Nullarbor wynosi niecałe 200 mm. Region charakteryzuje się wysokimi temperaturami – od 24 °C na południu do ponad 30 °C w północnej części w styczniu oraz odpowiednio od 9 °C do ponad 18 °C w lipcu. Marble Bar, miejscowość położona w Pilbarze, znana jest jako najgorętsze miejsce w stanie – zdobyła rekord świata, gdyż pomiędzy 31 października 1923 roku a 7 kwietnia 1924 (czyli przez 160 dni) temperatura w tym miejscu nie spadła poniżej 37,8 °C. W Mardie natomiast odnotowano rekordowo wysoką temperaturę 50,5 °C 19 lutego 1998 roku – jest to stanowy rekord. W rezerwacie Nuytsland, położonym na nizinie Nullarbor 17 sierpnia 2008 roku zanotowano –7,2 °C, co stanowi najniższy wskaźnik temperatury w Australii Zachodniej.
Południowo-zachodnia część Australii Zachodniej znajduje się strefie klimatu śródziemnomorskiego. W Perth średnia temperatura w styczniu wynosi 24,7 °C, natomiast w lipcu 13 °C. Średnia suma opadów rocznych to 727,5 mm. Miejscowość Pemberton znana jest z najwyższej sumy opadów w stanie – 1.188,7 mm deszczu spada tu w ciągu roku. Wpływ na pogodę na tym obszarze mają również bryzy morskie, znane w Perth jako Fremantle Doctor. Wieje ona w miesiącach letnich, w godzinach popołudniowych i przynosi obniżenie temperatury powietrza. Kolejnym czynnikiem wpływającym na pogodę w regionie południowo-zachodnim jest ciepły prąd morski Leeuwin. Jego obecność pozwala na istnienie wzdłuż zachodnich wybrzeży stanu rafy Ningaloo, będącej jedną z najbardziej na południe wysuniętych raf koralowych na świecie.
Cyklony tropikalne powstają w porze deszczowej (grudzień-marzec) na północy stanu. Większość z nich uderza w głąb lądu pomiędzy miejscowościami Broome i Onslow, lecz niektóre z nich docierają nawet na południe od Perth zanim skręcą w stronę lądu. W rejonie Kimberley i Pilbary stanowią podstawowe źródło opadów. Od 1910 roku stan nawiedziło piętnaście cyklonów, których stała prędkość wiatru wynosiła ponad 198 km/h, w porywach natomiast ponad 280 km/h (najwyższa, piąta kategoria w australijskiej kategoryzacji cyklonów tropikalnych). Uznawany za najbardziej niszczycielski był cyklon Alby z 1978 roku, powodujący straty w wysokości 50 milionów AUD (wg inflacji w tym roku), głównie w rejonie Perth, Fremantle i Busselton. Podczas cyklonu Vance w 1999 roku większa część miasteczka Exmouth została zniszczona, natomiast szkody wyceniono na 100 milionów ówczesnych dolarów australijskich.
Śnieg jest rzadkim zjawiskiem w Australii Zachodniej, najczęściej pojawia się w paśmie Stirling, w okolicach miasta Albany. Góry te położone są dostatecznie na południu oraz posiadają odpowiednią wysokość do pojawienia się tego typu opadów. Opady śniegu pojawiają się również w pobliskim Parku Narodowym Porongurup, jednak tam są one jeszcze rzadsze. Wzgórza w południowo-zachodniej części stanu są sporadycznie narażone na śnieg, co zazwyczaj wywołuje sensacje wśród lokalnych społeczności. 26 czerwca 1956 roku zanotowano opady śniegu na największym obszarze – wystąpił on na wzgórzach sąsiadujących z Perth, na północy sięgnął miejscowości Wongan Hills, a na wschodzie aż do Salmon Gums. We wszystkich tych lokalizacjach jednak opady śniegu z reguły są niskie (średnio do 5 cm) i nie zalegają dłużej niż jeden dzień.
Flora i fauna.
Australia Zachodnia jest uważana za region o jednym z najbardziej unikatowym i zróżnicowanym środowisku roślinnym na świecie. Południowo-zachodnia część stanu znajduje się wśród najbardziej znaczących obszarów dla bioróżnorodności. Ocenia się, że na jego terenie można spotkać gatunki z ponad 210 rodzin roślin naczyniowych, takich jak np. bobowate, mirtowate, srebrnikowate, wiechlinowate czy astrowate. Wśród największych rodzin charakterystyczną cechą jest duży stopień endemizmu – zazwyczaj w granicach 50–80%.
Najdalej na północ wysunięty region stanu – Kimberley porośnięty jest przez otwartą sawannę, zdominowaną przez niskie drzewa z rodzaju "Corymbia" oraz baobaby australijskie i eukaliptusy w wilgotniejszych miejscach. Przy brzegach rzek zdarzają się również niewielkie obszary lasów kserofitycznych, a przy ich ujściach – zarośla mangrowe.
Dominującymi gatunkami w regionie Pilbara są akacje, występujące tu zarówno w formie drzew i krzewów, jak i trawiaste zbiorowiska Spinifex. Pustynne i półpustynne obszary wschodniej i środkowej części Australii Zachodniej zajmuje scrub, głównie typu malee oraz mulga.
Południowo-zachodnia część stanu ma całkowicie odmienny charakter – znajdują się tutaj jedyne zbiorowiska roślinne w Australii Zachodniej, które można uznać za las. Składają się one głównie z różnych odmian eukaliptusów a ich cechą charakterystyczną jest bogate podszycie. Najpospolitszymi gatunkami są tu: jarrah ("Eucalyptus marginata"), marri ("Corymbia calophylla") i osiągający wysokość ponad 80 m eukaliptus różnobarwny (w Australii znany jako karri; "Eucalyptus diversicolor"). Oprócz leśnych regionów występuje tu również formacja roślinna kwongan, na którą składają się głównie niewysokie krzewy. Często można spotkać także banksje.
Ponad 150 gatunków ssaków zamieszkuje obszar Australii Zachodniej. Najpospolitsze z nich to kangury, walabie, wombaty, pałankowate oraz jamrajowate. Odnotowano także po około trzydzieści gatunków nietoperzy i małych gryzoni. Bogactwo tutejszej awifauny jest reprezentowane przez ptactwo wodne (kaczki, sieweczki, rybitwy, czaple i inne) żyjące wśród mokradeł na południowym zachodzie, drapieżniki (np. orły) żyjące we wnętrzu lądu, kukułkowate, papugi i wiele gatunków małych ptaków, takich jak łuszczakowate, strzyżyki, miodojady oraz muchołówkowate. Do ponad sto żyjących tu gatunków zaliczają się również scynki i węże – stanowią najbardziej obficie występujące gady. Żyją tu również gekony i inne jaszczurki, a także płazy. Bogate jest także życie wzdłuż morskich wybrzeży. W tutejszych wodach żyją diugonie, delfiny i wieloryby, a na przybrzeżnych wyspach i skałach można zaobserwować populacje płetwonogich oraz pingwinów. W wodach morskich i śródlądowych rozpowszechnione są również gatunki żółwi.
Dużym problemem dla ochrony tutejszych zwierząt jest przekształcanie siedlisk w tereny rolnicze, hodowla zwierząt czy introdukowanie nowych gatunków (np. królików i kotów). Z tego powodu wielka liczba rodzimych gatunków roślin jest zagrożona, a wiele uznaje się za wymarłe. Drastycznie zmniejszyły się również populacje ssaków i innych zwierząt, głównie w regionie Wheatbelt, ale także na obszarach pastwisk i pustyń w centralnej i wschodniej części stanu. 
Obszary chronione.
Nadzorem nad obszarami chronionymi w Australii Zachodniej zajmuje się utworzony w 2013 roku Departament Parków i Dzikiej Przyrody ("Department of Parks and Wildlife"). W całym stanie znajduje się ponad 28 milionów hektarów obszarów chronionych (10,3% całkowitej powierzchni), w tym 100 parków narodowych i 13 parków morskich. Wśród najbardziej znanych parków narodowych Australii Zachodniej znajdują się m.in.: Kalbarri, Stirling Range, Yanchep, Walpole-Nornalup, Purnululu, D’Entrecasteaux, Karijini, Cape Le Grand, Nambung, John Forrest czy Karlamilyi.
Historia.
Aborygeni.
Aborygeni a Europejczycy.
Szacuje się, że Aborygeni zamieszkiwali obszar współczesnej Australii od około 50 do nawet 70 tysięcy lat temu. Podstawą ich kultury jest tradycja oralna, przez co brak jest jakichkolwiek tekstów o historii ludzi na kontynencie w czasach przed kontaktami z Europejczykami. Jedną z pierwszych wzmianek zanotował William Dampier podczas postoju w okolicach Przylądka Leveque w 1688 roku. Obserwował on miejscowe plemiona, opisując je jako „najnieszczęśliwszych ludzi na świecie”. Parę lat wcześniej grupa 68 holenderskich żeglarzy, po rozbiciu się ich statku o tutejsze wybrzeże, musiała szukać schronienia na lądzie. Jest prawdopodobne, że grupa „białych” Aborygenów to właśnie potomkowie Holendrów, którzy mogli zamieszkiwać wśród lokalnych społeczności. Wraz z przybyciem Pierwszej Floty do wybrzeży Nowej Południowej Walii na kontynencie zaczęły rozprzestrzeniać się ospa i odra, na które miejscowe ludy nie były uodpornione, co spowodowało zdziesiątkowanie lokalnych społeczności. W 1801 roku kolejny odkrywca, Matthew Flinders nawiązał stosunki handlowe z plemionami zamieszkującymi Zatokę Króla Jerzego. Miejscowi z tego regionu nazwali Europejczyków "djanga" oraz określali ich jako „duchy wracające z martwego kraju Kurrenup, leżącego za wielkim morzem w stronę zachodzącego słońca”. Kolejni odkrywcy również nawiązywali kontakt z tubylcami a jednym z pierwszych Aborygenów, którzy przyczynili się do rozwoju przyjaznych relacji z Europejczykami był Mokare, którego pomnik do dziś stoi w Albany.
W czasie pierwszych lat kolonizacji Australii Zachodniej, pod rządami gubernatora Jamesa Stirlinga prowadzono rabunkową eksploatację aborygeńskich ziem. W nierzadko krwawy sposób pokonywano ich opór, wywłaszczając z tradycyjnych ziem i wykorzystując jako tania siła robocza. Dopiero w 1886 roku utworzono Aboriginal Protection Board, organizację składającą się z pięciu członków i sekretarki, działającą według prawa "Aboriginal Protection Act", uchwalonego w tym samym roku. Zajmowali się oni postępowaniami sądowymi, w które zaangażowani byli Aborygeni, a niskie wynagrodzenie powodowało, że byli to zazwyczaj lokalni policjanci czy sędziowie pokoju. Kolejnym krokiem do dyskryminacji tubylczej ludności było prawo o edukacji z 1893 roku, które pozwalało na sprzeciw białych rodziców wobec jakiegokolwiek ucznia pochodzenia aborygeńskiego w szkole, do której uczęszczały ich dzieci. W praktyce spowodowało to całkowite wykluczenie Aborygenów z systemu edukacji państwowej. Aboriginal Protection Board zostało rozwiązane w 1897 roku, a w jego miejsce powstał Aborigines Department. W wyniku ciągłych cięć budżetowych, w 1909 roku zlikwidowano i to ministerstwo, tworząc Departament of Aborigines and Fisheries (Departament ds. Aborygenów i Rybołówstwa).
Praktyka zamykania Aborygenów w „obozach koncentracyjnych” i zinstytucjonalizowania rasizmu miała doprowadzić do całkowitej eksterminacji ich rasy. Największe natężenie tych praktyk przypadło na lata 30. XX wieku. Doprowadziło to do powstania tzw. skradzionych pokoleń, czyli powszechnej praktyki odbierania dzieci tubylców od ich rodziców. Uważano, że Aborygeni mogą rodzić dzieci, ale nie są zdolni do ich wychowywania. Eksterminacyjna polityka wobec Aborygenów miała swój kres dopiero w latach siedemdziesiątych XX wieku, a wiele lokalnych kultur do tego czasu zostało całkowicie lub prawie całkowicie wyniszczonych.
W 1946 roku w Pilbarze doszło do strajku aborygeńskich pracowników wielkich stacji hodowlanych, którzy protestowali przeciwko łamaniom praw człowieka i bardzo niskim wynagrodzeniom. Był to pierwszy, zorganizowany zryw tej części społeczeństwa. Dopiero w 1967 roku uznano Aborygenów za pełnoprawnych Australijczyków, a w 1975 roku zrównano ich prawa z prawami innych narodów zamieszkujących kontynent. W 2015 roku na szczeblu stanowym uznano prawo własności południowo-zachodniej części stanu (w tym Perth) dla plemion ludu Noongar.
W ostatnich latach dużym problemem stało się finansowanie odległych aborygeńskich osad. W 2014 roku plany redukcji wydatków ogłosił rząd federalny, który poprzez cięcia w wydatkach dla ponad 180 miejscowości zaoszczędziłby około 45 milionów dolarów australijskich każdego roku. Podobną politykę wykazał gabinet premiera Australii Zachodniej Colina Barnetta, który wyrejestrował ponad trzysta świętych dla aborygeńskich społeczności miejsc oraz planował zamknięcie stu pięćdziesięciu osad zamieszkanych przez tubylców. W ramach protestu Aborygeni utworzyli obóz na małej wyspie na Rzece Łabędziej, w pobliżu centrum Perth, który jednak został szybko zlikwidowany przez miejscową policję.
Obecnie Aborygeni nadal zarabiają mniej w stosunku do innych mieszkańców Australii, cierpią też z powodu wyższej śmiertelności dzieci i krótszej długości życia. Obecnie sprawami dotyczącymi Aborygenów zamieszkujących tereny Australii Zachodniej zajmuje się Department of Aboriginal Affairs (Departament ds. Aborygenów), utworzony w 2013 roku, po licznych zmianach swojej nazwy i struktury.
Antropologia aborygeńskich kultur.
Zbieranie danych odnośnie do Aborygenów nastręcza dużej liczby problemów, głównie ze względu na brak jakichkolwiek literackich dokumentów z czasów przed kolonianizmem. W XIX wieku praktycznie nie prowadzono żadnych badań nad tymi kulturami, dopiero w następnym stuleciu stały się one obiektem zainteresowania naukowców. Największą kolekcję materiałów dostarczyły badania Ronalda i Catherine Berndt z Wydziału Antropologii University of Western Australia. W ostatnich latach lokalne uczelnie pracują z Aborygenami w celu zapisu ich tradycji. Prowadzone są badania archeologiczne, jak również wzrosło znaczenie tradycyjnych opowieści. Mieszkający wzdłuż wybrzeży Australii Zachodniej tubylcy wzmiankują o australijskiej megafaunie, a także o rosnącym poziomie wód morskich od końca ostatniej epoki lodowcowej.
Grupy aborygeńskich plemion.
Najobszerniejsze informacje dotyczące pokrewieństw grup aborygeńskich plemion zebrał antropolog Norman Tindale, który w 1974 roku opublikował specjalną mapę ukazującą rozmieszczenie poszczególnych grup tubylców. Można wyróżnić następujące grupy plemion zamieszkujących Australię Zachodnią:
Eksploracja Australii Zachodniej.
Holenderska eksploracja.
Za pierwszych Europejczyków, którzy dopłynęli do wybrzeży Australii Zachodniej uważa się holenderskiego odkrywcę Dirka Hartoga oraz załogę jego statku "Eendracht". 26 października 1616 roku wylądowali oni na wyspie u wybrzeży stanu, nazwanej później na cześć odkrywcy. W miejscu znanym jako Cape Inscription zostawili płytę, na której umieścili inskrypcję z datą swojego przybycia. Dwa lata później Willem Janszoon, będący kapitanem w służbie Holenderskiej Kompanii Wschodnioindyjskiej, dopłynął do Przylądka Północno-Zachodniego. W 1619 roku kolejny holenderski żeglarz, Fryderyk de Houtman płynąc do Batawii dopłynął do płycizn, znanych dzisiaj jako archipelag Houtman Abrolhos. Pierwsza brytyjska obecność na lądzie Australii Zachodniej jest datowana na rok 1622, gdy dowodzony przez Johna Brooke’a statek "Tryall" (będący własnością Kompanii Wschodnioindyjskiej) minął Point Cloates, a następnie, 25 maja tego roku, rozbił się na rafie Tryall Rocks. Załoga przez siedem dni koczowała na wyspie Montebello, z której dostrzegli pobliską Wyspę Barrowa. Po tym czasie odpłynęli w stronę Batawii używając szalup, a wrak ich statku jest najstarszym tego typu znaleziskiem w całej Australii.
W następnych latach kolejne statki handlowe przybijały omyłkowo do wybrzeży Australii Zachodniej, zazwyczaj kierując się do Holenderskich Indii Wschodnich, próbując wykorzystać siłę silnych wiatrów w pasie ryczących czterdziestek. Widać to zwłaszcza w nazwach niektórych charakterystycznych punktów wybrzeża, jak choćby Cape Leeuwin. Przylądek ten wziął swoją nazwę od holenderskiego statku, który przybył w to miejsce w 1622 roku. Zdarzało się również, że rozbitkowie zakładali obozowiska na lądzie, czego przykładem mogą być pozostałości po takim miejscu, znalezione niedaleko wraku "Zuytdorp" w pobliżu dzisiejszego miasteczka Kalbarri. Jednym z najbardziej znanych odkrywców w tamtych czasach był William Dampier, który dwukrotnie (w 1688 i 1699 roku) na statku "Cygnet" eksplorował północno-zachodnie wybrzeża stanu, kierując się również wzdłuż lądu na południe.
Pierwsze próby kolonizacji.
W XVIII wieku padły pierwsze propozycje kolonizacji nieznanego lądu. W 1714 roku taką inicjatywę przedstawił żeglarz w służbie Holenderskiej Kompanii Wschodnioindyjskiej Jean Pierre Purry, proponując zasiedlenie "Nuyts Land", jak nazywano wtedy ten region. 30 marca 1772 roku Louis Aleno de St Aloüarn proklamował przyłączenie Wyspy Hartoga do francuskiego imperium kolonialnego. Kilkanaście lat później, w 1786 roku szwedzki król Gustaw III podpisał kontrakt z Williamem Boltsem mającym na celu założenie kolonii w pobliżu Rzeki Łabędziej. W wyniku wojny z Rosją, która wybuchła dwa lata później plany te nie zostały zrealizowane.
W 1791 roku George Vancouver ogłosił włączenie Australii Zachodniej do Imperium brytyjskiego w Zatoce Króla Jerzego w okolicach dzisiejszego Albany, co otworzyło drogę do powstania nowej kolonii. W następujących latach kolejni odkrywcy nanosili na mapy coraz większe fragmenty wybrzeża. Byli to m.in. Francuzi Antoine Bruni d’Entrecasteaux, Nicolas Baudin, Emmanuel Hamelin, Louis de Freycinet czy Jules Dumont d’Urville, a także Brytyjczycy: Matthew Flinders (w 1803 roku jako pierwszy opłynął całe wybrzeże kontynentu) i James Stirling, który został pierwszym gubernatorem nowej kolonii.
Kolonizacja.
Ogłoszenie przez George’a Vancouvera w 1791 panowania brytyjskiego na tych terenach otworzyło drogę do uformowania się nowej kolonii. Brytyjczycy obawiali się francuskiego osadnictwa na zachodzie kontynentu, dlatego w 1826 roku gubernator kolonii Nowa Południowa Walia Ralph Darling zadecydował o utworzeniu osady w Zatoce Króla Jerzego. W tym celu major Edmund Lockyer został mianowany dowódcą osiemnastu żołnierzy, do których dołączyli: kapitan, lekarz, sklepikarz oraz dwudziestu trzech skazańców. 9 listopada wyruszyli na brygu "Amity", zawierającym na swoim pokładzie również różnorodne nasiona, sadzonki i zwierzęta, które miały pomóc przetrwać w pierwszych latach tworzenia osady. Okręt dotarł do zatoki 25 grudnia, natomiast na następny dzień Lockyer zszedł na ląd i zarządził rozejrzenie się po okolicy. W ceremonii zorganizowanej nad brzegami zatoki 21 stycznia 1827 roku major formalnie potwierdził brytyjską protekcję.
25 kwietnia 1829 roku kapitan Charles Fremantle, na statku "Challenger" wpłynął do Rzeki Łabędziej i zakotwiczył u wybrzeży Garden Island po czym 2 maja tegoż roku proklamował powstanie Kolonii Rzeki Łabędziej, wchodzącej w skład Imperium brytyjskiego. W marcu 1831 osada Lockyera została przyłączona do nowej kolonii, natomiast 1 stycznia następnego roku jej pierwszy gubernator, James Stirling zarządził nadanie osadzie w Zatoce Króla Jerzego nazwę Albany.
Do roku 1859 wszystkie pozostałe kolonie na kontynencie australijskim posiadały już własne parlamenty. Również i w Kolonii Rzeki Łabędziej rosło przekonanie o potrzebie niezależności administracyjnej. Przeciwnego zdania było brytyjskie Biuro Kolonialne, wskazując na powolny rozwój i obecność więźniów. Petycje w sprawie utworzenia Rady Legislacyjnej były przedstawiane w Londynie dwukrotnie – w 1865 i 1869 roku. W 1870 pozwolono na utworzenie wybieranej w wyborach powszechnych Rady, z prawem veta uchwalanych ustaw przez gubernatora. Głównymi ośrodkami kolonii były w tym czasie: stolica Perth i położone 30 km na południowy zachód, przy ujściu Rzeki Łabędziej Fremantle.
Problemem kolonii szybko stał się brak ziem nadających się pod uprawę, dlatego od początku jej istnienia oczywistym była dalsze ekspansja, poza obręb Rzeki Łabędziej. W niedługim czasie hodowla owiec stała się głównym źródłem dochodu osadników. Kolejne osady powstawały w różnych częściach dzisiejszej Australii Zachodniej (np. Bunbury w 1829 czy Augusta rok później). W roku 1830 osadnicy przekroczyli Darling Range na wschód od Perth i wkroczyli do doliny rzeki Avon. Osada York została założona w 1831 roku i szybko stała się centrum całego regionu.
W 1832 roku odbyło się pierwsze zgromadzenie Rady Ustawodawczej Australii Zachodniej, powołanej przez Stirlinga i składającej się z czterech jego pomocników. Miejscem zgromadzenia było Perth, które w tym samym roku oficjalnie uzyskało taką nazwę. W latach 1837–1839 wyprawy George’a Greya pozwoliły na lepsze poznanie wybrzeży północno-zachodnich oraz regionu rzek Gascoyne i Murchison. Kolejne odkrycia pozwoliły na osadnictwo europejskie na coraz większym obszarze: w 1841 roku Edward John Eyre dotarł do Albany drogą lądową przez nizinę Nullarbor, w 1851 roku badania Augustusa Gregory’ego przyczyniły się do rozpoczęcia osadnictwa w okolicach dzisiejszego Geraldton, natomiast dziesięć lat później Francis Thomas Gregory zbadał znaczne obszary Pilbary. Pomimo tych odkryć kolonia rozwijała się wolno: w 1843 roku spis powszechny wykazał 2.304 osadników, a w 1850 roku populacja wzrosła do zaledwie 3576 osób. W wyniku problemów ekonomicznych w 1850 roku zezwolono na transport więźniów do Kolonii Rzeki Łabędziej. Do 1868 roku 9.720 skazańców przysłano do kolonii na 43 statkach.
Rozwój kolonii.
W drugiej połowie XIX wieku, w dużej mierze dzięki regularnym transportom więźniów do kolonii, Australia Zachodnia zaczęła się szybko rozwijać. Podstawą gospodarki stała się produkcja wełny i pszenicy, prowadzone na wielkoobszarowych farmach. Napływ osadników napędzał odkrywanie coraz to nowych obszarów, które mogłyby nadawać się pod uprawę czy hodowlę.
W latach sześćdziesiątych tego wieku nastąpił rozwój osadnictwa w regionie Pilbara. Początkowo osadnicy ograniczali się do rzek Harding i De Grey, natomiast w 1867 roku założono pierwszą stałą osadę – Roebourne. W tym regionie zaczęto również na szeroką skalę produkcję masy perłowej, którego głównym ośrodkiem stało się miasteczko Cossack (dziś opuszczone). W przeciwieństwie do południowo-zachodniej części stanu w Pilbarze główną siłę roboczą stanowili Aborygeni, którzy pracowali w bardzo ciężkich warunkach za minimalne wynagrodzenie.
Lata siedemdziesiąte charakteryzowały się kolejnymi wyprawami badawczymi i odkryciami. Przysłużył się ku temu szczególnie późniejszy pierwszy premier Australii Zachodniej, John Forrest. Wyruszył on dwukrotnie: w 1870 roku według trasy wyznaczonej przez Eyre’go (wzdłuż której poprowadzono telegraf z Perth do Adelaide) oraz w 1874 roku, badając dorzecze rzeki Murchison, a następnie kierując się na wschód, przez pustynne obszary Australii Środkowej. Jego śladem podążyli kolejni odkrywcy: w 1872 Peter Egerton wyruszył z Alice Springs i wyznaczył trasę do zachodnich wybrzeży kontynentu, natomiast Ernest Giles dwukrotnie przeszedł Pustynię Gibsona (w 1872 i 1876).
Gorączka złota.
Gospodarka kolonii, której podstawą była produkcja zbóż, mięsa i wełny, nabrała rozpędu po 1885 roku gdy poszukiwacz Charles Hall wydobył ważącą 870 gramów bryłkę złota. Miejsce to zostało nazwane na jego cześć Halls Creek, a w niedługim czasie kolejne doniesienia (z Marble Bar, Southern Cross i Yalgoo) spowodowały masowy napływ osadników. Kolejne miasteczka powstawały w szybkim tempie, kusząc przybyszów możliwością szybkiego bogactwa. W tym czasie założono m.in.: Norseman, Cue, Coolgardie, Kalgoorlie, Gwalia czy Wiluna.
Wzrastająca liczba mieszkańców kolonii oraz jej coraz większe znaczenie ekonomiczne, zdobyte dzięki bogatym złożom złota zostały wskazane przez ówczesnego gubernatora Fredericka Broome’a jako główne powody do ustanowienia Australii Zachodniej jako kolonii z własnym rządem, niezależnym od decyzji z Sydney. List z 1887 roku, wysłany do rozpatrzenia przez londyńskich polityków zawierał nową konstytucję, ustanawiającą odpowiedzialność parlamentarną. Trzy lata później Parlament Zjednoczonego Królestwa zezwolił na samostanowienie kolonii we wszystkich kwestiach oprócz obrony, polityki zagranicznej i spraw Aborygenów. Pierwszym premierem Australii Zachodniej został John Forrest.
Napływ osadników z pozostałych australijskich kolonii, a także spoza kontynentu doprowadził do powstania związków zawodowych. The Trades and Labor Council został założony w Perth w 1891 roku, natomiast w 1912 roku otwarto Perth Trades Hall, w którym do dziś związki zrzeszające pracowników mają swoje biura. W 1896 roku David Carnegie wyruszył z Coolgardie w kierunku północnym do Halls Creek, wyznaczając trasę przez pustynie: Gibsona oraz Wielką Piaszczystą. Pod koniec XIX wieku, gdy jedna trzecia ludności kolonii mieszkała w regionie Goldfields pojawiły się głosy by utworzyć nową kolonię, Auralię. Propozycja nie została jednak zaakceptowana przez rząd w Perth.
W 1889 roku otwarto linię kolejową Great Southern, łączącą Perth z Albany przez miasteczko Beverley. W 1896 roku stolicę połączono również z Coolgardie. Rozbudowa transportu szynowego przyczyniła się do dalszego rozwoju kolonii, a przede wszystkim do zwiększenia produkcji zbóż. W 1895 roku otwarto Kings Park w Perth a dwa lata później port we Fremantle, pozostający po dziś dzień głównym portem morskim Australii Zachodniej.
Federacja.
Pierwsza połowa XX wieku.
Australia Zachodnia dołączyła wraz z pozostałymi pięcioma brytyjskimi koloniami na kontynencie do Związku Australijskiego poprzez proklamację królowej Wiktorii, ogłoszoną 1 stycznia 1901 roku. Początkowo rząd kolonii był sceptyczny połączeniu w państwo federacyjne, jednak po obietnicy wybudowania Transaustralijskiej Linii Kolejowej, łączącej wschodnie i zachodnie wybrzeża kontynentu, przystąpiła do Związku. Transkontynentalna linia kolejowa została oficjalnie otwarta w 1917 roku.
Nowy stan Australia Zachodnia ponownie stał się ekonomicznie zależny od cen wełny i zbóż już na początku nowego stulecia, po wyczerpaniu się większości złóż złota. W 1911 roku powstała pierwsza uczelnia wyższa – University of Western Australia (pierwsze wykłady odbyły się tu jednak dopiero w 1913 roku). W 1920 roku parlament stanowy zezwolił na kandydowanie kobiet do Zgromadzenia Ustawodawczego Australii Zachodniej. Edith Cowan była pierwszą kobietą, która została wybrana na członka parlamentu, nie tylko w samej Australii Zachodniej, ale również w całej Australii. Dziesięć lat później, w 1930 roku połączono linią telefoniczną Perth z Adelajdą, umożliwiając również komunikację z innymi miastami na wschodnim wybrzeżu.
Secesjonizm Australii Zachodniej objawił się już pod koniec XIX wieku, gdy politycy w Perth byli sceptycznie nastawieni do wejścia w skład Związku Australijskiego. Od 1907 w lokalnym tygodniku "The Sunday Times" zaczęły się regularnie ukazywać artykuły secesjonistyczne. Jej właściciel, James MacCallum Smith założył w 1926 roku Ligę Secesyjną, która lobbowała za uniezależnieniem od rządu w Canberze. Liga Federalna Australii Zachodniej została powołana aby propagować zalety federacji, a wśród jej członków znaleźli się między innymi: Joseph Lyons (premier Australii w latach 1932–1939), George Pearce (wpływowy polityk, członek Australijskiej Partii Pracy) czy Billy Hughes (premier Australii w latach 1915–1923). Liga Federalna odwiedzała lokalne ośrodki miejskie, gdzie zachęcała do federacji, jednak często spotykała się z chłodnym przyjęciem ze strony miejscowych. Rosnące niezadowolenie społeczne, potęgowane przez kryzys gospodarczy, doprowadziło do rozpisania referendum przez stanowy rząd Jamesa Mitchella, które zbiegło się z wyborami do stanowego parlamentu. Nacjonalistyczna Partia Australii, której członkiem był Mitchell nawoływała do wystąpienia ze Związku, podczas gdy Partia Pracy była temu przeciwna. Referendum zostało przeprowadzone 8 kwietnia 1933 roku – 68% głosów popierało secesję, jednocześnie jednak nacjonaliści przegrali wybory do stanowego parlamentu. Nowy premier Australii Zachodniej, Philip Collier wysłał do Londynu delegację, która miała przedstawić wyniki referendum i nakłonić rząd brytyjski do rozpatrzenia członkostwa Australii Zachodniej w ramach Związku Australijskiego. Specjalna komisja, powołana przez Izbę Gmin, po trwających 18 miesięcy dyskusjach zdecydowała, że nie może uznać secesji stanu za legalną. W następnych latach, w wyniku niepowodzenia w negocjacjach i poprawiającej się sytuacji gospodarczej, Liga Secesyjna traciła stopniowo poparcie, a w 1938 roku została ostatecznie zlikwidowana.
W czasie II wojny światowej trzy wydarzenia bezpośrednio dotknęły Australię Zachodnią. 19 listopada 1941 roku u wybrzeży stanu, niedaleko miejscowości Carnarvon, rozegrała się bitwa morska pomiędzy HMAS Sydney a niemieckim okrętem HSK Kormoran. W wyniku potyczki obydwa statki zatonęły, a załoga z HMAS Sydney nie została nigdy odnaleziona. Niemieccy marynarze dotarli do wybrzeża, skąd w większości trafili do jednego z australijskich obozów jenieckich. 3 marca 1942 roku japońskie lotnictwo zbombardowało Broome, w wyniku czego zginęło osiemdziesiąt osiem osób. W okolicznych miejscowościach (Wyndham, Derby, Port Hedland i Kalumburu) również odnotowano ofiary japońskiego ataku. Pomiędzy 1942 a 1945 rokiem Japończycy okupowali również Wyspę Bożego Narodzenia, która od 1958 roku stanowi australijskie terytorium zależne.
Australia Zachodnia po drugiej wojnie światowej.
3 października 1952 roku, pierwszy raz na australijskiej ziemi przeprowadzono testowy wybuch bomby atomowej. Próbę przeprowadzono na Wyspach Montebello, w ramach Operacji Huragan. Była to pierwsza brytyjska próba jądrowa, która odbyła się na fregacie "HMS" "Plym". W 1961 roku pożar buszu dotknął miasteczka Dwellingup i Pemberton, nie powodując ofiar śmiertelnych, lecz pozostawiając około osiemset osób bez dachu nad głową. Wydarzenie to jest uznawane za najgorszy pożar buszu w historii Australii Zachodniej. W tym samym roku zniesiono zakaz wywożenia żelaza, co spowodowało boom w wydobyciu rud niklu w okolicach Kalgoorlie i rud żelaza w Pilbarze.
Dopiero w 1970 roku pierwszy pociąg Indian Pacific, który wyruszył z Sydney, dotarł do Perth. Pomimo otwarcia linii w 1917 roku we wcześniejszych latach pasażerowie byli zmuszeni do przesiadek w trakcie podróży, co było wynikiem różnego rozstawu torów kolejowych. W 1979 oczy całego świata były zwrócone na Australię Zachodnią gdy szczątki stacji kosmicznej Skylab spadły na tereny wokół miasteczek Esperance i Rawlinna. Z powodu słabego zaludnienia tego terenu nie było ofiar. W tym samym roku obchodzono również 150 lat istnienia Australii Zachodniej.
W 1983 roku doszło do afery finansowej w który zamieszany był ówczesny premier stanu Brian Burke. Rząd Australii Zachodniej zaangażował się w liczne projekty gospodarcze ze znanymi przedsiębiorcami, co doprowadziło do utraty minimum 600 milionów dolarów australijskich z funduszy publicznych. Wiele przedsiębiorstw biorących udział w tym procederze zbankrutowało, przeprowadzono również specjalne śledztwo mające wyjaśnić tę sprawę (utworzono tzw. Royal Commission). B.Burke zrezygnował w 1988 roku, a w 1991 roku został skazany na dwa lata więzienia (wyszedł po siedmiu miesiącach w wyniku zwolnienia warunkowego).
W 1993 roku ukończono budowę linii kolejowej z Perth do Joondalup, a w 2007 z Perth do Mandurah. Dzięki tym rozszerzeniom istniejącej sieci kolejowej poprawia się jakość transportu publicznego w ramach Regionu Metropolitarnego Perth.
Ludność.
Pierwszymi mieszkańcami terenów, które później zostały nazwane Australią Zachodnią były plemiona Aborygenów. Pierwsi biali ludzie osiedlili się w Australii Zachodniej w 1826 w Albany. Przed II wojną światową większość osadników stanowiły osoby, które przyjechały z Wielkiej Brytanii, po zakończeniu wojny do Australii Zachodniej wyemigrowało dużo osób z Jugosławii i Grecji. W latach siedemdziesiątych, po zniesieniu polityki „białej Australii” do Perth przybyła nowa fala uchodźców, tym razem z Azji, głównie z Wietnamu. Obecnie ludność Perth to typowa dla Australii wielokulturowa mieszanka, około 12% mieszkańców urodziło się w Wielkiej Brytanii, a ponad 5% to osoby urodzone w Azji. W ostatnich latach Australia Zachodnia cieszy się największym przypływem nowych emigrantów ze wszystkich stanów Australii.
Ekonomia.
Ekonomia Australii Zachodniej opiera się głównie na eksporcie surowców naturalnych takich jak ruda żelaza, niklu, złoto i gaz. Australia Zachodnia jest jednym z największych na świecie producentów aluminium (około 20% produkcji światowej).
Ważną częścią ekonomii jest także eksport produktów rolnych oraz owiec. W ostatnich latach zaczął się coraz bardziej rozwijać przemysł turystyczny, większość turystów pochodzi z Wielkiej Brytanii, Irlandii, Singapuru, Japonii i Malezji.
Ustrój polityczny.
Australia Zachodnia przyłączyła się do Federacji Australijskiej w 1901. W referendum w 1933 68% ludności głosowało za odłączeniem się od Australii i za powrotem do imperium brytyjskiego. Rząd stanowy wysłał nawet delegację w tej sprawie do parlamentu Wielkiej Brytanii, jednak rząd angielski odmówił jakiejkolwiek interwencji w wewnętrzne sprawy Australii i status quo nie zmieniło się.
Król Australii reprezentowany jest w Australii Zachodniej w osobie gubernatora stanowego, którego pozycja jest głównie ceremonialna. Rezydencja gubernatora znajduje się w samym centrum Perth i otoczona jest pięknymi ogrodami.
Media.
W Australii Zachodniej ukazuje się tylko jedna, niezależna miejscowa gazeta – dziennik „The West Australian” i jeden tygodnik, wychodząca w niedzielę „The Sunday Times”. Na terenie Perth dostępne jest sześć kanałów telewizyjnych, a bardziej oddalone, „wiejskie” regiony obsługiwane są przez cztery sieci telewizyjne.

</doc>
<doc id="129700" url="https://pl.wikipedia.org/wiki?curid=129700" title="Terytorium Jervis Bay">
Terytorium Jervis Bay

Terytorium Jervis Bay – część Australii. Obszar ten został odkupiony od rządu Nowej Południowej Walii przez rząd federalny w 1915, aby zapewnić Australijskiemu Terytorium Stołecznemu (ACT) dostęp do morza. Prawnie jest to osobne terytorium, ale praktycznie traktuje się je jako część ACT. Zatoka Jervis została nazwana na cześć brytyjskiego admirała Johna Jervisa.
Administracja.
Na terenie terytorium mieszka i pracuje około 760 osób, większość z nich pracuje w bazie marynarki wojennej HMAS Creswell. Ponad 90% obszaru Jervis Bay należy do plemion aborygeńskich, które zamieszkują Wreck Bay przy Parku Narodowym Booderee.
Na terenie Jervis Bay obowiązują prawa i przepisy ACT, jej mieszkańcy podlegają wymiarowi prawa ACT, ale nie są bezpośrednio reprezentowani w parlamencie australijskim. Jervis Bay ma własny samorząd. Najbliższym miastem jest Huskisson w Nowej Południowej Walii.
Geografia.
Zatoka Jervis jest naturalną zatoką Oceanu Spokojnego, rozciągającą się na szerokość 16 km i długość 10 km na południowym wybrzeżu Nowej Południowej Walii.
HMAS "Creswell".
W granicach Parku Narodowego Booderee znajduje się HMAS Creswell, szkoła wyższa Królewskiej Marynarki Australijskiej, nazwana imieniem admirała Williama Creswella. Jest tam także lotnisko wojskowe Jervis Bay Airfield, również obsługiwane przez marynarkę wojenną. Używane jest głównie do operacji z bezpilotowym samolotem "Kalkara", używanym do ćwiczeń jako samolot ciągnący cel dla okrętów.

</doc>
<doc id="129701" url="https://pl.wikipedia.org/wiki?curid=129701" title="Przemysław oświęcimski">
Przemysław oświęcimski

Przemysław (Przemysł) Oświęcimski (Młodszy) (ur. ok. 1365, zm. 1 stycznia 1406) – książę cieszyński, od 1404 udzielny książę na połowie Ścinawy i Głogowa, od 1405 dodatkowo w Toszku i Oświęcimiu.
Przemysław był starszym synem księcia cieszyńskiego Przemysława I Noszaka i księżniczki bytomskiej Elżbiety. Jan Długosz w swojej kronice błędnie nazwał Przemysława młodszym potomkiem książęcej pary. O tym, że był najstarszym dzieckiem, świadczą przekonująco pozostałe źródła, w których osoba Przemysława występuje zawsze na pierwszym miejscu.
Przemysław początkowo występował tylko w dokumentach wydawanych przez ojca. Samodzielnym władcą został 23 czerwca 1404, kiedy to na mocy postanowienia króla czeskiego Wacława IV, młody książę otrzymał w lenno połowę księstwa głogowskiego, ze Ścinawą i Górą (część historyków dyplom ten odnosi do ojca księcia - Przemysława Noszaka).
W 1405 po bezpotomnej śmierci księcia oświęcimskiego Jana III, jego władztwo na mocy przywileju z 1372 roku, przejął Przemysław Noszak. Nowy nabytek jeszcze w tym samym roku otrzymał od ojca jego syn - imiennik, który odtąd przyjął tytuł księcia oświęcimskiego.
Dobrze zapowiadające się rządy Przemysława Oświęcimskiego zostały przerwane w dniu 1 stycznia 1406. Okoliczności zgonu młodego władcy znamy dokładnie z przekazu Jana Długosza, który jednak wydarzenia te opisuje pod błędną datą 1 stycznia 1400. O tym że, po tej dacie Przemysław jeszcze żył świadczą m.in. dokument z 1402 i fakt przejęcia Oświęcimia, który mógł mieć miejsce najwcześniej w 1405. Śmierć najstarszego syna Przemysława Noszaka dosięgła podczas podróży księcia z Gliwic do Cieszyna w okolicach Rybnika z rąk nieznanego bliżej Marcina Chrzana. Morderstwo to zostało dokonane najprawdopodobniej na zlecenie księcia raciborskiego Jana II Żelaznego, który nie chciał dopuścić do utwierdzenia się władzy książąt cieszyńskich nad Oświęcimiem. Wydawało się, że wybuchnie wojna między książętami cieszyńskimi a Janem II Żelaznym; ostatecznie spór zażegnano w 1407 roku, podpisując traktat pokojowy w Żorach.
Przemysław został pochowany w kościele farnym w Cieszynie. Z małżeństwa z nieznaną osobą pozostał po nim jedyny syn Kazimierz.
Zachował się barwny opis kary, jaka spotkała schwytanego mordercę Przemysława - Marcina Chrzana pióra naszego dziejopisa Jana Długosza, którą warto tutaj przytoczyć: "„(morderca został) na spiżowym koniu (posadzony), który miał w środku rozżarzone węgle, wożono go po wszystkim ulicach i zaułkach i naokoło miasta Cieszyna, a trzech oprawców rozżarzonymi kleszczami szarpało jego ciało na kawałki, a w końcu wyrwało jego wnętrzości”".

</doc>
<doc id="129703" url="https://pl.wikipedia.org/wiki?curid=129703" title="Traktat Gandawski">
Traktat Gandawski



</doc>
<doc id="129714" url="https://pl.wikipedia.org/wiki?curid=129714" title="Arkadiusz Godel">
Arkadiusz Godel

Arkadiusz Godel (ur. 4 lutego 1952 w Lublinie) – polski szermierz, złoty medalista olimpijski, specjalizujący się we florecie.
Życiorys.
Absolwent Wydziału Prawa Uniwersytetu Warszawskiego. Mistrz świata juniorów w 1972. Na igrzyskach olimpijskich w Monachium członek drużyny, która zdobyła złoty medal (skład: Marek Dąbrowski, Jerzy Kaczmarek, Lech Koziejowski, Witold Woyda i Godel). Uczestnik igrzysk w 1976 w Montrealu, gdzie w konkursie drużynowym zajął 5-6. miejsce.
Mistrz świata seniorów z 1978 (partnerami w drużynie byli: Marian Sypniewski, Adam Robak, Leszek Martewicz, Bogusław Zych)
Dwukrotny indywidualny (lata 1973, 1978) oraz 6-krotny drużynowy (lata 1974–1976, 1982, 1984–1985) mistrz Polski.
Jako zawodnik reprezentował AZS Lublin, Marymontu Warszawa, Legii Warszawa i AZS-AWF Warszawa.
W 1972 został odznaczony Srebrnym Krzyżem Zasługi.

</doc>
<doc id="129716" url="https://pl.wikipedia.org/wiki?curid=129716" title="Jacques Cousteau">
Jacques Cousteau



</doc>
<doc id="129718" url="https://pl.wikipedia.org/wiki?curid=129718" title="Francois Viete">
Francois Viete



</doc>
<doc id="129719" url="https://pl.wikipedia.org/wiki?curid=129719" title="Jan Popowski">
Jan Popowski

Jan Popowski (ur. 22 sierpnia 1880 w Goniądzu, zm. 20 grudnia 1934 w Guayaquil) – salezjanin polski, misjonarz w Ekwadorze.
Życiorys.
Ok. 1895 rozpoczął naukę w zakładzie salezjańskim w Valsalice k. Turynu. 16 sierpnia 1898 wstąpił do nowicjatu w Foglizzo, 30 sierpnia 1900 złożył pierwsze śluby zakonne. 6 maja 1901 został skierowany do pracy w Ekwadorze.
Pierwsze trzy lata pracował jako wychowawca w kolegium salezjańskim w Quito. Od 1904 był wychowawcą w kolegium salezjańskim im. Kolumba w Guayaquil, jednocześnie kontynuował studia filozoficzne i teologiczne. 26 czerwca 1910 przyjął święcenia kapłańskie.
Jako ksiądz pozostał w Guayaquil, gdzie był spowiednikiem, kapelanem miejscowego klasztoru żeńskiego oraz profesorem języków w kolegium im. Kolumba. W miesiącach wakacyjnych pomagał w pracach misyjnych wśród Hiwarosów w okolicach Riobamba. Po I wojnie światowej i odzyskaniu przez Polskę niepodległości prowadził w Ekwadorze akcję propagandową na rzecz rodzinnego kraju. Opublikował w prasie szereg artykułów, poświęconych historii, gospodarce i kulturze Polski, prowadził zbiórki pieniędzy na inwalidów, sieroty wojenne i powodzian. Wobec braku polskiego przedstawicielstwa dyplomatycznego w Ekwadorze współpracował w rządowym departamentem emigracyjnym, pomagał polskim emigrantom w zdobyciu pracy i mieszkania. Był także duszpasterzem polskiej kolonii w Ankonie koło Guayaquil. 
Zmarł i został pochowany w Guayaquil.

</doc>
<doc id="129721" url="https://pl.wikipedia.org/wiki?curid=129721" title="Roque Maspoli">
Roque Maspoli



</doc>
<doc id="129725" url="https://pl.wikipedia.org/wiki?curid=129725" title="Pistolet maszynowy Uzi">
Pistolet maszynowy Uzi

Uzi – izraelski pistolet maszynowy produkowany przez Israel Military Industries (IMI), Israel Weapon Industries (IWI).
Historia konstrukcji.
Pistolet maszynowy Uzi.
W 1951 roku izraelski konstruktor Uziel Gal zaprojektował pistolet maszynowy, który nazwano "Uzi" (od jego imienia), a prace nad jego ostatecznym opracowaniem trwały do 1956 roku. Od 1956 roku pistolet ten był produkowany w zakładach "Israel Military Industries" ("IMI"), a później także na licencji w belgijskiej wytwórni "Farbrique Nationale d'Armes de Guerre" ("FN"). Jest przystosowany do strzelania nabojem pistoletowym 9 × 19 mm Parabellum.
"Uzi" jest bronią samoczynno-samopowtarzalną (na ogień pojedynczy i ciągły) strzelającą z zamka otwartego. Działa na zasadzie wykorzystania energii zamka swobodnego a nakłucie spłonki następuje, gdy zamek znajduje się w końcowej fazie ruchu do przodu. To rozwiązanie pozwala na wykorzystanie efektu tzw. wyrzutu zamka, polegającego na tym, że w końcowej fazie powrotu zamek nie uderza w tylne ścięcie lufy, lecz wyhamowywany jest przez wysuwającą się z komory nabojowej łuskę, a następnie pod wpływem dalszego wzrostu ciśnienia – odrzucony w tylne położenie. Zastosowanie takiego rozwiązania pozwoliło na wydłużenie lufy do 260 mm, przy zachowaniu warunków niezawodnego działania i bezpieczeństwa jej użytkowania. Natomiast wydłużenie lufy zwiększyło prędkość początkową pocisku do 400 m/s i jego energii do 640 J. Przez zastosowanie zamka nasuwającego się i obejmującego lufę, skrócono długość broni i zabezpieczono użytkownika przed skutkami rozerwania się łuski przy przedwczesnym lub opóźnionym zapłonie. Dźwignia do napinania zamka która nie porusza się podczas strzelania umieszczona jest w wycięciu pokrywy komory zamkowej w jej górnej części, posiada także własną sprężynę powrotną . Zamek wyposażono w iglicę stałą, wystającą, podparty jest sprężyną powrotną, spełniającą rolę funkcji sprężyny uderzeniowej. Przełącznik rodzaju ognia jest równocześnie bezpiecznikiem przed przypadkowym wystrzałem, dodatkowo posiada on bezpiecznik samoczynny umieszczony w chwycie, który wyłącza się przy ujęciu chwytu ręką. Broń zasilana jest z magazynków pudełkowych o pojemności 25 i 32 nabojów umieszczonych w chwycie. Naboje w magazynku umieszczone są pod kątem w stosunku do osi lufy, dzięki czemu iglica może uderzyć w spłonkę dopiero po wprowadzeniu naboju do komory nabojowej. Uzi wyposażony jest w przeziernikowy celownik przerzutowy z nastawami na 100 i 200 m. Broń produkowana jest ze składaną kolbą metalową lub stałą kolbą drewnianą. Większość elementów wykonywanych jest metodą tłoczenia.
Pistolet maszynowy Mini Uzi.
Produkcję nowego modelu pistoletu maszynowego Uzi oznaczonego jako "Mini Uzi" rozpoczęto w październiku 1982 roku w firmie Israel Military Industries (IMI). Jest skróconą i lżejszą wersją pistoletu maszynowego Uzi.
Zasada działania i główne mechanizmy pozostały takie same, zmieniono natomiast kolbę, wprowadzono także trzeci rodzaj magazynka o pojemności 20 nabojów. Wprowadzono również do wyposażenia broni tłumik ognia, nasadkę do miotania granatów oraz lunetę ze wzmacniaczem obrazu. Nowa kolba składa się na prawą stronę. Nastawy celownika 50 i 100 m.
Pistolet maszynowy Micro Uzi.
W połowie lat osiemdziesiątych opracowano jeszcze mniejszą wersję pistoletu maszynowego i oznaczono ją jako Micro Uzi. Jest to skrócona i lżejsza wersja Mini Uzi. Działanie i główne mechanizmy pozostały takie same, zasilanie odbywa się tylko z magazynka pudełkowego 20-nabojowego. Micro Uzi produkowany jest również w wersji przystosowanej do strzelania 11,43 × 23 mm nabojem pistoletowym Colt (0,45 cala ACP)
Zastosowanie.
Pistolet maszynowy "Uzi" znajdował się na wyposażeniu wojsk lądowych Izraela (wycofany z uzbrojenia w 2004 roku, zastąpiony przez karabiny MTAR-21) oraz wciąż jest używany przez armie Belgii, Niemiec, Holandii, Iranu, Tajlandii i Wenezueli. Zostały też w niewielkiej ilości zakupione przez polską policję. Można je oglądać m.in. w rękach policjantów strzegących ambasady USA w Warszawie.
Wersje pistoletu oznaczone jako "Mini Uzi" i "Micro Uzi" są stosowane przez siły policyjne, służby bezpieczeństwa i oddziały specjalne.
Wpływy kulturowe.
Pistolet maszynowy "Uzi" można zobaczyć w wielu znanych filmach, zwłaszcza tych z gatunku kina akcji jako broń głównych bohaterów (i nie tylko). Posługiwał się nim min. Arnold Schwarzenegger w filmie "Terminator" (w scenie masakry w barze "Tech-Noir") i Komando (w scenie ataku na rezydencję Ariusa) oraz Bryan Brown i Jerry Orbach w F/X. Chuck Norris w filmach ze swoim udziałem często używał różnych odmian tej broni. "Uzi" był podstawową bronią najemników w filmie "Psy wojny" (chociaż w literackim pierwowzorze był to niemiecki MP-40). Pojawia się w ostatnich scenach filmu przygód o Jamesie Bondzie pt. "Tylko dla twoich oczu".

</doc>
<doc id="129726" url="https://pl.wikipedia.org/wiki?curid=129726" title="Buntownik bez powodu">
Buntownik bez powodu

Buntownik bez powodu (oryg. "Rebel Without a Cause") – amerykański dramat filmowy z 1955 w reżyserii Nicholasa Raya, opowiadający o dojrzewaniu, przyjaźni, rodzinie oraz ponadczasowym buncie.
W głównej roli wystąpił James Dean, który za swoją rolę został uhonorowany nominacją do nagrody BAFTA.
W 1990 film uwzględniono w National Film Registry.
Fabuła.
Bohaterem jest 17-letni James „Jim” Stark, który wkrótce po przeprowadzce z rodzicami do Los Angeles trafia do liceum w Dawson. Na początku filmu Jim zostaje doprowadzony na posterunek policji z powodu nietrzeźwości w miejscu publicznym. Przychodzą po niego matka, ojciec i babka, i poznajemy sytuację rodzinną Jima. Jego rodzice często się kłócą. Często to ojciec staje po stronie Jima; jednak matka zawsze zwycięża podczas sporów. To zamieszanie powoduje u Jima poczucie niepokoju, zdrady, wyobcowania. Widać to później w filmie, kiedy kilkakrotnie pyta ojca: „Co robisz, kiedy musisz zachować się jak mężczyzna?”. Raz kłóci się ostro z ojcem na oczach matki.
W szkole stara się wejść w nowe środowisko, ale popada w konflikt z tamtejszym „silnym człowiekiem”, Buzzem Gundersonem (Corey Allen). Zaprzyjaźnia się natomiast z 15-letnim Johnem o przezwisku Platon (Sal Mineo), który był na policji razem z nim tamtego wieczoru za strzelanie do psów. Jim staje się idolem Platona, którego prawdziwy ojciec porzucił rodzinę. Obaj mają podobne problemy, na przykład poszukiwanie sensu życia, radzenie sobie z rodzicami, którzy "nie rozumieją".
Jim poznaje też Judy (Natalie Wood), kolejną osobę z posterunku policji; jej przewinienie polegało na przebywaniu na dworze po zapadnięciu zmroku. Początkowo nie robi wielkiego wrażenia na Judy, która mówi ironicznie: „Na pewno prawdziwy z ciebie Romeo”. Należy ona do licealnego gangu Buzza. Twardziele wyzywają Jima na „Wyścig Cykorów” z Buzzem, polegający na pędzeniu ukradzionymi samochodami w kierunku przepaści. Ten, kto pierwszy wyskoczy z samochodu przegrywa i jest uważany za tchórza. „Gra” kończy się tragicznie dla Buzza, kiedy pasek na rękawie jego skórzanej kurtki zaczepia się o drzwiczki samochodu i nie może on wyskoczyć przed upadkiem z klifu.
Jim próbuje powiedzieć rodzicom, co się wydarzyło, ale w końcu zirytowany tym, że nie rozumieją jego słów wybiega z domu. Kiedy kumple Buzza widzą, że Jim zamierza iść na policję, postanawiają go odszukać i w tym celu nękają rodziny Platona i Jima. Judy i Platon dołączają do niego w ogrodzie opuszczonej willi, gdzie udają rodzinę, z Jimem jako ojcem, Judy jako matką i Platonem jako dzieckiem. Prześladowcy wkrótce ich odnajdują, i Platon wymachuje pistoletem, potem strzela do jednego z chłopaków, Jima, i do policjanta, w wyraźnie niezrównoważonym stanie psychicznym.
Platon ukrywa się w Obserwatorium Griffitha, które wkrótce zostaje oblężone przez policję. Jim i Judy wchodzą za nim do środka i Jim przekonuje Platona, żeby pożyczył mu pistolet, potem po cichu wyjmuje magazynek (chociaż nie nabój, który jest już wprowadzony do komory). Kiedy Platon wychodzi z obserwatorium, znów zaczyna nerwowo się zachowywać widząc policję i biegnie przed siebie, wymachując bronią. Zostaje zastrzelony przez policjanta działającego w samoobronie i chroniącego gapiów, mimo krzyków Jima, że wyjął naboje. Platon miał akurat na sobie kurtkę Jima i z tego powodu rodzice Jima (sprowadzeni na miejsce przez policję) myślą na początku, że to ich syn został trafiony. Matka podbiega do Jima i pociesza go po śmierci przyjaciela. Pan Stark obiecuje, że będzie solidniejszym ojcem, na którym syn będzie mógł polegać. Pogodzony z rodzicami Jim przedstawia im Judy.

</doc>
<doc id="129727" url="https://pl.wikipedia.org/wiki?curid=129727" title="Grupa Poincarégo">
Grupa Poincarégo

Grupa Poincarégo – grupa izometrii zdefiniowanych w czasoprzestrzeni Minkowskiego. Grupa ta jest 10-wymiarową grupą Liego.
Generatorami grupy Poincarégo są elementy algebry Liego o następujących komutatorach:
gdzie:
Pełna grupa Poincaré jest iloczynem półprostym dwóch podgrup:
Translacje tworzą grupę abelową, która jest podgrupą normalną grupy Poincaré.
Grupę Poincaré można wprowadzić poprzez rozszerzenie grupy Lorentza.
Zgodnie z programem z Erlangen geometrię czasoprzestrzeni Minkowskiego można zdefiniować jako geometrię, w której interwał czasoprzestrzenny jest niezmiennikiem transformacji grupy Poincarégo. Konsekwencją symetrii Poincarégo jest istnienie dodatkowych niezmienników: masy i całkowitego momentu pędu – stąd wynika m.in. istnienie spinu.
Grupa Poincarégo jest grupą symetrii każdej relatywistycznej teorii pola. Z tego powodu wszystkie cząstki elementarne są opisane za pomocą reprezentacji tej grupy.
Grupa została nazwana na cześć Henri Poincaré, jednego z twórców matematycznych podstaw teorii względności.
Symetrie Poincaré.
Do symetrii grupy Poincaré należą:
Obroty i pchnięcia tworzą razem grupę Lorentza.
Zobacz też.
Inne:

</doc>
<doc id="129729" url="https://pl.wikipedia.org/wiki?curid=129729" title="Mikołaj Bucharin">
Mikołaj Bucharin



</doc>
<doc id="129731" url="https://pl.wikipedia.org/wiki?curid=129731" title="Młode wilki">
Młode wilki

Młode wilki – polski film sensacyjny w reżyserii Jarosława Żamojdy z 1996. W 1997 został nakręcony jego prequel o tytule "Młode wilki 1/2".
Fabuła.
Rok 1994. Film opowiada o 19-latkach szukających szczęścia i wielkich pieniędzy. Młodzi ludzie kończą liceum. „Cichy”, „Biedrona”, „Cobra” i „Skorpion” pracują dla „Czarnego” (szefa gangu). Pragną szybkich pieniędzy. Życie młodych ludzi kręci się wokół samochodów, kobiet, narkotyków, przemytu i pieniędzy. Do ostatniej roboty dla „Czarnego” potrzebują kogoś nowego, wybór pada na „Prymusa”, Roberta Ratackiego. Chłopak poznaje Cleo, córkę Chmielewskiego, byłego szefa „Czarnego”. Między „Prymusem” a Cleo niebawem znajomość przeradza się w miłość. Tymczasem Chmielewski, najbogatszy człowiek w Szczecinie rezygnuje z nielegalnych interesów i układów z „Czarnym”. Gang „Czarnego” decyduje się, że dalej będą sobie radzić sami. Niespodziewanie pojawiają się problemy. Radioaktywny towar trzeba przewieźć przez „zieloną granicę”. Do akcji wkraczają ludzie prokuratora Wielewskiego, po kolei likwidują członków grupy „Czarnego”, a pieniądze przejmuje sam Wielewski. Ginie „Czarny”, „Cobra” i „Cichy” – jedynie „Prymusowi” udaje się uciec (przeżywa też „Skorpion” który nie bierze udziału w przemycie). W kilka dni później „Prymus” spotyka się z Cleo, która została przypadkowo postrzelona przez ojca. Dziewczyna, przed powrotem do USA, wręcza Robertowi kopertę z pieniędzmi, którą kazał przekazać mu „Cichy”. Jest w niej także wspólne zdjęcie ludzi „Czarnego” z ostatnich wakacji.
Plenery.
Film realizowany był w:
Muzyka.
Piosenki odtworzone w filmie:

</doc>
<doc id="129734" url="https://pl.wikipedia.org/wiki?curid=129734" title="Rosalia Castro">
Rosalia Castro



</doc>
<doc id="129739" url="https://pl.wikipedia.org/wiki?curid=129739" title="Kondensacja kapilarna">
Kondensacja kapilarna

Kondensacja kapilarna - kondensacja zachodząca na powierzchni zawierającej kapilar o niewielkiej średnicy. 
Zjawisko kondensacji spontanicznej występuje przy ciśnieniu pary cieczy równemu ciśnieniu pary nasyconej, ps. Kondensacja kapilarna następuje przy ciśnieniu niższym niż ciśnienie pary nasyconej. Ciśnienie kondensacji kapilarnej można określić na podstawie równania Kelvina. Dla niektórych rodzajów porów (zob. mezopory a także adsorpcja) zapełnienie i opróżnienie (ewaporacja kapilarna) następuje przy różnych ciśnieniach - zjawisko to nazywamy histerezą kapilarną. Przeciwieństwem obniżenia ciśnienia kondensacji nad powierzchnią wklęsłą (wnętrze poru) jest jego podwyższenie nad powierzchnią wypukłą (powierzchnia ziarna ciała stałego pokryta warstewką adsorbatu, powierzchnia kropli cieczy).
Kondensacja pary cieczy jest zawsze poprzedzona adsorpcją cząsteczek danej substancji (adsorbatu), a obniżenie lub podwyższenie ciśnienia kondensacji wynika z kształtu istniejącego menisku zaadsorbowanych cząsteczek danej substancji.

</doc>
<doc id="129740" url="https://pl.wikipedia.org/wiki?curid=129740" title="Wyspy Heard i McDonalda">
Wyspy Heard i McDonalda

Wyspy Heard i McDonalda – australijskie terytorium obejmujące dwie niezamieszkane wyspy położone na południowym Oceanie Indyjskim , mniej więcej w 2/3 drogi pomiędzy Madagaskarem i Antarktydą. Są wyspami wulkanicznymi i pod względem geologicznym stanowią wynurzoną część Wyniesienia Kergueleńskiego.
Geografia.
Wyspy leżą w pasie wyjących pięćdziesiątek i są bardzo oddalone od kontynentów: od Afryki dzieli je 4700 km, od Australii 4000 km, a od Antarktydy ok. 1000 km. Najbliższym lądem są francuskie Wyspy Kerguelena, 450 km na północny zachód.
Główna Wyspa Heard jest bardzo górzysta i niegościnna, jej większą część tworzy masyw Big Ben z najwyższym szczytem Mawson Peak (2745 m n.p.m.), który jest także najwyższą górą Australii. Wyspy McDonalda są małe i kamieniste. Na wyspach tych znajdują się jedyne czynne wulkany Australii. Łączna powierzchnia wysp wchodzących w skład terytorium wynosi około 412 km². Na żadnej z wysp nie ma przystani ani portu, jedynie oddalone od brzegu kotwicowisko.
Wyspy jako terytoria należące do Australii administrowane są z Hobart przez Australian Antarctic Division (AAD), wydział do spraw Antarktyki w australijskim Ministerstwie Środowiska. Jedynymi gośćmi na wyspach są zazwyczaj naukowcy, prowadzący tam różnego rodzaju badania.
Wyspy są bezludne i nie mają żadnej gospodarki, ale rząd australijski zezwala na prowadzenie połowów w otaczających je wodach. Wyspy otrzymały własny kod kraju () i mają własną domenę internetową .hm.
Przyroda.
Ze względu na dziewicze środowisko wyspy te zostały w 1997 wpisane na listę światowego dziedzictwa UNESCO. Wśród wysp subantarktycznych wyróżnia je trwająca aktywność wulkaniczna i brak gatunków inwazyjnych w ekosystemie. Wyspy są zamieszkane przez różne gatunki fok i ptaków morskich. Na Heard występuje endemiczny podgatunek pochwodzioba czarnodziobego ("Chionis minor nasicornis") i kormorana niebieskookiego ("Phalacrocorax atriceps nivalis") oraz endemiczne bezkręgowce. Lodowce wyspy Heard mają małą miąższość i szybko reagują na zmiany klimatu.
Historia.
Wyspa Heard została nazwana na cześć kapitana Johna Hearda, dowódcy statku "Oriental", który odkrył ją 25 listopada 1853. Doniesienia o odkryciu w latach 30. XIX wieku są uważane za wątpliwe. Nieco później, 4 stycznia 1854, kapitan William McDonald odkrył niedaleko położone Wyspy McDonalda. Trudne warunki pogodowe uniemożliwiły mu lądowanie.
W ciągu pięciu lat od odkrycia na Heard ponad 50 razy lądowali łowcy fok, polujący na mirungi (tzw. słonie morskie). Już w 1859 roku płetwonogie zostały prawie wytrzebione, ale aż do 1877 roku na wyspach pozyskiwano foczy tłuszcz. Procederem tym zajmowali się prawie wyłącznie amerykańscy marynarze. Trudne warunki pogodowe i brak osłoniętych zatok sprawiły, że wiele statków wpadło na mielizny lub nawet zatonęło u brzegów wyspy.
Wyprawy naukowe na wyspę Heard rozpoczęły się w 1874 roku, kiedy przybił do niej okręty HMS "Challenger" i SMS "Arcona", jednak warunki odstraszyły badaczy. Następne wizyty miały miejsce dopiero na początku XX wieku. W 1947 roku Wielka Brytania oddała te wyspy pod zarząd Australii i od tamtej pory Australijczycy organizują okresowe wyprawy na wyspy.

</doc>
<doc id="129742" url="https://pl.wikipedia.org/wiki?curid=129742" title="Pistolet WIST-94">
Pistolet WIST-94

WIST-94 – pierwszy po drugiej wojnie światowej polski pistolet samopowtarzalny na nabój 9 × 19 mm Parabellum. Dodatkowo w wersji WIST-94L posiada laserowy znacznik celu o mocy 3-5 mW, który jest zasilany z dwóch baterii 1,5 V o wadze 30 g. Celownik umożliwia celowanie na odległość do 50 m. Jego nazwa miała nawiązywać do przedwojennego pistoletu Vis.
Historia.
Zlecenie na opracowanie pistoletu na nabój 9×19 mm ogłosiło Ministerstwo Obrony Narodowej na początku 1992 roku. Zadaniem zajął się zespół składający się z Wiesława Starka, który był kierownikiem zespołu, oraz Stefana Tkaczyka. Dołączyli do nich Wiesław Stępniak oraz Aleksander Wójtowicz – wszyscy z WITU. Praca pod kryptonimem „Piryt” zaowocowały dwoma prototypami (patent nr 171870), jednak kłopoty finansowe spowodowały przerwanie badań. Dzięki pomocy łódzkiej firmy „Prexer” prace mogły być kontynuowane i wreszcie w 1994 r. opracowany został WIST. Konkurentem WISTa był MAG-95. W 1997 roku przeprowadzono badania eksploatacyjno-wojskowe. WIST okazał się konstrukcją "na tyle udaną", że od 1998 roku był wprowadzany na uzbrojenie Sił Zbrojnych Rzeczypospolitej Polskiej. Szef Sztabu Generalnego WP Rozkazem nr 68 z dnia 23 marca 1999 r. wprowadził broń na wyposażenie Sił Zbrojnych RP.
Do 2006 roku Prexer dostarczył 17 656 pistoletów w wersji podstawowej WIST-94 i z laserowym wskaźnikiem celu WIST-94L, po czym w 2007 roku zawarto jeszcze umowę na dostawę 2554 sztuk (łączna liczba 20 210).
Konstrukcja.
Pistolet działa na zasadzie krótkiego odrzutu lufy – mechanizm ryglowy funkcjonuje na zasadzie przekoszenia w pionie. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Samonastawny bezpiecznik wewnętrzny zawiera sterowane spustem blokady iglicy oraz zaczepy szyny spustowej. Dodatkowym zabezpieczeniem jest mechanizm spustowy z samonapinaniem iglicy typu "Double Action Only", ze wstępnie napinaną – podczas odrzutu zamka – sprężyną igliczną. Pistolet wyposażono ponadto w mechanizm uderzeniowy typu iglicznego, chwyt z materiału kompozytowego Itamid, poliamidu zbrojonego włóknem szklanym, zatrzask zamkowy stalowy. Zastosowano wskaźnik obecności naboju w komorze nabojowej, będący oddzielnym elementem broni. Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. Lufa ma przekrój poligonalny (sześciokąt foremny). WIST posiada stałe przyrządy celownicze z naniesionymi dwiema plamkami i obwódką na szczerbince oraz plamką na muszce, które pozwalają na prowadzenie celnego ognia do 50 m. Magazynek 16-nabojowy, dwurzędowy.
Eksploatacja.
Wist był użytkowany w warunkach bojowych przez PKW Irak i PKW Afganistan. Służba w trudnych warunkach polowych wywołała jednak wiele uwag o awaryjności i mankamentach broni zgłaszanych przez użytkowników, co pociągnęło za sobą jej krytyczną ocenę i zaprzestanie dalszych zakupów. Zgłaszano częste zacięcia i uszkodzenia, skomplikowane rozkładanie, nadmierną siłę wymaganą do nacisku na spust, a także źle zaprojektowane kabury, powodujące wypadanie magazynków na skutek nacisku na przycisk zwalniania magazynka. Ocenia się też, że niekorzystna jest charakterystyka pracy spustu (nierówne opory, długa droga, wymaganie znacznej siły). Broń jest mimo to dość celna, a chwyt oceniany jest jako wygodny, z wyjątkiem umieszczenia zaczepu smyczy, który może przeszkadzać strzelcom o większych dłoniach.
Na skutek złej opinii o broni, zdecydowano przekazać pistolety na wyposażenie Inspektoratu Wsparcia Sił Zbrojnych, który od 2010 roku kupuje zmodyfikowaną odmianę z podlufową szyną montażową. Pistolet ma dalej służyć do końca cyklu eksploatacyjnego (ok. 20 lat).
Od 2010 r. wszystkie pistolety podczas remontów są modernizowane i wyposażane w nowy szkielet z podlufową szyną montażową na oświetlenie taktyczne, w celu poprawienia niezawodności powiększono także okno do wyrzucania łusek oraz podjęto próby zmiany systemu ryglowania zamka, jednakże z powodu nie zadowalających efektów zrezygnowano ze zmian w systemie ryglowania zamka.

</doc>
<doc id="129747" url="https://pl.wikipedia.org/wiki?curid=129747" title="Wyspy Ashmore i Cartiera">
Wyspy Ashmore i Cartiera

Wyspy Ashmore i Cartiera – terytorium zależne Australii składające się z rafy koralowej Ashmore i wyspy Cartiera. Terytorium położone jest na Oceanie Indyjskim na północny zachód od Australii i południe od Indonezji. 
Ustrój polityczny.
Wyspy są terytorium zewnętrznym Australii administrowanym z Canberry poprzez "Department of the Environment and Heritage". 
Geografia.
Terytorium położone jest na Oceanie Indyjskim przy granicy z Morzem Timor w odległości około 320 km od wybrzeży Australii i około 170 km od indonezyjskiej wyspy Roti. W skład terytorium wchodzi Ashmore Reef i położona około 70 km na wschód Cartier Island wraz z otaczającymi je na odległość 12 mil morskich wodami morza terytorialnego. Wyspy są bezludne, tylko czasami odwiedzane są przez rybaków i naukowców. 
Obszar wysp wynosi 131,5 ha, a powierzchnia całej rafy 199,5 km². W skład Ashmore Reef wchodzi rafa o powierzchni 155,4 km² oraz trzy wysepki: West Islet (58,7 ha powierzchni), Middle Islet (24,7 ha) i East Islet (28,6 ha). Cartier Island ma powierzchnię 19,5 ha, a otacza ją rafa o powierzchni 44,1 km².
Na West Islet znajduje się automatyczna stacja meteorologiczna. 
Wyspy stanowią obecnie rezerwat przyrody. "Ashmore Reef Marine National Nature Reserve" obejmujący rafę i 583 km² otaczającego morza został utworzony w 1983 roku, natomiast w 2000 roku utworzono "Cartier Island Marine Reserve" obejmujący 172 km².
Historia.
Wyspy były znane od stuleci indonezyjskim rybakom. Przez Europejczyków wyspa Cartiera została odkryta w 1800 roku (kapitan Nash), a rafa Ashmore w 1811 roku (kapitan Samuel Ashmore). Przez długi czas wyspami nie interesowano się. Dopiero w 1878 roku Wielka Brytania zaanektowała rafę Ashmore, natomiast wyspa Cartiera została zaanektowana, również przez Wielką Brytanię, dopiero w roku 1909. W 1931 roku wyspy zostały przekazane Australii i w 1938 roku włączono je w skład Terytorium Północnego. W 1978 roku zostały z niego wydzielone i od tego czasu stanowią terytorium zamorskie (zewnętrzne). Obrona terytorium należy do obowiązków australijskich sił zbrojnych, a ich aktywność sprowadza się często do wyławiania nielegalnych imigrantów z Indonezji.

</doc>
<doc id="129751" url="https://pl.wikipedia.org/wiki?curid=129751" title="Świat według Bundych">
Świat według Bundych

Świat według Bundych (ang. "", dosł. "Żonaty... z dziećmi") – amerykański serial komediowy, opowiadający o losach chicagowskiej rodziny nieudaczników o nazwisku Bundy. Serial powstawał dla amerykańskiej telewizji FOX w latach 1987–1997. Premiera serialu odbyła się 5 kwietnia 1987.
W Polsce serial emitowały m.in. stacje: Polsat, Polsat 2, TV6, ATM Rozrywka, Super Polsat, Polsat Play, Polsat Seriale, Zoom TV.
Historia.
"Świat według Bundych" liczy łącznie 263 odcinki i kilka odcinków specjalnych. Przez wiele lat w rodzimej Ameryce wzbudzał kontrowersje, znalazł w niej jednak rzesze fanów, podobnie zresztą jak i na całym świecie. Jest drugim, po Słonecznym patrolu, najdłużej emitowanym serialem, któremu nie udało się zdobyć nagrody Emmy.
Fabuła.
Serial w krzywym zwierciadle przedstawia życie typowej amerykańskiej rodziny. Jej głową i jedynym żywicielem jest wiecznie sfrustrowany sprzedawca butów, Al Bundy. Kocha swojego starego dodge’a, wolny czas spędza siedząc na kanapie, oglądając telewizję i pijąc piwo lub na posiedzeniach w toalecie. Jego małżonką jest Peggy, która całymi dniami przesiaduje przed telewizorem, oglądając "The Oprah Winfrey Show" i "The Phil Donahue Show", zajadając się popcornem i czekoladkami, paląc przy tym papierosa za papierosem. O jej podejściu do typowo domowych zajęć świadczą zadawane przez nią pytania, np. o odkurzacz – "Jak się nazywa to coś, co ciągniesz po dywanie, a ono buczy?" Tytułowymi dziećmi są nastoletni Bud oraz Kelly, którzy nie przepadają za sobą i nie przepuszczą żadnej okazji, aby sobie dokuczyć czy donieść na siebie. Kelly i Bud dojrzewają w trakcie trwania serialu, przez co trochę się zmieniają: Bud z wrednego kilkunastolatka przeistacza się w nastoletniego macho, którego nie chce żadna dziewczyna, a Kelly z każdą serią staje się coraz mniej inteligentna. Wiecznie niedocenianym członkiem rodziny jest pies Buck, który jednak żyje swoim życiem i sam troszczy się o siebie. W trakcie wszystkich dziesięciu lat trwania serialu Bundym towarzyszy dwójka sąsiadów: Marcy, najpierw ze swoim pierwszym mężem, Steve’em Rhoadesem, a następnie z Jeffersonem d’Arcym. Marcy lubi przebywać z Peggy, jest za to na bakier z Alem, natomiast Al utrzymuje dobre stosunki z mężami Marcy, szczególnie Jeffersonem – Steve raczej nie darzył Bundych tak bezwzględną sympatią.
Serial przedstawia typowe przykłady z życia zwykłej rodziny, jak np. wakacje, brak pieniędzy, problemy dzieci w szkole, jednak, jako że Bundy do zwykłych rodzin nie należą, trafia im się wiele zwariowanych przeżyć, np. parokrotnie chciano ich zamordować. Dość nietypowe są też ich sposoby zdobywania jedzenia i pieniędzy czy stosunek, z jakim odnoszą się do siebie poszczególni członkowie rodziny – nie jest on wzorcem do naśladowania, pełen jest zgryźliwości, docinania sobie i obrażania nawzajem, jednak każdy Bundy wie, że mimo wszystko może liczyć na rodzinę.
Postacie.
Rodzina Bundych.
Twórcy utrzymują, że nazwisko Bundy pochodzi od ich ulubionego zapaśnika King Konga Bundy’ego. Niektórzy fani serialu błędnie uważają, że pochodzi ono od nazwiska seryjnego mordercy Teda Bundy’ego. King Kong trzykrotnie wystąpił w serialu – jako wieśniak i wujek Peggy Irwin oraz jako on sam.
Al Bundy.
Al Bundy (ur. 11 lipca 1948) – główna postać serialu, głowa rodziny Bundych. Nieudacznik i pechowiec, na którym skupiają się różne nieszczęścia. Od wielu lat pracuje jako sprzedawca butów. Jego zawód przedstawiany jest w serialu jako wyjątkowo niewdzięczny, słabo opłacany i poniżający. Bardzo często wspomina o swoich osiągnięciach sportowych z młodości, kiedy był jednym z najlepszych sportowców i jako jedyny w historii swojej szkoły zdobył cztery przyłożenia w jednym meczu, dzięki czemu jego drużyna wygrała Puchar Miasta Chicago. Ma wstręt do osób z nadwagą, za każdym razem gdy spotka „grubą babę”, próbuje ją obrażać. W latach swej świetności grał w koszulce z numerem 33. Jego hobby jest gra w kręgle, w które zresztą jest bardzo dobry. Uwielbia chodzić do baru ze striptizem. Jest wyjątkowo przywiązany do swojego samochodu, Dodge’a. Jego ulubionym serialem jest „Tata Psychopata” (ang. „Psycho Dad”). Ulubiony utwór to Anna, Arthura Alexandra. Zagorzały fan futbolu amerykańskiego, zaś o piłce nożnej mówi, że to „gra dla bab”. Nienawidzi swojej sąsiadki Marcy D’Arcy, którą nazywa kurczakiem i porównuje ją do małego chłopca z sąsiedztwa. Zagrał go Ed O’Neill.
Peggy Bundy.
Margaret „Peggy” Bundy z domu Wanker (ur. 12 kwietnia 1948) – jest bardzo leniwą żoną Ala. Poznała Ala, w czasach szkoły. Miała wówczas opinię bardzo rozwiązłej dziewczyny. Sypiała z połową uczniów w szkole, nauczycielami, a w jednym z odcinków wychodzi na jaw, że sypiała również z ojcem jednej ze swoich koleżanek. Ojciec Ala wiedząc jaka jest, chciał by jak najszybciej z nią zerwał. Nigdy nie gotuje, nie sprząta, nie myśli nawet o żadnej pracy. Nie potrafi używać odkurzacza, mimo to określa się jako gospodyni domowa. Mimo wszystko, w kilku odcinkach pracowała – w sklepie z zegarami, czy w fast-foodzie. Całymi dniami przesiaduje przed telewizorem, jedząc przeróżne słodycze. Swoją kanapę stawia ponad dzieci oraz męża. Jej ulubionymi programami są talk-show "The Oprah Winfrey Show" oraz "The Phil Donahue Show". Mimo to, czasem jest w stanie wykrzesać z siebie matczyne uczucia – choćby przy opiece nad Siódmym. Pochodzi z wiejskiego hrabstwa Wanker, gdzie wszyscy są ze sobą spokrewnieni. Postać grana przez Katey Sagal.
Kelly Bundy.
Kelly Bundy – pierwsze dziecko Ala i Peggy, starsza siostra Buda. Urodziła się 27 listopada 1968 roku, bądź około 19 lutego. Kluseczka (ang. "Pumpkin"), jak nazywa ją Al, jest stereotypową głupią blondynką, z każdą serią coraz mniej inteligentną. Ukończyła szkołę średnią w Chicago, prawdopodobnie dzięki romansom z nauczycielami. Niektóre zachowania mogła odziedziczyć po Peggy, w dzieciństwie była osobą uzdolnioną intelektualnie. Jej matka stwierdziła, że nie pasuje do rodziny. Wypadek jakiego doznała podczas jazdy samochodem Dodge, doprowadził jednak do utraty pokładów wiedzowych. Pracowała m.in. jako robakator, kelnerka i modelka. W 10. sezonie grająca ją aktorka nosiła perukę, ponieważ miała wówczas krótkie rude włosy. Postać grana przez Christinę Applegate.
Bud Bundy.
Budrick „Bud” Franklin Bundy – (ur. 22 stycznia 1973) drugie dziecko Ala i Peggy, młodszy brat Kelly. Imię Bud otrzymał po piwie Budweiser, które często nazywane jest właśnie Bud. Od połowy 8. serii jest agentem Kelly. Ma obsesję na punkcie kobiet i seksu. Chcąc podrywać dziewczyny, używa wielu alter ego, zaś najbardziej znanym z nich jest Wielki Mistrz B (ang. "Grandmaster B"). Jest tym inteligentniejszym dzieckiem Bundych. W 1996 roku ukończył college. Zagrał go David Faustino.
Buck.
Buck (prawdziwe imię Michael; trener Steven Ritt) to pies rodziny Bundych, Briard. Głosu użycza mu Kevin Curran, a w odcinkach specjalnych Cheech Marin. Zmarł w wieku dwunastu lat (w 1996 roku Michael przeszedł na emeryturę, zmarł dziewięć miesięcy po tym, jak Bucka uśmiercono w serialu).
Lucky.
Lucky to drugi pies rodziny Bundych, spaniel, reinkarnacja Bucka.
Siódmy.
Siódmy (ang. Seven) – sześcioletnie dziecko, adoptowane przez rodzinę Bundych po ucieczce jego rodziców, kuzynów Peggy – Zemusa i Idy-Mae. Postać usunięto po osiemnastu odcinkach, ponieważ nie podobała się widzom. Nigdy jednak nie wyjaśniono, co stało się z Siódmym. W ósmym sezonie na kartonie mleka zauważyć można było zdjęcie Siódmego podpisane "zaginiony". Nazywał się Siódmy, ponieważ był siódmym dzieckiem kuzynostwa Peggy, jak również dlatego, iż występował w siódmym sezonie.
Sąsiedzi.
Marcy Rhoades D’Arcy.
Marcy Rhoades, później Marcy D’Arcy (do 12. odcinka 5. sezonu Rhoades) – Grana przez Amandę Bearse, sąsiadka Bundych. Jest najlepszą przyjaciółką Peggy. Nienawidzi Ala, który nazywa ją kurczakiem. Od drugiej serii pracuje jako menedżer Kyoto National Bank, największego banku w Japonii, jednakże w wyniku działań Ala bądź też prowadzenia z nim interesów, kilka razy została zdegradowana do pracy w okienku lub do roli tzw. „bipera”. Jest feministką. Generalnie dużo zarabia, głównie w późniejszych sezonach. Jest bardzo zakompleksiona, głównie z powodu swojego małego biustu a także, nieszczęśliwego dzieciństwa w szczególności matki, która nie szanowała Marcy i wyraźnie faworyzowała jej siostrę. Jej pierwszym mężem, był Steve Rhoades, który w 4 sezonie, porzucił ją, by pracować jako strażnik w parku narodowym Yosemite. Marcy, mocno przeżyła odejście męża. Nie umiejąc poradzić sobie z samotnością, wdawała się w kolejne przelotne romanse z mężczyznami, którzy w przeciwieństwie do niej, zwykle nie traktowali tych znajomości poważnie. Ostatecznie w 5 sezonie, wyszła za mąż za Jeffersona D’Arcy’ego, którego poznała na imprezie bankowców, kompletnie pijana, poślubiła go tego samego wieczoru, nie wiedząc kim tak naprawdę jest jej nowy wybranek. Zaczęli się poznawać właściwie dopiero od następnego dnia po ślubie. Marcy mocno zaangażowała się w ten związek, kompletnie nie dostrzegając, że nowy mąż wcale jej nie kocha i jest z nią, jedynie dla pieniędzy. Jego lenistwo i rozrzutny tryb życia, mocno ją irytują, jednak Jefferson wykorzystuje fakt, iż Marcy ma duży apetyt seksualny, który potrafi zaspokoić. Gdy tylko Marcy odkrywa, że mąż wydał jej pieniądze na kolejne, niepotrzebne zakupy, ten udaje w stosunku do niej czułość i pożądanie. Idą razem do łóżka a Marcy, szybko zapomina o wyskoku Jeffersona.
Steve Rhoades.
Steven „Steve” Bartholomew Rhoades – pierwszy mąż Marcy. Był bankierem, pracował jednak na niższym stanowisku niż jego żona (kiedy Marcy awansowała, on zajął jej wcześniejsze stanowisko). W szkole grywał na akordeonie i saksofonie oraz stepował. Uwielbia swój samochód – mercedesa, do którego nie dopuszcza żony. Jest maminsynkiem i pantoflarzem. Został zdominowany, przez swoją małżonkę. Na początku nie ma własnego zdania i robi niemal wszystko, co każe mu żona. Marcy zabrania oglądać mu zawodów sportowych w telewizji i każe zostać wegetarianinem. Z czasem jednak, nachodzą go różne refleksje odnośnie do swego związku. Zaczyna mieć wątpliwości, czy postąpił słusznie żeniąc się z Marcy. W końcu opuszcza ją, aby zostać strażnikiem w parku narodowym Yosemite. W późniejszych sezonach zagrał gościnnie w czterech odcinkach, będąc w szczególności szoferem oraz dziekanem. Postać została zagrana przez Davida Garrisona.
Jefferson D’Arcy.
Jefferson Milhouse D’Arcy – (sezon 5 odcinek 12) drugi mąż Marcy. Jego dokładny wiek nie jest znany, aczkolwiek wiadomo, że jest młodszy od Steve’a. Poślubił Marcy na imprezie bankowców, nie wiedząc z kim się żeni. Zaczęli się poznawać właściwie dopiero od następnego dnia po ślubie. W kolejnych odcinkach okazuje się, że wcale nie kocha żony i jest z Marcy głównie dla pieniędzy a także, że ma własne mieszkanie o którego istnieniu, ona nie wiedziała, do którego przyprowadza swoje kochanki, przed którymi udaje lekarza, nie dochowując tym samym wierności, swojej małżonce. Jest bardzo leniwy, podobnie jak Peggy, brzydzi się pracą, jednak czasem zdobywa zatrudnienie – jako pracownik stacji z myjnią, szofer czy aktor. Jest bardzo rozrzutny i wydaje mnóstwo pieniędzy z konta Marcy na drogie zakupy i zabiegi upiększające. Ponieważ jest przystojny i dobry w łóżku, wykorzystuje te atuty do udobruchania żony, gdy ta dowiaduje się o jego kolejnych, niepotrzebnych zakupach i zwykle wszystko mu wybacza. Szybko zaprzyjaźnia się z Alem i dołącza do jego organizacji Antybaby. Postać została zagrana przez Teda McGinleya.
Inni.
Klub NO MA’AM (skrót od „National Organization of Men Against Amazonian Masterhood”). Celem jest walka z kobietami panującymi w całym społeczeństwie. Zagorzałymi członkami klubu są Al, Jefferson, Bob Rooney, Griff, Ike i Officer Dan.
Bob Rooney jest rzeźnikiem i mężem Louise. Aktor wcielający się w jego postać to E.E.Bell. Jeden z grubszych członków Antybab. Przeczytał dużo pism o elektronice, więc pomagał Alowi przy zagadce przełącznika – utknął jednak w ścianie.
Griff jest rozwiedziony, żona pozostawiła sobie jego nazwisko. Griff często wspomina o byłej żonie, która po rozwodzie nie dość, że pozbawiła go znacznej części majątku, ale jeszcze musi on teraz płacić na nią alimenty. Griff pracuje razem z Alem w sklepie z damskimi butami.
Ike jest mężem Frannie. Ike’a gra Tom McCleister. Należy do NO MA’AM, należy również do najlepszych przyjaciół Ala – pomagał między innymi w montowaniu anteny satelitarnej, i pilnował grilla na dachu.
Oficer Dan gra go Dan Tullis Jr., który wcześniej wcielał się w serialu w rolę innych stróżów prawa. Należał do klubu NO MA’AM. Leniwy policjant, lubiący jeść pączki, jednak nie waha się sięgać po broń. Jest fanem psychotaty.
Luke Ventura jest współpracownikiem Ala w pierwszych odcinkach. Uwielbia podrywać kobiety. Jego sąsiadkami były stewardesy. Po latach pojawił się w czasopiśmie obuwniczym, czym wzbudził zazdrość Ala.
Gary jest szefową Ala. To wielka biznesmenka, zajęła 401 miejsce na liście 400 najbogatszych czasopisma Forbes. Gra ją Janet Carroll. Zatrudnia nielegalnie dzieci w fabryce butów. Spotykała się przez krótki okres z Budem.
Amber jest młodą, nieco zbuntowaną siostrzenicą Marcy. Przez kilka odcinków partnerka Buda. Nie wiadomo jak się skończył ich związek. W jej rolę wcieliła się Juliet Tablak.
Ephraim Wanker jest ojcem Peggy. Jego żona jest matką Peg. Gra go Tim Conway. Często popija z piersiówki. Pokłócił się ze swoją żoną, ale dzięki staraniom Peg oraz Ala wrócili do siebie. Obecny przy powtarzanych przysięgach ślubnych Ala i Peg – trzymał zięcia na muszce śrutówki.
Matka Peg nie była nigdy pokazana, lecz słychać jej głos w kilku odcinkach. Jest bardzo gruba – do tego stopnia, że mąż musi ją wozić w specjalnej przyczepie, co jest również obiektem drwin Ala. Jako jedyna w całym serialu zwraca się do swej córki nie „Peggy” czy „Peg”, ale „Margaret”. W jednym z odcinków zarabiała odbierając seks telefony. Głos tej postaci podkładała Kathleen Freeman.
Miranda Veracruz de la Hoya Cardinal – reporterka lokalnej telewizji, często występująca przy wystąpieniach antybab. Niezadowolona ze swej pracy, co często okazuje na wizji. Grana przez Teresę Parente.
Obsada i ekipa.
W role Ala i Peggy wcielają się Ed O’Neill i Katey Sagal, jednak pierwotnie zaproponowane zostały one Roseanne Barr i Samowi Kinisonowi, którzy odrzucili je, nie zdając sobie sprawy, że tracą rolę w części amerykańskiej i światowej kultury. Role Kelly i Buda powierzone zostały Davidowi Faustino i Christinie Applegate, dla których były one przepustką do większej kariery. W rolach Marcy i jej mężów obsadzono Amandę Bearse, Davida Garrisona (Steve) oraz Teda McGinleya (Jefferson). Buckowi, który czasami miał spore znaczenie dla akcji któregoś z odcinków, głosu użyczał Kevin Curran.
Kontrowersje w Stanach Zjednoczonych.
Serial od samego początku wzbudzał sporo kontrowersji w rodzimych Stanach Zjednoczonych. Jedną z najbardziej znanych historii jest przypadek gospodyni domowej z Bloomfield Hills w stanie Michigan, Terry Rakolty. Odcinek 03x10 ("I’ll See You in Court!", tł. Zobaczymy się w sądzie), zbojkotowany przez kobietę, nie został pierwotnie wyemitowany w Stanach. Oficjalnie obejrzeli go widzowie na całym świecie, gdzie sprawa nie budziła kontrowersji. Oficjalna premiera w Stanach odbyła się 18 czerwca 2002 roku (trzynaście lat, pięć miesięcy i dwanaście dni od czasu ukończenia jego montażu), ale mimo wszystko telewizja Fox usunęła z niego kilka linijek tekstu i w takiej też postaci odcinek jest emitowany w Stanach do teraz.Oburzyła się ona, kiedy oglądając z dziećmi 6. odcinek 3. serii, ujrzała starszego mężczyznę ubranego w podwiązki, homoseksualistę oraz rozebraną dziewczynę trzymającą się za piersi. Rakolta rozpoczęła listowną krucjatę, nawołując do zbojkotowania serialu oraz zdjęcia go z anteny. Nieugięta kobieta wystąpiła w kilku talk-show, sprawa została nagłośniona w kilku gazetach i stacjach telewizyjnych; 2 marca 1989 roku sprawa trafiła nawet na pierwszą stronę "The New York Times". Rakolta założyła organizację Amerykanie dla Odpowiedzialnej Telewizji, "walczącą o tradycyjne wartości w amerykańskiej tv", co przyczyniło się do wzrostu oglądalności programu, zaś magazyn "Hustler" ogłosił Rakoltę „dupkiem miesiąca”. Od tego czasu producenci serialu posyłali jej co roku na Gwiazdkę kosz owoców, a bohaterka została dwukrotnie wspomniana w serialu: w epizodzie 04x14 spiker telewizyjny wspomina o mieście Bloomfield Hills w Michigan, mówiąc o dziwce; a w epizodzie 09x09 Marcy wspomina o "kobiecie z Michigan".

</doc>
<doc id="129757" url="https://pl.wikipedia.org/wiki?curid=129757" title="Alice Springs">
Alice Springs

Alice Springs – miasto położone w Terytorium Północnym w Australii. Według spisu ludności z (2011), zamieszkuje je 25 186 osób – jest to trzecie co do wielkości miasto Terytorium Północnego. W języku angielskim, szczególnie w Australii, nazywa się je często „the Alice”. Tereny, na których się znajduje są nazywane przez zamieszkujące je plemię aborygeńskie Ardente „Mparntwe”.
Alice Springs jest najbardziej znane z powieści Nevila Shute’a "Miasteczko jak Alice Springs", w odległości 400 kilometrów od niego znajduje się także słynne Uluru.
W leżącym w pobliżu Pine Gap znajduje się ważna stacja radarowa i wczesnego ostrzegania obsługiwana przez armię amerykańską i australijską, w której pracuje ponad 700 osób.
Historia.
Pierwotna nazwa miasta to Stuart, zostało założone jako przystanek dla podróżujących z północy na południe na grzbietach wielbłądów osadników. Zbudowano wtedy stację telegraficzną niedaleko źródła Alice, nazwanego tak na cześć żony sir Charlesa Todda, poczmistrza generalnego Australii Południowej, na cześć którego z kolei nazwano (zazwyczaj suchą) rzekę Todd River. W 1929 do miasta dotarła linia kolejowa (zwana dziś The Ghan) z Adelaide (w 2004 przedłużona do Darwin). W 1933 po długotrwałej debacie zmieniono nazwę miasta na Alice Springs, niemniej droga prowadząca z Adelajdy do Darwin i przechodząca przez Alice nadal nosi nazwę „autostrada Stuart”.
Geografia.
Położone niemal dokładnie w środku kontynentu australijskiego.
Klimat.
W mieście panuje klimat subtropikalny typu półpustynnego.
Transport.
W Alice Springs funkcjonuje regionalny port lotniczy Alice Springs. Ponadto działa tu stacja kolejowa Alice Springs. Miasto przecina / The Ghan oraz droga międzystanowa Stuart Highway.

</doc>
<doc id="129758" url="https://pl.wikipedia.org/wiki?curid=129758" title="Australijskie Terytorium Antarktyczne">
Australijskie Terytorium Antarktyczne

Australijskie Terytorium Antarktyczne (ang. "Australian Antarctic Territory") – część Antarktyki, do której prawa rości sobie Australia. Należą do niego wyspy oraz ląd Antarktydy położony na południe od 60 równoleżnika szerokości południowej oraz między południkami 160°E i 142°02'W oraz 136°11'W i 44°38'E. Na terytorium brak jest stałych mieszkańców, personel baz polarnych wynosi około 450 osób.
Australia jest sygnatariuszem Traktatu Antarktycznego, na mocy którego na kontynencie Antarktydy zawieszona jest działalność wydobywcza i gospodarcza.
Pierwsza australijska stacja w Antarktyce, Mawson Station, została założona 11 lutego 1954.

</doc>
<doc id="129759" url="https://pl.wikipedia.org/wiki?curid=129759" title="Pocisk podkalibrowy">
Pocisk podkalibrowy

Pocisk podkalibrowy – pocisk, którego głowica bojowa ma średnicę mniejszą niż kaliber broni, z której jest wystrzeliwany. W celu dopasowania pocisku do średnicy lufy, stosuje się w nim odrzucany po wystrzeleniu sabot.
Pocisk tego typu posiada (wraz z sabotem) stosunkowo duży kaliber, dzięki czemu na jego powierzchnię oddziałuje duża ilość gazów prochowych, co w połączeniu z masą mniejszą niż pocisku pełnego pozwala uzyskać znaczną prędkość wylotową. Po opuszczeniu lufy sabot pocisku jest odrzucany, a lot kontynuuje tylko jego rdzeń, który posiada mały przekrój poprzeczny stawiając niski opór aerodynamiczny, co sprawia, że uderza w cel z bardzo dużą prędkością.
Pociski podkalibrowe najczęściej używane są w armatach czołgowych do niszczenia pojazdów pancernych. Osiągają one prędkość do 1800 m/s (6480 km/h), a zgromadzona w związku z tym ich energia kinetyczna pozwala na przebicie pancerza rdzeniem pocisku. Wewnątrz kadłuba pocisk rozpryskuje się, rażąc załogę atakowanego pojazdu.
Czynnikami decydującymi o wysokiej skuteczności pocisku są:
Pociski podkalibrowe mają tendencję do odbijania się od pancerzy, jeśli atakowany pancerz znajduje się pod odpowiednio ostrym kątem w stosunku do lecącego pocisku. Ma to związek z nachyleniem płyt pancerza. Zasada ta dotyczy pancerzy stalowych. W wypadku osłon kompozytowych efektywniejsze są płyty pionowe.

</doc>
<doc id="129761" url="https://pl.wikipedia.org/wiki?curid=129761" title="Cieciorka">
Cieciorka



</doc>
<doc id="129762" url="https://pl.wikipedia.org/wiki?curid=129762" title="K.P. Polska Energia Sosnowiec">
K.P. Polska Energia Sosnowiec



</doc>
<doc id="129763" url="https://pl.wikipedia.org/wiki?curid=129763" title="Pocisk kumulacyjny">
Pocisk kumulacyjny

Pocisk kumulacyjny – pocisk przeciwpancerny, w którym do przebicia pancerza wykorzystuje się strumień kumulacyjny, powstający po eksplozji materiału wybuchowego, działającego na wkładkę kumulacyjną (cienkościenny stożek wykonany najczęściej z miedzi lub innego miękkiego metalu).
Ładunki kumulacyjne zaczęto stosować podczas II wojny światowej w minach przeciwumocnieniowych oraz pociskach granatników przeciwpancernych.
Schemat i zasada działania.
Na zamieszczonym obok schemacie kolorem niebieskim zaznaczono obudowę głowicy pocisku kumulacyjnego, kolorem żółtym – ładunek wybuchowy, kolorem czerwonym – zapalnik, a pomarańczowym – wkładkę kumulacyjną. Niszczony pancerz znajdowałby się na lewo od schematu.
Zasada działania: wybuch zapalnika powoduje rozpoczęcie procesu spalania materiału wybuchowego. Jest ważne, aby materiał ten nie detonował, ale spalał się w regularnej, sferycznej fali wybuchu. Fala ta zbliża się do wierzchołka stożka wkładki kumulacyjnej. Kiedy go dosięgnie, zaczyna się ona deformować i jest stopniowo, poczynając od wierzchołka, uplastyczniana i wypychana w stronę pancerza. Tak zgniatana wkładka kumulacyjna formuje strumień kumulacyjny, poruszający się z dużą szybkością w stronę pancerza (czoło strumienia porusza się z prędkością kilkunastu km/s) oraz znacznie szerszy i powolniejszy strumień wsteczny, wylatujący do tyłu głowicy. Sam strumień kumulacyjny ma niewielki przekrój i dzięki temu uzyskuje wielką koncentrację energii na powierzchni pancerza, powodując zazwyczaj jego odparowanie.
Zastosowania i środki przenoszenia.
Zastosowania ładunków kumulacyjnych:
Środki przenoszenia:
Sposoby przeciwdziałania.
Istnieją dwa główne systemy przeciwdziałania pociskowi kumulacyjnemu:
1. Pancerz warstwowy – złożony z wielu warstw materiału, z których każda jest powierzchniowo utwardzana. Taki pancerz jest znacznie skuteczniejszy od pancerza litego o tej samej wadze, bowiem strumień kumulacyjny rozprasza się, uderzając w kolejne utwardzone powierzchnie warstw pancerza.
2. Pancerz reaktywny – polega na umieszczeniu na pancerzu właściwym kostek materiału wybuchowego o silnych własnościach detonacyjnych – czyli zapalających się znacznie szybciej, niż rozprzestrzenia się w nich fala wybuchu. Kostka takiego materiału uderzona przez strumień kumulacyjny detonuje i rozprasza strumień kumulacyjny.
W praktyce zazwyczaj łączy się obydwa te systemy, kładąc pancerz reaktywny na pancerz warstwowy.
Stosuje się również ekrany przeciwkumulacyjne. Jest to osłona, wykonana zwykle z cienkiej blachy lub siatki stalowej. Umieszczona w odległości 10–50 cm od pancerza pojazdu, chroni go częściowo przed pociskami kumulacyjnymi. Powoduje zainicjowanie efektu kumulacyjnego pocisku przed jego dojściem do pancerza pojazdu.

</doc>
<doc id="129764" url="https://pl.wikipedia.org/wiki?curid=129764" title="KPS Skra Bełchatów">
KPS Skra Bełchatów



</doc>
<doc id="129765" url="https://pl.wikipedia.org/wiki?curid=129765" title="KS Jastrzębski Węgiel">
KS Jastrzębski Węgiel



</doc>
<doc id="129767" url="https://pl.wikipedia.org/wiki?curid=129767" title="Mostostal-Azoty Kędzierzyn-Koźle">
Mostostal-Azoty Kędzierzyn-Koźle



</doc>
<doc id="129771" url="https://pl.wikipedia.org/wiki?curid=129771" title="Wielkie redukcje">
Wielkie redukcje

Wielkie redukcje Karola XI w Szwecji z roku 1680 – konfiskata ziemi szlacheckiej przez szwedzkiego króla Karola XI.
Tło.
Na posiedzeniu Riksdagu jesienią 1680 roku wyłoniła się kwestia redukcji ziem zaproponowana przez króla. Stwierdził on, że potęga Szwecji jest zagrożona, czego dowiodły wojny z Polską, Danią i Rosją. Szukał więc pieniędzy, by zmodernizować i unowocześnić armię oraz flotę, które miałyby zapewnić obronę królestwa i jego prowincji. Riksdag uchwalił ustawę o redukcji nadań, których roczny dochodów przewyższał 600 srebrnych talarów. Ograniczyło to wpływy magnaterii szwedzkiej. Wielkie redukcje rozpoczęto w roku 1680. Były one konsekwentnie realizowane, w przeciwieństwie do poprzednich redukcji z 1655 roku za czasów Karola X Gustawa i Krystyny. Redukcje, poza donacjami, objęły również dobra zastawione lub nabyte. 
Realizacja.
Wykonaniem redukcji zajęła się "Reduktionskomissionen" (Komisja Redukcyjna) pod kierownictwem Claesa Fleminga, a po jego śmierci Fabiana Wrede'a. Powołane zostało także w 1655 roku "Reduktionskollegium" (Kolegium Redukcyjne), które w 1685 zastąpione zostało przez czternastoosobową "Reduktionsdeputation" (Deputację Redukcyjną), którą kierował Jakob Gyllenborg. Redukcje miały sięgnąć średniowiecza, jednak okazało się to niemożliwe. 
Skutki.
Dochody Szwecji wzrosły około 2 mln srebrnych talarów dzięki redukcjom. Pieniądze posłużyły na stworzenie nowego systemu finansowego oraz budowę armii. Król pozbył się opozycji w postaci możnowładztwa; redukcje stały się pierwszym krokiem ku rządom absolutnym w Szwecji.

</doc>
<doc id="129775" url="https://pl.wikipedia.org/wiki?curid=129775" title="Libiąż">
Libiąż

Libiąż – miasto w województwie małopolskim, w powiecie chrzanowskim, siedziba gminy miejsko-wiejskiej Libiąż. W latach 1975–1998 w województwie katowickim.
Położone jest w sąsiedztwie Chrzanowa, Chełmka, Jaworzna i Oświęcimia.
Libiąż jest miastem przemysłowym. Na jego terenie znajdują się m.in. Kopalnia Węgla Kamiennego ZG „Janina”, fabryka okien i profili PCW „Thermoplast”, kopalnia dolomitu „Libiąż”, a także fabryka kostki brukowej „Libet”. Libiąż należy do Jaworznicko-Chrzanowskiego Okręgu Przemysłowego. Wcześniej wchodził w skład Zagłębia Krakowskiego.
Położenie.
Libiąż znajduje się na obrzeżach: Krakowskiego Obszaru Metropolitalnego i z racji położenia w zachodniej części województwa małopolskiego wiążą go relacje przestrzenne z niektórymi miastami Konurbacji Górnośląskiej. Natomiast według niektórych badaczy związanych z katowickim ośrodkiem naukowym (pogląd ten znalazł się w jednym z raportów programu ESPON) – Libiąż leży na wschodnich peryferiach konurbacji górnośląskiej oraz w centralnej części Jaworznicko-Chrzanowskiego Okręgu Przemysłowego, który w przeszłości nazywano także Zachodniokrakowskim Okręgiem Przemysłowym, Zachodnio-Krakowskim Kompleksem Przemysłowym lub Zagłębiem Krakowskim.
Według najnowszej aktualizacji granic mezoregionów fizycznogeograficznych Polski przygotowanej przez PAN Libiąż położony jest na utworach południowej Wyżyny Krakowsko-Częstochowskiej tj. na Garbie Tenczyńskim i Rowie Krzeszowickim. Południowa część gminy położona jest z kolei w obszarze Doliny Górnej Wisły. Terytorium miasta jest objęte eksploatacją węgla kamiennego.
Pod względem historycznym Libiąż leży w Małopolsce, w dawnej ziemi krakowskiej, na obszarze uznawanym czasem jako wcześniejsze ziemie śląskie. Bywa też wiązany wyłącznie z ziemią krakowską.
Historia.
Pierwsza wzmianka na temat Libiąża pochodzi z kroniki Jana Długosza. Dotyczy ona przekazania w roku 1243 miejscowości Libiąż Wielki i Libiąż Mały w posiadanie klasztorowi Benedyktynek w Staniątkach przez dotychczasowych właścicieli pochodzących z rodu Gryfitów. Libiąż przechodził kolejno w posiadanie różnych rodów. Po podziale Polski na dzielnice w 1138 r. przynależał do dzielnicy senioralnej, a po roku 1179 prawdopodobnie przejściowo do księstwa raciborskiego. Prawdopodobnie wchodził też w skład kasztelanii chrzanowskiej, istniejącej w XIII w. Później rozwijał się w bezpośrednim sąsiedztwie księstwa oświęcimskiego, które było związane z państwem czeskim, a w 1454 r. zostało lennem Korony Polskiej, a w 1564 roku przyłączone do Królestwa Polskiego. Libiąż od czasów panowania Wacława II lub Władysława Łokietka wchodził w skład powiatu krakowskiego w województwie krakowskim. Wzmianki o przynależności Libiąża do tego powiatu pochodzą z lat 1489 i 1581. W 1795 roku włączony do zaboru austriackiego. W latach 1815–1846 w granicach Wolnego Miasta Krakowa. Libiąż Mały wchodził w skład gminy okręgowej nr 17 z siedzibą w Chrzanowie, natomiast Libiąż Wielki – gminy nr 9 z siedzibą w Bobrku (do 1839 r.). W latach 1846–1918 był częścią Galicji (w ramach Wielkiego Księstwa Krakowskiego). W okresie międzywojennym w województwie krakowskim.
Związki z ziemią krakowską uwidoczniły się m.in. w tradycjach, obrzędach, a także w sferze kultury materialnej (strój, zabudowa) tutejszych mieszkańców. 
Ważnym faktem w dziejach Libiąża było ufundowanie przez hrabiego Wielopolskiego w 1735 roku w Libiążu Wielkim parafii rzymskokatolickiej pod wezwaniem Przemienienia Pańskiego. Do XIX wieku Libiąż był typową osadą rolniczą. Budowa linii kolejowej Kraków – Wiedeń stała się powodem migracji zarobkowej i osiedlania się na tych terenach.
Przełomem w historii Libiąża było odkrycie u schyłku XIX wieku bogatych złóż węgla kamiennego. Na początku XX wieku rozpoczęto budowę kopalni węgla kamiennego „Janina”, która działa od 1907 roku. Otworzyło to nowe perspektywy przed Libiążem. Mieszkańcy znaleźli zatrudnienie, a miejscowość zaczęła być atrakcyjna także dla ludzi z zewnątrz. Od tej pory rozpoczął się szybki rozwój gospodarczy i kulturalny osady. Przybywali wykwalifikowani robotnicy oraz sporo inteligencji. W tym czasie zmienił się także kształt urbanistyczny Libiąża. Wokół kopalni zaczęły powstawać nowe osiedla mieszkaniowe i obiekty użyteczności publicznej (szkoła, poczta i telegraf).
Według austriackiego spisu powszechnego z 1900 roku w Libiążu Wielkim w 258 budynkach mieszkało 1452 osób, wszyscy polskojęzyczni, z tego 1435 katolików, 17 wyznania mojżeszowego, w Libiążu Małym w 283 budynkach mieszkało 1557 osób, w tym 1546 polskojęzycznych, 9 niemieckojęzycznych oraz 2 innych, z tego 1522 katolików, 33 wyznania mojżeszowego oraz 2 grekokatolików, a na Moczydle w 59 domach mieszkało 283 polskojęzycznych, w tym 279 katolików oraz 4 osoby wyznania mojżeszowego.
Także po I wojnie światowej i odzyskaniu przez Polskę niepodległości trwał rozwój urbanistyczny i gospodarczy. Powstały nowe szlaki komunikacyjne, linia elektryczna i budynki użyteczności publicznej. Okres międzywojenny to także czas silnego rozwoju działalności samorządowej.
Wybuch II wojny światowej i wkroczenie w ślad za wojskiem niemieckim niemieckiej administracji okupacyjnej na stosunkowo krótki czas zatrzymał funkcjonowanie głównego zakładu w Libiążu, kopalni „Janina”, która jeszcze w pierwszej połowie września 1939 r. podjęła wydobycie. W okresie wrzesień 1943 – styczeń 1945 działał podobóz KL Auschwitz "Janinagrube" zwany również "Gute Hoffnung"; więźniowie wykonywali prace przy wydobyciu węgla w kopalni „Janina”; w podobozie przebywało ponad 800 osób. W czasie okupacji w okolicy miasta intensywną działalność zbrojną prowadził oddział Armii Ludowej im. Jarosława Dąbrowskiego. 6 maja 1944 roku został zdekonspirowany w lesie za Krzemieńcem bunkier partyzancki, gdzie przebywało 9 członków tego oddziału. W walce zginął m.in. szef sztabu śląskiego obwodu AL Stanisław Baran ps. „Bolek” oraz innych 4 partyzantów.
Miasto zostało wyzwolone spod okupacji hitlerowskiej 25/26 stycznia 1945 roku przez oddziały 4 Samodzielnego Korpusu Pancernego i 59 Armii 1 Frontu Ukraińskiego.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy dla przeciwników władzy komunistycznej. Obóz pracy nr 126 powstał w Libiążu. 
W nocy z 6 na 7 września 1946 roku został zastrzelony na swojej plebanii ks. Franciszek Flasiński. Mordu dokonało trzech funkcjonariuszy Urzędu Bezpieczeństwa. 
Okres II wojny światowej i pierwsze lata powojenne zahamowały aktywność społeczną i samorządową. Dopiero dalszy rozwój kopalni „Janina” spowodował ponowny napływ na te tereny. Zaowocowało to uzyskaniem w 1969 roku praw miejskich przez osadę Libiąż Mały i zmianę jej nazwy na Libiąż. Miasto wchłonęło też wieś Libiąż Wielki.
Obecnie w skład miasta i gminy Libiąż wchodzą: miasto Libiąż oraz dwa sołectwa – Żarki i Gromiec. 
W 1995 r. powstały Warsztaty Terapii Zajęciowej, a w 2001 r. Świetlica Terapeutyczna w Libiążu. Obie placówki dla osób niepełnosprawnych prowadzi Fundacja im. Brata Alberta. 
Obywatele Honorowi Libiążą 
Wspólnoty wyznaniowe.
Na terenie Libiąża działalność religijną prowadzą następujące Kościoły i związki wyznaniowe:
Lasy.
Lasy wokół Libiąża należą do Nadleśnictwa Chrzanów, Regionalnej Dyrekcji Lasów Państwowych w Katowicach. W przeszłości tereny leśne należały do biskupstwa krakowskiego. Potem te na północ od miasta były własnością posiadaczy pól górniczych w okolicy i właścicieli Katowic, rodziny Tiele-Wincklerów. Następnie przejął je koncern G. Giesche’s Erben A.G., zarządca kopalni „Matylda” w Kątach (dzisiejsza dzielnica Chrzanowa). Lasy na południe i wschód od Libiąża zostały zakupione w 1868 roku przez hr. Guida Henckel von Donnersmarcka, który nabył zamek Lipowiec wraz z jego dobrami w tym z dużą ilością lasów od Antoniny Łąskiej. Do Wygiełzowa przeniósł swojego leśniczego, Franza Knerscha. Po śmierci księcia Guida okoliczne lasy przejął młodszy syn, hr. Kraft Henckel von Donnersmarck.
Transport.
Przez Libiąż przebiegają drogi wojewódzkie nr 780 oraz 933. Miasto znajduje się w niewielkiej odległości od autostrady A4. Do Krakowa jest 50 km, do Katowic zaś 30 km. Jaworzno znajduje się w odległości 6,5 km.
W Libiążu jest stacja kolejowa, z której odjeżdżają pociągi do Oświęcimia i Krakowa przez Trzebinię (także do Wieliczki).
Są przystanki, z których można dojechać do Chrzanowa, Żarek, Gromca, Młoszowej. Przejazdami zajmuje się ZKKM Chrzanów.

</doc>
<doc id="129780" url="https://pl.wikipedia.org/wiki?curid=129780" title="Babice (województwo śląskie)">
Babice (województwo śląskie)

Babice (niem. "Babitz", w latach 1936–1945 "Jungbirken") – wieś w Polsce położona w województwie śląskim, w powiecie raciborskim, w gminie Nędza.
W latach 1975–1998 miejscowość administracyjnie należała do województwa katowickiego.
Położenie.
Wieś położona jest na skraju Płaskowyżu Rybnickiego, na południe od Nędzy.
Etymologia nazwy.
Nazwa miejscowości pochodzi prawdopodobnie od nazwiska jednego z właścicieli – Baby, miejscowego chłopa.
Historia.
Na terenie późniejszej wsi Babice istniała osada w VI-X wieku, odkryto ją w 1913 roku. Wieś została założona prawdopodobnie w XIV wieku, chociaż nazwa "Babice" pierwszy raz występuje w dokumentach z 1531 roku (ks. Augustin Weltzel natomiast podał 1402 rok, kiedy to właścicieli wsi Miczkę i Jakosza zwolniono z wszystkich podatków). W 1576 roku właścicielem wsi został von Wiecza, który wybudował tamże karczmę.
W 1712 roku właścicielem Babic i okolicznych ziem był hrabia Sobek. W XIX wieku był to majątek z bażantarnią. W plebiscycie na Górnym Śląsku mieszkańcy Babic większością głosów opowiedzieli się za pozostaniem w granicach Niemiec.
Przez wieś przechodziła niegdyś linia kolei wąskotorowej Gliwice – Racibórz, na której znajdowała się stacja Babice, która została zniszczona w 1945 roku, aczkolwiek kolej funkcjonowała do lat 80. XX wieku.
Zabytki.
W Babicach znajduje się kilka zabytków, m.in:

</doc>
<doc id="129781" url="https://pl.wikipedia.org/wiki?curid=129781" title="Buzdygan">
Buzdygan

Buzdygan (węg. "bozdogan" - pałka, tur. – maczuga) – jednoręczna broń obuchowa pochodzenia wschodniego, składająca się ze styliska zakończonego głowicą wyposażoną w szereg wypustek - tzw. piór.
Metalowa głowica buzdyganu osadzona była na trzonku (stylisku) o długości ok. 60 cm. Trzonek wykonywany był z drewna, okuty blachą bądź całkowicie metalowy (w niektórych przypadkach z ukrytym wewnątrz sztyletem - odmiana perska). Metalowa głowica wyposażona była w pióra (najczęściej od 6 do 8, rzadziej w większej ilości) promieniście rozchodzące się od drzewca. Pióra w jej formie bojowej miały kształt trójkątny lub trapezowy, zwężający się ku dołowi. W wersji paradnej pióra bywały zaokrąglone, obite srebrną lub złotą blachą, niekiedy wysadzane klejnotami.
Liczne odmiany buzdyganu można było spotkać na obszarze od Chin do Europy. W Europie były popularną bronią od X do XV w., używane zarówno przez piechotę, jak i jazdę. Na Rusi buzdygan znany był również jako "sześciopiór". W Polsce od XVI do XVIII wieku stanowił oznakę władzy oficerskiej w kawalerii narodowego autoramentu (wśród rotmistrzów, pułkowników, poruczników i chorążych).
Współcześnie wręczany w Wojsku Polskim nowo wykreowanym generałom przez Ministra Obrony Narodowej. 
Od 1992 roku czasopismo "Polska Zbrojna" przyznaje raz w roku nagrodę "Buzdygany" dla wyróżniających się osób, związanym z obronnością – oficerom, politykom, dziennikarzom i przemysłowcom, wszystkim tym, którzy twórczo zmieniają otaczającą ich rzeczywistość, przyczyniając się do rozwoju Wojska Polskiego i wzrostu obronności.

</doc>
<doc id="129785" url="https://pl.wikipedia.org/wiki?curid=129785" title="Babice (powiat chrzanowski)">
Babice (powiat chrzanowski)

Babice – wieś w Polsce położona w województwie małopolskim, w powiecie chrzanowskim, siedziba gminy Babice.
Historia.
Pierwsze wzmianki pisane o wsi Babice, zwanej dawniej Babycze, a lub Babicą, pochodzą z pierwszej połowy XIII w. Ok. 1240 r. możnowładca Klemens z Brzeźnicy (mylony w niektórych publikacjach z Klemensem z Ruszczy) podarował tutejsze dobra ziemskie klasztorowi benedyktynek w Staniątkach jako wiano dla swojej córki, która wstąpiła do tegoż klasztoru. Dobra te wraz z wsiami Zagórze i Jankowice oraz zamkiem Lipowiec, nabył od zakonnic biskup Jan Prandota. Wieś Babice aż do rozbiorów należała do klucza lipowieckiego, będącego w posiadaniu biskupów krakowskich. 
W 1808 r. Babice liczyły 83 domy oraz 532 mieszkańców: 130 dzieci, 279 kobiet i 123 mężczyzn. Większość mieszkańców zajmowała się winiarstwem i rzemiosłem.
W 1868 roku dobra w Babicach, położone w powiecie chrzanowskim Królestwa Galicji i Lodomerii, wraz z Lipowcem i dużą ilością lasów kupił od Antoniny z Szybalskich Łąckiej magnat śląski hr. Guido Donnersmarck.
W 1905 roku tutejsze dobra tabularne należały do Stefanii Wysockiej i 1 współwłaściciela.
W 1942 r. Niemcy wysiedlili część mieszkańców wsi, sprowadzając na ich miejsce swoich kolonistów. W dniach 19 - 25 stycznia 1945 r. w Babicach i najbliższej okolicy Armia Czerwona toczyła z Niemcami ciężkie walki, ponosząc duże straty. Znaczna część gospodarstw w Babicach uległa zniszczeniu. Uszkodzony został też kościół. 
Sołectwo Babice zajmuje obszar 1205,5 ha (w tym: wieś Babice – 1089,5 ha, wieś Włosień 116 ha). W latach 1945–1975 w województwie krakowskim, epizodyczny okres przynależności do województwa katowickiego w latach 1975–1998, decyzją Edwarda Gierka I Sekretarza PZPR, chcącego osłabić potencjał przemysłowy Krakowa przenosząc najbardziej uprzemysłowione powiaty województwa krakowskiego tj. powiaty chrzanowski i olkuski do województwa katowickiego, a powiat oświęcimski do nowego województwa bielskiego, od 1999 roku Babice powróciły do naturalnych związków z Krakowem stając się częścią województwa małopolskiego.
Zabytki.
Obiekty wpisane do rejestru zabytków nieruchomych województwa małopolskiego.
Szkoła.
W 1817 r. powstała w Babicach szkoła, która początkowo funkcjonowała w prywatnym domu. W 1822 r. wzniesiono budynek szkolny, który w 1909 r. rozbudowano. W czasie I wojny światowej wojska węgierskie urządziły w nim szpital. W 1962 r. powstał nowy budynek tzw. "tysiąclatka". W 1980 r. szkoła otrzymała imię Tadeusza Kościuszki, a w 2002 r. sztandar ufundowany przez darczyńców. W 2004 r. Rada Gminy powołała Zespół Szkół w Babicach, w skład którego wchodziło także Gimnazjum im. Marii Skłodowskiej-Curie. 
Religia.
W 1337r. powstała w Babicach rzymskokatolicka parafia Wszystkich Świętych.
W Babicach ochrzczony został 2 kwietnia 1866 roku Franciszek Hodur, legendarny organizator i pierwszy biskup Polskiego Narodowego Kościoła Katolickiego, patriota, publicysta i poeta.
W drugiej połowie XX w. z parafii w Babicach wyodrębniono samodzielne parafie we wsiach Żarki, Zagórze, Mętków i Kwaczała. Z kolei Spalona i Źródła zostały dołączone do parafii w Alwerni. Powstał też rektorat we wsi Jankowice i kaplica we wsi Rozkochów. 

</doc>
<doc id="129788" url="https://pl.wikipedia.org/wiki?curid=129788" title="Kapilara">
Kapilara

Kapilara – rurka tak cienka, że praktycznie cała przepływająca przez nią ciecz znajduje się w polu oddziaływania sił związanych jej ściankami i cieczy bezpośrednio przylegającej do ścianek, w wyniku czego prędkość poruszania się cząsteczek silnie zależy od odległości od ścianek (profil paraboliczny). W kapilarnych kolumnach do chromatografii gazowej praktycznie wszystkie cząsteczki przepływającego gazu znajdują się w polu oddziaływania fazy stacjonarnej (na przykład cieczy pokrywającej wewnętrzne ścianki rurki).
Dokładne określenie, od jakiej średnicy wewnętrznej można uznać daną rurkę za kapilarną, jest kwestią umowną. Zwykle przyjmuje się, że rurka jest kapilarą, gdy wewnątrz niej zachodzą zjawiska typowe dla przepływu kapilarnego. Zalicza się do nich:
Zjawiska kapilarne zachodzą nie tylko w rurkach, ale także w bardzo małych porach oraz odpowiednio cienkich szczelinach. Dzięki zjawisku przepływu kapilarnego woda w roślinach może być transportowana na wysokość powyżej 10 m (wysokość słupa wody odpowiadająca ciśnieniu atmosferycznemu na poziomie morza), a krew poprzez włośniczki (zwane też kapilarami) dociera do najodleglejszych tkanek bez konieczności stosowania wysokiego ciśnienia. W technice zjawisko przepływu i kondensacji kapilarnej jest wykorzystywane w membranach kapilarnych, na przykład Gore-Tex.

</doc>
<doc id="129791" url="https://pl.wikipedia.org/wiki?curid=129791" title="Wygiełzów (województwo małopolskie)">
Wygiełzów (województwo małopolskie)

Wygiełzów – wieś sołecka w Polsce położona w województwie małopolskim, w powiecie chrzanowskim, w gminie Babice.
W latach 1975–1998 miejscowość należała administracyjnie do województwa katowickiego.
Na terenie Wygiełzowa znajduje się Nadwiślański Park Etnograficzny.
Zabytki.
Obiekt wpisany do rejestru zabytków nieruchomych województwa małopolskiego:

</doc>
<doc id="129799" url="https://pl.wikipedia.org/wiki?curid=129799" title="Krajina">
Krajina

Krajina – region na Półwyspie Bałkańskim, głównie na terytorium Chorwacji, przy granicy Bośni. Stanowi swoisty pomost między rolniczą północą a wybrzeżem Chorwacji – jest większą częścią tzw. "Chorwacji Centralnej".
Kilkadziesiąt kilometrów na południe od Zagrzebia ukształtowanie terenu zmienia się wyraźnie – rozpoczynają się góry, ciągnące się stąd aż do samego Morza Adriatyckiego. Na południe od Karlovaca jest rzadko zaludniona. Nie jest to teren rolniczy ani typowo przemysłowy. Nie ma tutaj znaczących ośrodków miejskich.
Zamieszkiwana w większości przez Serbów, stanowiła jeden z obszarów zapalnych współczesnego konfliktu bałkańskiego. Wiele miejscowości jest nadal zniszczonych po działaniach wojennych na jej terenie w latach 1991–1995.
Po ogłoszeniu przez Chorwację niepodległości 25 czerwca 1991 Serbowie ogłosili powstanie własnego państwa – Republiki Serbskiej Krajiny, jednak w wyniku przeprowadzonej w 1995 roku akcji „Oluja” wypędzonych zostało 200 tysięcy Serbów, za co odpowiedzialny jest chorwacki generał Ante Gotovina. W roku 1995, Krajina została zajęta przez wojska chorwackie. Republika znalazła się pod administracją ONZ. 7 lutego 1997 Krajina oficjalnie została na nowo włączona do Chorwacji. Oddziały ONZ zakończyły swoją misję 18 stycznia 1998.

</doc>
<doc id="129805" url="https://pl.wikipedia.org/wiki?curid=129805" title="Bogusław Zych">
Bogusław Zych

Bogusław Zych (ur. 10 grudnia 1951 w Warszawie, zm. 3 kwietnia 1995 w Naprawie koło Rabki) – polski szermierz, medalista olimpijski, specjalista floretu.
Życiorys.
Drużynowy mistrz świata w 1978. Dwukrotny uczestnik igrzysk olimpijskich w 1980 i 1988. W Moskwie w konkursie drużynowym wraz z Lechem Koziejowskim, Adamem Robakiem i Marianem Sypniewskim wywalczył brązowy medal, wygrywając w meczu o 3. miejsce z ekipą NRD. Na olimpiadzie w Seulu wziął udział zarówno w turnieju drużynowym we florecie oraz szpadzie. Lepszy wynik osiągnął w swojej koronnej broni zajmując 5. miejsce.
Największy sukces w turniejach indywidualnych odniósł w 1991 zajmując 3. miejsce w mistrzostwach Europy w Wiedniu.
Po zakończeniu kariery zawodniczej został trenerem.
3 kwietnia 1995 zginął tragicznie w wypadku samochodowym w Naprawie. Pochowany na cmentarzu Powązki Wojskowe w Warszawie (kwatera G-2b=55).

</doc>
<doc id="129808" url="https://pl.wikipedia.org/wiki?curid=129808" title="Zamek Lipowiec">
Zamek Lipowiec

Zamek Lipowiec – ruiny zamku biskupów krakowskich leżącego na Jurze Krakowsko-Częstochowskiej, wybudowanego w systemie tzw. Orlich Gniazd, we wsi Babice w województwie małopolskim, w powiecie chrzanowskim.
Zamek jest zlokalizowany na wapiennym wzgórzu (362 m n.p.m.) o tej samej nazwie, będącym częścią Garbu Tenczyńskiego, na terenie rezerwatu przyrody „Lipowiec”, w sąsiedztwie wsi Wygiełzów i Babice.
Historia.
Strategiczne położenie wzgórza przy szlaku z Krakowa na Śląsk, na którym znajdują się obecne ruiny zamku, zostało zauważone już w okresie rozbicia dzielnicowego monarchii piastowskiej, a niestabilność polityczna tego okresu była kolejnym argumentem za ulokowaniem na wzgórzu niewielkiej fortecy, która by chroniła handlowy szlak. Przed 1243 r. tereny te należały do małopolskiego rodu Gryfitów, następnie na krótko do klasztoru benedyktynek w Staniątkach, którego ksienią była córka właściciela dóbr babickich (do których należał Lipowiec) Klemensa z Ruszczy herbu Gryf. Od zakonu benedyktynek tereny te nabył biskup krakowski Jan Prandota, włączając je do własności biskupstwa krakowskiego, do którego jako domena kościelna należały do 1789. Z inicjatywy Jana Prandoty wybudowano, albo przynajmniej rozbudowano na wzgórzu twierdzę, wtedy jeszcze drewnianą, ale być może już z murowaną wieżą, której najstarsze partie pochodzą z drugiej połowy XIII wieku. Zamek murowany najprawdopodobniej stopniowo zaczął powstawać od drugiej połowy XIII aż do początków XIV w.
W 1294 roku biskupem krakowskim został Jan Muskata, a ponieważ zamek Lipowiec należał do dóbr biskupstwa krakowskiego Muskata został jego gospodarzem, wykorzystując zamek jako punkt oporu wobec króla Władysława Łokietka. Z zamku Muskata razem ze swoim szwagrem Gerlachem de Kulpe dokonywał także wypadów rabunkowych, dokonując grabieży mienia okolicznej ludności. 
Zamek Lipowiec został przez Muskatę znacznie rozbudowany, chociaż trudno jest dokładnie określić skalę podjętych prac budowlanych. Po śmierci króla Czech i Polski, Wacława II oraz jego następcy, Wacława III, protektorów Muskaty, ten ostatni, po przejściowej zgodzie z Łokietkiem, popadł z nim w konflikt i został wygnany z diecezji (1306). Jednym z miejsc, gdzie się schronił, był właśnie zamek Lipowiec, w którym przebywał on okresowo aż do 1312 r., stawiając opór wojskom Łokietka.
Po okresie walk między Piastami i ustabilizowaniu się władzy po objęciu tronu przez Kazimierza Wielkiego, zamek Lipowiec pełnił funkcję twierdzy granicznej, strzegącej także przebiegający tutaj szlak handlowy z Małopolski na Śląsk. Wygląd zamku, z okresu końca XIII i pierwszej połowy XIV w., nie jest nam znany. Wiadomo tylko, że już wtedy stała kamienna wieża, o czym świadczą badania przeprowadzone nad dolnymi partiami obecnie stojącej wieży, które właśnie pochodzą z tego okresu. Jednakże nie była ona wtedy integralną częścią bryły budowli, tylko stanowiła odrębny, wolno stojący obiekt, mający na celu wzmocnienie obrony głównej bramy wjazdowej znajdującej się w jej pobliżu.
W XIV i XV w. zamek był kilkakrotnie poddawany różnym rozbudowom, przebudowom i remontom, w zależności od celów, jakim miał on służyć. Zwłaszcza w XV w. obiekt znacznie się powiększył, poprzez rozbudowę jego korpusu, zbliżając się w swym obrysie do obecnego wyglądu z dominującą nad całością wieżą, już połączoną z resztą zamku, będąc zabudowaną w południowo-wschodnim narożu, powiększoną i przebudowaną z myślą o zastosowaniu artylerii (działobitnie i tarasy ze strzelnicami).
Cały obiekt otoczony był dość głęboką fosą, nad którą przerzucony był drewniany most, prowadzący do bramy z furtą dla pieszych. Znacznie niżej, od strony południowo-wschodniej zamku, wybudowano liczne, drewniane budynki gospodarcze, w wyniku czego powstało tzw. przedzamcze, które później (najprawdopodobniej pod koniec XV w.) zostało otoczone odrębnym murem z bramą wjazdową. Wzmocnienie obronności i modernizacja militarna wiązała się m.in. z niespokojnym okresem wojen husyckich w pierwszej połowie XV w., których teatr działań znajdował się przecież niedaleko, zwłaszcza, że jedna z baz husytów była umiejscowiona w Gliwicach na Śląsku, skąd dokonywano wypadów zbrojnych na tereny Małopolski.
Do znanych nam biskupów krakowskich, którzy aktywnie inicjowali prace na zamku, należą Wojciech Jastrzębiec (1412–1423) i Zbigniew Oleśnicki (1423–1451). O wkładzie tych postaci w rozbudowę zamku świadczą m.in. widoczne do dziś ich tarcze herbowe w ścianach dziedzińca zamku górnego. W 1444 r. Zbigniew Oleśnicki, wystawił w Lipowcu przywilej dla Księstwa siewierskiego, będącego nowym nabytkiem biskupstwa krakowskiego.
W XV w., zamek w dalszym ciągu pełnił funkcję strażniczą oraz rezydencjonalną biskupów krakowskich, jednakże rozszerzono ją na więzienie dla duchownych. Nowa rola, jak przypadła budowli, wiązała się z adaptacją na cele więzienne wielu pomieszczeń zamkowych, którą zapewne rozpoczęto w tym okresie. Do bardziej znanych więźniów Lipowca w tym stuleciu należał opat Mikołaj z Buska, uwięziony tu w 1437 r.
Rola zamku lipowieckiego jako więzienia kościelnego wzrosła jednak dopiero od XVI w., co niewątpliwie związane było z rozwijającą się reformacją. Nie więziono tutaj tylko innowierców, ale także duchownych, za przestępstwa pospolite, jak np. braci zakonnych – franciszkanów z Krakowa – za zabójstwo Alberta Fontiniego – komisarza franciszkańskiej prowincji czesko-polskiej. Do najznaczniejszych więźniów Lipowca należał jednak Franciszek Stankar, Włoch z pochodzenia, wykładowca Akademii Krakowskiej. Został osadzony na zamku w 1550 r. za propagowanie unitarianizmu. Z pomocą przyjaciół wśród których był Andrzej Trzecieski zdołał jednak zbiec z zamku i już w dwa lata po uwięzieniu wydać dzieło o reformie Kościoła w Polsce, rozpoczęte jeszcze w więzieniu lipowieckim. W celach zamku wieziony był też Walenty z Krzczonowa a porwany przez ludzi biskupa Marcin Krowicki został uwolniony przez szlachtę w czasie transportu na zamek. 
Rozpoczęte już w XV w. prace adaptacyjne dla celów więziennych zamku nabrały rozmachu w XVI w., kiedy to zaczęto powiększać pomieszczenia przeznaczone na cele. Spłycono także fosę otaczającą zamek i postawiono w niej kamienne filary pod most, a w samym zamku przebudowano nieco ciągi komunikacyjne i schody. Były to chyba najbardziej zaawansowane prace budowlane na zamku w tym okresie. W dobie pokoju i stabilizacji tego regionu nie było konieczności, aby militarnie wzmacniać zamki. Większość tych prac prowadzonych była zapewne w pierwszej połowie XVI wieku z inicjatywy biskupa Jana Konarskiego (1503-1525) oraz w latach 50. – Andrzeja Zebrzydowskiego. Tak jak poprzednio o ich roli w rozbudowie zamku świadczą wmurowane tarcze herbowe na terenie zamku.
XVII w. nie był dla zamku zbyt łaskawy: zniszczenia w wyniku pożaru zamku w 1629 r. i później najazdu szwedzkiego z lat 50., rozpoczęły stopniowy proces upadku Lipowca. Innym czynnikiem powodującym powolny zmierzch budowli była jego przestarzałość jako obiektu mieszkalnego, nie spełniającego już wymogów barokowych rezydencji – tym samym Lipowiec przestał już być siedzibą biskupów krakowskich, którzy w pobliżu niego wznieśli nowy, drewniany dwór, który miał spełniać tę funkcję.
Pożar, który wybuchł w sierpniu 1629 r., strawił znaczną część drewnianych zabudowań i dotknął głównie górną część zamku. Inwentarz z 1645 r. świadczy o znacznych rozmiarach zniszczeń, które starał się zniwelować biskup Jan Zadzik w latach 40. XVII w., będąc inicjatorem odbudowy i przebudowy przedzamcza, które miało głównie charakter gospodarczy.
Szwedzi zajęli Lipowiec 9 października 1655 r., ustanawiając w nim kwaterę główną m.in. z uwagi na kontrolę szlaku wodnego niedalekiej Wisły. Opuścili go dopiero latem 1657 r., paląc go na odchodnym.
Zdewastowany i zaniedbany obiekt popadający w ruinę trwał tak do lat 30. XVIII w., gdy decyzję o jego odbudowie podjął biskup krakowski Konstanty Felicjan Szaniawski. Zanim to jednak nastąpiło zamek gościł w swych murach, 17 sierpnia 1683 r., króla Jana III Sobieskiego, który zatrzymał się tutaj na odpoczynek podczas wyprawy na Wiedeń. Wydarzenie to upamiętnione jest wmurowaniem tablicy kamiennej, w sieni przejazdowej na dziedziniec, z okazji trzechsetnej rocznicy tej wizyty.
Wspomniana odbudowa zamku przez biskupa Konstantego Felicjana Szaniawskiego miała na celu przystosowanie obiektu na dom poprawy dla duchownych. Prace w tym kierunku podjęto w latach 20. XVIII w. i kontynuowano w latach 50., już za czasów kolejnego biskupa Andrzeja Załuskiego. Poza niezbędnymi konserwacjami na zewnątrz zamku, przebudowa dotyczyła głównie jego wnętrza, czyli pomieszczeń i ciągów komunikacyjnych – wybudowano m.in. nową klatkę schodową w południowo-zachodnim narożniku budowli. Efekty tej przebudowy są widoczne do dziś, gdyż później nie podejmowano już żadnych poważniejszych prac budowlanych na terenie zamku, ograniczając się co najwyżej do bieżących remontów.
W 1789 r., po śmierci biskupa krakowskiego Kajetana Sołtyka, zamek Lipowiec przeszedł na rzecz skarbu państwa na mocy reformy cesarza Józefa II, a następnie dostał się w ręce prywatne. W 1800 r. na zamku wybuchł bardzo duży pożar, który obok zniszczeń wnętrz, strawił znaczną część dachu.
Po tych ciosach budowla była tylko częściowo zamieszkana niemal do końca lat 40. XIX w., potem zamek był już opuszczony, a to znacznie przyczyniło się do postępującej dewastacji obiektu, co jest uwidocznione na szeregu dziewiętnastowiecznych rycin, dla których zamek ten był wdzięcznym tematem. Wtedy też zaczęto naukowo opracowywać jego dzieje – powstała monografia autorstwa Władysława Łuszczkiewicza w latach 80. XIX w. 
W 1868 roku hr. Guido Donnersmarck kupił zamek wraz jego dobrami w tym z dużą ilością lasów od Antoniny Łąskiej.
Coraz bardziej popadający w ruinę zamek dotrwał do lat 50. XX w., kiedy to podjęto decyzję o jego ochronie i podjęciu niezbędnych prac archeologiczno-historycznych i budowlanych w celu zachowania obiektu w stanie trwałej ruiny oraz przystosowania do zwiedzania. Zamek figuruje jako obiekt zabytkowy w wydanym w 1953 r. Katalogu Zabytków Sztuki.
Prace konserwatorskie i badawcze trwały w latach 1961-1969 i jeszcze do 1975 r. w okolicach przedbramia.
Architektura.
Lipowiec to typowy gotycki obronny zamek typu wyżynnego. Zbudowany jest on przede wszystkim z kamienia, a cegły zastosowano głównie do sklepień. W przeszłości elewacje zamku górnego były pokryte tynkiem, który zachował się w śladowych ilościach. Nie dotrwały również do naszych czasów obramowania okien i drzwi, a także inne elementy dekoracji wnętrz, co jest efektem pożarów i dewastacji przez lata opuszczenia. Cały obiekt składa się z trzech zasadniczych części:
Zasadnicza część obiektu, na planie pięcioboku – tzw. zamek górny – tworzy dość jednolitą czteroskrzydłową bryłę wokół wewnętrznego dziedzińca niewielkich rozmiarów. Z tej bryły wyraźnie wybija się wieża wtopiona w południowo-wschodni narożnik zamku. Obecnie cały zamek górny pozbawiony jest zupełnie dachu (kiedyś był on dwuspadowy), a układ przestrzenny wewnątrz, jak już zostało wspomniane, to efekt przebudowy z XVIII w.
Na parterze znajdowały się głównie pomieszczenia gospodarcze: jadalnia (refektarz), kuchnia, spiżarnia, magazyn, piekarnia i skarbiec. Również na tej kondygnacji znajduje się studnia, o głębokości ponad 24 m, pochodząca z najwcześniejszego okresu istnienia zamku – nad nią znajdował się drewniany kołowrót z wiadrami.
Na pierwszym piętrze znajdowały się pomieszczenia mieszkalne, kaplica oraz cele więzienne. W części mieszkalnej obecnie znajduje się muzeum związane z zamkiem. Na drugim piętrze, podobnie jak na pierwszym, znajdowały się pomieszczenia mieszkalne, z tym, że przeznaczone były one raczej dla gości, a od strony zachodniej były cele więzienne.
Najbardziej okazałą częścią całego zamku to czterokondygnacyjna wieża na planie koła, o wysokości ok. 30 m, będąca najstarszą częścią budowli, pochodząca z drugiej połowy XIII i początku XIV w. W pierwszym okresie dziejów Lipowca był to typowy donżon (stołp), czyli wolno stojący element obronny, umieszczony niedaleko bramy, mający wzmocnić jej obronę, a także będąc ostatnim punktem oporu podczas zdobycia twierdzy. Jest to typowe rozwiązanie obronne szeroko stosowane w średniowiecznych fortecach i zazwyczaj jako pierwszy etap budowy tychże. Wejście do wieży znajdowało się na znacznej wysokości – w przypadku Lipowca mniej więcej w połowie jej wysokości. W XV w. wieża była rozbudowana i włączona do konstrukcji zamku górnego. Wtedy też przystosowano ją do bardziej nowoczesnych wymogów militarnych, tworząc na poszczególnych piętrach działobitnie, przeznaczone na taraśnice, a więc tym samym zamku można było bronić z wieży już na pewną odległość, poprzez ostrzał pobliskich terenów. Dolne partie wieży to więzienny loch, do którego spuszczano skazańców poprzez otwór w podłodze niedaleko do jej wejścia.
Wewnątrz wieży można się przemieszczać po wąskiej i krętej klatce schodowej z kamiennymi stopniami.
Najwyższa kondygnacja wieży nie zachowała się – na samym szczycie obecnej wieży widoczne są po niej ślady w postaci kamiennych wsporników, które podtrzymywały mur o znacznej grubości. Cała wieża była przykryta spadzistym stożkowym dachem. Obecnie na szczycie wieży jest taras widokowy, dostępny dla zwiedzających, zabezpieczony metalową poręczą.
Legendy.
Jak z każdym niemal zamkiem i z tym wiążą się legendy. Jedna dotyczy uwięzionego Franciszka Stankara w 1550 r. i jego ucieczki z Lipowca, w której miała mu pomóc, zakochana w nim, córka dozorcy więzienia, dostarczając mu sznurów, po których Stankar spuścił się z okna.
Inna legenda mówi o zajeżdżającej w nocy karecie z dostojnikiem kościelnym, który wysiada na dziedzińcu i udaje się do środka. Zaraz potem oprawcy ciągną na dziedziniec skutego łańcuchami mnicha, następnie kat podnosi miecz do ścięcia skazańca i w tym momencie wraz z uderzeniem pioruna wszystkie widziadła znikają. Legenda ta związana jest w oczywisty sposób z przeznaczeniem i rolą więzienną zamku dla duchowieństwa.

</doc>
<doc id="129810" url="https://pl.wikipedia.org/wiki?curid=129810" title="Nadwiślański Park Etnograficzny">
Nadwiślański Park Etnograficzny

Nadwiślański Park Etnograficzny – nazwa powstałego w 1968 r. we wsi Wygiełzów w gminie Babice (powiat chrzanowski) woj. małopolskie skansenu, w którym zgromadzono i udostępniono do zwiedzania przykłady budownictwa drewnianego Krakowiaków Zachodnich charakterystycznego dla okolic Krakowa. Krakowiacy Zachodni – grupa etnograficzna zamieszkująca obszar od Bochni, przez okolice Krakowa, Proszowic, Oświęcimia, Wadowic, Olkusza, Miechowa, Chrzanowa, aż po rzekę Przemszę stanowiącą granicę z Górnym Śląskiem.
Decyzja o powstaniu skansenu zapadła dzięki inicjatywie krakowskich etnografów i historyków sztuki m.in. ówczesnej Wojewódzkiej Konserwator Zabytków w Krakowie dr Hanny Pieńkowskiej oraz prof. Tadeusza Chrzanowskiego.
Nadwiślański Park Etnograficzny w Wygiełzowie położony jest u stóp wzgórza Lipowiec, na którym zachowały się ruiny zamku o tej samej nazwie. Do końca 2006 r. Skansen i ruiny zamku Lipowiec znajdowały się pod zarządem Muzeum w Chrzanowie, a od 1 stycznia 2007 r. weszły w skład nowo utworzonej instytucji pod nazwą Muzeum – Nadwiślański Park Etnograficzny w Wygiełzowie i Zamek Lipowiec – Instytucja Kultury Województwa Małopolskiego. 31 grudnia 2011 r., decyzją Ministra Kultury i Dziedzictwa Narodowego Muzeum zostało wpisane pod pozycją 104 do Państwowego Rejestru Muzeów. Od 18 stycznia 2023 r. instytucja nosi nazwę Muzeum Małopolski Zachodniej w Wygiełzowie.
Obiekty.
W 2012 roku na terenie skansenu znajdowało się 25 obiektów:
Ponadto w skansenie znajdują się:

</doc>
<doc id="129813" url="https://pl.wikipedia.org/wiki?curid=129813" title="Zjawiska kapilarne">
Zjawiska kapilarne

Zjawiska kapilarne – szereg zjawisk związanych z zachowaniem par i cieczy, a pojawiających się dla wielu obiektów o małym wymiarze charakterystycznym (np. rurki kapilarne, porowate powierzchnie) i silnie zależne od tego wymiaru, przy kącie zwilżania powyżej 90 stopni. W zależności od kąta zwilżania zjawisko może się pojawiać lub zanikać, promień rurki kapilarnej ma wpływ na wysokość podsiąkania.
Opis fizyczny.
W stanie równowagi cieczy w rurce ciężar słupa cieczy jest równoważony przez siły napięcia powierzchniowego.
Siła ciężaru słupa wody w kapilarze o przekroju kołowym:
Siła napięcia powierzchniowego wody tuż przy ściance:
Powierzchnia wody tuż przy ściance tworzy ze ścianką kąt θ. Pionowa składowa tej siły równoważy siłę ciężaru cieczy, z czego wynika wysokość podciągania kapilarnego:
gdzie
Dla wody.
Dla czystej wody kontaktującej się ze szklaną rurką i powietrzem:
W rurze o promieniu 1 m woda podniesie się o 0,014 mm; w rurce o promieniu 1 mm – o 14 mm; natomiast w rurce o promieniu 0,1 mm – o 140 mm.
Kapilarność w hydrogeologii.
Pory gruntu tworzą naczynia kapilarne, w których woda podnosi się ponad zwierciadło wody podziemnej. Wysokość podnoszenia zależy bezpośrednio od frakcji gruntu (mniejsze ziarna tworzą kanaliki o mniejszej średnicy). Rozróżniamy kapilarność czynną i bierną.

</doc>
<doc id="129815" url="https://pl.wikipedia.org/wiki?curid=129815" title="Niagara-on-the-Lake">
Niagara-on-the-Lake

Niagara-on-the-Lake – miasto (ang. "town") w Kanadzie, w prowincji Ontario, w regionie Niagara. Miasto jest położone w rogu uformowanym przez jezioro Ontario i wpływającą do niego rzekę Niagara, która tworzy granicę między Kanadą i USA.
Po drugiej, amerykańskiej stronie rzeki jest zabytkowy Fort Niagara. Wodospad Niagara leży około 20 km na południe od miasta.
Liczba mieszkańców Niagara-on-the-Lake wynosi 17 511 osób (2016). Język angielski jest językiem ojczystym dla 74,5%, francuski dla 1,6% mieszkańców (2006).
Niagara-on-the-Lake jest jednym z najstarszych miast w prowincji Ontario. Najpierw znane jako Butlersburg, otrzymało prawa miasteczka w 1781 pod nazwą Newark. Pierwszymi osadnikami byli Lojaliści, uchodzący ze Stanów Zjednoczonych.
Miasto zostało pierwszą stolicą Górnej Kanady, późniejszej prowincji Ontario. Pierwszy parlament prowincjalny spotkał się w mieście w 1792. Niedługo potem, w 1796, stolicę przeniesiono do Yorku, późniejszego Toronto. Wtedy miasto zmieniło nazwę z Newark na Niagara. Około roku 1900 oficjalnie zmieniono nazwę na obecną, by uniknąć pomyłek z nazwą pobliskiego miasta Niagara Falls.
W czasie wojny brytyjsko-amerykańskiej miejsce zaciętych walk, głównie o znajdujący się obok miasta Fort George. 27 maja 1813 Amerykanie zdobyli fort i miasto, utrzymując się w nim prawie do końca roku. W grudniu 1813 Amerykanie wycofując się z miasta spalili je. Po odzyskaniu miasta Brytyjczycy zbudowali niedaleko zrujnowanego starego fortu nowy, mniejszy Fort Mississauga. Zrekonstruowany w latach 30. i 40., Fort George jest obecnie otwarty dla turystów jako muzeum. Fort Mississauga jest dobrze zachowaną ruiną, również dostępną do zwiedzania.
Podczas I wojny światowej pod miasteczkiem funkcjonował Tadeusz Kosciuszko Camp – ośrodek szkoleniowy dla polskich ochotników do armii polskiej organizowanej przez państwa Ententy która później była znana jako Armia Błękitna pod dowództwem generała Hallera. W ośrodku przeszkolono ogółem 23 tys. żołnierzy.
W 1918 epidemia grypy zabrała życie 41 rekrutów, z których 25 za zgodą władz zostało pochowanych na ziemi w pobliżu centrum szkoleniowego. Tak powstał najprawdopodobniej jedyny polski cmentarz wojskowy na terenie Ameryki Północnej. Tradycyjnie w czerwcu każdego roku odbywają się na cmentarzu uroczystości pamiątkowe które przyciągają Polonię z całego Ontario i wschodnich Stanów Zjednoczonych.
27 listopada 1923 generał broni Józef Haller, w obecności doktora Michała Straszewskiego, konsula generalnego w Montrealu, odznaczył pomnik polskich żołnierzy Krzyżem Srebrnym Orderu Wojskowego Virtuti Militari.
Miasteczko jest dziś dużą atrakcją turystyczną. Jego położenie nieco na uboczu i stara architektura tworzą miły kontrast z komercyjną i kiczowatą zabudową zatłoczonego Niagara Falls. W mieście co roku odbywa się festiwal teatralny Shaw Festival, któremu patronuje irlandzki noblista George Bernard Shaw. Pomnik pisarza, dłuta Elizabeth Bradford Holbrook, znajduje się przy głównej ulicy miasta, naprzeciwko teatru „Royal George”.
Z miasta pochodzi hokeista polskiego pochodzenia, Zenon Konopka.

</doc>
<doc id="129818" url="https://pl.wikipedia.org/wiki?curid=129818" title="Saletrol">
Saletrol



</doc>
<doc id="129822" url="https://pl.wikipedia.org/wiki?curid=129822" title="Kenneth Grahame">
Kenneth Grahame

Kenneth Grahame (ur. 8 marca 1859 w Edynburgu, zm. 6 lipca 1932 w Pangbourne, Berkshire) – brytyjski ekonomista i pisarz, pochodzenia szkockiego.
W latach 1908-1918 pracownik Banku Anglii wysokiego szczebla. Zasłynął pełnymi humoru powieściami "The Golden Age" ("Złoty wiek") (1895) i "Dream Days" ("Dni marzeń", której częścią jest "Opieszały smok") (1898); współcześnie ceniony przede wszystkim za baśń "O czym szumią wierzby" ("The wind in the willows") (1908), opowiadającej o przygodach Ropucha i jego przyjaciół – Kreta, Pana Borsuka, Szczura, Wydry i Myszy. Na jej podstawie powstały filmy i seriale telewizyjne, w tym w latach 1984 – 1990 uważany za najwierniejszą adaptację serial animowany.
Jest także autorem:

</doc>
<doc id="129826" url="https://pl.wikipedia.org/wiki?curid=129826" title="Wirialne równanie stanu">
Wirialne równanie stanu

Wirialne równanie stanu gazu opisuje stan gazu rzeczywistego. Ma postać szeregu potęgowego (Kamerlingha Onnesa), którego pierwszy człon stanowi równanie stanu gazu doskonałego. Z reguły równanie to jest podane dla 1 mola gazu, a więc zamiast objętości w równaniu pojawia się objętość molowa gazu.
Typowe postacie tego równania, to:
gdzie: formula_3 formula_4 i formula_5 formula_6 są zwane drugim, trzecim itd. współczynnikiem wirialnym i zależą tylko od temperatury. Pierwszy współczynnik wirialu równy jest 1 lub też RT, co oznacza gaz doskonały. Z reguły człon przy potędze formula_7 jest mniej ważny niż człon przy potędze formula_8 Dla gazu doskonałego te współczynniki są równe 0. Ogólnie rzecz biorąc drugi współczynnik wirialny formula_9 odpowiada za oddziaływania w obrębie par cząsteczek, a trzeci współczynnik wirialny za oddziaływania w obrębie trójek cząsteczek etc. W praktyce inżynierskiej często ogranicza się tylko do dwóch (jeżeli ciśnienie nie przekracza 1500 kPa) lub trzech (do 5000 kPa) pierwszych członów, zachowując zadowalającą dokładność obliczeń.
Często też stosuje się postać równania wirialnego wprowadzając pojęcie gęstości molowej, formula_10 gdzie formula_11 jest masą molową gazu
gdzie: formula_13 itd.
Z analizy równań wirialnych wynika, że chociaż dla bardzo małych ciśnień czy gęstości gazu rzeczywistego na pierwszy rzut oka jego zachowanie zbliża się do gazu doskonałego, to ze względu na to, że wiele spośród właściwości gazu zależy od pochodnych wielkości fizycznych, to właściwości gazów rzeczywistych pozostaną różne od właściwości gazu doskonałego.
Parametrem w ogólny sposób określającym zgodność zachowania gazu rzeczywistego z modelem gazu doskonałego jest tzw. współczynnik ściśliwości formula_14 który łatwo się wyraża poprzez współczynniki równania wirialnego (wyrażenie potęgowe w nawiasie w równaniach powyżej).

</doc>
<doc id="129827" url="https://pl.wikipedia.org/wiki?curid=129827" title="Rok Benkovič">
Rok Benkovič

Rok Benkovič (ur. 20 marca 1986 w Lublanie) – słoweński skoczek narciarski, były reprezentant słoweńskiej kadry A w skokach narciarskich, mistrz świata i brązowy medalista MŚ w 2005 roku, wicemistrz świata juniorów w 2003 roku.
W 2001 roku zajął piąte miejsce w konkursie o mistrzostwo świata juniorów w Karpaczu. Dwa lata później w konkursie tej samej rangi w Sollefteå zdobył srebrny medal.
W 2003 roku Benkovič uplasował się na czwartej pozycji w końcowej klasyfikacji Letniej Grand Prix w skokach narciarskich na igelicie. W sezonie 2003/2004 zajął 17. miejsce w Pucharze Świata.
W 2005 roku na normalnej skoczni w Oberstdorfie jako pierwszy w historii reprezentant Słowenii został mistrzem świata w skokach narciarskich. Na tej samej skoczni wraz z pozostałymi reprezentantami Słowenii zdobył brązowy medal w konkursie drużynowym. Na skoczni K-120 Benkovič został sklasyfikowany na piątej pozycji.
20 marca 2005 roku oddał najdłuższy w karierze skok, którym było 226 metrów uzyskane na Letalnicy.
W maju 2007 roku Rok Benkovič zakończył karierę zawodniczą.
Życie prywatne.
Mieszka w Kamniku, mieście w Alpach Kamnickich. Karierę skoczka narciarskiego rozpoczął w 1997 roku, a do reprezentacji Słowenii dołączył w 2001 roku. Po zakończeniu kariery sportowej w 2007 zajmował się fotografią i alpinizmem.
Przebieg kariery.
2001/2002.
Letni Puchar Kontynentalny – 3. miejsce.
5 lipca w Velenje, podczas konkursu zaliczanego do klasyfikacji Letniego Pucharu Kontynentalnego 2002 Rok Benkovič zajął piąte miejsce. Przegrał wówczas z czterema innymi reprezentantami Słowenii – Robertem Kranjcem, Primožem Peterką, Damjanem Frasem i Peterem Žontą. Następnego dnia na tej samej skoczni Benkovič uplasował się na jedenastym miejscu. 3 sierpnia na normalnej skoczni w Oberstdorfie Słoweniec zajął 26. pozycję. 24 sierpnia w norweskim Rælingen był siódmy, a dzień później sklasyfikowany został na dwunastej pozycji. W ostatni dzień sierpnia na normalnej skoczni w Falun reprezentant Słowenii zajął trzynastą lokatę. 21 września w Calgary zajął siódme miejsce. Dzień później był drugi tuż za reprezentantem Korei Południowej – Choi Heung-chulem. Tym samym Benkovič po raz pierwszy w sportowej karierze stanął na podium międzynarodowych zawodów w skokach narciarskich. Sześć dni później na Utah Olympic Park ponownie stanął na podium, tym razem na trzecim miejscu za Clintem Jonesem i Simonem Ammannem. W ostatnim konkursie Letniego Pucharu Kontynentalnego 2002, 29 września w Salt Lake City Rok Benkovič był ósmy. W końcowej klasyfikacji LPK Słoweniec zgromadził 362 punkty, dzięki czemu zajął trzecie miejsce, przegrywając tylko ze Stefanem Pieperem i Kaiem Brachtem.
Puchar Świata – 77. miejsce.
W sezonie 2001/2002 Rok Benovič po raz pierwszy w karierze wystartował w międzynarodowych zawodach w skokach narciarskich. 21 grudnia podczas konkursu Pucharu Świata w Predazzo zajął 48. miejsce, wyprzedzając Bjørna Einara Romørena i Yūki Yakusawę. Następnego dnia na tej samej skoczni Słoweniec zdobył pierwsze punkty Pucharu Świata, zajmując 26. pozycję. Były to jedyne występy Benkoviča w Pucharze Świata 2001/2002. W końcowej klasyfikacji rozgrywek zajął 77. miejsce.
Puchar Kontynentalny – 77. miejsce.
26 grudnia 2001 Benkovič pierwszy raz wziął udział w zawodach Pucharu Kontynentalnego. Na skoczni w Sankt Moritz uplasował się na 18. miejscu. Dwa dni później w Engelbergu był 27. 12 stycznia na skoczni w Bischofshofen zajął czternaste miejsce, a dzień później był 33. 9 lutego we włoskim Gallio Słoweniec zajął najwyższe w sezonie miejsce, był szósty tuż za Jörgiem Ritzerfeldem, Mortenem Solemem, Frankiem Löfflerem, Bjørnem Einarem Romørenem i Bernhardem Metzlerem. Dzień później Rok Benkovič został sklasyfikowany na 21. miejscu. 16 lutego na dużej skoczni w Planicy Benkovič był siódmy. W ostatnich dwóch występach w sezonie 2001/2002, 2 i 3 marca w Schönwaldzie reprezentant Słowenii zajął 27. i 33. miejsce. W klasyfikacji generalnej Pucharu Kontynentalnego 2001/2002 Benkovič został sklasyfikowany na 77. miejscu, zdobywając 130 punktów.
2002/2003.
Letni Puchar Kontynentalny – 26. miejsce.
W Letnim Pucharze Kontynentalnym 2003 Rok Benkovič wystartował tylko w jednym z dziesięciu konkursów. 4 lipca na skoczni w Velenje uplasował się na drugiej pozycji, przegrywając tylko z Jure Radeljem. Dzięki temu zdobył 80 punktów do klasyfikacji LPK i zajął 26. miejsce w końcowej tabeli.
Letnia Grand Prix – 4. miejsce.
W 2003 roku Rok Benkovič zadebiutował w Letnim Grand Prix w skokach narciarskich na igelicie. 9 sierpnia w drużynowym konkursie na skoczni w Hinterzarten, wraz z Damjanem Frasem, Robertem Kranjcem i Primožem Peterką zajął trzecie miejsce. Dzień później w konkursie indywidualnym Benkovič uplasował się na jedenastej pozycji, tym samym zdobywając pierwsze w karierze punkty do klasyfikacji Grand Prix. 14 sierpnia we francuskim kurorcie narciarskim, Courchevel zajął dziesiąte miejsce. 29 sierpnia na skoczni we włoskim Predazzo reprezentant Słowenii sklasyfikowany został na piątej pozycji. Dwa dni później na Bergisel w Innsbrucku Rok Benkovič zajął najwyższą w karierze pozycję w konkursie LGP. Był drugi, przegrywając jedynie z Maximilianem Mechlerem. Był to ostatni start Słoweńca w tej edycji Letniego Grand Prix. Łącznie zebrał 175 punktów, dzięki czemu uplasował się na czwartym miejscu, przegrywając z Thomasem Morgensternem, Akseli Kokkonenem i Martinem Höllwarthem.
Puchar Świata – 41. miejsce.
Zimowy sezon 2002/2003 Benkovič rozpoczął od szesnastego miejsca w konkursie Pucharu Świata na skoczni Rukatunturi w Ruce 30 listopada. Tydzień później w konkursach w Trondheim (7 grudnia i 8 grudnia) Słoweniec uplasował się na 41. i 42. miejscu. 14 grudnia i 15 grudnia w Titisee-Neustadt był 43. i 46., a 21 grudnia i 22 grudnia w Engelbergu dwukrotnie zajął 47. pozycję. 6 stycznia w Bischofshofen podczas ostatniego konkursu Turnieju Czterech Skoczni Rok Benkovič zajął czterdzieste miejsce. 9 marca na Holmenkollbakken w Oslo zajął najwyższe w karierze miejsce w indywidualnym konkursie zaliczanym do klasyfikacji Pucharu Świata. Uplasował się na ósmej pozycji. Pięć dni później w Lahti był 38. W ostatnim z konkursów Turnieju Nordyckiego 2003, 15 marca w Lahti został sklasyfikowany na 20. miejscu. W dwóch konkursach kończących sezon, 22 marca i 23 marca na Letalnicy w Planicy Rok Benkovič uplasował się na szesnastym i 21. miejscu. W łącznej klasyfikacji Pucharu Świata 2002/2003 reprezentant Słowenii sklasyfikowany został na 41. miejscu, zdobywając 83 punkty.
2003/2004.
Letnia Grand Prix – 19. miejsce.
W pierwszych zawodach sezonu 2004 w Hinterzarten Rok Benkovič zajął dziesiąte miejsce. W następnym konkursie, w Courchevel ulokował się na trzeciej pozycji tuż za Adamem Małyszem i Martinem Höllwarthem. W kolejnych zawodach turnieju, 4 września w Zakopanem na Wielkiej Krokwi Słoweniec zajął 23. miejsce i zdobył osiem punktów do klasyfikacji. 8 września w Predazzo sklasyfikowany został na ostatnim, 50. miejscu. W następnym konkursie, 12 września na skoczni w Innsbrucku był 29. W zawodach na dużej skoczni w Hakubie był 25. i 38. W tabeli końcowej Letniego Grand Prix na igelicie 2004 zdobył 102 punktów, dzięki czemu zajął 19. miejsce. Do zwycięzcy tego cyklu imprezy, Adama Małysza stracił 418 punktów.
Puchar Świata – 17. miejsce.
W zawodach inaugurujących sezon 2003/2004 w Pucharze Świata w skokach narciarskich, 28 listopada na skoczni Rukatunturi w Ruce Rok Benkovič zajął szesnaste miejsce. Tym samym zdobył 15 punktów do klasyfikacji PŚ. Nie udało mu się to dzień później na tej samej skoczni, gdyż zajął 36. miejsce. 6 grudnia na Granåsen w Trondheim Słoweniec był 13. 10 stycznia w Libercu w pierwszym konkursie po Turnieju Czterech Skoczni Rok Benkovič sklasyfikowany został na dziesiątym miejscu. Nazajutrz uplasował się siedem pozycji niżej. 17 stycznia na Wielkiej Krokwi w Zakopanem Benko był piętnasty, a dzień później czternasty. W jedynych w sezonie zawodach rozegranych na skoczni mamuciej, zaliczanych do klasyfikacji Pucharu Świata, 7 lutego w Oberstdorfie Benkovič zajął 17. pozycję. Tydzień później na dużej skoczni w Willingen zajął 37. lokatę. 28 lutego na skoczni K-120 w Salt Lake City reprezentant słoweńskiej kadry A zajął piąte miejsce, przegrywając tylko z Noriaki Kasai, Simonem Ammannem, Tommy Ingebrigtsenem i Roarem Ljøkelsøyem. W kończących sezon konkursach Turnieju Skandynawskiego Benkovič zajmował miejsca w czołowej piętnastce. Łącznie Rok Benkovič zdobył 343 punkty Pucharu Świata, dzięki czemu został sklasyfikowany na siedemnastej pozycji w końcowej klasyfikacji.
Turniej Czterech Skoczni – 19. miejsce.
W pierwszym konkursie Turnieju Czterech Skoczni 2003/2004, 29 grudnia 2003 w Oberstdorfie Rok Benkovič zajął szóste miejsce, przegrywając z Sigurdem Pettersenem, Thomasem Morgensternem, Martinem Höllwarthem, Michaelem Uhrmannem i Noriaki Kasai. W noworocznym konkursie na skoczni w Garmisch-Partenkirchen Słoweniec został sklasyfikowany na 18. pozycji. 4 stycznia na Bergisel w Innsbrucku Benkovič był 17. W ostatnim konkursie Turnieju w Bischofshofen uplasował się na 31. miejscu. W końcowej klasyfikacji Turnieju Czterech Skoczni Rok Benkovič zajął 19. miejsce, uzyskując 814,6 punktu i tracąc 252 punkty do zwycięzcy, Sigurda Pettersena.
Mistrzostwa świata w lotach narciarskich – 21. miejsce.
W indywidualnym konkursie o mistrzostwo świata w lotach narciarskich 2004 na Letalnicy w Planicy, 21 lutego Rok Benkovič zajął 21. miejsce. Uzyskał odległości: 174,5 m, 193,5 m, 189,5 m i 127 m, dzięki czemu zdobył 609,9 punktu. 22 lutego w konkursie drużynowym, wraz z Robertem Kranjcem, Primožem Peterką i Bine Zupanem zajął szóste miejsce, wyprzedzając cztery reprezentacje narodowe: Rosję, Polskę, Czechy oraz Białoruś. Benkovič uzyskał odległości równe 206 oraz 215 metrów, dzięki czemu zajął dwunaste miejsce w nieoficjalnej klasyfikacji indywidualnej tego konkursu.
2004/2005.
Letnia Grand Prix – 24. miejsce.
W pierwszym indywidualnym konkursie LGP 2005, 7 sierpnia w Hinterzarten Rok Benkovič zajął ostatnie, 50. miejsce. Sześć dni później w Einsiedeln Słoweniec uplasował się na 14. pozycji. 14 sierpnia we francuskim kurorcie, Courchevel Benkovič był siódmy, tym samym zajmując najlepsze miejsce w tym cyklu Letniego Grand Prix. 27 sierpnia na Wielkiej Krokwi w Zakopanem reprezentant Słowenii był 31. Cztery dni później we włoskim Predazzo zajął 15. miejsce. 3 września w Bischofshofen Benkovič był 45. W dwóch ostatnich konkursach LGP 2005, 10 i 11 września na dużej skoczni w Hakubie sklasyfikowany został na 27. i 24. miejscu. Łącznie zdobył 81 punktów, dzięki czemu zajął 24. miejsce w końcowej klasyfikacji Letniego Grand Prix.
Puchar Świata – 19. miejsce.
Sezon 2004/2005 w Pucharze Świata Rok Benkovič zainaugurował 27 listopada 2004 na skoczni Rukatunturi w Ruce. Zajął wówczas 16. pozycję, co dało mu piętnaście punktów do klasyfikacji generalnej. Dzień później w konkursie na tej samej skoczni uplasował się na 22. miejscu. 4 grudnia na Granasen w Trondheim Benkovič był 24., a 5 grudnia na tej samej skoczni 22. 11 grudnia na dużej skoczni w Harrachovie Rok Benkovič został sklasyfikowany na 35. miejscu, a dzień później był 43. 9 stycznia 2005 roku w Willingen Rok Benkovič zajął 29. miejsce. 22 stycznia w Titisee-Neustadt reprezentant Słowenii uplasował się na 47. pozycji, a nazajutrz na tej samej skoczni był dwunasty. 29 i 30 stycznia podczas konkursów Pucharu Świata na Wielkiej Krokwi w Zakopanem Benkovič był 23. i 45. 11 lutego na skoczni we włoskim Pragelato Słoweniec zajął pierwsze w sezonie miejsce w czołowej dziesiątce zawodów Pucharu Świata. Był ósmy, przegrywając z Mattim Hautamäkim, Michaelem Uhrmannem, Thomasem Morgensternem, Martinem Höllwarthem, Stephanem Hocke, Jakubem Jandą i Kamilem Stochem. W ostatnich konkursach sezonu 2004/2005, 19 i 20 marca na słoweńskiej Letalnicy Rok Benkovič dwukrotnie zajął miejsca w czołowej dziesiątce konkursów. W pierwszym z nich był siódmy, a w drugim piąty. Sezon zakończył na 19. miejscu w klasyfikacji Pucharu Świata z dorobkiem 335 punktów.
Turniej Czterech Skoczni – 34. miejsce.
W Turnieju Czterech Skoczni w sezonie 2004/2005 Rok Benkovič zajął 34. miejsce. W pierwszym z konkursów, 29 grudnia na Schattenbergschanze zajął ostatnie, 50. miejsce. Nie wystąpił dwa dni później w konkursie na skoczni w Garmisch-Partenkirchen, gdyż nie przeszedł kwalifikacji. 3 stycznia na Bergisel zajął 21. pozycję. Podczas ostatniego z konkursów, na skoczni w Bischofshofen był osiemnasty. Łącznie w Turnieju Czterech Skoczni Słoweniec zdobył 469,8 punktów.
Turniej Nordycki – 7. miejsce.
W sezonie 2004/2005 Benkovič zajął siódmą lokatę w Turnieju Nordyckim. W pierwszym konkursie, 6 marca w Lahti uplasował się na piętnastym miejscu. Trzy dni później w Kuopio był ósmy. 11 marca w Lillehammer zajął 9. pozycję. W ostatnim konkursie, na skoczni Holmenkollbakken w Oslo zajął najwyższe w sezonie miejsce w Pucharze Świata. Był czwarty, przegrywając z Mattim Hautamäkim, Bjørnem Einarem Romørenem i Michaelem Uhrmannem. Łącznie w Turnieju Skandynawskim reprezentant Słowenii zdobył 1002,1 punktu.
Mistrzostwa świata – 1. i 5. miejsce.
19 lutego w konkursie o mistrzostwo świata na normalnej skoczni w Oberstdorfie, Rok Benkovič jako pierwszy Słoweniec w historii zdobył złoty medal. Drugiego zawodnika, Jakuba Jandę wyprzedził o 7,5 punktu. Dzień później w konkursie drużynowym na tej samej skoczni, wraz z Jure Bogatajem, Primožem Peterką i Jernejem Damjanem zdobył brązowy medal, przegrywając tylko z reprezentacjami Austrii i Niemiec. 25 lutego w indywidualnym konkursie na skoczni HS 137 Benkovič został sklasyfikowany na piątej pozycji za Janne Ahonenem, Roarem Ljøkelsøyem, Jakubem Jandą i Larsem Bystølem. Nazajutrz w konkursie drużynowym uplasował się na czwartym miejscu, przegrywając z reprezentacjami: Austrii, Finlandii i Norwegii.
2005/2006.
Letnia Grand Prix – 45. miejsce.
W pierwszym konkursie LGP 2006 na skoczni w Hinterzarten Rok Benkovič uplasował się na 28. miejscu. W następnych zmaganiach, 8 sierpnia na skoczni Trampolino Dal Ben w Predazzo zajął jedenastą lokatę. W zawodach w Einsiedeln, 12 sierpnia zajął 25. miejsce, ex aequo z Georgiem Späthem. Na Wielkiej Krokwi w Zakopanem, 26 sierpnia zanotował 29. miejsce. 2 września na obiekcie w Kranju sklasyfikowany został na 19. pozycji. Był to ostatni występ Słoweńca w tym cyklu Letniego Grand Prix. Zdobył łącznie 47 punktów, dzięki czemu zajął 45. miejsce w końcowej klasyfikacji LGP 2006.
Puchar Świata – 27. miejsce.
Pierwszy konkurs Pucharu Świata w sezonie 2005/2006 miał odbyć się 25 listopada w Ruce, jednak z powodu silnego wiatru zawody były kilkakrotnie przekładane. W efekcie 26 listopada odbyły się dwa konkursy. W pierwszym z nich Rok Benkovič zajął 26. miejsce, a w drugim był 32. 3 grudnia na skoczni w Lillehammer Benkovič był dziewiętnasty. Dzień później na tej samej skoczni uplasował się na szesnastej pozycji. 10 grudnia i 11 grudnia na dużej skoczni w Harrachovie Słoweniec dwukrotnie zajął 21. lokatę. Tydzień później w zawodach na skoczni Gross-Titlis w Engelbergu Rok Benkovič uplasował się na najlepszym w sezonie, ósmym miejscu. 28 stycznia na Wielkiej Krokwi w Zakopanem skoczek zajął 46. miejsce. Na następny dzień w konkursie na tej samej skoczni był 45. Do końca sezonu startował tylko w trzech konkursach, które zaliczane były do Turnieju Nordyckiego. W końcowej klasyfikacji Pucharu Świata w sezonie 2005/2006 Rok Benkovič zajął 27. miejsce, zdobywając łącznie 245 punktów.
Turniej Czterech Skoczni – 12. miejsce.
W Turnieju Czterech Skoczni w sezonie 2005/2006 Rok Benkovič zajął dwunaste miejsce. W pierwszym z konkursów, 29 grudnia na Schattenbergschanze zajął siedemnaste miejsce. 1 stycznia 2005 na skoczni w Garmisch-Partenkirchen był trzynasty. Dwa dni później na Bergisel Wasiliew zajął dziesiątą pozycję. Podczas ostatniego z konkursów, 6 stycznia na skoczni w Bischofshofen był 13. W całym Turnieju zdobył łącznie 971 punktów, o 110,5 mniej od zwycięzców – Janne Ahonena i Jakuba Jandy.
Turniej Nordycki – 60. miejsce.
W sezonie 2005/2006 Rok Benkovič uplasował się na 60. pozycji w Turnieju Skandynawskim. 5 marca na skoczni Salpausselkä w Lahti był 48. Dwa dni później na Puijo w Kuopio zajął 41. miejsce. Ze startów w pozostałych konkursach zrezygnował. W całym Turnieju Skandynawskim Słoweniec zdobył 166 punktów.
Igrzyska olimpijskie – 49. i 29. miejsce.
12 lutego 2006 roku podczas konkursu o mistrzostwo olimpijskie na normalnej skoczni w Pragelato Benkovič zajął przedostatnie, 49. miejsce, wyprzedzając tylko reprezentanta Estonii – Jaana Jürisa. Słoweniec oddał skok na odległość 87,5 metra Sześć dni później, podczas konkursu o mistrzostwo olimpijskie na skoczni K-125 reprezentant Słowenii zajął 29. miejsce po skokach na 118 i 113 metrów. Po pierwszej serii skoków zajmował 22. miejsce, ex aequo z Denisem Korniłowem. 20 lutego wraz z Robertem Kranjcem, Primožem Peterką i Jernejem Damjanem zajął dziesiąte miejsce w drużynowym konkursie olimpijskim.
Mistrzostwa świata w lotach narciarskich – 27. miejsce.
14 stycznia 2006 roku Rok Benkovič po raz drugi w karierze wystartował w mistrzostwach świata w lotach narciarskich. Na skoczni Kulm w Tauplitz zajął 27. miejsce. Oddał skoki na odległości równe: 171, 163,5, 171,5 i 169,5 metra, co dało mu łącznie 605,1 punktu.
2006/2007.
Letnia Grand Prix – 45. miejsce.
W pierwszym konkursie LGP 2006, 6 sierpnia na skoczni w Hinterzarten uplasował się na 28. miejscu. W następnych zmaganiach, 8 sierpnia na skoczni Trampolino Dal Ben w Predazzo zajął jedenastą lokatę. 12 sierpnia w Einsiedeln był 25. Na Wielkiej Krokwi w Zakopanem, 26 sierpnia zanotował 29. miejsce. 2 września na dużej skoczni w Kranju był dziewiętnasty. W klasyfikacji generalnej Letniego Grand Prix zajął 45. miejsce, zdobywając 47 punktów.
Puchar Świata – 63. miejsce.
Sezon 2006/2007 Rok Benkovič rozpoczął od 56. pozycji na skoczni w Ruce 24 listopada. 2 grudnia w Lillehammer Benkovič uplasował się na 37. pozycji. Następnego dnia na tej samej skoczni był 43. 16 grudnia w Engelbergu Słoweniec zajął osiemnaste miejsce, tym samym zdobywając pierwsze punkty PŚ w sezonie. Dzień później na tej samej skoczni skoczek ze Słowenii został sklasyfikowany na 23. pozycji. 20 stycznia podczas konkursu na Wielkiej Krokwi w Zakopanem Rok Benkovič zajął 40. miejsce. W trakcie Turnieju Nordyckiego zajmował miejsca w czwartej i piątej dziesiątce zawodów. Łącznie w sezonie 2006/2007 Benkovič zdobył 21 punktów do klasyfikacji Pucharu Świata. Dało to 63. miejsce w końcowej klasyfikacji, ex aequo ze Szwedem – Andreasem Arénem.
Turniej Czterech Skoczni – 51. miejsce.
W sezonie 2006/2007 Rok Benkovič zajął 51. miejsce w Turnieju Czterech Skoczni. 30 grudnia 2006 podczas pierwszego z turniejowych konkursów na Schattenbergschanze w Oberstdorfie Słoweniec zajął 31. miejsce. 1 stycznia 2007 podczas konkursu na skoczni w Garmisch-Partenkirchen Benkovič był 41. Ze startów w pozostałych konkursach zaliczanych do Turnieju Czterech Skoczni zrezygnował.
Turniej Nordycki – 49. miejsce.
W sezonie 2006/2007 Rok Benkovič zajął 49. miejsce w Turnieju Nordyckim. 11 marca podczas konkursu w Lahti zajął 35. miejsce. Dwa dni później na Puijo w Kuopio był 47. 17 marca na Holmenkollbakken w Oslo został sklasyfikowany na 54. pozycji, a w ostatnim konkursie rozegranym na tej samej skoczni zajął 59. miejsce. W klasyfikacji generalnej Turnieju Nordyckiego Słoweniec zgromadził 263,2 punktu.
Mistrzostwa świata – 27. miejsce.
Podczas mistrzostw świata w skokach narciarskich w Sapporo Rok Benkovič wystartował tylko w jednym z konkursów. 3 marca na normalnej skoczni, po skokach na 89,5 i 87 metrów, co dało łączną notę równą 214 punktów, obrońca tytułu z Oberstdorfu z 2005 roku zajął 27. miejsce.
Sprzęt narciarski.
Rok Benkovič skakał na nartach marki Elan, używał wiązań firmy Win Air i butów Rass.

</doc>
<doc id="129828" url="https://pl.wikipedia.org/wiki?curid=129828" title="Bitwa pod farmą Chryslera">
Bitwa pod farmą Chryslera



</doc>
<doc id="129831" url="https://pl.wikipedia.org/wiki?curid=129831" title="Słodki ziemniak">
Słodki ziemniak



</doc>
<doc id="129833" url="https://pl.wikipedia.org/wiki?curid=129833" title="Rok Benković">
Rok Benković



</doc>
<doc id="129835" url="https://pl.wikipedia.org/wiki?curid=129835" title="Burak">
Burak

Burak ("Beta" L.) – rodzaj roślin należący do rodziny szarłatowatych (dawniej w wyodrębnianych osobno komosowatych). Obejmuje 12 gatunków występujących w basenie Morza Śródziemnego – w południowej Europie, północnej Afryce i południowo-zachodniej Azji, poza tym niektórzy przedstawiciele zostali szeroko rozpowszechnieni na świecie. W naturze przedstawiciele rodzaju rosną w miejscach kamienistych oraz na siedliskach ruderalnych. Szereg odmian uprawnych uzyskanych z buraka zwyczajnego to popularne warzywa.
Systematyka.
Rodzaj z rodziny szarłatowatych ("Amaranthaceae") w ujęciach włączających doń komosowate "Chenopodiaceae" lub z komosowatych w ujęciach zachowujących odrębność tej rodziny. W obrębie rodziny (niezależnie od jej ujęcia) włączany jest do podrodziny "Betoideae" i plemienia "Beteae".
W Polsce występuje tylko uprawiany burak zwyczajny. Wyróżniany w Krytycznej liście roślin naczyniowych Polski "Beta maritima" (jako efemerofit) w bazach taksonomicznych stanowi synonim buraka zwyczajnego ("Beta vulgaris" ), a ściślej jego podgatunek "Beta vulgaris" subsp. "maritima" .

</doc>
<doc id="129839" url="https://pl.wikipedia.org/wiki?curid=129839" title="DAS">
DAS



</doc>
<doc id="129840" url="https://pl.wikipedia.org/wiki?curid=129840" title="NAS">
NAS



</doc>
<doc id="129849" url="https://pl.wikipedia.org/wiki?curid=129849" title="Rok Benkovic">
Rok Benkovic



</doc>
<doc id="129855" url="https://pl.wikipedia.org/wiki?curid=129855" title="Konosament">
Konosament

Konosament (fr. "connaissement" – znak rozpoznawczy), ang. "bill of lading" (BOL lub B/L) – morski list przewozowy, świadectwo ładunkowe potwierdzające odbiór określonego ładunku na statek i zobowiązujące przewoźnika do wydania ładunku w porcie przeznaczenia posiadaczowi konosamentu. Jest dokumentem wystawionym przez przewoźnika albo w jego imieniu przez kapitana statku lub inną osobę.
Przy spełnieniu pewnych kryteriów jest rodzajem towarowego papieru wartościowego, który może podlegać obrotowi.
Rodzaje konosamentów:

</doc>
<doc id="129858" url="https://pl.wikipedia.org/wiki?curid=129858" title="Lucky Luke">
Lucky Luke

Lucky Luke – seria komiksowa stworzona przez belgijskiego rysownika i scenarzystę Morrisa. Przez wiele lat twórcą scenariuszy do serii był francuski pisarz René Goscinny, a oprócz niego także wielu innych scenarzystów. Tytułowym bohaterem serii jest Lucky Luke – kowboj, najszybszy rewolwerowiec na Dzikim Zachodzie i najgorszy koszmar braci Daltonów – gangsterów. Zawsze, gdy planują oni jakieś przestępstwo, dzielny stróż prawa staje im na drodze. W jego przygodach towarzyszą mu inteligentny koń Jolly Jumper i głupkowaty pies Bzik (we francuskojęzycznym oryginale: "Rantanplan").
Oryginalne wydania.
Pierwszy komiks o Luckym Luke’u ukazał się w 1946 w tygodniku „Spirou”. Większość opowieści o kowboju ukazywała się najpierw w odcinkach w prasie, a następnie w formie albumowej. Oryginalnymi wydawcami tej liczącej ponad 70 tomów serii są francuskie oficyny: Dupuis (1949–1967), Dargaud (1968–1988), Lucky Productions (1989–1998) i Lucky Comics (od 1999). Ponadto na fali popularności komiksu powstały dwie serie poboczne: "Rantanplan" (pol. "Bzik", 1987–2011) i "Les Aventures de Kid Lucky d'après Morris" (pol. "Kid Lucky", od 2011).
Wydania w Polsce.
W Polsce komiks zadebiutował w 1962 w harcerskiej gazecie „Na przełaj”. Po raz pierwszy w formie pełnego albumu "Lucky Luke" ukazał się po polsku w 1991 nakładem wydawnictwa Key Tex. Od 1992 wyłącznym wydawcą serii na rynku polskim jest Egmont Polska, publikujący ją zarówno w formacie pojedynczych tomów, jak i tomików zbiorczych w pomniejszonym formacie. W 2016 wydawnictwo Egmont Polska wznowiło "Lucky Luke’a", zapowiadając na następne lata publikację wszystkich tomów. W 2021 rozpoczęło też wydawanie serii pobocznej "Kid Lucky" jako kolejne tomy serii głównej "Lucky Luke" (od tomu 75.).
Adaptacje filmowe i serialowe.
W 1971, wobec zainteresowania ze strony Amerykanów, powstał pierwszy film animowany o Luckym Luke’u. W kolejnych latach powstały liczne adaptacje telewizyjne i kinowe serii komiksowej:

</doc>
<doc id="129859" url="https://pl.wikipedia.org/wiki?curid=129859" title="Gaz rzeczywisty">
Gaz rzeczywisty

Gaz rzeczywisty – pojęcie termodynamiczne oznaczające gaz, który nie zachowuje się ściśle zgodnie z prawami ustalonymi dla gazu doskonałego. W praktyce są to wszystkie gazy istniejące w realnym świecie, aczkolwiek przybliżenie gazu doskonałego może w wielu warunkach być do nich z powodzeniem zastosowane. Przybliżenie to zawodzi jednak w skrajnych warunkach, oraz gdy istnieje potrzeba dokonania bardzo dokładnych obliczeń w warunkach zbliżonych do normalnych.
W pewnych warunkach gaz rzeczywisty można opisać za pomocą równania van der Waalsa uwzględniającego objętości własne cząsteczek gazu oraz niektóre oddziaływania międzycząsteczkowe, które teoria gazu doskonałego ignoruje. W skrajnych warunkach jednak zawodzi nawet równanie van der Waalsa.
Współczynnik ściśliwości.
Miarą odchylenia zachowania gazu rzeczywistego od gazu idealnego jest współczynnik ściśliwości (współczynnik kompresji) formula_1
gdzie:
Dla gazu doskonałego w każdych warunkach formula_9 co wynika z równania stanu gazu doskonałego (równanie Clapeyrona). Dla gazów rzeczywistych Z może znacznie odbiegać od jedności, w pewnych warunkach i zawsze dla silnie rozrzedzonego gazu (formula_10 oraz formula_11) również dla gazów rzeczywistych formula_12 Wartość formula_9 nie oznacza jednak, że gaz będzie miał takie same właściwości jak gaz doskonały, gdyż wiele z nich zależy od pochodnych wielkości fizycznych. Współczynniki ściśliwości opisywane są ilościowo za pomocą wirialnych równań stanu gazu.
Powyżej zdefiniowany współczynnik ściśliwości Z jest wielkością bezwymiarową, niezależną od układu jednostek, która ma określić odchylenie danego układu gazowego od stanu gazu doskonałego – w odróżnieniu od ogólniej sformułowanego współczynnika ściśliwości.

</doc>
<doc id="129861" url="https://pl.wikipedia.org/wiki?curid=129861" title="Plecha">
Plecha

Plecha ("thallus") – wegetatywne ciało organizmów zaliczanych w dawnych systemach taksonomicznych do roślin, niezróżnicowane na korzeń i pęd. Większość botaników za plechę nie uważa ciał jednokomórkowych, z wyjątkiem komórczaków. Rzadziej plechą określa się ponadto ciała jednokomórkowych glonów i grzybów (lub protistów grzybopodobnych) lub beztkankowych roślin lądowych, np. wątrobowców. Organizmy zbudowane z plechy określa się zbiorczą nazwą plechowce ("Thallophyta"), do których należą glony i grzyby (w szerokim tych pojęć znaczeniu, łącznie z protistami). U grzybów plecha nazywana jest grzybnią i składa się z nitkowatych strzępek.
Stopnie organizacji plechy.
Ze względu na budowę plechy właściwe (wielokomórkowe) dzielą się na komórczakowe, nitkowate, plektenchymatyczne i tkankowe.
W fykologii wyróżnia się następujące typy organizacji morfologicznej:
Istnieją również postacie łączące powyższe typy – kolonie są tworzone przez monady (toczkowce) lub formy kokalne gwiazdoszek.
W prostszych systemach powyższe typy łączone są w bardziej ogólne w następujący sposób:
Stopnie organizacji dzielone są również w następujący sposób:

</doc>
<doc id="129862" url="https://pl.wikipedia.org/wiki?curid=129862" title="Michalici">
Michalici

Zgromadzenie Świętego Michała Archanioła (CSMA, łac."Congregatio Sancti Michaelis Archangeli", popularna nazwa michalici) – wspólnota kapłanów i braci zakonnych założona na początku XX wieku przez bł. księdza Bronisława Markiewicza. Patronem Zgromadzenia jest św. Michał Archanioł.
Cele i zadania.
Działalność zgromadzenia koncentruje się na pracy wychowawczej wśród dzieci i młodzieży szczególnie zaniedbanej moralnie i materialnie. Zgromadzenie prowadzi kilka domów dziecka oraz oratoria, w których dzieci otrzymują pomoc w nauce, w rozwiązywaniu własnych problemów wychowawczych, a często także posiłek. Pracy wychowawczej służą liczne kolonie i obozy wakacyjne, różne grupy i ruchy działające przy placówkach zakonnych, praca katechetyczna i duszpastersko-rekolekcyjna. W pracy duszpasterskiej michalici starają się nieść ewangelię środowiskom szczególnie zaniedbanym religijnie. W działalności wychowawczej kładą nacisk na naukę pracowitości i oszczędności, wytrwałości, a także ukazywanie wartości i piękna życia, w którym człowiek stawia Boga na pierwszym miejscu. W celu ewangelizacji Zgromadzenie założyło Wydawnictwo Michalineum i wydaje czasopisma „Powściągliwość i Praca” oraz „Któż jak Bóg!”.
Dzieła apostolskie.
Zgromadzenie prowadzi różnego rodzaju posługi apostolskie:
Formacja.
Formacja zakonna michality składa się z postulatu, nowicjatu i klerykatu.
Postulat to wstępny etap formacji. Trwa od kilku tygodni do roku (roczny postulat dotyczy głównie kandydatów na braci) i może się odbywać w każdym domu Zgromadzenia, chociaż najczęściej postulanci odbywają go w domu Wyższego Seminarium Duchownego w Krakowie. W tym czasie przełożeni przyglądają się postulantom, a postulanci życiu zakonnemu. Poznają modlitwy i zwyczaje zakonne, wdrażają się w rozwój życia duchowego.
Nowicjat rozpoczyna się 8 września i trwa rok. Związany jest z Pawlikowicami. Nowicjuszami opiekuje się mistrz nowicjatu, wspomagany przez socjusza. Dbają oni o rozwój kandydatów na trzech płaszczyznach: duchowej, intelektualnej i fizycznej. Zgromadzenie posiada w Pawlikowicach gospodarstwo rolne, co gwarantuje możliwość wykonywania urozmaiconych prac. Nowicjusze słuchają też wykładów na temat Pisma Świętego, duchowości, historii i Konstytucji Zgromadzenia. 8 grudnia nowicjusze otrzymują sutanny. Nowicjat trwa rok i kończy się egzaminem kanonicznym. Ostatnim aktem wieńczącym nowicjat jest złożenie pierwszych ślubów zakonnych. Potem co roku ponawia się śluby czasowe na okres jednego roku, by w końcu złożyć śluby wieczyste.
Klerycy mieszkają w Krakowie, w domu przy ul. Kazimierza Wielkiego. Dojeżdżają codziennie na wykłady do Instytutu Teologicznego Księży Misjonarzy na Stradom. Przez pierwsze dwa lata alumni studiują głównie filozofię. Po drugim roku przerywają naukę i udają się na roczną praktykę wychowawczą. Pomagają w ośrodkach szkolnych, domach dziecka, oratoriach. Po powrocie z praktyki, przez następne 4 lata studiują teologię. Studia kończą się obroną pracy magisterskiej na ostatnim, szóstym roku. Wtedy też otrzymują święcenia prezbiteratu.
Bracia po postulacie i rocznym nowicjacie otrzymują dekret kierujący ich do pracy w jednej z placówek Zgromadzenia, gdzie nadal są zobowiązani do pogłębiania łączności z Bogiem. Okres pierwszych pięciu lat nazywany jest junioratem.
Herb Zgromadzenia.
Herb ma kształt kolistej tarczy z polem dwudzielnym w słup. W pobocznicy prawej znajduje się czerwony miecz o głowni płomienistej, który jest atrybutem Św. Michała Archanioła i wyraża pierwsze hasło duchowości michalickiej „Któż jak Bóg”. W pobocznicy lewej znajdują się trzy kłosy z lekka ku górze w lewą stronę, nad którymi umiejscowiona została lilia. Kłosy znane są heraldyce i symbolizują dobrobyt, bogactwo i oszczędność. Lilia w wymiarze duchowym wskazuje na czystość i niewinność i koresponduje z cnotą powściągliwości, dla której nie wypracował się odrębny symbol. Te dwa znaki: kłosy i lilia, oddają drugie hasło michalickiej duchowości – „Powściągliwość i pracę”. Herb został zaprojektowany przez Adama Hanczakowskiego w jego pracy dyplomowej, pisanej w Akademii Sztuk Pięknych w Krakowie.
Strój michalitów.
Strój michalitów stanowi czarny habit bez zewnętrznych guzików, przepasana czarnym pasem. Nowicjusze otrzymują sutannę już w grudniu (zwyczajowo 8 grudnia), w trakcie nowicjatu.
Parafie michalickie.
Obecnym Ojcem Generałem Zgromadzenia jest ks. Dariusz Wilk, któremu XII Kapituła Generalna w maju 2022 r. powierzyła tę funkcję na kolejną, 6-letnią kadencję.
Na świecie Zgromadzenie prowadzi swoje placówki w wielu krajach, w tym w Niemczech, Austrii, Szwajcarii, Australii, Kanadzie, USA, Paragwaju, Argentynie, na Ukrainie, Arubie, Curaçao, Dominikanie i Puerto Rico.
W Polsce Zgromadzenie posiada 13 domów zakonnych i prowadzi pracę duszpasterską w 19 parafiach, a za granicą 12 domów i 41 parafii.

</doc>
<doc id="129863" url="https://pl.wikipedia.org/wiki?curid=129863" title="Powstanie krakowskie">
Powstanie krakowskie

Powstanie krakowskie, rewolucja krakowska – próba ogólnonarodowego powstania pod hasłami demokracji, podjęta w Wolnym Mieście Krakowie w dniach od 21 lutego do 4 marca 1846 roku (do nielicznych nieudanych wystąpień zbrojnych doszło także w innych miejscach we wszystkich trzech zaborach, ale głównie w Galicji).
Przygotowania.
Po niepowodzeniach wcześniejszych zrywów narodowych zaczęto brać pod uwagę rolę chłopów w walkach powstańczych. Powstanie w Krakowie chciano oprzeć na sile chłopskich rąk. W zamian za pomoc utworzony tu Rząd Narodowy Rzeczypospolitej Polskiej obiecał uwłaszczenie chłopów, przydzielenie im ziemi i utworzenie warsztatów narodowych. Jednak zamiar przyciągnięcia chłopów do powstania nie powiódł się, gdyż głoszeniem i tłumaczeniem obietnic wśród najniższej warstwy społeczeństwa zajęła się jedynie niewielka garstka ludzi, wśród nich m.in. Edward Dembowski.
W styczniu 1846 r. ustalono skład Rządu Narodowego. Weszli do niego: Karol Libelt z Poznańskiego, Ludwik Gorzkowski z Krakowa i Jan Tyssowski z Galicji oraz dwaj przedstawiciele Centralizacji. W lutym hrabia Henryk Poniński zadenuncjował pruskiej policji spiskowców i około 70 aresztowano wraz z przywódcami Karolem Libeltem i Ludwikiem Mierosławskim ujętym w Świniarach oraz skazanym na karę śmierci, której uniknął dzięki rewolucji berlińskiej. Do aresztowań doszło też we Lwowie. Podobnie było w Krośnie. Pod koniec 1845 r. – Edward Dembowski i Teofil Barwiński, organizowali powstańcze komitety ze szlachtą i inteligencją, oraz wybrali dowódcę na Okręg Krośnieńsko-Jasielski, Feliksa Bolechowskiego, a po jego aresztowaniu, w dniu 15 lutego 1846 r., Franciszka Wolańskiego z gorlickiego.
Wybuch.
18 lutego 1846 roku, gdy niewielki oddział austriacki wkroczył do Krakowa (był to oddział generała Ludwiga Collina w sile: 1200 piechoty, 300 kawalerii, 9 dział), władze powstańcze postanowiły odwołać termin powstania, potem jednak – nie wiedząc o rozpoczętej już tego dnia rzezi galicyjskiej – postanowiły utrzymać go.
20 lutego 1846 r. – w Krośnie, w mieszkaniu kupca Marcelego Myczkowskiego, dowódca Franciszek Wolański (rysownik i skryptor Wincentego Pola), po otrzymaniu od Rządu Narodowego decyzji, ogłosił odezwę o wybuchu powstania w nocy z 21/22 lutego.
W wyznaczonym czasie powstańcy rozpoczęli ostrzeliwanie oddziałów zaborczych. W Krakowie przerażony Ludwik Collin wyprowadził je z miasta.
Tego dnia Rząd Narodowy ogłosił Manifest do narodu. 24 lutego 1846 władzę dyktatora objął Jan Tyssowski zwany Tyssowieckim, którego posunięciami kierował rewolucjonista Edward Dembowski.
Rozwój powstania.
W tym samym czasie powstańcy z okolic Krosna i Brzozowa pod dowództwem Teofila Ostaszewskiego poszli przez Wzdów i Grabownicę na Sanok. Oddział Feliksa Urbańskiego (który miał uderzyć na Jasło), sformowany w jego dworze w Komborni, chłopi rozbroili tego dnia na targu w Haczowie i wraz z emisariuszem Julianem Goslarem i ks. Walentym Zgrzebnym odstawili do cyrkularnego aresztu w Sanoku. Od Przełęczy Łupkowskiej, z okolic Kalnicy i Leska, miał atakować Sanok mjr Jerzy Bułharyn (były dowódca powstania listopadowego, dzierżawca Hrabovej Roztoki po węgierskiej stronie Karpat), dowodzący siłami miejscowymi i słowackimi. 21 lutego 1846 r. powstańcy z południowej części obwodu sanockiego szli na północ w celu opanowania Sanoka trzema szlakami: z Cisnej przez Baligród, z Lutowisk oraz z Ustrzyk Dolnych i z Ustianowej. 180 uczestników spotkało się w Uhercach, gdzie zaczęto się formować w oddziały i odebrano od wszystkich przysięgę. Nękani po drodze przez chłopów ze Stefkowej, powstańcy dotarli do wsi Zahutyń pod Sanokiem. Po kilku potyczkach, przy dojściu do Zahutynia i nie mając wsparcia od północy, wycofali się na Węgry. Franciszek Wolański miał uderzyć na Jasło, ale wobec braku wsparcia ze strony wojska Cezarego Męcińskiego z Dukli usiłował w przebraniu kobiecym zbiec na Węgry. Zatrzymany przez warty chłopskie został jednak rozpoznany i odstawiony do więzienia. W Chrzanowie Józef Patelski z oddziałem kawalerii nacierał z sukcesem na posterunek żandarmerii austriackiej zdobywając tę placówkę, ale w końcu został zmuszony do kapitulacji. 
W 1846 r., w czasie rzezi galicyjskiej i napadu na dwór Tytusa Trzecieskiego w Polance, zostali pobici (przez chłopów podburzonych przez zaborców) – przygotowujący powstanie narodowe – Wincenty Pol i gospodarz. Organizatorów aresztowano.
W 1846 r. Józef Kapuściński (1818–1847) – emisariusz Towarzystwa Demokratycznego Polskiego – prowadził przygotowania powstańcze w okręgu Pilzno, kierując atakiem na starostę austriackiego. Ujęty przez Austriaków, odstawiony do aresztu, skazany na śmierć, został powieszony 31 lipca 1847 wraz z Teofilem Wiśniowskim na Górze Stracenia – "Hyclowskiej" we Lwowie.
Upadek.
22 lutego Kraków i okolice były już wolne. Do powstańczych oddziałów zgłosiło się 6 tys. ochotników, ale z uwagi na niedostatek broni, w samym Krakowie wyposażono jedynie ok. 2 tys. ludzi. Nie prowadzono też energicznych starań w celu pozyskania większej ilości broni, aby skutecznie przeciwstawić się Austriakom.
Jedyna bitwa w tym powstaniu odbyła się 26 lutego 1846 r. pod Gdowem. Maszerujący na Kraków austriacki pułkownik Ludwig von Benedek wraz z okolicznymi chłopami pokonał po krótkiej walce, wysłany przeciwko niemu, oddział powstańczy. Mimo tej porażki najbardziej radykalny działacz podziemia, Edward Dembowski nie rezygnował. Chciał przemówić do chłopów i w tym celu 27 lutego 1846 r. wyruszył z krzyżem w ręku z procesją do Podgórza. Nie zdołał jednak zrealizować swych zamiarów. Drogę idącemu tłumowi zastąpiła austriacka armia gen. Ludwiga Collina, która oddała kilka salw do tłumu, w wyniku czego Dembowski zginął. Austriacy stanęli pod Krakowem 1 marca i zażądali od miasta kapitulacji w ciągu 48 godzin. 3 marca Tyssowski zdołał opuścić Kraków i na czele znacznego oddziału udał się na granicę z Prusami. Aby powstanie stłumić u bram miasta stanęły armie wszystkich trzech państw zaborczych. Wojska austriackie wkroczyły do Krakowa.
Powstanie a inne zabory.
Próba powstania we wszystkich zaborach zakończyła się niepowodzeniem. W Wielkopolsce, gdzie aresztowano wyznaczonego na dyktatora ogólnokrajowego powstania Macieja Mielżyńskiego doszło do starć z pruską armią, która szybko stłumiła ruch niepodległościowy. Na Pomorzu klęską zakończyło się wystąpienie, którym dowodził Florian Ceynowa. W Królestwie Polskim powstanie odbiło się jedynie echem, tylko w kilku miejscach doszło do planowanych wystąpień zbrojnych mających na celu rozprzestrzenienie powstania. W Siedlcach wystąpił bez powodzenia Pantaleon Potocki.
W Galicji sprowokowane przez władze austriackie chłopstwo uderzyło, na 3 dni przed rozpoczęciem powstania (pierwsze ataki na dwory miały miejsce 18 lutego, masowa napaść rozpoczęła się 19 lutego), na dwory szlacheckie oraz niektóre kościoły, dokonując krwawej rzezi, mordując w sposób okrutny między 1200 a 3000 ziemian, urzędników dworskich i rządowych oraz księży. Rzeź galicyjska pogrążyła ostatecznie nadzieje powstańców na poderwanie całego narodu do walki przeciwko zaborcom. Austriacy do Galicji skierowali 55 tys. wojska. Powstanie zakończyło się klęską, a uczestników czekało więzienie na Szpilbergu lub kara śmierci na cytadeli we Lwowie, wykonana, jak np. na Teofilu Wiśniowskim lub później na Julianie Goslarze.
Skutki.
Tyssowski wraz z 1500 ludźmi został internowany przez władze pruskie, które wydały Rosji powstańców z Królestwa Polskiego: Grzegorzewskiego, Ludwika Mazarakiego i Alojzego Wendę. Cała trójka została zesłana na Syberię. Prusacy osądzili 254 powstańców, z których: 8 skazano na śmierć (m.in. Ludwika Mierosławskiego); 23 skazano na dożywocie; Karol Libelt dostał karę 25 lat więzienia; 88 otrzymało wyroki długoletniego więzienia, a 134 uniewinniono. Wyroków jednak nie udało się wykonać, gdyż już w 4 miesiące po ich ogłoszeniu doszło do wybuchu Wiosny Ludów, a rewolucjoniści uwolnili wszystkich skazanych.
Do Wolnego Miasta Krakowa oprócz wojsk austriackich wkroczyły też korpusy: rosyjski (3 marca) i pruski (7 marca). Wprowadzono rządy okupacyjne: rozwiązano Senat, tworząc w jego miejsce Tymczasową Radę Administracyjną Cywilno-Wojskową Wolnego Miasta; aresztowano ponad 1200 obywateli pod zarzutem uczestnictwa w powstaniu. Około 100 z wcześniej aresztowanych osadzono w więzieniach na dożywocie lub długoletnie więzienie. Zostali jednak szybko uwolnieni przez rewolucjonistów podczas Wiosny Ludów.
Powstanie krakowskie położyło kres istnieniu Wolnego Miasta Krakowa. 16 listopada 1846 miasto włączono do Austrii, zgodnie z tajnym porozumieniem państw zaborczych zawartym w Cieplicach jeszcze w 1835 roku. Wywołało to co prawda sprzeciw – w formie not dyplomatycznych – Francji i Wielkiej Brytanii, gdyż było to złamanie postanowień kongresu wiedeńskiego, ale mimo to nie zdecydowano się na poważniejsze działania.
Austriacy zaś, anektując Kraków, przemianowali zajęte terytorium na Wielkie Księstwo Krakowskie. Nie miało to jednak żadnego praktycznego znaczenia.

</doc>
<doc id="129865" url="https://pl.wikipedia.org/wiki?curid=129865" title="K-1">
K-1



</doc>
<doc id="129870" url="https://pl.wikipedia.org/wiki?curid=129870" title="Oswald Balzer">
Oswald Balzer

Oswald Marian Balzer (ur. 23 stycznia 1858 w Chodorowie, zm. 11 stycznia 1933 we Lwowie) – polski historyk ustroju i prawa polskiego. 
Życiorys.
Urodził się w rodzinie austriackiego urzędnika Franza Balzera i Antoniny z Klossów. Edukację rozpoczął, w wieku 6 lat, w szkole ludowej w Chodorowie; naukę kontynuował w Cesarsko-Królewskiej Szkole Wzorowej Rzymsko-Katolickiej we Lwowie. Po jej ukończeniu uczył się w C. K. Gimnazjum im. Franciszka Józefa we Lwowie, gdzie w 1878 zdał chlubnie egzamin dojrzałości. W tym samym roku rozpoczął studia na Wydziale Prawa Uniwersytetu Lwowskiego. Czwarty rok studiów odbył na Uniwersytecie Jagiellońskim, gdzie zetknął się z Michałem Bobrzyńskim, Stanisławem Smolką i Władysławem Abrahamem. 13 marca 1881 został wybrany zastępcą przewodniczącego wydziału Czytelni Akademickiej we Lwowie. W listopadzie 1883 r. uzyskał stypendium na uzupełniające studia w Berlinie. Balzer habilitował się w 1885 na Uniwersytecie we Lwowie na podstawie pracy "Geneza Trybunału Koronnego". W dniu 4 lutego 1885 r. wygłosił wykład habilitacyjny "Sądy kapturowe w Polsce". W semestrze letnim 1885 r. rozpoczął prowadzenie wykładów na Uniwersytecie Lwowskim, w charakterze docenta prawa prywatnego polskiego. W maju 1887 został mianowany profesorem nadzwyczajnym na Uniwersytecie Lwowskim, gdzie pracował w latach 1887–1933. W 1890 został profesorem zwyczajnym prawa polskiego prywatnego i historii prawa polskiego. Uczniem profesora był m.in. późniejszy prof. Przemysław Dąbkowski.
W 1891 został dyrektorem Archiwum Krajowego Aktów Grodzkich i Ziemskich we Lwowie. W latach 1895–1896 pełnił funkcję rektora Uniwersytetu Lwowskiego.
W 1902 reprezentował rząd Galicji w słynnym sporze pomiędzy Galicją a Węgrami o Morskie Oko w Tatrach. Rozprawa ta miała miejsce przed sądem polubownym w Grazu. Wspierany przez wiele wybitnych osobistości tego okresu, w tym hr. Władysława Zamoyskiego właściciela między innymi dóbr zakopiańskich, dra Aleksandra Mniszek-Tchorznickiego z Sanoka jako sędziego i przewodniczącego delegacji. Balzer wygrał ten proces i doprowadził do ustanowienia granicy w Tatrach pomiędzy Galicją a Węgrami zgodnej z oczekiwaniami społeczeństwa polskiego. Granica w ustanowionym wtedy przebiegu obowiązuje do dziś i jest granicą państwową między Polską a Słowacją.
Nie należał do stronnictw politycznych. Był założycielem (1901) i długoletnim prezesem Towarzystwa Naukowego we Lwowie, członkiem kilkudziesięciu polskich i zagranicznych instytucji naukowych, m.in. Akademii Umiejętności i Polskiej Akademii Umiejętności w Krakowie, Akademii Umiejętności w Pradze, Petersburgu, Sofii, Zagrzebiu, Towarzystwa Naukowego w Warszawie, Towarzystwa Przyjaciół Nauk w Poznaniu, Wilnie, Przemyślu. Członek honorowy Towarzystwa Muzeum Narodowego Polskiego w Rapperswilu od 1898, członek Towarzystwa Historycznego we Lwowie. Był członkiem Moskiewskiego Towarzystwa Archeologicznego, Towarzystwa Historycznego przy Uniwersytecie Petersburskim, Towarzystwa Historii i Starożytności Rosyjskich w Moskwie i członkiem korespondentem Cesarskiej Akademii Nauk w Petersburgu. Należał do Towarzystwa Przyjaciół Ossolineum, którego bibliotece zapisał księgozbiór i spuściznę rękopiśmienniczą.
Podczas I wojny światowej na początku 1915 w Wiedniu wszedł w skład Komitetu Polskiego Archiwum Wojennego. Był członkiem Komisji Sejmowo-Konstytucyjnej Tymczasowej Rady Stanu (1917). Po odzyskaniu przez Polskę niepodległości zabierał głos między innymi w sprawie godła Polski, nazwy dla polskiej waluty (był zwolennikiem "złotego") oraz bronił określenia "Rzeczpospolita Polska". W krytycznym sierpniu 1920 Rada Obrony Państwa zaproponowała mu funkcję prezesa Trybunału Obrony Państwa. 
Został pochowany na Cmentarzu Łyczakowskim we Lwowie.
Wyróżnienia.
Około 17 września 1902 wraz z Aleksandrem Mniszek-Tchorznickim otrzymał tytuł honorowego obywatela Królewskiego Wolnego Miasta Sanoka – za skuteczną obronę polskich interesów i wygranie procesu z Węgrami w sporze o Morskie Oko.
Pięć uniwersytetów nadało mu doktorat honorowy: Uniwersytet Lwowski (1903), Uniwersytet Karola w Pradze (1909), Uniwersytet Warszawski (1921), Uniwersytet Poznański (1926), Uniwersytet Stefana Batorego w Wilnie (1928).
W 1926 nominowany do Pokojowej Nagrody Nobla. 
W 1928 otrzymał tytuł honorowego obywatela Lwowa (wręczony w 1929).
Upamiętnienie.
W 1928 został wybity medal upamiętniający Oswalda Balzera, zaprojektowany przez Piotra Wojtowicza, z inskrypcją o treści: "Wielkiemu obywatelowi i uczonemu. Założycielowi Towarzystwa Naukowego we Lwowie. Rodacy 1928".
W uznaniu jego zasług jego imieniem nazwano drogę z Zakopanego do Morskiego Oka. Został patronem I Liceum Ogólnokształcącego w Zakopanem. 

</doc>
<doc id="129872" url="https://pl.wikipedia.org/wiki?curid=129872" title="Synapsydy">
Synapsydy

Synapsydy (Synapsida, z – ‘razem’ + – ‘łuk’), dawniej określane jako gady ssakokształtne – grupa owodniowców powstałych w pensylwanie (ok. 318–299 mln lat temu) pod koniec karbonu; dominująca grupa kręgowców lądowych w permie i na początku triasu. Pierwotnie uważano, że wywodziły się z anapsydów, obecnie jednak przyjmuje się, że wyewoluowały niezależnie z najprymitywniejszych owodniowców. Ich cechą charakterystyczną jest występowanie w czaszce jednego, dolnego otworu skroniowego za każdym okiem (czaszka synapsydalna), gdzie były uczepione mięśnie szczęk.
Początkowo były klasyfikowane jako podgromada gadów. Badania wykazały jednak, że synapsydy są bliżej spokrewnione ze ssakami niż z innymi zwierzętami tradycyjnie zaliczanymi do gadów oraz że linie ewolucyjne prowadzące do zauropsydów (grupa owodniowców obejmująca anapsydy i diapsydy) i do synapsydów rozdzieliły się na początku ewolucji owodniowców; z tych powodów obecnie wielu autorów nie zalicza synapsydów do gadów. Prof. Michael Benton (2004) zaproponował podniesienie synapsydów do rangi gromady, która razem z gromadą zauropsydów zastąpiłaby dotychczasową gromadę gadów. Jeśli przyjmuje się, że synapsydy są grupą monofiletyczną, należy do nich zaliczyć również pochodzącą od cynodontów gromadę ssaków.
Tradycyjnie do synapsydów zalicza się dwa rzędy:
Filogeneza.
 Synapsida
 |-Caseasauria
 `-Eupelycosauria
 |-Varanopseidae
 `-+-Ophiacodontidae
 `-+-Edaphosauridae
 `-Sphenacodontia
 |-Sphenacodontidae
 `-Therapsida
 |-Biarmosuchia
 | `-"Eotitanosuchus"
 `-Eutherapsida
 |-Dinocephalia
 `-Neotherapsida
 |-Anomodontia
 `-Theriodontia
 |-Gorgonopsia
 `-Eutheriodontia
 |-Therocephalia
 `-Cynodontia
 |-+-"Dvinia"
 | `--Procynosuchidae
 `-Epicynodontia
 |-"Thrinaxodon"
 `-Eucynodontia
 |-+-"Cynognathus"
 | `-+-Tritylodontidae
 | `- Traversodontidae 
 `-Probainognathia
 |-+- Trithelodontidae
 | `--Chiniquodontidae 
 `-+- "Prozostrodon"
 `- Mammaliaformes
 `-Mammalia

</doc>
<doc id="129874" url="https://pl.wikipedia.org/wiki?curid=129874" title="Barwoczułość">
Barwoczułość

Barwoczułość to uczulenie emulsji fotograficznej na światło o różnych barwach.
Rozróżniamy następujące typy uczulenia:
Oprócz tego istnieją emulsje specjalne, uczulone na ultrafioletowy lub podczerwony zakres widma.
Pojęcie barwoczułości stosowane jest w odniesieniu do czarno-białych materiałów fotograficznych.

</doc>
<doc id="129884" url="https://pl.wikipedia.org/wiki?curid=129884" title="Wzór Langmuira">
Wzór Langmuira



</doc>
<doc id="129887" url="https://pl.wikipedia.org/wiki?curid=129887" title="Fizykochemia">
Fizykochemia



</doc>
<doc id="129888" url="https://pl.wikipedia.org/wiki?curid=129888" title="Ludmar">
Ludmar



</doc>
<doc id="129889" url="https://pl.wikipedia.org/wiki?curid=129889" title="Ludomer">
Ludomer



</doc>
<doc id="129891" url="https://pl.wikipedia.org/wiki?curid=129891" title="Droga Oswalda Balzera">
Droga Oswalda Balzera

Droga Oswalda Balzera – droga z Zakopanego do Morskiego Oka, nazwana tak na cześć profesora prawa Oswalda Balzera.
Początkowo droga biegnie partią reglową poprzez Jaszczurówkę, Toporową Cyrhlę, Brzeziny (tu początek drogi do schroniska „Murowaniec” na Hali Gąsienicowej), Zazadnią (droga do Sanktuarium Maryjnego na Wiktorówkach – dawna nazwa Jaworzynka), Wierchporoniec (połączenie z drogą z Głodówki i Bukowiny Tatrzańskiej). Następnie opada w kierunku Doliny Białki i prowadzi jej dnem przez Łysą Polanę (przejście graniczne ze Słowacją) i Wodogrzmoty Mickiewicza (most dwuprzęsłowy z ciosanego kamienia wybudowany ok. 1900 r.) do Morskiego Oka. Odcinek od Palenicy Białczańskiej do Morskiego Oka jest zamknięty dla ruchu drogowego, do polany Włosienica jeżdżą jedynie bryczki konne (tzw. fasiągi).
Budowę drogi zakończono w 1902 roku. Do lat 50. XX wieku przetrwała jako droga bita z tłucznia wapiennego. Wzdłuż drogi wybudowanych było szereg budynków dla tzw. dróżników utrzymujących nawierzchnię drogi w należytym stanie. Naprawa była konieczna po każdej burzy lub długotrwałym deszczu. Nieliczne z tych budynków w stylu tyrolskim przetrwały do dziś, lecz są mocno przebudowane. W latach 1927–1931 na drodze tej rozgrywano samochodowy Wyścig Tatrzański.
Drogę zmodernizowano na przełomie lat 50. i 60. XX wieku. Jesienią 2008 r. rozpoczęto remont odcinka na terenie TPN, mający na celu usunięcie powstałych obsuwisk. Remont był kontynuowany w roku 2009.

</doc>
<doc id="129893" url="https://pl.wikipedia.org/wiki?curid=129893" title="Algorytmy sortujące">
Algorytmy sortujące



</doc>
<doc id="129894" url="https://pl.wikipedia.org/wiki?curid=129894" title="Herb Staszowa">
Herb Staszowa

Herb Staszowa – jeden z symboli miasta Staszów i gminy Staszów w postaci herbu.
Wygląd i symbolika.
Herb przedstawia na czerwonej tarczy łódź z dwoma głowami lwów koloru żółtego, maszt–wieża koloru szarego.
Herb nawiązuje do herbu szlacheckiego Korab, którym posługiwał się Hieronim Łaski, właściciel Staszowa, który 11 kwietnia 1525 r. uzyskał dla niego prawa miejskie. 
Historia.
Opis herbu zawiera m.in. „Herbarz Polski” Kaspra Niesieckiego z 1840 r. Herb, według Niesieckiego, powinien przedstawiać żółty korab na czerwonym tle, z szarym masztem. Tak samo w hełmie. Kiedyś maszt posiadał żagiel, potem za zasługi zamieniony został na wieżę. O tym, jak herb przywędrował do Polski, autor herbarza pisze tak:
W XVIII i XIX wieku Staszów używał jako godła dwugłowego czarnego orła pod srebrnym toporem – topór nawiązywał do herbu ówczesnych właścicieli miasta, Tęczyńskich.

</doc>
<doc id="129895" url="https://pl.wikipedia.org/wiki?curid=129895" title="Kanał Wellandzki">
Kanał Wellandzki

Kanał Wellandzki (ang. "Welland Canal", fr. "Canal Welland") – droga wodna w Kanadzie, w prowincji Ontario, o długości 43,5 km, umożliwiająca żeglugę pełnomorskich statków między jeziorami Ontario i Erie z pominięciem wodospadu Niagara. Różnica poziomów jezior wynosi 99,4 m i aby ją pokonać, statki przechodzą przez 8 śluz.
Kanał jest częścią Drogi Wodnej Świętego Wawrzyńca.
Historia.
Obecny kanał został otwarty w 1932. Przedtem funkcjonowały kolejno trzy równoległe kanały, otwarte w 1829, 1845 i 1887.

</doc>
<doc id="129896" url="https://pl.wikipedia.org/wiki?curid=129896" title="Kevin Spacey">
Kevin Spacey

Kevin Spacey Fowler (ur. 26 lipca 1959 w South Orange) – amerykański aktor, reżyser, producent filmowy i komik, od 2004 dyrektor artystyczny teatru The Old Vic w Londynie. Dwukrotny zdobywca Oscara.
Życiorys.
Wczesne lata.
Ma korzenie szwedzkie i angielskie. Urodził się w South Orange w stanie New Jersey jako najmłodszy z trójki dzieci pisarza technicznego Lockheed Corporation – Thomasa Geoffreya Fowlera i sekretarki pochodzenia brytyjskiego Kathleen Ann (z domu Knutson) Fowler. Z powodu charakteru pracy ojca, wkrótce po jego narodzinach, wraz z rodzicami i starszym rodzeństwem, siostrą Julie Ann i bratem Randym B. Fowlerem, który był parodystą Roda Stewarta, osiedlił się w południowej Kalifornii. W wieku 5 lat, zainteresował się światem kina: filmami z Henrym Fondą i dowcipami Humphreya Bogarta. Był dzieckiem sprawiającym problemy. Dlatego po tym, jak zapalił drewniany domek siostry został wysłany do Akademii Militarnej w Northridge, lecz po kilku miesiącach został wydalony z powodu nieustannego łamania obowiązujących tam przepisów.
W 1977 ukończył Chatsworth High School w San Fernando Valley. Na swoim ostatnim roku wystąpił jako kapitan von Trapp w musicalu Ernesta Lehmana "Dźwięki muzyki" ("The Sound of Music") z Valem Kilmerem i Mare Winningham. Przez krótki czas uczęszczał do Los Angeles Valley College. Znalazł pracę jako sprzedawca, występował w kabaretach w klubach nocnych. W tym czasie pasjonował się też boksem. Niebawem poznał Robina Williamsa. Zachęcony przez swojego przyjaciela Vala Kilmera, osiadł w Nowym Jorku, gdzie przez dwa lata studiował aktorstwo w Juilliard School.
Kariera.
W 1981, podczas New York Shakespeare Festival, po raz pierwszy pojawił się na profesjonalnej scenie jako posłannik w przedstawieniu "Henryk VI". Od 30 sierpnia do 2 października 1982 na Broadwayu grał rolę Oswalda Alvinga w Henrika Ibsena "Upiory" z Liv Ullmann. W 1986 podjął współpracę ze swoim idolem i przyszłym mentorem, Jackiem Lemmonem.
Zadebiutował na kinowym ekranie w roli złodzieja w metrze w komediodramacie Mike’a Nicholsa "Zgaga" ("Heartburn", 1986) z Jackiem Nicholsonem i Meryl Streep. Wkrótce grał drugoplanowe role w dramacie Daniela Petrie "Pogrzeb wikinga" ("Rocket Gibraltar", 1988) z Burtem Lancasterem, Patricią Clarkson i Macaulayem Culkinem, komedii "Pracująca dziewczyna" ("Working Girl", 1988) z Melanie Griffith, Harrisonem Fordem i Sigourney Weaver, komedii Arthur Hiller "Nic nie widziałem, nic nie słyszałem" ("See No Evil, Hear No Evil", 1989) z Richardem Pryorem i Gene Wilderem, dramacie "Tato" ("Dad", 1989) z Jackiem Lemmonem i Tedem Dansonem. W serialu kryminalnym CBS "Cwaniak" ("Wiseguy", 1988) z Kenem Wahlem wystąpił jako pucołowaty złoczyńca Mel Profitt.
W 1991 został uhonorowany Tony Award i Drama Desk Award za sceniczną kreację Louie w komedii Neila Simona "Zagubieni w Yonkers". Na ekranie natomiast grał złowrogiego menadżera biura w "Glengarry Glen Ross" (1992), sadystycznego hollywoodzkiego wykonawcę w czarnej komedii "Szkoła Buddy’ego" ("Swimming with Sharks", 1994) i mordercę, który zabija tych, którzy w jego mniemaniu popełnili jeden z siedmiu grzechów głównych w dreszczowcu Davida Finchera "Siedem" ("Se7en", 1995). Za kreację naocznego świadka zbrodni Rogera „Pleciucha” Kinta w filmie kryminalnym Bryana Singera "Podejrzani" ("The Usual Suspects", 1995) otrzymał Oscara dla aktora w roli drugoplanowej 96.
W nawiązującym do poetyki kina noir thrillerze "Tajemnice Los Angeles" ("L.A. Confidential", 1997) wystąpił jako błyskotliwy detektyw Jack Vincennes. W dramacie kryminalnym Clinta Eastwooda "Północ w ogrodzie dobra i zła" ("Midnight in the Garden of Good and Evil", 1997) wcielił się w podejrzanego o morderstwo zamożnego kupca Jima Williamsa. Potem można go było zobaczyć w filmach: "Negocjator" ("The Negotiator", 1998), "Podaj dalej" (2000), "K-PAX" (2001), "Kroniki portowe" (2001) i "Życie za życie" (2003).
W 2000 zdobył swego drugiego Oscara za rolę w filmie "American Beauty" (Aktor w roli głównej).
W 2003 objął funkcję dyrektora artystycznego teatru Old Vic w Londynie, jednej z najstarszych scen w brytyjskiej stolicy, i jednocześnie szefa przedsiębiorstwa zarządzającego tym obiektem. Jego kontrakt obejmuje występy aktorskie w co najmniej dwóch premierach rocznie oraz dodatkową pracę w charakterze reżysera. W 2006 oświadczył, że jego związek z Old Vic potrwa jeszcze co najmniej dziewięć lat i zamierza przyjąć brytyjskie obywatelstwo, gdy tylko spełni odpowiednie kryteria.
W 2013 przyjął rolę kongresmena Francisa „Franka” Underwooda w serialu "House of Cards", za którą zdobył Złoty Glob (2015) i Nagrodę Gildii Aktorów Ekranowych (2016). Od września 2013 występował w kampanii reklamowej Banku Zachodniego WBK.
W 2014 użyczył głosu i twarzy jednej z głównych postaci w grze "".
16 czerwca 2016 został odznaczony Orderem Imperium Brytyjskiego.
Życie prywatne.
Spotykał się z Jennifer Jason Leigh, April Winchell (1976), Dianne Dreyer (1992–2000) i Ashleigh Banfield (2014).
W październiku 2017 aktor i działacz na rzecz ruchów LGBT Anthony Rapp oskarżył Spaceya o molestowanie seksualne w 1986, kiedy Rapp miał 14 lat. W odpowiedzi Spacey ujawnił, że miał intymne związki zarówno z kobietami, jak i z mężczyznami, i wydał oświadczenie, w którym identyfikuje się jako homoseksualista. W lipcu 2018 Guy Pearce, podczas wywiadu w australijskiej telewizji zasugerował, że Kevin Spacey był natarczywy i niewłaściwie go dotykał na planie filmu "Tajemnice Los Angeles" w 1997. W 2020 Rapp oraz "C.D" złożyli drugi pozew przeciwko aktorowi zaznaczając w pozwie, że doznali poważnych uszczerbków na zdrowiu psychicznym. W październiku 2022 roku aktor został oczyszczony ze wszystkich zarzutów wystosowanych przez Rappa.

</doc>
<doc id="129897" url="https://pl.wikipedia.org/wiki?curid=129897" title="Prawo Lamberta">
Prawo Lamberta

Prawo Lamberta – prawo optyki sformułowane przez Johanna Heinricha Lamberta w 1760 r. określające zależność światłości od kierunku propagacji fali:
Prawo to jest spełnione ściśle, gdy powierzchnia promieniująca jest ciałem doskonale czarnym.

</doc>
<doc id="129898" url="https://pl.wikipedia.org/wiki?curid=129898" title="Prawo Beera">
Prawo Beera



</doc>
<doc id="129902" url="https://pl.wikipedia.org/wiki?curid=129902" title="Komitet Centralny Narodowy">
Komitet Centralny Narodowy

Komitet Centralny Narodowy (KCN) – tajny organ kierowniczy obozu czerwonych, działał od czerwca 1862 roku w Warszawie. Wyłoniony został z Komitetu Miejskiego z zamiarem objęcia kontroli nad całym ruchem spiskowym w Królestwie Polskim. Prowadził przygotowania do powstania styczniowego: rozbudował organizację konspiracyjną, wyznaczył podatek narodowy, powołał policję narodową. 12 sierpnia 1862 r. wydał odezwę do chłopów, obiecując im uwłaszczenie za wykupem, jak również odezwę do Żydów, którzy mieli stać się równoprawnymi członkami wolnego społeczeństwa polskiego. Odezwą z 1 września 1862 r. Komitet ogłosił się rzeczywistą władzą narodu i domagał się posłuchu od całego społeczeństwa. Organem prasowym Komitetu był „Ruch”.
22 stycznia 1863 r. Komitet został przekształcony w Tymczasowy Rząd Narodowy i proklamował wybuch powstania, wydając zarazem dekret o uwłaszczeniu chłopów posiadaczy i obiecując ziemię bezrolnym, którzy wezmą udział w powstaniu. Po upadku dyktatury Mariana Langiewicza w kwietniu 1863 r. Komitet został opanowany przez białych, a od 10 maja nazywał się oficjalnie Rządem Narodowym.

</doc>
<doc id="129903" url="https://pl.wikipedia.org/wiki?curid=129903" title="Lestek">
Lestek

Lestek, Leszek, "niepoprawnie (forma zlatynizowana)" Lestko – drugi książę Polan z dynastii Piastów, o którym wspomina Gall Anonim w swej kronice. Syn Siemowita i ojciec Siemomysła. Większość historyków przyjmuje autentyczność tej postaci.
Imię.
Geneza jego imienia nie jest pewna. Wincenty Kadłubek na początku XIII wieku przetłumaczył to imię na „przebiegły” i taką etymologię zwykle uważa się za prawidłową. Wywodzi się ją od słowiańskiego "lest", „chytrość”, które jest pochodną czasownika "lstiti (lьstь)," lścić, "działać chytrze, podstępnie". Słowo to uważa się za zapożyczenie z języków germańskich, od pragermańskiego słowa "*listiz," "podstępny" poprzez ("lists"), („chytry, przebiegły”) lub („mądry”). 
Według niektórych badaczy imię Lestka mogło być zdrobnieniem jakiejś nieznanej, dwuczłonowej, słowiańskiej nazwy osobowej "Lścimir" bądź "Lścisław". Według tej hipotezy mogło ono pierwotnie brzmieć "Lścik". 
Według Karola Szajnochy imię Lestek jest pochodzenia skandynawskiego, co było używane jako jeden z argumentów za hipotezą o normańskim pochodzeniu dynastii piastowskiej.
Prawidłowymi formami tego imienia są formy zakończone na "-ek", czyli Lestek lub obocznie Leszek. Niepoprawna wersja Lestko przyjęła się w starszej historiografii pod wpływem autorytetu Oswalda Balzera, który taki zapis promował na kartach swojej "Genealogii Piastów". W obliczu ostatnich badań onomastycznych należy przyjąć, że formy zakończone na "-ko" są formami zlatynizowanymi.
Lestek w relacji Galla Anonima.
Lestek miał być synem i następcą Siemowita, a ojcem i poprzednikiem Siemomysła. "Po jego", tj. Siemowita "zgonie na jego miejsce wstąpił syn jego Lestek, który czynami rycerskimi dorównał ojcu w zacności i odwadze. Po śmierci Lestka nastąpił Siemomysł, jego syn".
Lestek a "Litzke" i "Licikaviki".
Przypuszcza się, że od jego imienia powstały terminy „Lestkowie” i „Lestkowice”, jakimi jeszcze w czasach Mieszka I nazywano nieraz mieszkańców państwa Polan. Kronika Widukinda zawiera informację, że poddanymi Mieszka I byli "Licikaviki". Znaczenie tego terminu jest sporne, a jedna z hipotez zakłada, że może pochodzić od imienia Lestka (Licikaviki → Lscikoviki → Lścikowicy czyli Lestkowice). Z kolei dzieło "O zarządzaniu państwem" cesarza bizantyjskiego Konstantyna VII Porfirogenty z 948 wspomina o ludzie zwanym "Litzke".
Historyczność Lestka.
Początkowo nikt nie wątpił w historyczność Piastów „przedmieszkowych”. W drugiej połowie XIX wieku zaczęto kwestionować ich istnienie. Bogatą dyskusję rozstrzygnął w zasadzie artykuł Henryka Łowmiańskiego "Dynastia Piastów we wczesnym średniowieczu", w którym obronił wiarygodność przekazu Galla Anonima, a tym samym i „historyczność” przynajmniej trzech bezpośrednich poprzedników Mieszka. Pogląd ten jest dominujący w polskiej literaturze historycznej.
Daty panowania.
Nie zachowały się żadne wiarygodne dane na temat dat panowania Lestka. Przyjmuje się hipotetycznie, że urodził się około 870–880, a objął rządy około 900–910. Większość literatury przyjmuje, że zmarł przypuszczalnie w latach 930–940. Henryk Łowmiański przesuwał datę zgonu na około 950.
Pierwotnie nie dało się datować na rządy Lestka żadnych wydarzeń. Obecnie możemy przypisać Lestkowi rozpoczęcie tzw. "rewolucji piastowskiej", czyli militarno-ekonomicznej koncentracji władzy w rękach księcia i budowy pierwszych potężnych grodów państwowych – pierwszego w Grzybowie, w latach 915–922.
Małżeństwa i potomstwo.
Nie wiadomo nic o żonie (żonach) Lestka. Stanisław Zakrzewski wysunął domysł, że Lestek mógł być żonaty z księżniczką morawską. Późny przekaz kronikarza z XIV wieku zdawał się sugerować, że był żonaty z saską księżniczką i miał z nią syna Ewrakera, późniejszego biskupa Leodium. Informacji tej jednak nie sposób zweryfikować; w polskiej literaturze poza Stanisławem Kętrzyńskim nikt nie zwrócił na nią uwagi. Według legendy rodowej rodu Sobieskich córka Lestka, Metodia miała poślubić niejakiego Sobiesława (Sobiesza), wnuka Sobiesława księcia Dalen.
Jedynym pewnym dzieckiem Lestka jest syn Siemomysł, który objął po nim rządy.
Pomniki.
Lestka upamiętnia renesansowa płaskorzeźba umieszczona w portalu bramy wjazdowej Zamku Piastów Śląskich w Brzegu.

</doc>
<doc id="129904" url="https://pl.wikipedia.org/wiki?curid=129904" title="Grażdanka">
Grażdanka

Grażdanka ( skrót odprzymiotnikowy od гражданский шрифт, grażdanskij szrift, tj. pismo świeckie) – zbliżona do form antykwy łacińskiej, graficzna odmiana cyrylicy, opracowana przez Piotra Mohyłę i później wprowadzona w Carstwie Rosyjskim za czasów Piotra I Wielkiego w latach 1708–1711.
Pierwotnie dokonano tylko modyfikacji kształtu liter i zachowano w grażdance wszystkie litery należące do cyrylicy. Szersze stosowanie grażdanki pokazało jednak, że zasób liter nie nadaje się w pełni do zapisu tekstów rosyjskich, ponieważ cyrylica pierwotnie służyła do zapisu tekstów w języku cerkiewnosłowiańskim. Dlatego też w ciągu XVIII w. dokonywano następujących zmian:
W XVIII w. nie zmieniono jednak utrwalonej pisowni wyrazów rosyjskich opartej często na naśladownictwie pisowni wyrazów starocerkiewnosłowiańskich (dlatego np. ‘je’ w zależności od wyrazu zapisywano literą E lub Ѣ).
5 lipca 1917 dokonano ostatecznej reformy pisowni, usuwając kolejne zbędne litery, aby uprościć i ujednolicić pisownię (np. odtąd ‘je’ jest zapisywane wyłącznie jako E).
Literę ъ w latach 20. i 30. XX w. często zastępowano apostrofem, ale zmiana przyjęła się tylko w języku ukraińskim i białoruskim.
Na podstawie w ten sposób modyfikowanego alfabetu rosyjskiego zmodyfikowano w XVIII-XIX w. inne alfabety cyryliczne, zarówno stare (w Bułgarii i Serbii), jak i nowe (na Ukrainie, Białorusi, w Mołdawii, Macedonii oraz Laponii). W XX w. alfabet ten zaadaptowany został do zapisu licznych języków na terenie ZSRR oraz w Mongolii. Sytuacja taka utrzymuje się w zasadzie do dziś, aczkolwiek niektóre z tych języków porzuciły grażdankę na rzecz alfabetu łacińskiego. W większości tych lokalnych odmian grażdanki dodane zostały dodatkowe litery dla oddania dźwięków niewystępujących w języku rosyjskim.
Stary („kościelny”) kształt cyrylicy (tzw. połuustaw) jest dziś zachowywany jedynie w wydawnictwach cerkiewnych w języku cerkiewnosłowiańskim, aczkolwiek i te coraz częściej drukowane są grażdanką. Dotyczy to w szczególności wydawnictw przeznaczonych do użytku wiernych (modlitewniki, śpiewniki).

</doc>
<doc id="129905" url="https://pl.wikipedia.org/wiki?curid=129905" title="Kordzik">
Kordzik

Kordzik – krótka broń biała, o budowie sztyletu. Jest bronią paradną, używaną w charakterze ceremonialnym, jako wyznacznik: stopnia wojskowego, piastowanego urzędu, funkcji, lub przynależności do określonej organizacji.
Historia.
 - sztyletu służącego do dobijania rannych na polu bitwy.
Jako dystynkcyjna broń mundurowa, pojawił się w XIX wieku na wyposażeniu oficerów i podoficerów, w służbach w których noszenie długiej bocznej broni białej było utrudnione. Stosowano je także w niektórych formacjach cywilnych. Nazwa „kordzik” wywodzi się od korda, będącego stosunkowo długą sieczną bronią białą, popularną w późniejszym okresie średniowiecza. .
Kordzik w Polsce.
W Polsce, po odzyskaniu niepodległości w listopadzie 1918 roku pierwsza regulaminowa broń krótka w marynarce wojennej nosiła miano sztyletu, w połowie lat dwudziestych zmieniono jej nazwę na kordzik. W okresie międzywojennym noszono go w czasie uroczystości na skórzanych rapciach do pasa z koalicyjką. Kordzik noszony był przez oficerów Lotnictwa, Marynarki Wojennej, załóg pociągów pancernych, artylerii zmotoryzowanej i czołgistów. Zaraz po II wojnie światowej kordzik nie był używany. Przedwojenny zwyczaj noszenia kordzika lotniczego przywrócono dopiero rozkazem MON nr 30 z 14 czerwca 1958 r. W Polsce obecnie noszony przez oficerów i chorążych do munduru galowego w Marynarce Wojennej i lotnictwie zawieszony na rapciach na wysokości lewego uda na równi z dolną krawędzią marynarki. 

</doc>
<doc id="129907" url="https://pl.wikipedia.org/wiki?curid=129907" title="Muzeum Brytyjskie">
Muzeum Brytyjskie

The British Museum, także Muzeum Brytyjskie – muzeum narodowe z siedzibą w Londynie, największe muzeum Wielkiej Brytanii i jedno z największych na świecie – posiada ok. 8 milionów eksponatów, szczególnie bogate są zbiory archeologiczne i etnograficzne.
Lokalizacja.
Muzeum znajduje się w centralnym Londynie w dzielnicy Bloomsbury.
Historia.
Sir Hans Sloane.
Muzeum powstało z inicjatywy irlandzkiego lekarza, przyrodnika i kolekcjonera sir Hansa Sloane’a (1660–1753). Sloane zaczął kolekcjonować okazy roślin i zwierząt w 1687 roku, kiedy znalazł się na Jamajce jako lekarz nowego gubernatora kolonii. Podczas pobytu na wyspie zgromadził ponad 600 obiektów. Jego małżeństwo z Elizabeth Langley Rose, dziedziczką plantacji cukru na Jamajce, przyniosło mu znaczne środki finansowe, które wykorzystał do powiększania zbioru. Przejmował całe kolekcje, m.in. Jamesa Petivera (1665–1718), i kupował interesujące obiekty od podróżników i osadników kolonialnych z terenu całego Imperium Brytyjskiego. W jego zbiorach znajdowało się m.in. 32 tys. monet i medali, 50 tys. książek, druków i rękopisów, 334 zielniki oraz ponad 1000 rzeczy związanych z antykiem. W momencie śmierci Sloane’a w 1753 roku jego kolekcja liczyła 71 tys. obiektów. W swoim testamencie Sloane przekazał całą kolekcję królowi Jerzemu II dla narodu w zamian za wypłatę 20 tys. funtów jego spadkobiercom oraz pod warunkiem, że Parlament utworzy dla kolekcji nowe i ogólnodostępne muzeum publiczne. Monarcha nie wykazał większego zainteresowania zbiorami i odmówił transkacji. Zbiory zostały zaoferowane Parlamentowi, który zdecydował się na kupno, a środki na ten cel zostały zebrane przy pomocy loterii.
"The British Museum Act 1753".
Ustawa o utworzeniu Muzeum Brytyjskiego (ang. "The British Museum Act 1753") została przyjęta przez Parlament 7 czerwca 1753 roku. Muzeum było pierwszą publicznie dostępną placówką tego typu na świecie.
Pierwszą jego siedzibą był XVII-wieczny Montague House w Bloomsbury, wzniesiony na zlecenie księcia Ralpha Montagu (1638–1709) według projektu Roberta Hooke’a (1635–1703).
Otwarcie dla zwiedzających nastąpiło 15 stycznia 1759 roku. Z wyjątkiem okresu obu wojen światowych placówka pozostawała nieprzerwanie otwarta, a liczba zwiedzających systematycznie wzrastała: na początku od 5 tys. rocznie do 5 mln współcześnie.
Choć początkowo zwiedzanie muzeum podlegało regulacji, np. dzieci były rzadko wpuszczane do środka i liczba biletów wstępu była ograniczona, to wstęp od samego początku był bezpłatny i do dziś muzeum udostępnia swoje zbiory za darmo.
Rozwój muzeum.
Początkowo muzeum miało trzy działy: dział historii naturalnej, dział manuskryptów, monet i medali, oraz dział książek, rysunków i map. Większość zbiorów stanowiły obiekty historii naturalnej, książki i manuskrypty – w 1786 roku muzeum zakupiło większość biblioteki hrabiego Roberta Harleya (1661–1724). Trzy kolekcje: Sloane’a, Harleya i Roberta Cottona (1570/1–1631) (Biblioteka Cottona) zapoczątkowały zbiory muzeum.
W 1807 roku powstał dział starożytności, co zapoczątkowało nowy kierunek rozwoju kolekcji i rozbudowę zbiorów archeologicznych. Do działu trafiły m.in. kamień z Rosetty (w muzeum od 1802) i marmury Elgina (1816).
Wkrótce gmach muzeum stał się zbyt mały, by pomieścić wszystkie zbiory placówki. W latach 50. XIX w. wzniesiono nowy budynek w stylu świątyni greckiej zaprojektowany przez brytyjskiego architekta Roberta Smirke’a (1780–1867) specjalnie dla potrzeb muzeum. Pierwszym oddanym do użytku skrzydłem była Biblioteka Króla (ang. "The King’s Library"), wzniesiona na potrzeby kolekcji króla Jerzego III obejmującej ponad 65 tys. książek. Skrzydło ma 91 m długości, 12 m wysokości i 9 m szerokości, a do jego konstrukcji zastosowano belki żeliwne. W 1853 roku ukończono cały gmach, a w 1857 roku czytelnię – British Museum Reading Room. Wielkość zbiorów i rozmach nowego gmachu odzwierciedlały wielkość Imperium Brytyjskiego, a samo muzeum rozwinęło własną tożsamość i potęgę na scenie globalnej.
W latach 1865–1953 muzeum prowadziło zamkniętą kolekcję – Museum Secretum – obejmującą eksponaty uznane za nieprzyzwoite i z tego powodu niewystawiane publicznie. Po jego rozwiązaniu zbiory przekazano poszczególnym sekcjom muzeum, a część z nich trafiła do ekspozycji.
W 1881 roku nastąpiło przeniesienie zbiorów dotyczących historii naturalnej do nowego budynku w South Kensington, gdzie powstało Muzeum Historii Naturalnej.
W 1973 roku nastąpiło przejęcie czytelni i biblioteki przy Muzeum Brytyjskim przez nowo powstałą Bibliotekę Brytyjską, a książki opuściły budynek w Bloomsbury w 1997 roku.
W 2000 roku otwarto przykryty szklanym dachem wielki dziedziniec (ang. "The Queen Elizabeth II Great Court"). W 2003 roku w 250. rocznicę powstania muzeum oddano do użytkowania odremontowane skrzydło Biblioteki Króla (ang. "King’s Library"), w którym otwarta została nowa, stała wystawa o epoce Oświecenia.
W latach 2002–2016 dyrektorem muzeum był Neil MacGregor, po którym stanowisko objął Hartwig Fischer. W 2019 roku muzeum odwiedziło ponad 6 milionów zwiedzających.
Gmach muzeum.
Gmach muzeum do czteroskrzydłowy budynek w stylu świątyni greckiej z 43 kolumnami, frontonem i szerokimi schodami wejściowymi. Wzniesiony z rozmachem według projektu brytyjskiego architekta Roberta Smirke’a (1780–1867) i przy wykorzystaniu najnowszych ówczesnych technologii (m.in. betonowe podłogi, żeliwne ramy wypełnione cegłą londyńską (ang. "London stock brick"), wapień portlandzki jako okładzina budynku). W 1853 roku projekt został nagrodzony złotym medalem Królewskiego Instytutu Architektów Brytyjskich (ang. "Royal Institute of British Architects").
Wejście główne.
Główne wejście do gmachu muzeum znajduje się po stronie południowej i mierzy 112,7 m. Nad wejściem znajduje się fronton ozdobiony rzeźbami angielskiego artysty Richarda Westmacotta (1775–1856) przedstawiającymi „Postęp cywilizacji”. Patrząc od strony lewej do prawej, fronton ukazuje: stworzenie człowieka – wyłaniającego się ze skały, jego spotkanie z aniołem religii i naukę podstawowych umiejętności życiowych (uprawę ziemi i oswajanie zwierząt), pogłębianie wiedzy, naukę architektury i rzeźby, malarstwa, nauk ścisłych, geometrii, dramatu, muzyki i poezji, by wyłonić się jako człowiek wykształcony.
"The Great Court".
Cztery skrzydła tworzą dziedziniec wewnętrzny, który w oryginalnym zamyśle architekta miał być ogrodem. W połowie XIX w. wzniesiono tu pomieszczenia biblioteczne i czytelnię, która funkcjonowała do 1997 roku. Po jej przeniesieniu do nowego budynku biblioteki obok St Pancras dziedziniec został przebudowany według projektu biura architektonicznego Foster and Partners, które zwyciężyło w konkursie, pokonując ponad 130 innych propozycji. Projekt bazował na projekcie kopuły gmachu parlamentu w Berlinie autorstwa Normana Fostera.
Dziedziniec – "The Queen Elizabeth II Great Court" – został uroczyście otwarty przez królową Elżbietę II 6 grudnia 2000 roku.
Wielki dziedziniec, zajmujący 6,700 m², jest największym zadaszonym dziedzińcem w Europie. Powiększył powierzchnię muzeum o 40% – powstały trzy nowe galerie: "The Sainsbury Galleries" mieszcząca ekspozycje muzeum Afryki, "Wellcome Trust Gallery" oraz "The Joseph Hotung Great Court Gallery", gdzie organizowane są wystawy czasowe. Na dziedzińcu mieszczą się również restauracje i kawiarnie.
Dach jest stalowo-szklaną konstrukcją składającą się z 3312 unikatowych szklanych tafli. Na środku dziedzińca zachowano gmach czytelni. Dziedziniec ozdabiają obiekty z kolekcji muzeum, m.in. Lew z Knidos z II w. p.n.e., głowa z monumentalnego kwarcytowego posągu Amenhotepa III w czerwonej koronie z czasów XVIII dynastii, XIX-wieczny totem z drzewa cedrowego Indian Wybrzeża Północno-Zachodniego, celtycki menhir z literami pisma ogamicznego.
Zbiory.
Muzeum jest jednym z największych obiektów tego typu na świecie. Obecnie (2020) posiada ok. 8 milionów eksponatów z okresu 200 tysięcy lat historii ludzkości. Niektóre z nich zostały zabrane z krajów kolonialnych pod panowaniem brytyjskim, zanim zostały sprzedane, podarowane lub zapisane w testamencie muzeum. Inne zostały nabyte w wyniku prac wykopaliskowych, aukcji, zakupów i donacji.
Większość zbiorów pochodzi z donacji – w XIX i XX w. wiele osób prywatnych przekazywało całe swoje kolekcje na rzecz muzeum, m.in. w 1898 roku baron Ferdinand Rothschild (1839–1898) zapisał muzeum swoją kolekcję 300 dzieł, przede wszystkim z epoki średniowiecza i renesansu, a w 1939 roku muzeum otrzymało artefakty znalezione w Sutton Hoo.
Po upadku Imperium Brytyjskiego i dekolonizacji dawna polityka nabywania eksponatów muzeum została poddana ostrej krytyce. Kwestionowane są sposoby zdobywania niektórych zbiorów, np. poprzez działania wojenne (brązy z Beninu). Grecja domaga się zwrotu marmurów Elgina.
Obecnie (2020) prawie 4,5 miliona eksponatów udostępnionych jest on-line.
Departamenty i galerie.
Eksponatami opiekuje się osiem departamentów, które prowadzą prace konserwatorskie, a także prace badawcze:
Zbiory udostępnione są publiczności w 60 galeriach:
Eksponaty.
Encyclopædia Britannica do najsłynniejszych eksponatów w zbiorach muzeum zalicza:

</doc>
<doc id="129908" url="https://pl.wikipedia.org/wiki?curid=129908" title="British Museum">
British Museum



</doc>
<doc id="129910" url="https://pl.wikipedia.org/wiki?curid=129910" title="Lederg">
Lederg

Lederg — staropolskie imię męskie. Pierwszy człon, "Le-" powstał najprawdopodobniej przez skrócenie wyrazu "lela" ("siostra matki"); drugi człon, "-derg", oznaczał "drogi, cenny". Inną hipotezą jest połączenie pierwszego członu z partykułą "le" — "ledwie, na poły" lub wyjaśnienie go jako pochodzącego od prasłowiańskiego rzeczownika "lьstь", a następnie polskiego "leść" — "zdrada, podstęp" (por. Leszek). 
Lederg jest jednym z pierwszych udokumentowanych w Polsce imion, występującym w "Bulli gnieźnieńskiej" z 1136 roku, wystawionej przez papieża Innocentego II na prośbę Jakuba ze Żnina, arcybiskupa gnieźnieńskiego. Papież wyliczył w niej posiadłości arcybiskupa, m.in. wsie oraz chłopów w nich mieszkających. Dokument zawiera ponad 300 imion posiadaczy, chłopów, koniuchów, łagiewników (wytwórców łagwi, czyli naczyń drewnianych), a także piwowarów, cieśli i rycerzy. 

</doc>
<doc id="129912" url="https://pl.wikipedia.org/wiki?curid=129912" title="Derywat">
Derywat



</doc>
<doc id="129913" url="https://pl.wikipedia.org/wiki?curid=129913" title="24 godziny (serial telewizyjny)">
24 godziny (serial telewizyjny)

24 godziny (w oryginale 24; także jako Przez 24 godziny) – amerykański serial sensacyjny z domieszką dramatu, emitowany od 6 listopada 2001 do 24 maja 2010 przez telewizję Fox.
Wyemitowano 192 odcinki w ośmiu seriach (każda liczy 24 epizody).
O serialu.
Akcja serialu rozgrywa się w czasie rzeczywistym, tzn. każdy godzinny odcinek to jedna godzina z życia bohaterów. Po odjęciu przerw na reklamy oraz przerw zamierzonych przez twórców (kilkuminutowe przeskoki) na jeden odcinek przypada około czterdziestu dwóch minut. Wydarzenia każdego sezonu toczą się wokół jednego głównego wątku, a każdy odcinek w różnym stopniu przybliża do jego rozwiązania. Oprócz głównego wątku równie ważne są dramaty i historie poszczególnych bohaterów, jak np. ich problemy rodzinne czy problemy z prawem. Serial uhonorowany został kilkoma prestiżowymi nagrodami, m.in. Złotymi Globami oraz nagrodami Emmy.
Opis.
Sezon 1..
Akcja 1. sezonu toczy się w czasie prawyborów prezydenckich w Kalifornii. Rozpoczyna i kończy się o godzinie dwunastej w nocy. Jack Bauer, były agent CIA, obecnie szef wydziału CTU w Los Angeles, krótko po północy zostaje wezwany do Agencji, gdzie dowiaduje się o planowanym zamachu na życie senatora Davida Palmera, pierwszego czarnoskórego kandydata na prezydenta z realnymi szansami na wygraną. Jackowi przyjdzie rozwikłać zagadkę zamachu: dowiedzieć się, kto spiskuje, a następnie znaleźć i unieszkodliwić zamachowców. Zamach na Palmera nie jest jednak jego jedynym zmartwieniem – jego córka Kim i jej przyjaciółka zostały porwane przez zamachowców i w każdej chwili mogą zginąć, a w Agencji jest szpieg donoszący spiskowcom, przez co Jack nie może nikomu zaufać. W przeciągu następnych kilkunastu godzin niektóre problemy się rozwiążą, pojawią się także nowe. Jack oraz inni bohaterowie prowadzą dramatyczną walkę z czasem.
Sezon 2..
Akcja sezonu rozpoczyna się i kończy o godzinie ósmej rano. Do Davida Palmera, wybranego na prezydenta Stanów Zjednoczonych, dociera informacja o planowanym zamachu terrorystycznym na ogromną skalę – w ciągu najbliższej doby terroryści mają zamiar zdetonować w Los Angeles bombę atomową, co może spowodować katastrofę nuklearną na globalną skalę oraz konflikt zbrojny pomiędzy Stanami Zjednoczonymi a krajami Bliskiego Wschodu i ich sojusznikami. W stan gotowości postawione zostają wszystkie agencje rządowe. Osobą zdolną do odnalezienia i rozbrojenia bomby wydaje się być Jack Bauer, który po śmierci żony porzucił pracę dla rządu i stara się uporządkować swoje życie. Bauer zostaje ściągnięty do CTU, gdzie – bardzo niechętnie – przyjmuje zadanie.
Sezon 3..
3 lata później. Fabuła koncentruje wokół śmiertelnego wirusa, który może zostać rozprzestrzeniony w Los Angeles, jeśli rząd nie zgodzi się na żądania terrorystów. Jack został dyrektorem operacyjnym CTU i pracuje z nowym partnerem Chasem Edmundsem nad sprawą Ramona Salazara. Tymczasem prezydent Palmer stara się o reelekcję i przygotowuje się do starcia ze swoim konkurentem w wyborach – senatorem Keelerem, który w odcinku 19 zaczyna go szantażować i spiskować z jego żoną, Sherry Palmer.
Sezon 4..
Akcja sezonu rozpoczyna się o siódmej rano. Wszystko rozpoczyna się 18 miesięcy po dramatycznych wydarzeniach z sezonu 3. Na czele CTU stoi teraz Erin Driscoll, twarda i nieustępliwa agentka rządowa, której jednym z pierwszych priorytetów było pozbycie się Jacka, zanim przejmie swoje nowe obowiązki. Tymczasem po ataku bombowym na podmiejski pociąg, Jack, który obecnie pracuje dla sekretarza obrony Jamesa Hellera i związany jest uczuciowo z jego zamężną córką Audrey Raines, zmuszony jest nagle wrócić do CTU na spotkanie z Driscoll.
Sezon 5..
18 miesięcy później. Jack zmienił nazwisko i postanowił rozpocząć nowe życie. Zaszył się na pustyni Mojave, gdzie pracuje na platformie wiertniczej. Wkrótce wydarzy się coś, co wywabi go z ukrycia... 
Tymczasem prezydent USA Charles Logan oczekuje na wizytę rosyjskiego prezydenta.
Sezon 6..
Po 20 miesiącach spędzonych w chińskim więzieniu Jack zostaje wykupiony przez Wayne’a Palmera, który sprawuje urząd prezydenta USA. Bauer zostaje wysłany do terrorysty Abu Fayeda, który żądał go w zamian za przerwanie nieustających ataków na terenie Stanów. Jack wraz z dawnymi współpracownikami z CTU oraz Białego Domu musi powstrzymać Fayeda przed użyciem pięciu sowieckich miniaturowych walizkowych bomb atomowych.
Redemption..
3 i pół roku po wydarzeniach sezonu 6 Jack Bauer przebywa w Sangali w Afryce. Uciekł od dawnego życia ale pracownik ambasady USA dostarcza mu wezwanie do stawienia się w Ameryce na przesłuchanie. Do tego Jack miesza się w walkę z ludźmi generała Benjamina Jumy, którzy chcą porwać chłopców ze szkoły jego przyjaciela Carla Bentona i wyszkolić ich na żołnierzy...
Sezon 7..
Kilka miesięcy po wydarzeniach pokazanych w „24: Redemption”, CTU jest rozwiązane, zaś Jack Bauer staje przed senacką komisją pod zarzutem torturowania podejrzanych. W tym samym czasie grupa terrorystów zdobywa urządzenie pozwalające na ominięcie rządowych firewalli i przejęcie kontroli nad wszystkimi ważniejszymi systemami Stanów Zjednoczonych – od kontroli lotów po sieć energetyczną. 
Prezydent Taylor musi zaś podjąć decyzję, która zaważy na jej politycznej karierze: czy interweniować w Sangali, afrykańskim kraju, w którym od kilku miesięcy dochodzi do ludobójstwa.
Sezon 8..
Półtora roku po wydarzeniach z sezonu 7., Jack mieszka w Nowym Jorku i szykuje się do powrotu z córką Kim, jej mężem i ich córeczką do Los Angeles. Jednak dowiaduje się od jednego ze swych dawnych kontaktów, że ktoś planuje zamach na prezydenta Kamistanu Omara Hassana, który ma podpisać traktat pokojowy z prezydent Taylor. Na prośbę Chloe O’Brian pracującej w CTU NY pomaga w śledztwie, ale sam zamach to dopiero początek, bowiem terroryści są w posiadaniu nuklearnych prętów paliwowych, z których mogą zbudować brudną bombę i zniszczyć Manhattan.
Odcinki specjalne.
Prequel sezonu 4.
3 miesiące po wydarzeniach sezonu 3 nowa szefowa CTU Erin Driscoll zwalnia Jacka. Rok później do USA przedostaje się groźny terrorysta Thomas Sherek.
Prequel sezonu 5.
Rok po wydarzeniach sezonu 4 Chloe spotyka się z Jackiem i informuje go, że ktoś odkrył, iż sfałszował on swoją śmierć. Chwilę po tym spotkaniu Jack zostaje zaatakowany.
Prequel sezonu 6.
7 miesięcy po wydarzeniach sezonu 5 Chińczycy wykorzystują torturowanego Jacka by wykryć zdrajcę, który pracuje dla rządu USA.
Debrief (przesłuchanie).
5 krótkich odcinków rozgrywających się 15 godzin po wydarzeniach sezonu 6, w których Jack trafia na przesłuchanie do Wydziału Okręgowego w sprawie jego pobytu w Chinach.
Day Zero (Dzień Zero).
8 internetowych odcinków animowanych. Jack, Nina i agent Devin prowadzą śledztwo w sprawie zdrajcy w CTU, który handluje tajnymi informacjami.
Spin offy.
Conspiration (Spisek).
W CTU w Waszyngtonie agent Martin Kail i Susan Walker starają się nie dopuścić, by terroryści zdobyli odciski dłoni agentów Departamentu Obrony, które pozwolą im odpalić pocisk nuklearny.
Gra komputerowa.
Na podstawie serialu powstała gra komputerowa "" wydana na PlayStation 2.

</doc>
<doc id="129914" url="https://pl.wikipedia.org/wiki?curid=129914" title="Liwia (imię)">
Liwia (imię)

Liwia – imię żeńskie powstałe w starożytnym Rzymie; pierwotnie oznaczało „należąca do rodu Liwiuszów”. Wśród imion nadawanych nowo narodzonym dzieciom, Liwia w 2017 r. zajmowała 68. miejsce w grupie imion żeńskich.
Męski odpowiednik: Liwiusz
Liwia imieniny obchodzi 13 listopada, jako wspomnienie św. Augustyny (Liwii) Pietrantoni.
Znane osoby noszące imię Liwia:
Postaci fikcyjne o imieniu Liwia:

</doc>
<doc id="129917" url="https://pl.wikipedia.org/wiki?curid=129917" title="AStar">
AStar



</doc>
<doc id="129918" url="https://pl.wikipedia.org/wiki?curid=129918" title="Cyjanożelaziany(II)">
Cyjanożelaziany(II)

Cyjanożelaziany(II) (tradyc. "żelazocyjanki"; nazwy systematyczne: heksacyjanidożelaziany(II) lub heksacyjanidożelaziany(4+), daw. heksacyjanożelaziany(II)) – związki kompleksowe o ogólnym wzorze , w których funkcję anionu pełni kompleks żelaza(II) (Fe2+) z sześcioma grupami cyjankowymi (CN−).
Najbardziej znanym żelazocyjankiem jest dobrze rozpuszczalny w wodzie żelazocyjanek potasu o wzorze: K4[Fe(CN)6]. Stosuje się go do wykrywania jonów Fe3+ (tworzy się wtedy błękit pruski) m.in. w proszkach do hartowania stali, litografii oraz przy barwieniu wina.

</doc>
<doc id="129919" url="https://pl.wikipedia.org/wiki?curid=129919" title="Cyjanożelaziany(III)">
Cyjanożelaziany(III)

Cyjanożelaziany(III) (tradyc. "żelazicyjanki"; nazwy systematyczne: heksacyjanidożelaziany(III) lub heksacyjanidożelaziany(3+), daw. heksacyjanożelaziany(III)) – związki kompleksowe o ogólnym wzorze , w których funkcję anionu pełni kompleks żelaza(III) (Fe3+) z sześcioma grupami cyjankowymi (CN−).
Najbardziej znanym żelazicyjankiem jest dobrze rozpuszczalny w wodzie żelazicyjanek potasu o wzorze: K3[Fe(CN)6]. Wykorzystuje się go do wykrywania jonów Fe2+ (tworzy się wtedy błękit Turnbulla) w fotografii i farbiarstwie.

</doc>
<doc id="129920" url="https://pl.wikipedia.org/wiki?curid=129920" title="Przez 24 godziny">
Przez 24 godziny



</doc>
<doc id="129923" url="https://pl.wikipedia.org/wiki?curid=129923" title="Ludwik Mycielski (powstaniec listopadowy)">
Ludwik Mycielski (powstaniec listopadowy)

Ludwik Mycielski (ur. 2 sierpnia 1799 w Kobylempolu pod Poznaniem, zm. 25 lutego 1831 pod Olszynką Grochowską) – polski oficer, uczestnik powstania listopadowego.
Życiorys.
Był synem Stanisława (zm. 1813), pułkownika wojsk napoleońskich, oraz Anny z Mielżyńskich, bratem Józefa (zm. 1885, uczestnika powstania listopadowego, działacza ziemiańskiego w Wielkopolsce) i bratem-bliźniakiem Michała (zm. 1849, generała). Kształcił się – razem z bratem Michałem – w liceum we francuskim Metz, m.in. pod kierunkiem botanika J. F. Deleuze. W 1812 wstąpił do armii Księstwa Warszawskiego, w stopniu porucznika odbył kampanię w Rosji. Pod Słonimem trafił do niewoli, skąd uwolniła go interwencja następcy tronu szwedzkiego J. B. Bernadotte. Od lutego 1815 służył w armii Królestwa Polskiego, był m.in. adiutantem polowym generała Józefa Tolińskiego.
Ze względu na stan zdrowia odszedł z wojska we wrześniu 1817. Zajął się dobrami rodzinnymi Gorzyce i Gorzyczki pod Kościanem (Wielkie Księstwo Poznańskie). W 1826 przeniósł się do odziedziczonych po teściu Stanisławie Mielżyńskim Wydaw pod Poniecem, z których uczynił jeden z ważnych ośrodków polskich w Poznańskiem.
W grudniu 1830 wstąpił jako ochotnik do 4. pułku piechoty powstańczej. Wyróżnił się w walkach pod Wawrem (17 lutego 1831) i Grochowem (20 lutego). Poległ w obronie Olszynki Grochowskiej, jego śmierć została uczczona specjalnym rozkazem dziennym.
Z małżeństwa z Elżbietą z Mielżyńskich (zawartym 8 maja 1822) miał pięcioro dzieci: Stanisława (1823–1878), Michała, Annę, Elżbietę i Marię. Postać Ludwika Mycielskiego (i brata Michała) pojawia się w "Warszawiance" Wyspiańskiego.

</doc>
<doc id="129924" url="https://pl.wikipedia.org/wiki?curid=129924" title="Artur (książę Connaught i Strathearn)">
Artur (książę Connaught i Strathearn)

Artur, książę Connaught i Strathearn, właśc. Prince Arthur, Duke of Connaught and Strathearn, Artur Wilhelm Patryk Albert (ur. 1 maja 1850 w Londynie, zm. 16 stycznia 1942 tamże) – członek brytyjskiej rodziny królewskiej, syn królowej Wiktorii, marszałek polny British Army oraz gubernator generalny Kanady w latach 1911-1916.
Życiorys.
Pierwsze nauki pobierał u prywatnych nauczycieli. Już w młodym wieku wykazywał zainteresowanie służbą wojskową. W 1866 rozpoczął studia kształcącej oficerów artylerii i wojsk inżynieryjnych Królewskiej Akademii Wojskowej w Woolwich. Od 1868 był porucznikiem w korpusie inżynieryjnym, potem służył w jednostkach artylerii i strzelców. W ciągu wielu lat służby wojskowej stacjonował m.in. w Afryce Południowej, Kanadzie, Irlandii, Egipcie (1882) i Indiach (1886-1890). 1 kwietnia 1893 uzyskał rangę generalską i liczył na stanowisko naczelnego wodza Armii Brytyjskiej, ale ostatecznie pozostał jedynie dowódcą okręgu wojskowego w południowym Aldershot. W tym samym roku został szefem austro-węgierskiego Pułku Huzarów Nr 4. 26 czerwca 1902 otrzymał awans na stopień marszałka polnego. W latach 1900-1904 był naczelnym dowódcą w Irlandii, a w okresie 1904-1907 – generalnym inspektorem armii.
W 1911 został mianowany gubernatorem generalnym Kanady. Był pierwszym członkiem rodziny królewskiej na tym stanowisku, ale jego urzędowanie miało miejsce w czasie uniezależniania się Kanady (pod rządami premiera Roberta Bordena) od Imperium Brytyjskiego. Książę Artur wraz z małżonką dbał o dobre kontakty brytyjsko-kanadyjskie, dzięki licznym podróżom po kraju zdobył w Kanadzie sporą popularność. W pierwszych latach I wojny światowej książę pozostał na stanowisku gubernatora, aktywnie działając w wojskowych służbach pomocniczych.
Od 1874 używał tytułu księcia ("duke") Connaught i Strathearn oraz hrabiego ("earl") Sussex. W 1899, po śmierci swojego bratanka, Alfreda księcia Edynburga, wszedł w linię sukcesji do tytułu książęcego Saksonii-Coburga-Gothy, ale zrezygnował z niego (także w imieniu syna) na rzecz innego bratanka, księcia Karola Edwarda (syna Leopolda, księcia Albany).
Był uhonorowany wieloma odznaczeniami, m.in. orderami: Podwiązki, Ostu, Łaźni, św. Patryka, św. Michała i św. Jerzego oraz Imperium Brytyjskiego.
Małżeństwo i dzieci.
13 marca 1879 poślubił księżniczkę pruską Luizę Małgorzatę, córkę księcia Fryderyka (Friedricha), stryjeczną wnuczkę cesarza niemieckiego Wilhelma I Hohenzollerna. Z tego związku urodziło się troje dzieci:

</doc>
<doc id="129928" url="https://pl.wikipedia.org/wiki?curid=129928" title="Metroseksualizm">
Metroseksualizm

Metroseksualizm, metroseksualność, styl metro – neologizm z 1994 roku pochodzący od słów „metropolia” i „heteroseksualizm”, opisujący styl życia upowszechniany wśród młodych mężczyzn przez współczesną kulturę masową, w którym szczególną rolę odgrywa skupienie na własnej cielesności, podążanie za modą, korzystanie ze zdobyczy kosmetologii, przywiązywanie wagi do własnej atrakcyjności – cechy dotychczas kojarzone z kobiecością. Z metroseksualizmem kojarzone są również takie cechy osobowości, jak wrażliwość i delikatność, ciepło i zdolność do empatii. Zainteresowania mężczyzny metroseksualnego skupiają się w dużym stopniu wokół sztuki i nauk humanistycznych, a aktywność sportowa ma na celu w większym stopniu zachowanie kondycji aniżeli przyrost masy mięśniowej.
Terminem „metroseksualista” po raz pierwszy posłużył się felietonista Mark Simpson, opisując 15 września 1994 w „The Independent” stereotyp zakochanego w sobie mężczyzny, mieszkańca wielkiego miasta, konsumenta idealnego z punktu widzenia koncernów kosmetycznych czy odzieżowych. Mężczyzna metroseksualny w powszechnym rozumieniu to taki, który używa tylko markowych kosmetyków, często korzysta z usług kosmetyczki, stosuje manicure, żeluje włosy, odwiedza solarium, doskonale zna się na modzie oraz regularnie usuwa owłosienie ze swojego ciała, ponieważ uważa je za zbędne. Przeciwieństwem metroseksualisty jest stereotyp macho.
Za przyczynę upowszechniania się metroseksualizmu uznaje się konsekwentną politykę marketingową wytwórców produktów kosmetycznych i odzieżowych, prowadzącą do zwiększenia zainteresowania męskiej części populacji ich produktami.

</doc>
<doc id="129929" url="https://pl.wikipedia.org/wiki?curid=129929" title="Leszek Kucharski">
Leszek Kucharski

Leszek Kucharski (ur. 8 lipca 1959 w Gdańsku) – polski tenisista stołowy, dwukrotny olimpijczyk (1988, 1992), medalista mistrzostw świata i mistrzostw Europy, m.in. wicemistrz świata w grze podwójnej (1989), mistrz Europy juniorów w grze pojedynczej (1977).
Kariera sportowa.
Jego matką jest tenisistka stołowa, mistrzyni i reprezentantka Polski Małgorzata Skuratowicz. Zawodnikami byli także jego brat Zbigniew i siostra Małgorzata.
Karierę sportową rozpoczął w zespole Startu Gdynia, następnie występował w MRKS Gdańsk i od 1972 w AZS Gdańsk (początkowo AZS UG, następnie AZS-WSWF i AZS-AWF Gdańsk). Występował też w barwach szwedzkich zespołów BTH Halmstadt (1987-1988) i BTK Record Helsingborg (1989-1990), TSV Heilbronn (1991), a następnie Baildonu Katowice (1991-1992), Euromirexu Radom (1992-1995), AZS Gdańsk (1995-1996), Pogoni Lębork (1996-1998), Olimpii Grudziądz (1999-1999) i Odry Księginice (2000).
W 1971 został pierwszy raz mistrzem Polski młodzików, w 1974 zadebiutował na mistrzostwach Europy juniorów i drugi raz został mistrzem Polski młodzików w grze pojedynczej. W 1976 zdobył brązowy medal mistrzostw Europy juniorów w grze mieszanej (z Jolantą Szatko), w 1977 został mistrzem Europy juniorów i mistrzem Polski juniorów w grze pojedynczej. W tym samym roku debiutował także na mistrzostwach świata seniorów. Pierwszy medal indywidualnych mistrzostw Polski seniorów zdobył w 1976 (brązowy w grze podwójnej razem ze Stefanem Dryszelem), w 1978 został pierwszy raz mistrzem Polski seniorów (w grze podwójnej ze S. Dryszelem i grze mieszanej z J. Szatko). Na mistrzostwach świata seniorów zdobył łącznie trzy medale, na mistrzostwach Europy seniorów cztery medale, na mistrzostwach Polski seniorów w latach 1976–1998 34 medale, w tym 11 złotych. W rankingu światowym najwyżej klasyfikowany był na 11 miejscu. W latach 1994-2003 był trenerem reprezentacji Polski juniorów, w latach 2004-2009 trenerem reprezentacji Polski seniorek.
Mistrzostwa świata.
Na mistrzostwach świata seniorów wystąpił łącznie osiem razy (1977, 1981, 1983, 1985, 1987, 1989, 1991 i 1993) a jego największymi sukcesami było wicemistrzostwo świata w grze podwójnej w 1989 (z Zoranem Kalinicem) oraz brązowe medale w 1985 w turnieju drużynowym (z Andrzejem Grubbą, Stefanem Dryszelem i Andrzejem Jakubowiczem, rezerwowym był Norbert Mnich) oraz w 1987 w grze podwójnej (z A. Grubbą). Ponadto w 1981 i 1991 dochodził do ćwierćfinału w grze podwójnej.
Mistrzostwa Europy.
Na mistrzostwach Europy seniorów wystąpił łącznie osiem razy (1978, 1980, 1982, 1984, 1986, 1988, 1990, 1992), zdobywając cztery medale (1986 - srebro w grze pojedynczej, 1984 - srebro w turnieju drużynowym (z Andrzejem Grubbą, Stefanem Dryszelem i Andrzejem Jakubowiczem, rezerwowym był Piotr Molenda), 1986 - brąz w turnieju drużynowym (z A. Grubbą, S. Dryszelem, A. Jakubowiczem i P. Molendą), 1988 - brąz w grze podwójnej (z A. Grubbą). Ponadto w 1982, 1984, 1986, 1990 i 1992 dochodził do ćwierćfinału w grze podwójnej
Igrzyska olimpijskie.
Dwukrotnie startował na Igrzyskach Olimpijskich, w 1988 zajął 6 m. w grze podwójnej (z Andrzejem Grubbą), w grze pojedynczej odpadł w 1/8, w 1992 odpadł w I rundzie gry podwójnej (z A. Grubbą).
Inne turnieje.
Ponadto czterokrotnie startował w zawodach Pucharu Świata w grze pojedynczej (1985 - 14 m, 1987 - 4 m., 1988 - 9 m., 1989 - 7 m.), dwukrotnie w zawodach Pucharu Świata w grze podwójnej (1990 - półfinał (z A. Grubbą), 1992 - ćwierćfinał (z A. Grubbą). Ośmiokrotnie wystąpił w turnieju Europa Top 12 (1982 - 10 m., 1985 - 11 m., 1986 - 5 m., 1987 - 5 m., 1988 - 4 m., 1989 - 6 m., 1990 - 7 m., 1991 - 11 m.). W 1988 i 1987 zwyciężył w rozgrywkach superligi (z A. Grubbą, S. Dryszelem i J. Szatko).
Był także akademickim mistrzem świata w turnieju drużynowym z 1980 (z A. Grubbą i A. Jakubowiczem) oraz akademickim wicemistrzem świata w turnieju drużynowym ((z A. Grubbą, A. Jakubowiczem i T. Klimkowskim), a w 1985 zdobył razem z AZS AWF Gdańsk Klubowy Puchar Mistrzów (z A. Grubbą i L. Kucharskim).
Mistrzostwa Polski.
Na indywidualnych mistrzostwach Polski seniorów zdobył łącznie 34 medale:
Osiągnięcia trenerskie.
W latach 1994-2003 prowadził reprezentację Polski juniorów. M.in. jego zawodnicy dwukrotnie zdobyli mistrzostwo Europy juniorów w turnieju drużynowym (1999 i 2000 - m.in. Daniel Górak, Bartosz Such i Jakub Kosowski), a w 2001 Daniel Górak został mistrzem Europy juniorów indywidualnie i w grze podwójnej.
W 2004 został trenerem reprezentacji Polski juniorek (do 2007) i seniorek (do 2009) zdobywając z nią m.in. brązowy medal mistrzostw świata juniorek w turnieju drużynowym w 2007 (w składzie m.in. Natalia Partyka, Natalia Bąk i Katarzyna Grzybowska) oraz srebrne i brązowe medale mistrzostw Europy juniorek.
W 2001 został "za zasługi w działalności na rzecz rozwoju tenisa stołowego" odznaczony Srebrnym Krzyżem Zasługi (M.P. z 2002, nr 8, poz. 143).

</doc>
<doc id="129930" url="https://pl.wikipedia.org/wiki?curid=129930" title="Metroseksualista">
Metroseksualista



</doc>
<doc id="129931" url="https://pl.wikipedia.org/wiki?curid=129931" title="Stała trwałości kompleksu">
Stała trwałości kompleksu

Stała trwałości kompleksu − stała równowagi dynamicznej dla reakcji tworzenia kompleksu. 
Stała trwałości.
Atom centralny "M" w serii reakcji z ligandami "L" może utworzyć związek kompleksowy "MLn".
Rozróżnia się "stałe stopniowe" opisujące równowagę dynamiczną przyłączenia kolejnego ligandu oraz "stałe całkowite" ("stałe sumaryczne") dla reakcji sumarycznych:
formula_8
W roztworze zawsze obecne są wszystkie formy kompleksu, jednak w przypadku niektórych kompleksów pewne ich formy są tak trwałe, a jednocześnie pozostałe stanowią znikomy ułamek całości, że podaje się jedynie jedną wartość stałej trwałości dla formy której jest najwięcej (np. heksacyjanożelaziany żelaza - zob. żelazicyjanki i żelazocyjanki).
Bilans form kompleksu.
Bilans ilości metalu - zakładamy, że tworzą się tylko kompleksy tzw. jednordzeniowe (z jednym atomem centralnym metalu):
Bilans ilości ligandu:
gdzie:
Stąd łatwo otrzymamy zależność stężenia wolnego jonu centralnego (metalu) [M] w zależności o równowagowego stężenia wolnego ligandu [L]:
Dla poszczególnych form kompleksu [MLi] otrzymamy więc:
Dla wszystkich form metalu (i = 0 .. n - kompleksy i forma nieskompleksowana) ich zawartości określone jako ułamki molowe całej ilości M (czyli CM) są zależne jedynie od stężenia wolnego ligandu:
Ta zależność obowiązuje tylko dla kompleksów jednordzeniowych, dla kompleksów typu MnLm w powyższym wzorze występuje również stężenie metalu.
Przy wykorzystaniu tych prostych zależności można określić obszary występowania poszczególnych form kompleksów i gdy któraś z form wyraźnie przeważa pomijać w rozważaniach formy pozostałe. Robi się tak m.in. dla bardzo trwałych kompleksów żalazocyjanianowych(II) i (III) (patrz żelazocyjanki i żelazicyjanki), dla których rozważa się jedynie formy heksacyjanożelazianowe(II} i (III).
Stała nietrwałości.
Stałe reakcji rozpadu kompleksu określane są jako "stałe nietrwałości" kompleksu, a ich wartości są odwrotnością odpowiednich stałych trwałości.

</doc>
<doc id="129932" url="https://pl.wikipedia.org/wiki?curid=129932" title="Stała nietrwałości kompleksu">
Stała nietrwałości kompleksu



</doc>
<doc id="129933" url="https://pl.wikipedia.org/wiki?curid=129933" title="Karolina Lanckorońska">
Karolina Lanckorońska

Karolina Maria Adelajda Franciszka Ksawera Małgorzata Edina Lanckorońska z Brzezia herbu Zadora (ur. 11 sierpnia 1898 w Buchberg am Kamp, Dolna Austria, zm. 25 sierpnia 2002 w Rzymie) – polska historyk i historyk sztuki, nauczycielka akademicka Uniwersytetu Jana Kazimierza, żołnierz Armii Krajowej, więzień obozu koncentracyjnego Ravensbrück, oficer prasowa 2 Korpusu Polskiego Polskich Sił Zbrojnych, po 1945 najszerzej rozpoznawalna działaczka Polonii we Włoszech, inicjatorka i współzałożycielka Polskiego Instytutu Historycznego w Rzymie, pisarka, członek założyciel Polskiego Towarzystwa Naukowego na Obczyźnie i członkini Polskiej Akademii Umiejętności.
Życiorys.
Wykształcenie.
Pochodziła z rodu arystokratycznego herbu Zadora, była córką hrabiego Karola Lanckorońskiego i jego trzeciej żony Małgorzaty von Lichnowsky. Była przyrodnią siostrą Antoniego Lanckorońskiego.
Ukończyła gimnazjum w Wiedniu (Freyung), w latach 1917–1921 studiowała, również w Wiedniu, historię sztuki. W 1926 na Uniwersytecie Wiedeńskim obroniła doktorat. Zajmowała się głównie zagadnieniami sztuki baroku i twórczością Michała Anioła. W 1935 habilitowała się na Uniwersytecie Jana Kazimierza we Lwowie na podstawie rozprawy "Dekoracja malarska kościoła Il Gesu w Rzymie" (wkrótce wydanej drukiem) i została zatrudniona na tej uczelni jako docent, kierownik katedry historii sztuki na Wydziale Humanistycznym. Jednocześnie pełniła funkcję sekretarza Towarzystwa Polskich Badań Historycznych we Lwowie. W październiku 1936 otrzymała prawo "veniam legendi" z zakresu historii sztuki na Wydziale Humanistycznym Uniwersytetu Jana Kazimierza we Lwowie. Odbyła serię wyjazdów naukowych do Anglii i Holandii, m.in. do London School of Economics, gdzie przebywała w roku 1936/1937. 
Od 1933 (po śmierci ojca) zajmowała się także administracją dóbr rodzinnych w Małopolsce Wschodniej (m.in. w Komarnie i Rozdole). Pozowała także do rysunków i obrazów, m.in. Jacka Malczewskiego. W 1934 zamieszkała we Lwowie przy ulicy Zimorowicza 19 i rozpoczęła prowadzenie wykładów na Uniwersytecie Jana Kazimierza z historii sztuki włoskiej.
II wojna światowa.
Wybuch wojny zastał ją we Lwowie. Po zajęciu miasta przez Armię Czerwoną przez pewien czas kontynuowała wykłady na Uniwersytecie Lwowskim. Zaangażowała się w działalność konspiracyjną. Wobec zagrożenia aresztowaniem przez NKWD skorzystała z możliwości wymiany ludności między terenami polskimi okupowanymi przez ZSRR i hitlerowskie Niemcy i przeszła 3 maja 1940 na ziemie okupowane przez Niemców. Służyła w szeregach Związku Walki Zbrojnej, a następnie w Armii Krajowej (porucznik). Z polecenia dowództwa konspiracyjnego brała udział w pracach uznawanej przez Niemców Rady Głównej Opiekuńczej, utrzymując m.in. kontakt z wieloletnim przyjacielem rodziny, arcybiskupem krakowskim Adamem Sapiehą.
W końcu 1941 kilkakrotnie przebywała we Lwowie z pomocą więzionym w tamtejszych więzieniach i w celu stworzenia silnej placówki RGO we Lwowie obejmującą opieką całą Małopolskę Wschodnią.
W styczniu 1942 przyjechała ponownie do Lwowa z zadaniem zorganizowania filii Rady Głównej Opiekuńczej (tzw. Komitetu Polskiego) w województwie stanisławowskim. Wkrótce jednak (maj 1942) została w Kołomyi aresztowana przez Gestapo i po przewiezieniu do Stanisławowa przesłuchiwał ją szef Gestapo w Stanisławowie, hauptsturmführer Hans Krüger, znany z akcji wymordowania polskiej inteligencji w Stanisławowie. W przekonaniu, że aresztowana wkrótce poniesie śmierć, oficer Gestapo pochwalił się przed nią swoją decydującą rolą także w mordzie profesorów lwowskich (3 na 4 lipca 1941). Już po wojnie zeznania Lanckorońskiej oraz przekazany b. rektorowi Uniwersytetu Lwowskiego Stanisławowi Kulczyńskiemu tzw. "Raport Karli Lanckorońskiej" (opublikowany w 1977) były ważnymi dowodami przy próbach wyjaśnienia zbrodni lwowskiej.
Lanckorońska została przeniesiona ze Stanisławowa do Lwowa, a następnie 9 stycznia 1943 wysłana do obozu koncentracyjnego Ravensbrück (nr obozowy 16076), doczekała tam jednak zwolnienia. U schyłku wojny 5 kwietnia 1945 uwolniono ją po interwencji Carla J. Burckhardta, prezesa Międzynarodowego Czerwonego Krzyża. Wydarzenia wojenne opisała w książce "Wspomnienia wojenne 22 IX 1939 – 5 IV 1945" nominowanej do Nagrody Literackiej Nike 2002.
Po wojnie.
Po wojnie osiadła we Włoszech. Krótko po uwolnieniu z obozu podjęła współpracę z 2 Korpusem Polskim generała Władysława Andersa jako oficer prasowy. Zajęła się m.in. organizacją studiów dla zdemobilizowanych żołnierzy (ok. 1300 osób) na emigracji. W 1945 była jednym z inicjatorów założenia Polskiego Instytutu Historycznego w Rzymie. Do jego powstania przyczyniła się także finansowo, sama stanęła na czele Instytutu jako dyrektor. W ramach Instytutu zainicjowała wydawanie czasopisma „Antemurale” (rocznik, 1954–1982, 30 tomów) i serii: „Elementa ad Fontium Editiones” (do 1987 75 tomów) i „Acta Nuntiaturae Polonae” (od 1990), upowszechniających ważne źródła dotyczące historii Polski (m.in. dziejów nuncjatury apostolskiej w Polsce). Członek-założyciel Polskiego Towarzystwa Naukowego na Obczyźnie.
W 1967 była świadkiem na procesie Hansa Krügera w Münster, gestapowca ze Stanisławowa .
Założyła Fundusz im. Karola Lanckorońskiego (od 1967 pod nazwą Fundacja Lanckorońskich z Brzezia z siedzibą w szwajcarskim Fryburgu i w Londynie), wspierający zarówno polskie instytucje emigracyjne (m.in. założony i kierowany przez nią Polski Instytut Historyczny w Rzymie, Biblioteka Polska w Paryżu) i krajowe (głównie biblioteki uniwersyteckie), jak i odbiorców indywidualnych (stypendia dla polskich naukowców przygotowujących rozprawy doktorskie i habilitacyjne poza krajem, współfinansowanie leków dla pracowników Uniwersytetu Jagiellońskiego). Na emigracji kontynuowała pracę naukową, pozostając aktywną do późnych lat życia. W połowie lat 50. prowadziła badania domniemanego grobowca Bolesława Śmiałego w Ossiach w Karyntii. Królowi Bolesławowi i jego konfliktowi z biskupem Stanisławem ze Szczepanowa poświęciła artykuł "W sprawie sporu między Bolesławem Śmiałym a św. Stanisławem" („Teki Historyczne”, tom IX, 1958).
W 1990 została przyjęta w poczet członków Polskiej Akademii Umiejętności. Nadano jej doktoraty honorowe m.in. Uniwersytetu Jagiellońskiego (1983), Polskiego Uniwersytetu na Obczyźnie w Londynie (1988), Uniwersytetu Wrocławskiego (1990).
Została pochowana na rzymskim cmentarzu Campo Verano.
Kolekcja Lanckorońskich.
W 1994 Karolina Lanckorońska ofiarowała Polsce zachowaną część kolekcji dzieł sztuki, zgromadzonej przez jej ojca w pałacu Lanckorońskich w Wiedniu.
37 obrazów otrzymał Zamek Królewski w Warszawie, m.in. dwa dzieła Rembrandta. Ponad 500 zabytkowych obiektów, wśród nich 82 obrazy włoskie i ponad 220 rysunków Jacka Malczewskiego przekazała Zamkowi Królewskiemu na Wawelu – Państwowym Zbiorom Sztuki.
Obdarowane zostały też inne instytucje: Biblioteka Jagiellońska, Muzeum Uniwersytetu Jagiellońskiego, Muzeum Narodowe w Warszawie, Muzeum Wojska Polskiego w Warszawie, Polska Akademia Umiejętności.
Profesor Karolina Lanckorońska była ostatnim przedstawicielem rodziny Lanckorońskich. Chcąc zapewnić ciągłość rodu hrabiów Lanckorońskich usynowiła księcia Jana Lubomirskiego. Jan Lubomirski-Lanckoroński, przyjmując drugi człon nazwiska, stał się kontynuatorem tradycji rodziny hrabiów Lanckorońskich, z której pochodziła jego praprababka Elżbieta z Lanckorońskich baronowa de Vaux.
Odznaczenia.
Karolina Lanckorońska upamiętniona została w ramach projektu „słynni Polacy XX w.” popiersiem, które stoi w parku im. Henryka Jordana w Krakowie (V.2) – odsłonięcie 2 maja 2010.

</doc>
<doc id="129935" url="https://pl.wikipedia.org/wiki?curid=129935" title="Język tagalski">
Język tagalski

Język tagalski, tagalog – jeden z najważniejszych języków na Filipinach (oficjalny standard tego języka nazywa się filipino). Należy do grupy języków filipińskich w ramach rodziny języków malajsko-polinezyjskich. Jest jednym z blisko 200 języków, którymi posługują się mieszkańcy Archipelagu Filipińskiego. Jest to język ojczysty znaczącej części mieszkańców centralnych rejonów Filipin; używa go około 24 miliony osób.
Pierwotnie do zapisu języka starotagalskiego używano siedemnastu znaków graficznych (pismo baybayin). Trzy z nich przedstawiały pięć występujących w tym języku samogłosek. Oryginalne zabytki tego pisma w zasadzie do dzisiejszych czasów nie przetrwały. Postępujący od momentu przybycia na wyspy Hiszpanów proces latynizacji pisma spowodował, że stare alfabety były stopniowo wypierane. Obecnie tagalski jest zapisywany przy użyciu alfabetu łacińskiego.
Pierwszą książką drukowaną w tym języku była wydana w 1593 "Doctrina Christiana en lengua española y tagala". Gramatykę języka tagalskiego jako pierwszy opracował dominikanin Francisco de San José w pracy "Arte y reglas de la lengua tagala", wydanej w 1610 w Manili. Trzy lata później ukazał się słownik autorstwa Pedra de San Bonaventury "Vocabulario de la lengua tagala". Fundamentalne znaczenie dla języka tagalskiego ma wydana w 1940 "Gramatyka języka narodowego", autorstwa pracowników Instytutu Języka Narodowego w Manili.
Morfologia.
W języku tagalskim występuje złożona morfologia czasownika. Rzeczowniki są nieodmienne. Liczbę mnogą tworzy się, dodając przed rzeczownikiem partykułę "mga" (wymowa: „manna”): "mga bata" (dzieci).
Składnia.
W języku tagalskim na pierwszym miejscu zdania stoi zwykle remat (nowa informacja), na przykład "Malaki ang bahay niya" (Duży dom jego = Jego dom jest duży); "John ang pangalan ko" (John imię moje = Mam na imię John); "Si Gng. Garcia ang guro ko" (Pani Garcia nauczycielka moja = Moją nauczycielką jest pani Garcia).
Przeczenie tworzy się za pomocą partykuły "hindi": "Hindi malaki ang bahay" (Nie duży ten dom = Ten dom nie jest duży). Pytanie tworzy się za pomocą partykuły "ba": "Malaki ba ang bahay?" (Duży czy ten dom = Czy ten dom jest duży?).

</doc>
<doc id="129937" url="https://pl.wikipedia.org/wiki?curid=129937" title="Intel 80286">
Intel 80286

Intel 80286 – 16-bitowy procesor opracowany przez firmę Intel, oficjalnie pokazany po raz pierwszy 1 lutego 1982. Procesor składał się ze 134 tysięcy tranzystorów, pierwsze wersje pracowały z częstotliwością 6 lub 8 MHz, późniejsze maksymalnie 25 MHz. W procesorze 286 wprowadzono nowe instrukcje, nowy tryb adresowania pamięci (tryb chroniony) oraz przeprojektowano układ DMA.
Był stosowany we wprowadzonym w 1984 r. komputerze IBM PC/AT i komputerach z nim kompatybilnych aż do wczesnych lat 90.
Cechy charakterystyczne procesorów klasy 286.
80286 potrafił jedynie przełączyć się w tryb chroniony, powrót do trybu rzeczywistego nie był możliwy bez restartu procesora. Następca 286, procesor Intel 80386, był już pozbawiony tej wady. Procesory 80286 ze względu na stosunkowo małą częstotliwość taktowania nie wymagały chłodzenia wentylatorem ani radiatora.
Specyfikacja procesorów klasy 286.
80286 był następcą procesora Intel 80186. Ze względu na reorganizację cyklu wykonywania rozkazów był około dwa razy wydajniejszy od procesora Intel 8086, wykonując przeciętnie 0,21 instrukcji na takt zegara, co dla modelu z zegarem 10 MHz dawało wydajność 1,5 MIPSa. Posiadał 24-bitową szynę adresową przez co mógł adresować do 16 MB pamięci (Intel 8086 adresował tylko 1 MB).
Blok pamięci o adresie od 1. MB (1024. kB) i długości (64 kB - 16 B) był dostępny w trybie rzeczywistym (to tzw. obszar HMA), co wykorzystywano w systemie operacyjnym DOS do umieszczania tam części kodu. W MS-DOS do HMA można było załadować jego główny program poprzez umieszczenie polecenia DOS=HIGH w pliku CONFIG.SYS. Pamięć o adresach większych niż 1 MB była dostępna tylko w trybie emulacji pamięci rozszerzonej XMS (ang. "extended memory"). Niektóre płyty główne potrafiły mapować pamięć powyżej 1 MB jako pamięć stronicowaną, podobnie jak karty rozszerzeń z pamięcią EMS (ang. "EMS board"), dostępną w postaci ramki 64 kB składającej się z 4 stron po 16 KB w obszarze powyżej 640. KB np. Hetland czy Suntec.
Pamięć powyżej 1 MB była wykorzystywana do ładowania jądra DOS, jako cache dysku (sterownik SmartDrive), rzadziej dla wybranych programów poprzez int15h, specyfikację XMS czy (jeśli płyta główna pozwalała) także EMS. W trybie chronionym procesor oferował ochronę pamięci poprzez mechanizm segmentacji, obsługę do 16 MB RAM i 1 GB pamięci wirtualnej. Intel 80286 miał jeden wielki mankament – po przejściu do trybu chronionego nie mógł już wrócić z powrotem do trybu rzeczywistego. Jedynym sposobem był reset procesora, przez co komputery wykorzystujące go musiały mieć w ROM BIOS specjalny kod pozwalający na wykonanie tej operacji. Powodowało to jednak bardzo duże opóźnienia, a co za tym idzie obniżało znacznie wydajność procesora, gdy korzystał on z obu trybów adresowania.
Procesor wymagał 8-bitowego kontrolera magistrali oznaczanego Intel 82288.
Dla układu 80286 zaprojektowano koprocesor numeryczny 80287. Koprocesor w większości płyt głównych pracował asynchronicznie w stosunku do procesora głównego (miał inną częstotliwość taktowania) i niewłaściwie napisane oprogramowanie mogło w szczególnych okolicznościach pracować wolniej po zastosowaniu koprocesora niż bez niego. W większości aplikacji numerycznych 80287 dawał jednak nawet kilkudziesięciokrotny przyrost prędkości obliczeń. 80287 był także stosowany w pierwszych modelach płyt przeznaczonych dla 80386 (gdy 80387 nie był jeszcze gotowy).

</doc>
<doc id="129945" url="https://pl.wikipedia.org/wiki?curid=129945" title="Powiat nowotarski">
Powiat nowotarski

Powiat nowotarski – powiat w Polsce (województwo małopolskie), utworzony w 1999 roku w ramach reformy administracyjnej. Jego siedzibą jest miasto Nowy Targ.
Struktura powiatu.
W skład powiatu wchodzą:
Według danych z 31 grudnia 2019 roku powiat zamieszkiwały 191 782 osoby. Natomiast według danych z 30 czerwca 2020 roku powiat zamieszkiwały 191 882 osoby.

</doc>
<doc id="129948" url="https://pl.wikipedia.org/wiki?curid=129948" title="Styl potoczny">
Styl potoczny

Styl potoczny, styl konwersacyjny, język potoczny – styl funkcjonalny języka stosowany przede wszystkim do swobodnych kontaktów językowych, opozycyjny wobec języka książkowego. Główną cechą stylu potocznego, odróżniającą go od innych stylów, jest jego charakter ustny. Tworzy on formę języka zauważalnie nacechowaną pod względem ekspresywnym i emocjonalnym, niespecjalistyczną i antropocentryczną; charakteryzuje się gęstym występowaniem związków frazeologicznych, wyrazistą strukturą słowotwórczą wyrazów i ich konkretnością. W stylu potocznym występują liczne środki językowe oceniające rzeczywistość ujemnie; cechuje się on szybko zmieniającą się leksyką, w której duży udział mają wyrażenia o podłożu środowiskowym i obcym. Obserwuje się w nim wiele skrótów oraz tzw. potok składniowy, czyli tendencję do luźnego, niepełnego porządkowania wyrazów pod względem logiczno-syntaktycznym. Na płaszczyźnie dźwiękowej styl potoczny cechuje się wyrazistą wymową, większą rozciągłością zjawisk asymilacyjnych wewnątrz słów i w końcówkach wyrazowych. Częstym elementem języka swobodnego jest slang.
Język potoczny wykazuje dużą elastyczność, pozwalającą na użycie jego wyrażeń w różnych i zmiennych znaczeniach.
Potoczna polszczyzna jest określana w literaturze jako swobodniejsza forma języka literackiego. Jej kształt normatywny, jako ogólnopolskiej mowy swobodnej, nieoficjalnej, podlega regulacji w ramach normy użytkowej (potocznej).
Pozycja stylu potocznego.
Styl potoczny jest najbardziej upowszechniony wśród stylów użytkowych języka: znajduje zastosowanie w rozlicznych sytuacjach społecznych i jest używany przez szczególną liczbę użytkowników języka. Na etapie akwizycji językowej styl ten jest przyswajany jako pierwszy i zachowuje swoją centralną pozycję w późniejszej praktyce językowej.
Styl potoczny nie występuje wyłącznie w języku mówionym, choć prymarny charakter ustnego języka sprawia, że styl ten jest w tej postaci szczególnie dobrze rozwinięty. Styl potoczny może jednak obejmować zarówno wszelkie gatunki wypowiedzi ustnych (codzienne rozmowy, powitania, prośby, polecenia, życzenia, kłótnie, flirty, kawały itd.), jak też wypowiedzi pisemne, również, zróżnicowane pod względem tematyki (listy i pamiętniki, reportaże, porady życiowe).
Styl potoczny pełni funkcję interpretanta w odniesieniu do innych stylów językowych. Ma to miejsce wtedy, gdy język potoczny służy eksplikacji, wyjaśnianiu przekazu wyspecjalizowanego stylistycznie przy użyciu „ludzkiego języka”, „swoimi słowami”. Styl potoczny funkcjonuje na zasadzie przystawalności do doświadczeń najbliższych człowiekowi. Styl potoczny stanowi ponadto podstawę derywacyjną dla wtórnych stylów, odpowiednio dostosowujących zawarte w nim środki językowe do własnych potrzeb. Style sekundarne (np. naukowy) mogą się rozwijać, czerpiąc środki z zasobów stylu potocznego, a powstawanie terminologii fachowej może się opierać na adaptacji jednostek języka obiegowego.
Styl potoczny w postaci pisanej.
Styl potoczny funkcjonuje również w postaci pisanej, zwłaszcza w swobodnych interakcjach tekstowych. Wiadomości tekstowe pisane w stylu potocznym charakteryzują się zwykle odejściem od przepisów interpunkcyjnych: wyodrębnianie wypowiedzeń nie jest bowiem uważane za istotne, podobnie jak w kodzie języka ustnego. Do znaków najczęściej stosowanych w swojej podstawowej funkcji należą: wykrzyknik, nadający wypowiedzi emocjonalne zabarwienie, i znak zapytania, służący wyróżnianiu zdań pytających. 
Usługa SMS jako medium przypomina komunikację ustną: umożliwia bowiem interakcję w czasie zbliżonym do rzeczywistego, przy użyciu środków typowych dla języka mówionego. Wiadomości tekstowe dzielą z językiem mówionym spontaniczność i szybkość reakcji.
Na gruncie polskim wiadomości tekstowe wyróżniają się pomijaniem niektórych znaków graficznych, a także brakiem typowej delimitacji tekstu na poszczególne elementy składniowe.
Pojęcie potoczności.
Różnie pojmowana jest relacja między językiem standardowym/literackim a językiem potocznym. Pod pojęciem języka potocznego rozumie się przede wszystkim potoczną warstwę środków języka standardowego, choć w ogólniejszym ujęciu termin ten może obejmować wszelkie konwersacyjne akty językowe. W takim szerokim rozumieniu na język potoczny mogą się składać również inne elementy, wyraźnie występujące poza ramy języka standardowego (np. dialektyzmy). Przykładowo Rafał Romanowski określa mowę potoczną jako wariant języka niepodlegający przepisom normatywnym, dopuszczający „dużą swobodę użycia dowolnych wyrazów i zwrotów, nawet nieakceptowanych przez wyższe warstwy społeczeństwa”. Peter Trudgill zaś pisze, że pojęcia formalności i potoczności nie mają związku z dychotomią między formami standardowymi i niestandardowymi: na przykładzie angielszczyzny stwierdza, że język standardowy może występować zarówno w postaci formalnej, jak też swobodnej czy nawet wulgarnej.
W kontekście języka niemieckiego mowa potoczna () bywa postrzegana jako „strefa buforowa” między niemczyzną standardową a formami niestandardowymi. Ulrich Ammon zauważa, że termin „potoczny” () może być rozumiany na dwa sposoby: jako określenie na środki wchodzące w skład normy potocznej (tj. pewnej warstwy stylistycznej języka standardowego) lub jako określenie na formy niestandardowe.
Jako potoczne określa się również opinie, wiedzę czy nazewnictwo. W tym kontekście potoczność przeciwstawiana jest naukowości: poglądom naukowym lub terminologii fachowej.

</doc>
<doc id="129951" url="https://pl.wikipedia.org/wiki?curid=129951" title="Stepan Bandera">
Stepan Bandera

Stepan Andrijowycz Bandera, (ur. 1 stycznia 1909 w Uhrynowie Starym, zm. 15 października 1959 w Monachium) – ukraiński polityk niepodległościowy o poglądach skrajnie nacjonalistycznych, przez część badaczy określanych jako pokrewne faszyzmowi lub wprost jako faszystowskie, jeden z przywódców Organizacji Ukraińskich Nacjonalistów, od 1940 r. przywódca jednej z dwóch istniejących frakcji Organizacji Ukraińskich Nacjonalistów – OUN-B, od 4 kwietnia 1941 przewodniczący Prowodu OUN-B jako odrębnej organizacji. Pośmiertnie uhonorowany tytułem Bohatera Ukrainy (odebranym mu w 2010 r.)
Współtworzona przez Banderę frakcja OUN-B ponosi odpowiedzialność za zorganizowane w latach 1943–1944 ludobójstwo polskiej ludności cywilnej na Wołyniu i w Małopolsce Wschodniej, którego ofiarą padło około 100 000 osób.
Życiorys.
Rodzina.
Urodził się w rodzinie proboszcza greckokatolickiego Andrija Bandery i Myrosławy z domu Głodzińskiej (córki kapłana greckokatolickiego). Rodzina ze strony ojca zajmowała się rolnictwem i nie prowadziła działalności politycznej (z wyjątkiem ojca, który był posłem do parlamentu ZURL). Rodzina ze strony matki natomiast zajmowała się działalnością polityczną i społeczną – jeden z wujków, Pawło Głodzinśkyj, był jednym z założycieli Masłosojuzu i Silśkoho Hospodara, inny wujek, Jarosław Wesołowśkyj, był posłem do parlamentu wiedeńskiego.
Stepan był drugim dzieckiem w rodzinie – starsza od niego była Marta, a młodsi: Ołeksandr, Wołodymyra, Wasyl, Oksana, Bohdan i Myrosława (zmarła w wieku niemowlęcym).
22 maja 1941 NKWD w związku z działalnością syna aresztowało ojca Stepana Bandery – ks. Andrija Banderę, który po śledztwie został zamordowany przez NKWD w Kijowie 10 lipca 1941. Tego samego dnia NKWD aresztowało również siostry Stepana: Marię-Martę i Oksanę. Obie zostały deportowane do Kraju Krasnojarskiego jako rodzina "wroga ludu". Zostały zwolnione z zesłania w 1960, bez prawa powrotu na Ukrainę. Marta zmarła na Syberii w roku 1982, Oksanie w roku 1989 zezwolono na powrót na Ukrainę, gdzie zmarła w 2008 r. Trzecia siostra Stepana – Wołodymyra była aresztowana przez NKWD w 1946 r., skazana na 10 lat łagru, po zakończeniu wyroku powróciła na Ukrainę w 1956 r.
Bracia Wasyl i Ołeksandr, aresztowani przez Gestapo latem 1941, zginęli w 1942 r. w obozie koncentracyjnym w Auschwitz.
Andrij Bandera, jedyny syn Stepana Bandery przybył do Kanady w 1961 r. Tutaj po ukończeniu szkoły średniej studiował nauki polityczne na University of Manitoba w Winnipeg. Jego syn, a wnuk Stepana Bandery, również Stepan (ur. 1970 w Winnegam w Kanadzie), w styczniu 2010 przyjął z rąk prezydenta Ukrainy Wiktora Juszczenki najwyższe ukraińskie odznaczenie państwowe: Order Państwa, nadany dziadkowi wraz z tytułem Bohatera Ukrainy.
Dzieciństwo i młodość.
Do szkoły podstawowej Stepan nie uczęszczał z powodu wybuchu I wojny światowej i powołania nauczycieli do wojska, uczył się wraz z rodzeństwem w domu. W 1919 r. rozpoczął naukę w gimnazjum w Stryju, gdzie mieszkali jego dziadkowie. W 1922 r., w trzeciej klasie gimnazjum przyjęto go do Płastu. Wiosną 1922 na gruźlicę zmarła matka Stepana. Gimnazjum ukończył w 1927 r. Po ukończeniu gimnazjum Stepan planował studia w Ukraińskiej Akademii Gospodarczej w Poděbradach, jednak władze polskie nie wydały mu paszportu, i przez rok przebywał w rodzinnym Uhrynowie, zajmując się działalnością społeczną – prowadził świetlicę Proswity, amatorski teatr, śpiewał w chórze, był założycielem koła Łuhu i współzałożycielem spółdzielni.
We wrześniu 1928 zapisał się na Wydział Rolniczo-Lasowy Politechniki Lwowskiej. Pierwsze 2 lata studiował we Lwowie, następne dwa w Dublanach, gdzie mieściła się siedziba Wydziału Rolniczo-Lasowego. Po 8 semestrach uzyskał absolutorium, jednak w związku z ożywioną działalnością podziemną (aresztowania, procesy) nie obronił dyplomu. Według wspomnień Hryhora Melnyka, kolegi Bandery ze studiów, miał być wówczas przyjacielski wobec ludzi myślących jak on, całkiem inny miał jednak stosunek do osób "nie ideowych". Na ich temat miał wypowiadać się pogardliwie: "Ciemny naród. Ni czytaty, ni pisaty" a kolegom ze studiów, którzy nie interesowali się polityką odmawiać podania ręki.
Początki działalności politycznej.
W 1927 r. Bandera wstąpił do Ukraińskiej Organizacji Wojskowej (UWO), która od 1920 działała nielegalnie w Polsce. Początkowo działał w wywiadzie, następnie w wydziale propagandy pełniąc funkcję referenta. Należał również do Związku Ukraińskiej Młodzieży Nacjonalistycznej. Od 1929 był członkiem Organizacji Ukraińskich Nacjonalistów, uczestniczył w I konferencji OUN obwodu stryjskiego. Na początku istnienia organizacji ścierały się w niej różne opinie co do celów organizacji i metod ich realizacji. Stepan wyróżniał się w organizacji aktywnością społeczną – działał w "Silśkim Hospodarze", "Łuhu", "Sokole", Ukraińskim Studenckim Klubie Sportowym, organizacjach studenckich. Pierwszy raz został aresztowany, wraz z ojcem, w dniu 14 listopada 1928 w Kałuszu, za rozpowszechnianie odezw UWO w formie ulotek.
W 1930 r., po reorganizacji Krajowego Prowodu OUN, i serii aresztowań działaczy, wzmocniona zostaje rola Egzekutywy Krajowej OUN, a w niej Bandera otrzymał funkcję szefa kolportażu. W tym samym roku członek Egzekutywy, i kolega Bandery z „Płastu” – Stepan Ochrymowycz, mianował Banderę referentem propagandy w Egzekutywie. Oprócz działalności propagandowej, Bandera zajmował się organizacją akcji antymonopolowej (mającej uszczuplić dochody państwa polskiego z akcyzy), jak również nadzorował akcję oświatową wymierzoną przeciw szkołom utrakwistycznym.
Od 1931 r. zajmował się utrzymywaniem łączności z zagranicznym Prowodem OUN i UWO, kontaktował się z głównymi postaciami ukraińskiego ruchu niepodległościowego. 10 marca 1932 został zatrzymany w Cieszynie w drodze powrotnej z Czechosłowacji i ukarany wówczas mandatem za nielegalne przekroczenie granicy. Pod koniec marca 1932 został zatrzymany we Lwowie w związku z zabójstwem podkomisarza Policji Państwowej, Emiliana Czechowskiego, zwolniony po trzech miesiącach. W czasie aresztowania, za kierownictwa w OUN Bohdana Kordiuka, dla Bandery zarezerwowane było stanowisko zastępcy krajowego przewodniczącego OUN. W lipcu 1932 Bandera wziął udział w konferencji OUN w Pradze.
W 1933 r. Stepan Bandera objął kierownictwo Egzekutywy Krajowej. Dzięki poparciu młodych działaczy został zatwierdzony na tym stanowisku przez Prowid OUN na konferencji w Pradze w dniach 3–6 czerwca 1933 (na tej konferencji zdecydowano również ostatecznie o połączeniu UWO i OUN). Przewodniczącym Egzekutywy był przez rok – od czerwca 1933 do aresztowania w czerwcu 1934.
Za jego sprawą na początku lat 30. OUN wzmogło działalność terrorystyczną, a zwłaszcza terror indywidualny. W sumie był inicjatorem 11 zamachów terrorystycznych. W części z nich uczestniczył osobiście. Charakterystyczne dla doboru celów zamachów było to, że ofiarami padali w dużej mierze Ukraińcy i Polacy szukający porozumienia polsko-ukraińskiego, m.in. Tadeusz Hołówko, Iwan Babij.
Proces.
Grzegorz Rossoliński-Liebe tak opisuje dwa procesy Stepana Bandery:
Za zorganizowanie zamachu na ministra spraw wewnętrznych Bronisława Pierackiego Stepan Bandera wyrokiem sądu okręgowego w Warszawie z 13 stycznia 1936 został skazany na karę śmierci, którą na mocy amnestii zamieniono na karę dożywotniego pozbawienia wolności oraz na utratę praw publicznych i obywatelskich honorowych na zawsze. Bandery, jak i innych oskarżonych, bronili adwokaci: Łew Hankewycz i Ołeksandr Pawenćkyj ze Lwowa, Wołodymyr Horbowyj z Doliny, oraz Jarosław Szłapak ze Stanisławowa. Karę odbywał w więzieniach na Świętym Krzyżu i we Wronkach. W konsekwencji postawy na procesie i wyroku, dwudziestopięcioletni w chwili aresztowania Bandera stał się idolem części pokolenia młodych Ukraińców, swych rówieśników.
25 maja 1936 przed sądem we Lwowie rozpoczął się proces 23 ukraińskich działaczy OUN, w tym Bandery, oskarżonych o zdradę stanu i szereg zamachów (przewodniczącym składu sędziowskiego był Paweł Dysiewicz, a prokuratorem oskarżającym Juliusz Prachtel-Morawiański). Po skazaniu Bandery podziemie ukraińskie zaplanowało akcję odbicia go z więzienia we Wronkach. Inicjatorami akcji byli Zenon Kossak, Iwan Rawłyk i Roman Szuchewycz, jednak ówczesny przewodniczący Krajowej Egzekutywy OUN Lew Rebet nie wyraził zgody na akcję, obawiając się prowokacji polskiej policji, w wyniku której mógł zginąć sam Bandera. Władze więzienne po uzyskaniu informacji o planowanym odbiciu Bandery, przeniosły go do więzienia w Brześciu. Tam też, jak i do więzienia w Siedlcach, władze polskie przewiozły przed wybuchem wojny wszystkich więzionych działaczy OUN, odsiadujących wyroki w więzieniach zachodniej Polski. 20 grudnia 1938 Sąd Okręgowy w Poznaniu skazał osoby oskarżone o usiłowanie uprowadzenia S. Bandery z więzienia we Wronkach.
Po zamordowaniu Jewhena Konowalca w maju 1938 r. przez agenta NKWD Pawła Sudopłatowa, następcą Konowalca został Andrij Melnyk jako p.o. szefa zarządu zagranicznego OUN (głównego prowidnyka), a od sierpnia 1939 główny prowidnyk OUN, opowiadający się za ścisłą współpracą z Niemcami.
Lata 1939–1941.
Przed napaścią III Rzeszy na Polskę, około Wielkanocy 1939 roku, Banderę przeniesiono do więzienia w Brześciu, z którego został wypuszczony 10 lub 13 września 1939 roku w obliczu pogarszającej się sytuacji na froncie i bombardowań więzień przez Niemców. Bandera udał się pieszo, bocznymi drogami, w kierunku Lwowa. W powiecie kowelskim nawiązał kontakt z terenową siatką OUN, a w Sokalu – z zarządem terenowym OUN. Z Sokala, w towarzystwie Dmytra Majiwśkiego udał się do Lwowa (okupowanego już przez Sowietów), gdzie przybyli 27 września. Spotkał się tam w konspiracji ze znanymi ukraińskimi działaczami politycznymi i społecznymi. We Lwowie przebywał około dwóch tygodni, nadzorując rozbudowę konspiracyjnej siatki OUN w Galicji. W drugiej połowie października Stepan Bandera, wraz z bratem Wasylem (który wrócił właśnie uwolniony z obozu w Berezie Kartuskiej) i czterema działaczami OUN, przekroczyli nielegalnie linię granicy okupacji sowiecko-niemieckiej na terenie II RP i udali się do Krakowa.
W tym czasie w OUN narastał wewnętrzny konflikt pomiędzy grupą młodych aktywistów, którzy doświadczenie zdobywali w pracy konspiracyjnej w kraju a starszymi działaczami przebywającymi na emigracji, z Andrijem Melnykiem na czele. Konflikt ten stał się podstawą rozłamu w OUN na frakcję OUN(B) (Stepan Bandera, Lew Rebet, Jarosław Stećko – banderowcy) i OUN (M) (melnykowcy). Andrij Melnyk traktował współpracę z Niemcami strategicznie (zgodnie z tradycją austro-węgierską), zaś Stepan Bandera i jego współpracownicy traktowali ją instrumentalnie – jako narzędzie do stworzenia niepodległego państwa ukraińskiego. Według Ryszarda Torzeckiego, powołującego się na związanego z OUN historyka Petra Mirczuka, we wrześniu 1939 r. tzw. Krajowy Prowid (Zarząd Krajowy) OUN pod kierownictwem Lwa Rebeta odmówił kategorycznie wykonania polecenia zarządu zagranicznego OUN (pod kierownictwem A. Melnyka) wszczęcia powstania antypolskiego, jako dywersji na rzecz Niemiec. Lew Rebet miał uważać, że wobec paktu Ribbentrop-Mołotow będzie to działanie wyłącznie w interesie ZSRR, które uważał za głównego wroga Ukrainy.
Stepan Bandera po krótkim pobycie w uzdrowisku na Słowacji udał się do Wiednia, gdzie nawiązał kontakt z miejscową ekspozyturą, a następnie Prowodem OUN. Po spotkaniu z Wołodymyrem Tymczijem, ówczesnym prowidnykiem krajowym OUN, udali się razem do Włoch na spotkanie z Andrijem Melnykiem, przywódcą OUN. Po nieudanych rozmowach z Melnykiem dokonał rozłamu w OUN.
10 lutego 1940 r. w Krakowie doszło do spotkania czołowych działaczy OUN. Na zebraniu podjęto decyzję o utworzeniu frakcji rewolucyjnej OUN (OUN-R), nazywanej również od nazwiska Bandery – OUN-B. W kwietniu 1941 r. w Krakowie OUN-B zorganizowała II Nadzwyczajny Wielki Zjazd OUN. Wybrano na nim przewodniczącego (Prowidnyka Centralnego Prowodu), którym został Stepan Bandera.
Po rozłamie powstała konieczność utworzenia w ugrupowaniu banderowców nowej struktury bezpieczeństwa. Dlatego w 1940 r. Bandera wraz ze Stepanem Łenkawskim na tajnym spotkaniu podjęli decyzję o utworzeniu Służby Bezpeky. Zajmowała się ona rozpracowywaniem i zwalczaniem melnykowskiej frakcji OUN, wykrywaniem sowieckiej agentury, zbieraniem informacji o ewentualnych niemieckich represjach wymierzonych w OUN-B i przeciwdziałaniem im, rozpracowywaniem polskiego podziemia i kontrolą wewnętrzną OUN-B. Od 1943 r. OUN-B brała również aktywny udział w masowych zabójstwach ludności polskiej.
Podczas pobytu w Krakowie Bandera poznał swoją późniejszą żonę – Jarosławę Opariwśką. W połowie 1940 r. w Cerkwi Podwyższenia Krzyża Świętego w Krakowie pobrali się i przenieśli się następnie do Warszawy, gdzie zamieszkali w mieszkaniu wynajętym przez Mykołę Łebedia, pod fałszywym nazwiskiem Hucuł. Na początku 1941 r. Stepan Bandera powrócił do Krakowa, a żona do rodzinnego Sanoka, gdzie 26 maja 1941 urodziła się ich córka Natalia.
W marcu 1941 Stepan Bandera ze swoim współpracownikiem, szefem OUN-B w Generalnym Gubernatorstwie, Romanem Szuchewyczem utworzyli w porozumieniu z Abwehrą złożony z Ukraińców batalion „Nachtigall”, pod komendą niemiecką (ze strony ukraińskiej zastępcą dowódcy był Roman Szuchewycz). Sformowano także drugi batalion ukraiński – „Roland”, złożony z członków OUN-M oraz byłych żołnierzy armii Ukraińskiej Republiki Ludowej. Razem tworzyły one tzw. Drużyny Ukraińskich Nacjonalistów w ramach Wehrmachtu.
Po ataku Niemiec na ZSRR i opuszczeniu Lwowa przez Armię Czerwoną do miasta wkroczyli 30 czerwca 1941 rano jako pierwsi żołnierze batalionu „Nachtigall”. Tego samego dnia w budynku "Proswity" we Lwowie OUN-B, ku zaskoczeniu Niemców, ogłosiło deklarację niepodległości Ukrainy (Akt odnowienia Państwa Ukraińskiego), z tymczasową stolicą we Lwowie i powołało rząd ukraiński z premierem Jarosławem Stećką. "Na wielu miejskich słupach ogłoszeniowych ponaklejano podpisane przez „Ukraiński Komitet Narodowy” duże plakaty, na których w języku niemieckim i ukraińskim witano zwycięski niemiecki Wehrmacht i wyrażano oczekiwanie, że już wkrótce zostanie utworzone wolne i samodzielne państwo ukraińskie. Slogan, który był przy tym na ustach wszystkich, brzmiał „Niech żyją Adolf Hitler i Stepan Bandera – śmierć Żydom i komunistom”". W ten dzień rozpoczął się pogrom Żydów we Lwowie w którym zginęło ok. 4 tys. Żydów. Podczas pogromu milicja ukraińska utworzona przez OUN-B ściśle współpracowała z formacjami niemieckimi, a koordynacja działań nastąpiła najpóźniej wieczorem 30 czerwca 1941 roku.
Państwo proklamowane przez OUN-B przetrwało zaledwie 12 dni. Cały skład rządu został aresztowany przez Niemców 11 lipca, a sam Bandera, któremu Niemcy zakazali po ataku na ZSRR wyjazdu z Krakowa do Lwowa, został 5 lipca zatrzymany w Krakowie i odesłany do Berlina, gdzie następnego dnia został osadzony w areszcie domowym. Po 11 lipca dołączyli do niego Jarosław Stećko, Roman Ilnyćkyj i Wołodymyr Stachiw. Wszyscy przebywając w warunkach aresztu domowego składali z wolnej stopy zeznania w Głównym Urzędzie Bezpieczeństwa Rzeszy. Banderze pozostawiono prawo do posiadania broni dla samoobrony, mógł poruszać się po Berlinie, nie miał prawa opuścić miasta, do 15 września 1941, gdy został aresztowany i osadzony w więzieniu Spandau.
16 lipca 1941 Hitler zadecydował o utworzeniu Dystryktu Galicja i przyłączeniu go do Generalnego Gubernatorstwa z dniem 1 sierpnia 1941. Przeciw tej decyzji zaprotestował w liście do ministra Ribbentropa z 22 lipca 1941 metropolita Andrzej Szeptycki. Protest również wystosowała Rada Seniorów. Tydzień później Hitler utworzył oddzielny Komisariat Rzeszy Ukraina, pieczętując tym samym podział administracyjny okupowanych terytoriów ZSRR.
Kolaboracja z III Rzeszą.
Stepan Bandera od 1940 był uznawany przez Abwehrę za agenta pod kryptonimem "Konsul II". OUN (a następnie OUN-B, której był przywódcą) została użyta do przeprowadzania działań dywersyjnych po niemieckim ataku na Związek Sowiecki. Abwehra prowadziła finansowanie działalności OUN od wczesnych lat 20., a OUN wznieciła powstanie w czasie ataku Niemiec na Polskę w 1939 r. Szef berlińskiej Abwehry Erwin Stolze w zeznaniach na procesie norymberskim oskarżył Banderę o próbę przywłaszczenia w 1934 r. funduszy przekazanych na rozbudowę działalności podziemnej i próbę ich złożenia w szwajcarskim banku.
Aresztowanie i pobyt w obozie koncentracyjnym 1941–1944.
Adolf Hitler był zdecydowanie przeciwny koncepcji powstania państwa ukraińskiego, pragnąc wszystkich Słowian przekształcić w niewolniczą siłę roboczą imperialnej III Rzeszy. Podczas ostatecznych rozmów prowadzonych we wrześniu 1941 r. w Berlinie w gmachu byłej ambasady polskiej pomiędzy przedstawicielami Abwehry i OUN (B), zarówno Stepan Bandera, jak i Jarosław Stećko (on ogłosił Akt odnowienia Państwa Ukraińskiego 30 czerwca 1941 w pałacu Lubomirskich przy Rynku we Lwowie) kategorycznie odmówili odwołania deklaracji niepodległości Ukrainy. W konsekwencji zostali 15 września 1941 osadzeni w więzieniu w Spandau.
W późniejszym czasie Bandera i Stećko zostali przewiezieni do obozu koncentracyjnego w Sachsenhausen i osadzeni w odizolowanym od reszty obozu oddziale dla więźniów specjalnych tzw. Zellenbau, gdzie w osiemdziesięciu celach przebywali również m.in. pierwszy dowódca Armii Krajowej Stefan Rowecki, ostatni kanclerz Austrii Kurt Schuschnigg, premier Francji Édouard Daladier, czy przywódca Komunistycznej Partii Niemiec (KPD) Ernst Thälmann. Bandera został osadzony w celi 73. W Zellenbau więźniowie polityczni mieli dużo lepsze warunki bytowania niż pozostali więźniowie: byli zwolnieni z apeli, mogli otrzymywać paczki, mieli dostęp do gazet. Żona Bandery mieszkająca w Berlinie miała możliwość odwiedzania męża i przysyłania mu co dwa tygodnie paczek z żywnością i odzieżą. Według historyka ukraińskiego Wasyla Rasewycza, warunki w jakich przebywał w obozie Bandera były wyjątkowo dogodne: miał do dyspozycji dwupokojową celę – pokój gościnny i sypialnię – całość urządzona jak w normalnym mieszkaniu – z dywanami i obrazami, posiłki spożywał w jadalni SS, nie musiał nosić stroju obozowego i nie był zmuszany do pracy. W ciągu dnia cela, w której przebywał, nie była zamknięta i pozwalano mu na kontakt z żoną i ze światem zewnętrznym.
Podawane były różne daty osadzenia Bandery w Sachsenhausen. Według zeznań SS-Hauptscharführera Kurta Eccariusa, komendanta Zellenbau, Bandera trafił tam pierwszy raz pod koniec 1941 roku, lecz był kilkakrotnie przenoszony do Berlina celem prowadzenia z nim negocjacji. Jarosław Stećko twierdził, że Bandera znalazł się w Sachsenhausen w styczniu 1942. Sam Bandera podawał dwie daty: zima 1942/1943 lub rok 1943. Według Pera Rudlinga był to marzec 1943. Numer obozowy Bandery 72192 został mu nadany w październiku 1943.
Cały kierowniczy aktyw OUN-B został również aresztowany i osadzony w więzieniach i obozach koncentracyjnych III Rzeszy. Bataliony „Roland” i „Nachtigall” zostały rozwiązane w sierpniu 1941 roku. Dwaj bracia Stepana Bandery (Wasyl i Ołeksandr) po aresztowaniu w końcu 1941 przez Gestapo zginęli w lipcu 1942 w obozie koncentracyjnym w Auschwitz. Banderowcy poddani masowym represjom niemieckim przeszli jesienią 1941 do konspiracji, organizując na początku 1943 Ukraińską Powstańczą Armię. Melnykowcy zdecydowali się na kontynuację współpracy z Niemcami i współuczestniczyli w organizacji w 1943 r. 14 Dywizji Grenadierów SS.
Według wspomnień Jewhena Stachiwa, w końcu 1941 (a więc w czasie pobytu Bandery i Stećki w więzieniu w Spandau) przywiózł on z Berlina pełniącemu obowiązki prowidnyka Mykole Łebediowi skierowany do niego list od Stepana Bandery. W dokumencie aresztowani członkowie prowodu OUN(b) mieli ostrzegać przed prowadzeniem jakichkolwiek akcji przeciw Niemcom, uznając je za szkodliwe i stwierdzić, że należy jakoś naprawić stosunki ukraińsko-niemieckie. Grzegorz Motyka podaje, że list ten trafił w ręce Stachiwa na początku roku 1942. Zdaniem tego autora trudno jednoznacznie ustalić, czy list Bandery w jakiś sposób wpłynął na decyzje podjęte wiosną 1942 na II konferencji OUN-B, gdy banderowcy postanowili nadal traktować jako głównego wroga ZSRR, zaś z III Rzeszą prowadzić walkę propagandową, jedynie w ostateczności uciekając się do działań zbrojnych.
Według opracowanej w instytucie Jad Waszem encyklopedii internetowej podczas pobytu w obozie Bandera miał możliwość utrzymywania kontaktu ze współpracownikami; podobnie uważa Czesław Partacz. Z kolei Grzegorz Motyka w swojej pracy "Ukraińska partyzantka 1942-1960" twierdził, że Bandera nie miał w tym okresie kontaktu z organizacją. Według Grzegorza Rossolińskiego-Liebe Bandera "nie był całkowicie odcięty od polityki i działalności OUN-B", która kontaktowała się z Banderą poprzez jego żonę i innymi kanałami, jednak nie znaleziono żadnych dokumentów, świadczących o aprobacie, czy dezaprobacie przez Banderę, w okresie jego uwięzienia, czystek etnicznych, czy innych form przemocy etnicznej, czy politycznej.
Od marca 1943 r. UPA kierowana przez OUN-B, rozpoczęła ludobójstwo polskiej ludności cywilnej na Wołyniu i w Małopolsce Wschodniej. Celem było etniczne oczyszczenie przyszłego państwa ukraińskiego z ludności polskiej, co miało usunąć polskie roszczenia do Wołynia i Małopolski Wschodniej. W efekcie na Wołyniu zginęło 40–60 tys. Polaków, w Małopolsce Wschodniej od 20-25 do 40 tys., zaś na ziemiach współczesnej Polski od 6 do 8 tysięcy Polaków.
Działalność polityczna na emigracji.
W Sachsenhausen Stepan Bandera przebywał do 28 września 1944, gdy uwięzieni przywódcy OUN(B) zostali zwolnieni przez Niemców z obozów koncentracyjnych. Grzegorz Motyka uważa, że fakt ten można wiązać z zawarciem w tym czasie nieformalnego układu między UPA a Niemcami dotyczącym współpracy dywersyjno-wywiadowczej przeciw ZSRR. W grudniu 1944 roku Abwehra przerzuciła Banderę i Stećkę do Krakowa, gdzie wraz z Abwehrkommando 202 odprawili na sowieckie tyły grupę kurierów z Jurijem Łopatynskim na czele. Zrzucony na spadochronie Łopatynski dotarł do Szuchewycza i przekazał mu milion rubli od Niemców oraz instrukcje Bandery dotyczące walki z Sowietami. Za pośrednictwem Łopatynskiego Bandera wyraził gotowość powrotu na Ukrainę i wzięcia udziału w walkach. W związku z tym 5 i 6 lutego, odbyła się narada Centralnego Prowodu OUN. Uznano, że przybycie Bandery to za duże ryzyko dla jego osoby. Jako ikona ukraińskiego nacjonalizmu miał organizować wsparcie międzynarodowe dla podziemia ukraińskiego. Podczas narady Szuchewycz zrezygnował z funkcji szefa OUN, a Bandera został wybrany przewodniczącym Biura Prowodu.
Na początku 1945 roku Bandera współtworzył, wraz z Pawłem Szandrukiem, Wołodymyrem Kubijowyczem, Andrijem Melnykiem, Pawłem Skoropadskim i in., współpracujący z Niemcami i organizujący Ukraińską Armię Narodową Ukraiński Komitet Narodowy. Opowiedział się przy tym za walką po stronie Niemiec „do końca, jakikolwiek by on był”.
Po kapitulacji III Rzeszy Bandera mieszkał w Monachium, w amerykańskiej strefie okupacyjnej, ukrywając się pod nazwiskiem Stefan Popel (wcześniej używał nazwisk Sitkowski, Karpiak i Kaspar). W 1947 amerykański kontrwywiad wojskowy (CIC) określał go jako "wyjątkowo niebezpiecznego", "stale w drodze, często w przebraniu". Jego ochronę mieli stanowić, według przytaczanego przez Pera Rudlinga amerykańskiego raportu wywiadowczego sprzed 1947, byli esesmani. Według Rossolińskiego-Liebe znajdował się również pod ochroną "Organizacji Gehlena". CIC podjął szeroko zakrojone próby poszukiwań Bandery, jednak zakończyły się one niepowodzeniem. Nie powiodły się także radzieckie próby odnalezienia i porwania Bandery w 1946 roku. Według raportu dyrektora Office of Policy Coordination Franka Wisnera, poszukiwania te były sabotowane przez Amerykanów uważających, że dopuszczenie do aresztowania i ekstradycji Bandery do ZSRR podważyłoby zaufanie ukraińskich nacjonalistów do USA.
Na emigracji działała również ekipa UHWR reprezentowana przez Łebedia i Iwana Hryniocha. Od powrotu do działalności Bandera nie zaakceptował tej „demokratyzacji” OUN-B, ciężko było mu również odnaleźć się w roli symbolicznego przywódcy, który de facto miał mały wpływ na poczynania OUN. To rodziło konflikty i w efekcie doszło w lutym 1946 r. w Monachium do powstania ZCz OUN, kierowanego przez Banderę. W sierpniu 1948 r. Bandera i jego zwolennicy na Nadzwyczajnej Konferencji wyrzucili z ZCz OUN członków UHWR, którzy nie chcieli zaakceptować dyktatorskich rządów Bandery. Według Pera Rudlinga konflikt pomiędzy Banderą a Łebediem był tak gwałtowny, że podczas jednej z rozmów Łebed w 1947 miał grozić Banderze pistoletem; w rewanżu Bandera miał nakazać swoim stronnikom zabicie Łebedia, do czego jednak nie doszło.
Centralny Prowid OUN obradujący w konspiracji na Ukrainie wezwał obie strony do zaprzestania waśni i zjednoczenia. To stanowisko spowodowało odejście Bandery w 1950 r. z funkcji przewodniczącego i załagodzenie sporu. Bandera mimo to nadal miał spory wpływ na działania ZCz OUN, kierując nim „zza kulis”. Przy próbie powrotu Bandery do władzy w ZCz OUN, w styczniu 1954 z Zagranicznych Formacji OUN wystąpiła grupa Rebeta (Lew Rebet, Mykoła Łebed, Myrosław Prokop i in.), początkowo używała nazwy identycznej z ZCz OUN. Ostatecznie 25 grudnia 1956 Lew Rebet powołał do życia Organizację Ukraińskich Nacjonalistów za Granicą (OUN-z) odwołującą się do platformy demokratycznej UHWR. Jednocześnie ZCz OUN oficjalnie powróciły do ideologii Doncowa.
W przeciwieństwie do wywiadu amerykańskiego, który uznał Banderę za osobę niewiarygodną, Bandera znalazł uznanie brytyjskiego "Secret Intelligence Service" (MI6). Od 1949 roku MI6 zaczęło udzielać ZCz OUN wydatnej pomocy finansowej i logistycznej. Szkolono agentów i wysyłano ich drogą zrzutów lotniczych do USRR. Wywołało to sprzeciw CIA i Departamentu Stanu, tym bardziej że agenci Bandery zwalczali siatkę szpiegowską konkurencyjnej grupy Hrynioch-Łebed wspieranej przez Amerykanów. Mimo to MI6 sponsorowało Banderę do 1954 roku.
W wyniku sowieckich prowokacji Brytyjczycy zerwali współpracę z ZCz OUN. Grupa Bandery kontynuowała działalność na własną rękę, finansując swoją siatkę szpiegowską fałszywymi dolarami. Publikowano własną gazetę i używano terroru wobec przeciwników politycznych. Zachodnioniemiecka policja szacowała, że do 1960 roku ugrupowanie Bandery dokonało po wojnie w RFN około 100 zabójstw. ZCz OUN przejściowo znalazły pomoc włoskiego wywiadu wojskowego (SIFAR) na początku 1956 roku. W marcu tego roku Bandera zaoferował swoje usługi wywiadowi zachodnioniemieckiemu (BND) w zamian za pieniądze i broń. Pomimo ostrzeżeń CIA Niemcy nawiązali z nim współpracę. Zapewniło mu to ochronę przed zamiarami bawarskiego rządu i lokalnej policji, które szykowały przeciw jego organizacji akcję z powodu różnorakich przestępstw – od fałszerstw do porywania ludzi.
Prowadzona przez Sowietów gra wywiadowcza podtrzymywała złudzenia Bandery i BND o istnieniu na Ukrainie silnego podziemia. Na Ukrainę i do Polski nadal byli wysyłani kurierzy i kilkuosobowe bojówki. Ta działalność wywołała irytację władz sowieckich. W 1957 r. Nikita Chruszczow nakazał zabójstwo liderów emigracyjnego OUN – Lwa Rebeta z OUN-Z i Stepana Bandery.
Śmierć.
Stepan Bandera zginął 15 października 1959 roku w zamachu przeprowadzonym w Monachium przez agenta KGB Bohdana Staszynskiego. 15 października Bandera w towarzystwie swojej sekretarki pojechał na rynek po zakupy, później udał się do domu bez niej. Odprawił też ochroniarzy. Otworzywszy kluczem drzwi klatki schodowej wszedł do domu przy Kreitmayrstrasse 7, gdzie mieszkał wraz z rodziną. Tam czekał na niego Bohdan Staszynski, który śledził Banderę już od stycznia. Narzędzie zabójstwa – specjalny pistolet rozpylający cyjanek ukrył w zwiniętej w rulon gazecie. Dwa lata wcześniej za pomocą podobnego narzędzia zabił Lwa Rebeta.
Wbrew intencjom zamachowców sekcja zwłok potwierdziła obecność cyjanku w ciele ofiary. W związku z tym władze sowieckie rozpoczęły akcję dezinformacyjną, oskarżając o zabójstwo ministra rządu RFN Theodora Oberländera. Twierdzono, że motywem czynu była chęć pozbycia się świadka zbrodni, których Oberländer miał się dopuścić podczas wojny. Śledztwo niemieckiej policji w sprawie zabójstwa Bandery zostało umorzone w 1960 roku z powodu niewykrycia sprawców.
Staszynski po ucieczce na Zachód w roku 1961 podczas publicznego procesu przyznał się do skrytobójczego zabójstwa na rozkaz Kremla również innego lidera ukraińskiej emigracji – Łwa Rebeta. Za zabicie Bandery Staszynski otrzymał od Chruszczowa Order Czerwonego Sztandaru (podobnie jak Ramón Mercader Order Lenina za zabójstwo Lwa Trockiego).
Stepan Bandera został pochowany na Cmentarzu Leśnym w Monachium. Jego grób był wielokrotnie dewastowany.
Banderowcy.
Od nazwiska Stepana Bandery pochodzi potoczna nazwa "banderowcy", którą Ukraińcy określali stronników jego partii – OUN-B. Polacy natomiast we wspomnieniach używając określenia banderowcy mają na myśli stronników Stepana Bandery – upowców, własnych sąsiadów oraz wszystkich Ukraińców, nawet tych którzy nie utożsamiali się z Banderą, a brali udział w masowych mordach na polskiej ludności cywilnej. To określenie używane jest również przez część historyków.
Upamiętnienie, współczesne oceny.
Zdaniem Grzegorza Motyki, "choć sam Bandera bezpośrednio nie odpowiada za rzezie wołyńskie, bo wówczas był uwięziony w niemieckim obozie koncentracyjnym, to niewątpliwie ponosi odpowiedzialność moralną, ponieważ zbrodnie te popełniła stworzona przez niego frakcja OUN, której członkowie od jego nazwiska nazywani byli „banderowcami”". Poza tym Bandera już po zwolnieniu go z obozu we wrześniu 1944 r. nigdy w żaden sposób nie odciął się od zbrodniczej działalności swoich zwolenników. Natomiast Ukraińcy patrzą na niego, jak na człowieka, "który za wolną Ukrainę przesiedział szereg lat najpierw w polskich więzieniach, a potem w nazistowskim obozie w Sachsenhausen. Dzięki temu po wojnie w strefie amerykańskiej mógł przedstawiać się jako ofiara nazizmu".
Niektórzy polscy historycy utozsamiają Banderę ze zbrodniarzem wojennym i terrorystą.
W 2009 na Ukrainie odbył się, wywołując duże kontrowersje w Polsce, rajd rowerowy im. Stepana Bandery. Również w tym samym roku 13 lipca w Muzeum Etnografii i Rzemiosł we Lwowie zaprezentowano pierwszy tom trzytomowej edycji „Antologia ukraińskiego nacjonalizmu”, wydanego z okazji 80-lecia OUN i 100-lecia urodzin Stepana Bandery. Zawiera on prace teoretyków ukraińskiego nacjonalizmu, w tym, jak podaje portal www.zaxid.net, Stepana Bandery.
20 stycznia 2010 prezydent Ukrainy Wiktor Juszczenko podpisał dekret № 46/2010 którym "„za niezłomność ducha w obronie idei narodowej, za bohaterstwo i poświęcenie w walce o niezależne Państwo Ukraińskie”" Stepanowi Banderze nadano pośmiertnie tytuł Bohatera Ukrainy. Prezydent Juszczenko ogłosił dekret 22 stycznia podczas uroczystości Dnia Jedności.
Decyzja prezydenta, stanowiąca w opinii Tadeusza Olszańskiego ukoronowanie polityki historycznej Wiktora Juszczenki w trakcie prezydentury, wywołała na Ukrainie kontrowersje. Przedstawiciel Partii Regionów deputowany Wadym Kołesniczenko twierdził, że prowadzi ona do rozłamu kraju. Opinie członków Bloku Julii Tymoszenko w sprawie nadania tytułu były podzielone. Zdecydowanie negatywnie do nadania Banderze tytułu bohatera Ukrainy odniósł się wschód Ukrainy. Organizacja społeczna „Dozór” z Odessy, w liście do polskiego ambasadora, przeprosiła nawet Polskę za decyzję prezydenta. Na wschodzie Ukrainy istniały wątpliwości co do legalności dekretu o nadaniu tytułu Bohatera Ukrainy, wynikające z tego że statut nagrody przewiduje nadawanie jej tylko obywatelom Ukrainy, a Stepan Bandera był obywatelem polskim. Federacja Wspólnot Żydowskich Rosji wydała deklarację potępiającą: "„oczywiste jest, że w taki sposób prezydent Juszczenko do „bohaterstwa i poświęcenia” zalicza morderstwa Żydów i Polaków masowo dokonywane przez Banderę i jego popleczników”". Międzynarodowa agencja żydowska Centrum Szymona Wiesenthala nadesłała list Ambasadorowi Ukrainy w USA w którym wyraża "„najgłębsze oburzenie”" w związku z honorowym nadaniem tytułu Bohatera Ukrainy "„Stepanowi Banderze, który kolaborował z nazistami we wczesnym stadium drugiej wojny światowej i którego zwolennicy byli związani z morderstwami tysięcy Żydów”".
4 lutego 2010 r. swój sprzeciw wobec gloryfikacji Stepana Bandery i członków OUN-UPA wyraził prezydent RP Lech Kaczyński. Dzień później przed ambasadą ukraińską w Warszawie i konsulatami Ukrainy w Polsce odbyła się akcja protestacyjna środowisk kresowych domagająca się potępienia przez władze Ukrainy ideologii nacjonalistycznej.
25 lutego 2010 r. Parlament Europejski uchwalił rezolucję w sprawie Ukrainy, w której szczegółowo odniósł się do sytuacji w tym państwie i potwierdził jego europejskie aspiracje. W punkcie 20. rezolucji skrytykował nadanie Stepanowi Banderze tytułu bohatera Ukrainy:
Rezolucja Parlamentu spotkała się z dezaprobatą ze strony rad obwodowych Zachodniej Ukrainy.
5 marca 2010 r. 100 deputowanych spośród 450-osobowej Rady Najwyższej Ukrainy, głównie z frakcji "Nasza Ukraina-Ludowa Samoobrona" i "BJuT", zwróciło się do Jerzego Buzka jako przewodniczącego Parlamentu Europejskiego z oficjalną prośbą o ponowne rozpatrzenie rezolucji w tym zakresie przez Parlament Europejski. – napisali ukraińscy parlamentarzyści w liście do przewodniczącego Europarlamentu. Pod listem podpisy złożyli m.in. deputowany Naszej Ukrainy – Ludowej Samoobrony, były minister spraw zagranicznych Borys Tarasiuk, Andrij Szkil z Bloku Julii Tymoszenko, lider Tatarów Krymskich Mustafa Dżemilew (NU-LS), oraz brat Wiktora Juszczenki, Petro Juszczenko.
11 marca 2010 jedna z najważniejszych organizacji żydowskich na świecie, Liga Przeciwko Zniesławieniu (ADL) wezwała prezydenta Ukrainy Wiktora Janukowycza do odebrania tytułu „bohatera Ukrainy” Stepanowi Banderze, „który walczył wraz z nazistami przeciw Sowietom podczas II wojny światowej i był bezpośrednio zaangażowany w zbrodnie przeciw Żydom i Polakom”.
25 marca 2010 została opublikowana treść listu, jaki Wiktor Juszczenko skierował do Jerzego Buzka, jako przewodniczącego Parlamentu Europejskiego, przedstawiając swoje stanowisko i motywy przyznania Stepanowi Banderze tytułu bohatera Ukrainy.
W sondażu przeprowadzonym w marcu 2010 r. przez Grupę Socjologiczną „Rating” 53% Ukraińców opowiadało się za anulowaniem dekretu o nadaniu tytułu bohatera Ukrainy Stepanowi Banderze. 28% jest za zachowaniem tytułu dla Bandery, a 19% nie miało zdania. Największymi zwolennikami anulowania dekretu o nadaniu Banderze tytułu bohatera Ukrainy, zgodnie z sondażem, byli komuniści.
2 kwietnia 2010 roku okręgowy sąd administracyjny w Doniecku uchylił dekret o nadaniu tytułu bohatera Ukrainy Stepanowi Banderze. W uzasadnieniu sąd podał, że tytuł został nadany bezprawnie, gdyż zgodnie z ustawą o tytule bohatera Ukrainy, może on być nadany tylko obywatelowi Ukrainy. W odpowiedzi na ten wyrok władze zachodnich obwodów Ukrainy wyraziły stanowczy sprzeciw, a działacze nacjonalistyczni z partii Swoboda zagrozili „marszem na Kijów i usunięciem siłą obecnych władz”. Jurij Mychalczyszyn, deputowany do Rady Miejskiej Lwowa z partii Swoboda oświadczył: "Banderowska armia przepłynie przez Dniepr i wyrzuci z Kijowa donieckich bandytów".
W Kijowie w 2019 w 110. rocznicę urodzin Bandery odbyły się marsze ku jego czci. Towarzyszyły im pochodnie i nacjonalistyczne okrzyki. Huczne obchody rocznicy zostały usankcjonowane przez ukraińskie władze. Rada Najwyższa Ukrainy dnia 18 grudnia postanowiła, że w 2019 roku upamiętni tę rocznicę na szczeblu państwowym. Lwowska Rada Obwodowa ogłosiła rok 2019 rokiem Stepana Bandery i OUN.
Stepanowi Banderze honorowe obywatelstwo nadały rady miejskie wielu miast na terenie dzisiejszej Ukrainy Zachodniej (ich liczba stale rośnie); są to m.in. Łuck, Lwów, Iwano-Frankiwsk, Tarnopol, Truskawiec, Kowel, Sokal, Czerwonogród, Chust, Brody, Żółkiew, Trembowla, Jaworów, Nowojaworiwsk, Borysław, Radziechów, Dublany, Rawa Ruska, Warasz, Kołomyja, Dolina, Stebnik, Skole, Morszyn, Wołświn, Zborów.
Za zasługi dla Ukrainy Stepanowi Banderze zbudowano pomniki m.in. w takich miastach jak: Iwano-Frankiwsk (Stanisławów), Drohobycz, Stryj, Borysław, Kołomyja, Kamionka Bużańska, Dublany, Mościska, Uhrynów Stary, Lwów, Tarnopol, Buczacz, Strusów, Sambor (poświęcony przez 11 kapłanów z miejscowych cerkwi). Kolejne budowy pomników przedstawiających wizerunek Bandery planowane są w Łucku, Czerkasach, oraz w Równem, Kijowie i Czerniowcach. Według portalu dyvys.info w październiku 2016 roku na Ukrainie znajdowały się 44 pomniki Stepana Bandery. Najwięcej pomników było w obwodzie lwowskim – 20, następnie w tarnopolskim (11), iwanofrankiwskim (10) oraz w rówieńskim (3).
Stepan Bandera posiada także kilka muzeów poświęconych swojej postaci, mieszczą się one m.in. w Stryju, Uhrynowie Starym, Dublanach, a także w Londynie.
Ponadto Lwowska Rada Obwodowa w 2012 r. ufundowała corocznie wręczaną Nagrodę im. Stepana Bandery.
Po inwazji Rosji na Ukrainę z 2022 w ramach przemianowań ustanowiono na Ukrainie szereg nowych ulic imienia Stepana Bandery (pod koniec tego roku było w kraju łącznie ponad 500 ulic i alei pod jego patronatem).

</doc>
<doc id="129952" url="https://pl.wikipedia.org/wiki?curid=129952" title="Bascom">
Bascom

Bascom – środowisko programistyczne przeznaczone do programowania mikrokontrolerów z serii 8051 i Atmel AVR w języku programowania o tej samej nazwie. 
Producent używany język programowania nazywa BASCOM, jest on oparty na składni języka Basic, ma jednak wiele różnic z językiem Basic. Podstawową różnicą jest to, iż w Bascomie deklaracje zmiennych są obowiązkowe (w Basicu tylko tablice ponad 10 elementów). Poza tym podstawowym
interfejsem wejścia/wyjścia są porty procesora, a klasyczne Basicowe komendy INPUT i PRINT służą do komunikacji zarówno za pomocą interfejsu RS-232, a także są używane w DOS-ie.

</doc>
<doc id="129953" url="https://pl.wikipedia.org/wiki?curid=129953" title="Atmel">
Atmel

Atmel Corporation – przedsiębiorstwo wytwarzające układy scalone. Założone w roku 1984 przez George'a Perlegosa. W roku 2016 przejęte przez Microchip Technology za kwotę 3,6 miliarda USD.
Produkuje między innymi:

</doc>
<doc id="129955" url="https://pl.wikipedia.org/wiki?curid=129955" title="Doskonała próżnia">
Doskonała próżnia

Doskonała próżnia – książka Stanisława Lema po raz pierwszy wydana nakładem wydawnictwa Czytelnik w roku 1971.
Jej treść stanowią recenzje nieistniejących książek (apokryfów).
"Kto napisał Stanisława Lema?".
Edycja wydana w 2008 przez wydawnictwo Agora w 9. tomie dzieł zebranych pisarza (ukazujących się w „Bibliotece Gazety Wyborczej”) zawiera również dodatkowo tekst "Kto napisał Stanisława Lema?" autorstwa Jacka Dukaja. Jest to recenzja fikcyjnej książki z roku 2071 będącej podsumowaniem twórczości symulujących Stanisława Lema sztucznych inteligencji.

</doc>
<doc id="129957" url="https://pl.wikipedia.org/wiki?curid=129957" title="Zgromadzenie Świętego Michała Archanioła">
Zgromadzenie Świętego Michała Archanioła



</doc>
<doc id="129958" url="https://pl.wikipedia.org/wiki?curid=129958" title="Chałupki">
Chałupki



</doc>
<doc id="129960" url="https://pl.wikipedia.org/wiki?curid=129960" title="Rewolucja krakowska">
Rewolucja krakowska



</doc>
<doc id="129961" url="https://pl.wikipedia.org/wiki?curid=129961" title="Efekt solny">
Efekt solny



</doc>
<doc id="129962" url="https://pl.wikipedia.org/wiki?curid=129962" title="Caritas (organizacja)">
Caritas (organizacja)

Caritas, "Caritas Internationalis" – katolicka organizacja charytatywna działająca na całym świecie, w tym również w Polsce. Nadzór nad polskim oddziałem pełni Konferencja Episkopatu Polski. Caritas Catholica powstała w 1926 roku.
Historia Caritas w Europie.
Proces centralizacji katolickiego ruchu dobroczynnego przypada na przełom XIX i XX wieku. Pierwszy "Office central des institutiones charitables" powstał w 1890 w Paryżu i był dziełem Ludwika Levebre. Jego zadanie było skromne i polegało na utrzymywaniu kontaktu między poszczególnymi dziełami dobroczynnymi oraz popularyzację działalności charytatywnej w społeczeństwie. W Niemczech centralizacja poszła dalej. W 1897 ks. Lorenz Werthmann założył związek dzieł dobroczynnych pod nazwą "Caritasverband". Siedzibą centrali stał się Fryburg Bryzgowijski. Za przykładem Niemiec poszła Austria, gdzie w 1900 stworzono "Zentralstelle der katholischen Vereine fuer freiwillige Wohltaetigkeit". Z okazji kongresu eucharystycznego w Amsterdamie w 1924 powstał projekt utworzenia międzynarodowej organizacji charytatywnej pod nazwą Caritas Catholica. Zarząd tej organizacji ukonstytuował się na konferencji w Lucernie w 1926, na siedzibę związku wybrano Bazyleę. Polskę reprezentował w nim Związek Poznański w osobach ks. Walentego Dymka i ks. Janiaka.
Historia Caritas w Polsce.
Na ziemiach polskich związki towarzystw dobroczynnych powstały również na przełomie stuleci: w 1895 we Lwowie powstał Związek Katolickich Towarzystw i Zakładów Dobroczynnych, który koordynował pracę stowarzyszeń św. Wincentego a’Paulo oraz innych towarzystw i dzieł charytatywnych. W 1907 ks. Stanisław Adamski wraz z ks. Piotrem Wawrzyniakiem zwołał w Poznaniu zebranie organizacyjne Związku Polsko-Katolickich Towarzystw Dobroczynnych. Poznański Związek Caritas wzorujący się w swej organizacji i formach pracy na niemieckim Caritasverband odegrał pionierską rolę w stosunku do inicjatyw, które po odrodzeniu Polski zostały podjęte we wszystkich diecezjach w Polsce. Na przełomie lat dwudziestych i trzydziestych XX wieku prawie we wszystkich diecezjach w Polsce powstały lokalne związki Caritas. W 1937 powstał projekt stworzenia centrali diecezjalnych związków, na przeszkodzie w realizacji tego projektu stanęła II wojna światowa.
Okres 1945–1989.
Po zakończeniu okupacji diecezjalne związki Caritas reaktywowały swoją działalność. Stosunki z państwem przebiegały poprawnie do 1947. Państwo akceptowało warunki działania organizacji, a nawet ją wspierało. Minister Pracy i Opieki Społecznej, Jan Stańczyk udzielał Caritasowi subwencji na cele dobroczynne. Działo się to na mocy pisma z 15 lipca 1945 do arcybiskupa Adama Sapiehy. Rząd zgodził się również na rozprowadzanie darów z UNRRA przez struktury organizacji (dary, zwłaszcza amerykańskie, były zresztą chętniej kierowane do struktur kościelnych niż państwowych). Zwrócono też Caritasowi majątki kościelne zagrabione w czasie wojny i powierzono administrację oraz prowadzenie niektórych zakładów państwowych. Pozwolono też na wydawanie miesięcznika "Caritas". Lokalni dygnitarze uczestniczyli w działaniach charytatywnych, a nawet wchodzili w skład zarządów i oddziałów organizacji. W związku z tym zaczęto odbudowywać struktury już od stycznia 1945. Wznowiono działanie szesnastu dawnych związków diecezjalnych oraz dziewięć nowo powstałych, w tym pięć na Ziemiach Odzyskanych. Organizacja została oficjalnie reaktywowana w dniach 26-27 czerwca 1945 w Częstochowie. Krajową Centralę utworzono w Krakowie. Organem nadzorczym stała się nowo powstała Komisja Episkopatu ds. Akcji Charytatywnej, którą kierował arcybiskup Sapieha. Pierwszym dyrektorem centrali mianowano księdza Karola Pękalę.
Pomoc kierowano w tym czasie zwłaszcza do ofiar wojny oraz repatriantów. Odbywało się dożywianie w kuchniach społecznych, wspieranie podróżnych w izbach dworcowych, opiekowano się matkami z dziećmi. Zakładano krótkoterminowe domy noclegowe. Organizowano półkolonie dla dzieci oraz zakłady opieki całkowitej lub częściowej. Rozdysponowywano pomoc zagraniczną. Kontynuowano też działania przedwojenne, zwłaszcza w zakładach stacjonarnych. W 1946 Caritas miał niecałe 3000 zakładów. Do zakładów opieki częściowej należały: 743 ochronki i przedszkola, trzy żłobki dzienne, trzynaście poradni dla matek z dziećmi, 151 kuchni i punktów dożywiania, 76 ambulatoriów, 25 świetlic i dziewięć domów noclegowych. Zakłady opieki całkowitej to: 27 żłobków, 183 domy dziecka, 125 internatów, 22 zakłady mieszane dla dzieci i dorosłych, 125 przytułków dla starców, pięć zakładów specjalnych, osiem sanatoriów i prewentoriów i 256 szpitali. Liczba wolontariuszy w 1948 była wyższa niż 830.000.
Po roku 1947 przychylność państwa wobec Caritasu osłabła. Rząd komunistyczny nie obawiał się już tak potęgi Kościoła, a ponadto nastąpiła stabilizacja struktur władzy. Od 1948 komuniści eliminowali Kościół z działalności charytatywnej. 
21 września 1949 Rada Ministrów wydała uchwałę o upaństwowieniu szpitali będących własnością kościelną. Szpitale zostały nieodpłatnie przejęte na własność państwa. Po nadużyciach do jakich doszło we wrocławskim oddziale Caritas na przełomie 1949 i 1950 roku władze państwowe wykorzystując sytuację przystąpiły do likwidacji tej organizacji. 25 stycznia 1950 władze państwowe ustanowiły nowe, komisaryczne zarządy we wszystkich siedzibach związków diecezjalnych. Celem specjalnych komisji była likwidacja Caritas i przejęcie jego majątku. Centrala ogólnopolskiego związku Caritas otrzymała nowe władze tzw. zarząd przymusowy w osobach: ks. Antoni Lemparty, poseł Frankowski, Andrzej Micewski, ks. Stanisław Skurski, Michał Wojciechowski, Stanisław Roztworowski, Damian Kopaczyński, ks. Ludwik Zalewski.
Wyprzedzając działania władz, poszczególni biskupi przystąpili do likwidacji diecezjalnych oddziałów Caritas w podległych sobie diecezjach. Działalność charytatywna Kościoła w Polsce została sprowadzona ponownie do poziomu parafii. W 1980 przewodniczącym Komisji Charytatywnej Episkopatu Polski został mianowany biskup Czesław Domin. Z tą chwilą siedziba Komisji znalazła się w Katowicach. W okresie stanu wojennego w Katowicach koordynowano rozdział pomocy materialnej (żywność, ubrania, sprzęt medyczny i lekarstwa) przychodzącej z całego świata. W wielu diecezjach polskich powstały komitety pomocy internowanym.
Caritas Polska.
Caritas Polska jest instytucją charytatywną Konferencji Episkopatu Polski. Została reaktywowana 10 października 1990 roku. Pierwszym dyrektorem, po zmianach ustrojowych został ks. Marian Subocz w 1992 r., który rozpoczął tworzenie struktur tej największej instytucji charytatywnej w Polsce. Działa w oparciu o ustawę z dnia 17 maja 1989 r. o stosunku Państwa do Kościoła katolickiego. Odwołuje się do tradycji pracy charytatywnej Caritas sprzed 1950. Dekret abp. Sapiehy z 25 sierpnia 1945 roku erygował Krajową Centralę „Caritas”. Posiada własną osobowość prawną i działa w oparciu o przepisy prawa kościelnego i państwowego. Od 2004 roku posiada status organizacji pożytku publicznego (nr ). Caritas Polska koordynuje pracę 44 Caritas diecezjalnych i archidiecezjalnych w Polsce. Współpracuje na arenie międzynarodowej z Caritas Internationalis i Caritas Europa. Udziela pomocy doraźnej i długofalowej, materialnej i finansowej osobom bezrobotnym, bezdomnym, chorym, starszym, dzieciom z rodzin ubogich, a także imigrantom i uchodźcom. Caritas udziela również pomocy humanitarnej ofiarom wojen, kataklizmów i nieszczęść naturalnych poza granicami Polski.
Działalność Caritas w Polsce na początku lat dziewięćdziesiątych XX wieku to głównie dystrybucja darów materialnych otrzymywanych z zagranicy. Szybko jednak zmieniła swoją strategię i zajęła się udzielaniem pomocy charytatywnej dzięki środkom pozyskiwanym od ludzi dobrej woli i instytucji. Caritas utworzyła profesjonalne placówki opiekuńczo-wychowawcze: Stacje Opieki Caritas, ośrodki rehabilitacyjne, Zakłady Pielęgnacyjno-Opiekuńcze, Domy Pomocy Społecznej, Warsztaty Terapii Zajęciowej, Domy Samotnej Matki, kuchnie dla ubogich, świetlice dziennego pobytu dla dzieci i osób w podeszłym wieku itp. Roczna wartość pomocy udzielanej przez Caritas sięga około pięćdziesięciu milionów złotych.
W ciągu swego istnienia Caritas w Polsce przygotowała i wdrożyła kilka programów ukierunkowanych zarówno na pomoc krajową (organizacja zimowego i letniego wypoczynku dla dzieci z ubogich rodzin – m.in.: Wigilijne Dzieło Pomocy Dzieciom, Jałmużna Wielkopostna, Kromka Chleba, Program Skrzydła, Okno życia) i zagraniczną (Rodzina Rodzinie).
Od czerwca 2017 dyrektorem Caritas Polska jest ks. Marcin Iżycki.
Wyróżnienia.
W grudniu 2009 Rzecznik Praw Obywatelskich Janusz Kochanowski uhonorował organizację Caritas Polska Odznaką honorową „Za Zasługi dla Ochrony Praw Człowieka”, a w 2016 Rzecznik Praw Dziecka wyróżnił organizację Odznaką Honorową za Zasługi dla Ochrony Praw Dziecka. Caritas otrzymała tytuł „Organizacja Pozarządowa Roku” 2018 Forum Ekonomicznego.

</doc>
<doc id="129967" url="https://pl.wikipedia.org/wiki?curid=129967" title="Giebułtów">
Giebułtów



</doc>
<doc id="129969" url="https://pl.wikipedia.org/wiki?curid=129969" title="Staszów (gmina)">
Staszów (gmina)

Staszów – gmina miejsko-wiejska w województwie świętokrzyskim, w powiecie staszowskim. W latach 1975–1998 gmina położona była w województwie tarnobrzeskim.
Siedziba gminy to Staszów.
Według danych z 30 czerwca 2009 gminę zamieszkiwało 26 205 osób. Natomiast według danych z 31 grudnia 2019 roku gminę zamieszkiwało 25 599 osób.
Współczesne części gminy.
Poniżej w tabeli 1 miejscowości będące integralną częścią gminy Staszów (2612075) z aktualnie przypisanym im numerem SIMC (zgodnym z Systemem Identyfikatorów i Nazw Miejscowości) z katalogu TERYT (Krajowego Rejestru Urzędowego Podziału Terytorialnego Kraju).
Struktura powierzchni.
Według danych z roku 2002 gmina Staszów obejmuje obszar 225,86 km², w tym:
Gmina stanowi 24,42% powierzchni powiatu.
Demografia.
Dane z 31 grudnia 2009:
Budżet.
 Rysunek 1.1 Dochody ogółem w GiM Staszów w latach 1995-2010 (w zł)
 Rysunek 1.2 Wydatki ogółem w GiM Staszów w latach 1995-2010 (w zł)
Według danych z roku 2010 średni dochód na mieszkańca wynosił 2 499,75 zł (tj. — stan na 31 XII; przy 2 496,59 zł w zestawieniu na 30 VI); jednocześnie średnie wydatki na mieszkańca kształtowały się na poziomie 2 768,14 zł (tj. — stan na 31 XII; przy 2 764,64 zł w zestawieniu na 30 VI).
Sołectwa.
Czajków Południowy, Czajków Północny, Czernica, Dobra, Gaj Koniemłocki, Grzybów, Jasień, Koniemłoty, Kopanina, Kurozwęki, Krzczonowice, Krzywołęcz, Lenartowice, Łaziska, Łukawica, Mostki, Niemścice, Oględów, Poddębowiec, Podmaleniec, Ponik, Sielec, Smerdyna, Stefanówek, Sztombergi, Wiązownica Duża, Wiązownica Mała, Wiązownica-Kolonia, Wiśniowa, Wiśniowa Poduchowna, Wola Osowa, Wola Wiśniowska, Wólka Żabna, Zagrody, Ziemblice.
Sąsiednie gminy.
Bogoria, Klimontów, Osiek, Raków, Rytwiany, Szydłów, Tuczępy

</doc>
<doc id="129976" url="https://pl.wikipedia.org/wiki?curid=129976" title="Police (gmina)">
Police (gmina)

Police – gmina miejsko-wiejska położona jest w zachodniej części województwa zachodniopomorskiego, w powiecie polickim, położona na Pobrzeżu Szczecińskim. Siedzibą gminy jest miasto Police. 
Obejmuje obszar, który do 1976 stanowił miasto Police i dwie gminy: Tanowo i Trzebież.
Według danych z 31 grudnia 2016 r. gmina miała 41 543 mieszkańców.
Miejsce w województwie (na 114 gmin)
Położenie.
Gmina znajduje się w zachodniej części województwa zachodniopomorskiego, we wschodniej części powiatu polickiego.
Sąsiednie gminy:
Gmina graniczy także z Republiką Federalną Niemiec:
Gmina stanowi 37,9% powierzchni powiatu.
Do 31 grudnia 1998 r. wchodziła w skład województwa szczecińskiego.
Administracja i samorząd.
W 2016 r. wykonane wydatki budżetu gminy Police wynosiły 170,1 mln zł, a dochody budżetu 178,5 mln zł. Zobowiązania samorządu (dług publiczny) według stanu na koniec 2016 r. wynosiły 21,2 mln zł, co stanowiło 11,8% poziomu dochodów.
Gmina Police utworzyła 12 sołectw.
Sołectwa w gminie: Dębostrów, Drogoradz, Niekłończyca, Pilchowo, Przęsocin, Siedlice, Tanowo, Tatynia, Trzebież, Trzeszczyn, Uniemyśl, Wieńkowo.
Demografia.
W 1975 utworzono gminę Police ludność wynosiła odpowiednio:
Dane z 2005:
Gminę zamieszkuje 65,3% ludności powiatu.
Gospodarka.
Na terenie gminy Police utworzono podstrefę Kostrzyńsko-Słubickiej Specjalnej Strefy Ekonomiczna, obejmującą wyznaczone 2 kompleksy.
Przyroda i turystyka.
Gmina położona jest w regionach fizycznogeograficznych Równina Wkrzańska, Puszcza Wkrzańska, Dolina Dolnej Odry i Wzniesienia Szczecińskie nad Odrą (na tym odcinku zwaną Domiążą) przy jej ujściu do Zalewu Szczecińskiego. W zachodniej części przy granicy z gminą Dobra znajduje się rezerwat przyrody Świdwie. Lasy Puszczy Wkrzańskiej, będące obszarem sieci Natura 2000, porastają znaczną część gminy. Obszary bezleśne znajdują się głównie we wschodniej, nadodrzańskiej części, gdzie utworzono obszar chroniony sieci Natura 2000 – Police - kanały. Przez gminę prowadzą szlaki turystyczne po Puszczy Wkrzańskiej. Tereny leśne zajmują 52% powierzchni gminy, a użytki rolne 21%.
Komunikacja.
Drogi.
Przez gminę prowadzą drogi wojewódzkie nr 114 łącząca Police przez Trzebież (13 km) z Nowym Warpnem (34 km) i Tanowem (8 km) oraz nr 115 z Dobieszczyna (nad granicą z Niemcami) przez Tanowo (13 km) z dzielnicą Szczecina Głębokie (20 km) i Śródmieściem (26 km).
Kolej.
Police uzyskały połączenie kolejowe w 1898 po wybudowaniu linii kolejowej ze Szczecina Gł. do Jasienicy (ob. dzielnicy Polic). W 1910 r. przedłużono ją do Trzebieży Szczecińskiej. W 1982 r. linia została zelektryfikowana, a w 2002 r. zamknięta dla ruchu pasażerskiego (używana teraz wyłącznie do transportu przemysłowego między Szczecinem a Portem Morskim w Policach oraz Zakładami Chemicznymi "Police" S.A.).
Porty wodne.
W gminie działają dwa porty morskie: Police i Trzebież.
Przez gminę Police przebiega tor wodny Świnoujście–Szczecin.
Poczta.
W gminie czynnych jest 6 urzędów pocztowych: Tanowo (kod 72-004), Police-5 (kod 72-009), Police-1 (kod 72-010), Police-4 (kod 72-011), Police-3 (kod 72-015) i Trzebież (kod 72-020).
Ochrona środowiska.
Gmina Police prowadzi szereg działań na rzecz ochrony środowiska, m.in. oczyszczanie ścieków, segregację odpadów i akcje społeczne. Śmietniki na surowce wtórne znajdują się na osiedlach Polic, na polickim cmentarzu komunalnym przy ul. Tanowskiej i w poszczególnych wsiach gminy. Wieloletnie starania gminy nie raz były nagrodzone wyróżnieniami i nadaniem tytułów gminy "ekologicznej", np. w 2007 r. Police zwyciężyły w konkursie Ministra Środowiska „Lider Polskiej Ekologii”.
W Leśnie Górnym k/Polic na terenie Punktu Przyjęcia Odpadów powstała pierwsza w Gminie oraz powiecie elektrownia wiatrowa o mocy 600 kW. Jej zdolność produkcyjna wynosi ok. 1000 MWh rocznie.

</doc>
<doc id="129980" url="https://pl.wikipedia.org/wiki?curid=129980" title="Puszcza Wkrzańska">
Puszcza Wkrzańska

Puszcza Wkrzańska (niem. "Ueckermünder Heide") – puszcza położona w Niemczech w powiecie Vorpommern-Greifswald (Meklemburgia-Pomorze Przednie) oraz w Polsce – w województwie zachodniopomorskim w powiecie polickim i częściowo w Szczecinie. Puszcza jest obszarem sieci Natura 2000.
Charakterystyka, obszary chronione.
Powierzchnia puszczy wynosi ok. 1550 km² (z czego 337 km² na obszarze Polski - 22%). Nazwę swoją zawdzięcza położonej po niemieckiej stronie rzece Wkrze (niem. "Uecker"). Granicami puszczy są: od północy Zalew Szczeciński, od wschodu Odra, od południa droga Głębokie – Dobra – Pasewalk, a od zachodu droga i linia kolejowa Pasewalk – Anklam.
W polskiej części najcenniejszym ze względów przyrodniczych jest Rezerwat Świdwie chroniący tutejsze ptaki: żurawie, wilgi, błotniaki – stawowy i łąkowy, strumieniówki, derkacze, kilka rodzajów gęsi i wiele innych. Rezerwat obejmuje jezioro Świdwie i przyległe do niego bagna. Wokół rezerwatu znajdują się dwie Stacje Ornitologiczne: we wsi Bolków i nad rzeką Gunicą. W puszczy przeważają bory sosnowe i sosnowo-bukowe. Starodrzewy puszczy w pobliżu zbiorników wodnych są siedliskiem bielika.
Na obszarze puszczy występuje niewiele jezior i rzek. Wśród jezior, poza Świdwiem, można wymienić jezioro Piaski, Karpino, Głębokie, Bartoszewo, Piaszynko oraz nadgraniczne: jezioro Myśliborskie Małe, jezioro Myśliborskie Wielkie i Stolsko. Ważniejszymi rzekami przepływającymi przez puszczę są: wspomniane wcześniej Wkra i Gunica oraz Randow, Myśliborka, Osówka, Karwia Struga.
W granicach Szczecina Puszcza tworzy Parki Leśne: Arkoński, Głębokie i Mścięcino oraz Park Kasprowicza.
Niemiecka część Puszczy Wkrzańskiej wchodzi w skład "Naturpark Am Stettiner Haff" a ochroną przyrody objęto m.in. "Friedländer Große Wiese" – torfowisko o powierzchni ok. 250 km² leżące ok. 20 km na południowy zachód od Ueckermünde, na terenie powiatów Vorpommern-Greifswald, Mecklenburgische Seenplatte i Vorpommern-Greifswald. 
Pomiędzy Torgelow a Eggesin znajduje się poligon wojskowy Jägerbrück o powierzchni ok. 100 km².
Miejscowości w okolicach Puszczy Wkrzańskiej.
Do roku 1945 lub 1946 istniała linia kolejowa prowadząca przez środek puszczy, która łączyła Gumieńce, Dołuje, Dobrą, Buk, Stolec, Glashütte, Hintersee, Rieth i Nowe Warpno. Obecnie pozostał jej krótki niewykorzystywany fragment ze Szczecina do Dołuj, a resztki dawnego torowiska i obiektów kolejowych są coraz mniej widoczne.
Turystyka.
Dzięki niewielkiej odległości, walorom krajobrazowym (Wzgórza Warszewskie) i sąsiedztwu Zalewu Szczecińskiego stanowi ważne miejsce weekendowej rekreacji dla mieszkańców aglomeracji szczecińskiej. Liczne szlaki turystyczne (polskie, niemieckie i międzynarodowe). Od 2004 Puszcza wchodzi w skład Leśnego Kompleksu Promocyjnego „Puszcze Szczecińskie”. 

</doc>
<doc id="129984" url="https://pl.wikipedia.org/wiki?curid=129984" title="Alawici">
Alawici



</doc>
<doc id="129985" url="https://pl.wikipedia.org/wiki?curid=129985" title="Alawici tureccy">
Alawici tureccy



</doc>
<doc id="129987" url="https://pl.wikipedia.org/wiki?curid=129987" title="Nusajryci">
Nusajryci



</doc>
<doc id="129993" url="https://pl.wikipedia.org/wiki?curid=129993" title="Tagalog">
Tagalog



</doc>
<doc id="129997" url="https://pl.wikipedia.org/wiki?curid=129997" title="Intel 80486">
Intel 80486

Intel 80486 (poprawna nazwa handlowa i486, zrezygnowano z cyfr 80 na początku, w przypadku układu iDX4 zrezygnowano także z cyfr 486) – zaprezentowany na targach Comdex w kwietniu 1989 mikroprocesor CISC produkowany przez firmę Intel należący do rodziny procesorów x86, jego poprzednikiem był 80386. "486" był ostatnim procesorem Intela którego nazwa była wyłącznie numeryczna.
Intel 80386 a Intel 80486.
Z punktu widzenia oprogramowania, i486 był praktycznie identyczny do 80386, otrzymał on tylko kilka (7) dodatkowych instrukcji (późniejsze wersje więcej, w tym np. CPUID), jednak architektura wewnętrzna i486 była wyraźnym krokiem naprzód. Otrzymał zunifikowaną pamięć podręczną na dane i instrukcje (o pojemności 8kB, lub 16kB w wykonaniu IBM i w układach AMD 486DX4, nazywanych AMD 5x86), zintegrowany koprocesor arytmetyczny x87 i poprawiony interfejs szyny danych. W procesorach Intela zastosowano pięciostopniowy potok.
Wszystkie usprawnienia spowodowały, że i486 był mniej więcej dwukrotnie szybszy od podobnie taktowanego 80386 (i486 wykonywał większość instrukcji w dokładnie 1 takcie zegara). Niemniej, najtańsze i najbardziej powolne modele i486 (16 i 20 MHz SX) były wolniejsze od najszybszych 80386 (AMD 40MHz, układy 486DLC).
Wersje procesorów klasy 486.
W kwietniu 1989 wprowadzono wersję z zegarem 25 MHz, w maju 1990 – 33 MHz, a wersja taktowana do prędkości 50 MHz pojawiła się w czerwcu 1991. Wersja 50 MHz była do czasu pojawienia się procesora Pentium 60/66 niedoścignionym wzorem wydajności w zakresie dostępu do pamięci w zastosowaniach serwerowych (iDX4 pojawiło się po premierze Pentium 60/66).
Produkowano kilka wersji i486:
W zależności od wersji, zegar zewnętrzny miał prędkość 16, 20, 25, 33, 40 lub 50 MHz. Praca przy 50 MHz wymagała najwyższej jakości płyt głównych.
Produkcja procesorów klasy 486.
486 był produkowany przez takie firmy jak IBM, Texas Instruments, AMD, Cyrix i inne, na podstawie licencji lub dzięki zabiegowi tzw. "inżynierii wstecznej". Niektóre z procesorów były "klonami", czyli wiernymi kopiami procesorów Intel i486, a niektóre były tylko oparte na tych procesorach, np. najszybsza wersja procesora 486 – Am5x86 firmy AMD była taktowana zegarem 133 (150 i 160 MHz w wersjach ADZ) czyli 4 × 33MHz (3 × 50 MHz lub 4 × 40 MHz). Posiadał 16 kB L1 cache z opóźnionym zapisem (write back). Był to pierwszy indywidualny projekt firmy AMD (wcześniejsze procesory stanowiły "wierne kopie"), który został stworzony ze względu na problemy finansowe związane z pracami nad nowym AMD K5. Płyty główne pod procesory klasy 486 nie były przystosowane do obsługi mnożników wyższych niż 3 – a dwa z tych procesorów miały mnożnik 4 (2x2).
Powstał także procesor Cyrix 486DLC z 1kB cache przeznaczony dla płyt głównych 386, pracujący z zegarem 40 MHz, i układ i487DLC będący poprawionym koprocesorem 80387.
Dla procesora i486 opracowano także dodatkowy koprocesor Weitek 4167, będący szybszą wersja przeznaczonego dla 80386 koprocesora 3167. Koprocesory Weitek były bardzo drogie, jednak dawały kilkunastokrotny przyrost prędkości w porównaniu z koprocesorami serii x87, pozwalając dodatkowo na równoległe wykorzystanie 3 jednostek arytmetycznych (CPU + 2 różne FPU). Było to jednak osiągalne tylko w przypadku płyt głównych obsługujących koprocesory Weitek (wymagane posiadanie specjalnej podstawki 142 pinowej) oraz oprogramowania mogącego wykorzystywać instrukcje procesorów Weitek, które nie były kompatybilne z instrukcjami koprocesorów Intel.

</doc>
<doc id="130001" url="https://pl.wikipedia.org/wiki?curid=130001" title="Hasan ibn Ali">
Hasan ibn Ali

Ḥasan ibn ʿAli ibn Abī Ṭālib (arab. الحسن بن علي بن أبي طالب, ur. 4 marca 625 – zm. 2 kwietnia 670) – według szyitów, drugi prawowity przywódca muzułmańskiej wspólnoty.
Życiorys.
Wnuk Mahometa, syn Fatimy i Alego, starszy brat Husajna. Przez zwolenników Alego, został po śmierci ojca ogłoszony jego następcą, chwilowo zrezygnował jednak z pretensji do kalifatu, aby zapobiec dalszej fitnie. W zamian, Mu’awija I obiecał mu ogromną sumę pieniędzy, ziemię, a także zaprzestanie dalszego prześladowania Ahl al-Bajt. Po osiedleniu w Medynie, relacje między Hasanem a Mu'awiją pogorszyły się, gdyż ten drugi naciskał na Hasana, aby ten uznał oficjalnie władzę umajjadzkiego kalifa za prawowitą. Gdy Hasan odmówił (uznanie panowania pierwszego kalifa Umajjadów oficjalnie zablokowałoby możliwość przejęcia władzy przez członków rodziny Mahometa), został on otruty przez własną żonę Dżada bint al-Aszat z rozkazu Mu’awiji.

</doc>
<doc id="130003" url="https://pl.wikipedia.org/wiki?curid=130003" title="Władysław I oświęcimski">
Władysław I oświęcimski

Władysław I oświęcimski (ur. 1275–1280, zm. 1321–1324) – od 1290 koregent w księstwie cieszyńsko-oświęcimskim, od 1314/15 w wyniku podziału książę oświęcimski.
Władysław I był najstarszym synem księcia cieszyńskiego Mieszka i jego bliżej nieznanej żony. Nie wiadomo kiedy dokładnie się urodził – pełnoletniość w każdym razie osiągnął jeszcze za życia ojca, gdyż w 1290 został dopuszczony do formalnych współrządów.
Z nieznanych przyczyn Władysław po śmierci ojca, w 1314 lub 1315, nie otrzymał stołecznego Cieszyna, tylko mający o wiele mniejsze znaczenie polityczne Oświęcim, co stało się przyczyną konfliktu politycznego z bratem Kazimierzem. Przyczyniło się to do zaangażowania się Władysława po stronie jego imiennika, księcia krakowskiego, a od 1320 króla polskiego, Władysława Łokietka (w dokumencie z 1315, wraz z innymi krewnymi poświadcza układ księcia krakowskiego Władysława Łokietka).
Władysław jeszcze za życia ojca ożenił się z Eufrozyną, córką księcia mazowieckiego Bolesława II, z którą to dochował się syna Jana, oraz dwóch córek: Annę, wydaną za mąż za wojewodę siedmiogrodzkiego Tomasza Szecheniego, oraz nieznaną z imienia dominikankę w Raciborzu.
Jedyny syn księcia został przeznaczony do stanu duchownego, bowiem już 15 grudnia 1321 otrzymał scholasterię krakowską.
Nie znamy także daty śmierci Władysława; wiadomo tylko, że musiało to nastąpić między 1321 a 1324. Książę został pochowany w kościele dominikańskim w Oświęcimiu.

</doc>
<doc id="130005" url="https://pl.wikipedia.org/wiki?curid=130005" title="Agenda z Tampere">
Agenda z Tampere

Agenda z Tampere – plan wspólnego działania rządów krajów Unii Europejskiej w ramach rozwoju III filaru UE – współpracy sądowej i policyjnej w sprawach karnych. Przyjęty został na spotkaniu Rady Europejskiej w Tampere, w dniach 15–16 października 1999 roku. Podjęte zostały następujące ustalenia:

</doc>
<doc id="130006" url="https://pl.wikipedia.org/wiki?curid=130006" title="Stal ocynkowana">
Stal ocynkowana

Stal ocynkowana jest to stal zabezpieczona przed korozją poprzez nałożenie warstwy cynku.
Powłoka cynkowa chroni stal przez wiele lat i nie wymaga konserwacji. Ponadto można przedłużyć jej trwałość oraz nadać wyrobom pożądane walory estetyczne przez pokrycie ocynkowanej powierzchni dodatkową powłoką lakierniczą lub malarską.
Antykorozyjne właściwości powłok cynkowych polegają na tym, że cynk może tworzyć niezwykle odporne i bardzo trudno rozpuszczalne powłoki kryjące. Tworzą się one podczas kontaktu z powietrzem i wodą, składają się głównie z zasadowego węglanu cynku i to one są odpowiedzialne za właściwą ochronę przed korozją. Wprawdzie z biegiem lat są one w niewielkich ilościach znoszone przez wiatr i wpływy atmosferyczne, jednak z uwagi na znajdujący się pod nimi cynk powstają na nowo. Jakość uzyskiwanych powłok cynkowych (połysk, gładkość, grubość, przyczepność, itp.) jest na nich różna i zależy od składu chemicznego, w szczególności od zawartości węgla, fosforu i krzemu. Zawartość węgla i krzemu w stali nie powinna przekraczać łącznie 0,5%.

</doc>
<doc id="130007" url="https://pl.wikipedia.org/wiki?curid=130007" title="Siatkówczak">
Siatkówczak

Siatkówczak () – najczęstszy wewnątrzgałkowy nowotwór złośliwy oka u dzieci. Jeśli weźmie się pod uwagę wszystkie grupy wiekowe, zajmuje on drugie miejsce po czerniaku naczyniówki w tej grupie nowotworów. Rozwój nowotworu jest inicjowany przez mutacje, które dezaktywują obie kopie genu "RB1", kodującego białko retinoblastoma. Pierwszym objawem choroby jest najczęściej leukokoria – pojawienie się białego odblasku w oku lub obu oczach, albo zez. Siatkówczak jest rzadką chorobą – ocenia się, że zapadalność na ten typ nowotworu wynosi około 4 przypadków na milion na rok (w latach 1990-1995, wśród dzieci poniżej 15. rż.).
Guz w 2/3 przypadków rozwija się w jednej gałce ocznej, w 1/3 w obu (ale zwykle niejednocześnie). Choroba może mieć charakter dziedziczny lub niedziedziczny.
Siatkówczak występuje prawie wyłącznie u dzieci poniżej 5. roku życia i stanowi około 3% nowotworów złośliwych występujących u dzieci poniżej 15. roku życia. Przypadki u dorosłych również zostały odnotowane, aczkolwiek są niezmiernie rzadkie.
Historia.
Przypuszczalnie najstarszym dowodem występowania tej choroby jest rzeźba z Peru pochodząca sprzed 2000 lat. Pierwszy opis prawdopodobnie dotyczący siatkówczaka pozostawił profesor anatomii i botanik z Lejdy Pieter Pauw, na co zwrócił uwagę w 1963 roku Edwin B. Dunphy. Opis Pauwa odpowiada obrazowi klinicznemu nieleczonego siatkówczaka; guz zajmował oczodół, okolicę skroniową i czaszkę. Tkanka guza miała przypominać "tkankę mózgową zmieszaną z gęstą krwią i pokruszonymi kamieniami". W 1805 roku William Hey utworzył termin "fungus haematodes", którym określił grzybiastą masę guza zajmującego gałkę oczną i niszczącego jego wewnętrzną strukturę. W 1809 szkocki chirurg James Wardrop zebrał obserwacje innych autorów; mimo że nie dysponował mikroskopem, skrupulatne badania pozwoliły mu stwierdzić, że w większości przypadków guz wywodził się z siatkówki. Wardrop udokumentował szerzenie się guza na nerw wzrokowy i mózg, a później opisał przerzuty siatkówczaka do różnych części ciała. W 1836 roku paryscy badacze Langenbech, Robin i Nystin potwierdzili histologicznie pochodzenie guza z tkanki siatkówki.
W 1864 roku Rudolf Virchow nazwał ten typ guza glejakiem siatkówki ("glioma retinae") wskazując komórki glejowe siatkówki, na te, z których wywodzi się guz.
W 1891 Flexner ze szpitala Johnsa Hopkinsa pierwszy zauważył rozetki, w które układają się komórki guza. Kilka lat później, w 1897, Wintersteiner potwierdził obserwacje Flexnera i zaproponował termin "neuroepithelioma" zauważając podobieństwo komórek guza do pręcików i czopków siatkówki. Od nazwisk dwóch badaczy pochodzi eponim rozetek Flexnera-Wintersteinera.
Veorhoff był pierwszym który stwierdził, że nowotwór wywodzi się z macierzystych komórek siatkówki i wprowadził termin "retinoblastoma", który w 1926 roku Amerykańskie Towarzystwo Oftalmologiczne uznało za obowiązujący.
Ts'o i wsp. w 1970 ostatecznie ustalili, że guz wywodzi się z komórek prekursorowych fotoreceptorów.
Pierwszy dowód na zmiany cytogenetyczne w komórkach guza przedstawiono w latach 60., gdy kariotypowanie pozwoliło stwierdzić delecję jednego z chromosomów grupy D. W 1971 roku Orye opisał delecję 13q w dwustronnym siatkówczaku. W tym samym roku Alfred Knudson przedstawił swoją hipotezę dwóch uderzeń ("two hits"), tłumaczącą genetyczne podstawy nowotworzenia na przykładzie siatkówczaka.
Historia leczenia siatkówczaka liczy około stu lat. W 1903 roku Hilgartner opisał pierwszy przypadek wyleczenia dziecka z guzem przy pomocy radioterapii. Od tego momentu przeżywalność dzieci z tym nowotworem stopniowo rosła.
Epidemiologia.
Siatkówczak jest najczęstszym, pierwotnym, wewnątrzgałkowym, złośliwym guzem oka (siatkówki) u dzieci.
Częstość schorzenia szacuje się na 1:15 000–20 000 żywych urodzeń. W 60% przypadków guz jest jednostronny, a średnia wieku rozpoznania wynosi 2 lata. 15% tych guzów jest wrodzonych. Retinoblastoma jest obustronny w około 40% przypadków, a średni wiek rozpoznania wynosi wtedy 1 rok. Wszystkie obustronne i jednostronne wieloogniskowe guzy są wrodzone. Odnotowano pewne różnice w zapadalności na ten typ nowotworu w różnych krajach. Częstość jest wyższa w krajach rozwijających się, w niektórych krajach Ameryki Środkowej i Południowej retinoblastoma jest najczęstszym litym guzem u dzieci. Zapadalność w Polsce nie jest znana.
Przyczyny zjawiska wyższej zapadalności na nowotwór w krajach rozwijających się nie są wyjaśnione. Prawdopodobnymi czynnikami są niski status socjoekonomiczny, niedobór kwasu foliowego w okresie ciąży i infekcja wirusem brodawczaka ludzkiego.
Opublikowano doniesienia, według których zapłodnienie "in vitro" (IVF) może wiązać się ze znacząco wyższym ryzykiem wystąpienia retinoblastoma u dziecka. Badacze z ośrodka w Holandii, gdzie działa krajowy rejestr przypadków retinoblastoma, obliczyli ryzyko względne wystąpienia tego typu guza u grupy pacjentów urodzonych z IVF na 4,9–7,2. Obliczenia oparte zostały na liczbie pięciu znanych przypadków występowania choroby u dzieci poczętych przy pomocy in vitro w latach 1995-2001 w Holandii. Badania zostały rozszerzone w 2009 roku poprzez analizę zachorowań dzieci urodzonych w latach 2002-2007, w których nie stwierdzono znacząco wyższego ryzyka zachorowania.
Patogeneza.
Retinoblastoma jest nowotworem uwarunkowanym genetycznie, związanym z mutacją antyonkogenu "RB1" znajdującego się na chromosomie 13 w "locus" 13q14. Dziedziczy się autosomalnie dominująco z 90-95% penetracją. Paradoksalnie dodatni wywiad rodzinny występuje w około 6%, co spowodowane jest częstym spontanicznym pojawianiem się mutacji. U chorych z rodzinnym siatkówczakiem istnieje prawie 50% prawdopodobieństwo przekazania obciążającej mutacji potomstwu. Do wystąpienia choroby konieczna jest mutacja obu alleli, co zostało opisane przez amerykańskiego genetyka Alfreda Knudsona jako tzw. hipoteza dwóch uderzeń (ang. "two hits"). Przypadki rodzinne, w których jeden wadliwy allel jest dziedziczony stanowią około 40% stwierdzanych siatkówczaków; pozostałe 60% to przypadki sporadyczne, gdzie mutacje obu alleli zachodzą dopiero w czasie rozwoju osobniczego.
Objawy i przebieg.
Najważniejszymi wczesnymi objawami guza siatkówki są leukokoria (biały refleks źreniczny) i zez. Leukokoria z początku jest niestała, widoczna nie pod każdym kątem i zależna od warunków oświetlenia podczas badania. Niekiedy objaw widoczny jest na zdjęciach z lampą błyskową (wygląda inaczej niż zwykły efekt czerwonych oczu). Inne spotykane w siatkówczaku objawy to rubeoza tęczówki, wysięk ropny w przedniej komorze oka (rzekomy ropostek – "pseudohypopyon") albo wylew krwi do przedniej komory oka (krwistek – "hyphaema"), woloocze ("buphthalmia"), zapalenie tkanki łącznej oczodołu i wytrzeszcz ("exophthalmus"). Niekiedy siatkówczak jest długo bezobjawowy. Do rozsiewu nowotworu dochodzi za pośrednictwem naczyń krwionośnych błony naczyniowej. Guz nacieka poza gałkę oczną przez nerw wzrokowy i drogą przestrzeni podpajęczynówkowej. Może też naciekać twardówkę i szerzyć się w obrębie oczodołu. Przerzuty stwierdza się w węzłach chłonnych przedusznych i szyjnych. Odległe przerzuty występują przede wszystkim do mózgu, kości czaszki i innych kości.
Objawy kliniczne retinoblastoma zależą od typu wzrostu guza, czasu choroby, stopnia waskularyzacji guza oraz obecności zwapnień, rozsiewu do ciała szklistego, odwarstwienia siatkówki lub krwotoku. Wyróżnia się kilka typów wzrostu guza:
Retinoma to niezłośliwy guz siatkówki, spotykany u pacjentów z mutacjami "RB1". Ma postać uniesionego, szarego guzka siatkówki, otoczonego ogniskami proliferacji nabłonka barwnikowego siatkówki. Guz nie powiększa się i nie wiąże się z ryzykiem transformacji złośliwej. Sugerowano, że retinoma jest łagodną manifestacją mutacji w genie "RB1" lub postacią regresji guza.
Określenie siatkówczaka trójstronnego odnosi się do synchronicznych guzów retinoblastoma w obu gałkach ocznych i szyszyniaka zarodkowego ("pinealoblastoma") szyszynki lub okolicy nadsiodłowej. Szyszyniak jest guzem pochodzenia neuroektodermalnego przypominającym niskozróżnicowany guz typu retinoblastoma.
Mutacje "RB1" obecne we wszystkich komórkach pacjentów z siatkówczakiem predysponują ich też do innych niż siatkówczak nowotworów złośliwych, wykazujących predylekcję do określonych tkanek. Nowotwory te są główną przyczyną śmierci pacjentów, częstszą niż sam siatkówczak. Kumulatywna częstość tych guzów szacowana jest na 1% na rok, co daje 50% ryzyko w wieku 50 lat. Radioterapia znacznie zwiększa ryzyko nowotworzenia, zwłaszcza jeśli była stosowana w pierwszym roku życia. Według badania Abramsona i wsp. najczęstsze lokalizacje tych guzów to:
Patomorfologia.
Makroskopowo siatkówczak ma postać różowego lub białawego guzka z nawapnieniami, o typie wzrostu egzofitycznym, endofitycznym lub rozlanym, jedno- lub wieloogniskowym. Mikroskopowo retinoblastoma należy do guzów drobnookrągłoniebieskokomórkowych: zbudowany jest z niewielkich, niskozróżnicowanych, okrągłych komórek o okrągłym jądrze i wąskim paśmie cytoplazmy. Komórki guza przypominają niezróżnicowane retinoblasty, często są uchwycone w trakcie podziału mitotycznego. Między nimi zwykle są obecne liczne pola martwicy i dystroficznych zwapnień. Niekiedy komórki są bardziej zróżnicowane i tworzą wtedy układy rozetkowe, przede wszystkim tzw. rozetki Flexnera-Wintersteinera, rzadziej rozetki Homera Wrighta, typowe raczej dla neuroblastoma. Spotyka się też inne, tzw. kwiatopodobne formacje histologiczne ("fleurette").
Histopatologiczne czynniki ryzyka.
Nie ma konsensusu odnośnie do histopatologicznych czynników prognostycznych pozwalających przewidzieć przebieg choroby. Uważa się, że źle rokują:
Rozpoznanie.
Badanie dna oka (fundoskopia) w znieczuleniu ogólnym i po maksymalnym farmakologicznym rozszerzeniu źrenicy umożliwia postawienie prawidłowej diagnozy. Badanie polega na starannym obejrzeniu przez okulistę całego dna oka aż po rąbek zębaty; zaleca się stosowanie ucisku na twardówkę w przedrównikowej części gałki. W obrazie uzyskanym w fundoskopii widać białawy guzek z naczyniakowato poszerzonymi naczyniami. Nawet bardzo małe guzy można wykryć wziernikowaniem w obrazie odwróconym z użyciem wziernika obuocznego.
W USG gałki ocznej siatkówczak prezentuje się jako masa o większej niż ciało szkliste echogeniczności, z drobnymi nawapnieniami. W przypadku guza o wzroście egzofitycznym można stwierdzić odwarstwienie siatkówki. Badanie pozwala ocenić wielkość guza i zróżnicować go z naczyniakiem, ziarniniakiem albo toksokarozowym zapaleniem oka.
MRI jest metodą z wyboru przy ocenie miejscowego rozrostu guza. Intensywność sygnału z tkanki guza w obrazach T1-zależnych jest taka sama albo nieco większa jak ciała szklistego, a w obrazach T2-zależnych sygnał jest stosunkowo słabszy. W metodzie tej nie da się stwierdzić obecnych nawapnień w miąższu guza, można natomiast stwierdzić zajęcie nerwu wzrokowego, przedniej komory oka albo tkanki łącznej oczodołu. MRI pozwala zróżnicować siatkówczaka z takimi rzekomonowotworowymi zmianami, jak choroba Coatsa (zewnętrzne zapalenie siatkówki) albo wrodzone malformacje gałki ocznej i rozpoznać rzadkie przypadki siatkówczaka trójstronnego.
Tomografia komputerowa zazwyczaj wykazuje obecność wewnątrzgałkowej masy o większej niż ciało szkliste gęstości mierzonej w jednostkach Hounsfielda, posiadającej zwapnienia w 90% przypadków i ulegającej niewielkiemu wzmocnieniu kontrastowemu po podaniu dożylnego jodowego środka kontrastowego.
Testy genetyczne.
Identyfikacja mutacji w genie RB1, która doprowadziła do siatkówczaka u dziecka, może być ważna w podejściu do opieki klinicznej nad pacjentem jak również w opiece nad (przyszłym) rodzeństwem i potomstwem.
Różnicowanie.
Diagnostyka różnicowa siatkówczaka obejmuje następujące choroby:
Leczenie.
Do niedawna jedynym sposobem leczenia było usunięcie zajętej gałki ocznej z przylegającym odcinkiem nerwu wzrokowego przed rozprzestrzenieniem się guza. W krajach rozwijających się wiele przypadków osiąga takim stadium zaawansowania, że dzieci umierają z powodu przerzutów.
Wybór metody leczenia i ewentualne kojarzenie terapii zależy od rozległości procesu nowotworowego i stanu drugiego oka. Zaproponowano różne algorytmy postępowania.
Wstępne leczenie chemioterapeutyczne (chemioredukcja) może zmniejszyć masę guza i umożliwić leczenie miejscowe.
Leczenie ogólnoustrojowe i chemioredukcja.
Chemioterapia jest bezwzględnie wskazana w przypadków zaawansowanych guzów (stwierdzony w tomografii komputerowej lub potwierdzony histopatologicznie naciek pozagałkowy błony naczyniowej lub nerwu wzrokowego poza blaszką sitową) oraz w przypadkach wystąpienia przerzutów. Wskazaniem względnym jest chemioredukcja. Zaleca się chemioterapię wielolekową (karboplatyna, winkrystyna, etopozyd). Istotne jest przestrzeganie właściwego dawkowania w kolejnych cyklach z powodu ryzyka chemiooporności guzów. Niekiedy, w celu uniknięcia oporności wielolekowej, podaje się cyklosporynę A.
Leczenie miejscowe.
Rodzaje leczenie miejscowego:
Krioterapię stosuje się w przypadku małych guzków, leżących na dalekim i bliskim obwodzie gałki ocznej. Polega na gwałtownym zamrożeniu guza, powodującym zniszczenie śródbłonka naczyń guza, zakrzepicę i zawał tkanki nowotworowej. Krioterapia wykonywana jest pod kontrolą wzroku i powtarzana trzykrotnie. Metoda ma mało powikłań i w 90% jest skuteczna wobec guzów o średnicy do 3 mm.
Fotokoagulacja jest skuteczna w leczeniu małych zmian. W metodzie tej niszczy się guzy położone do tyłu od równika o średnicy podstawy do 10 mm i wysokości do 3 mm. Impulsy laserowe niszczą też unaczynienie guza.
Przezźrenicza termoterapia (transpupillary thermoterapy, TTT) polega na użyciu lasera diodowego i wiązki promieniowania laserowego zbliżonego do podczerwieni. Nagrzewanie guza prowokuje martwicę jego tkanek. Przed zabiegiem podaje się karboplatynę (termochemioterapia) i w mikroskopie operacyjnym przeprowadza się fotokoagulację masy guza laserem. Istnieje ryzyko zwiększenia rozsiewu komórek nowotworowych do ciała szklistego.
Radioterapia ma wysoką skuteczność w leczeniu siatkówczaka, ale obarczona jest poważnymi działaniami ubocznymi. Stosuje się radioterapię z pól zewnętrznych (akceleratorów – teleradioterapia) lub nadtwardówkowych aplikatorów (płytek) izotopowych (brachyterapia).
W tej metodzie stosuje się kolimatory, ogniskujące strumień o megawoltowej energii na szklistce. Obecnie wskazania do tej terapii ograniczone są do guzów zlokalizowanych w tylnym biegunie gałki ocznej, zwłaszcza w plamce i pęczku tarczkowo-plamkowym, a także dużych guzów (&gt;10 mm). Ogólna dawka promieniowania wynosi 4000-4500 cGy na 4-6 tygodni leczenia.
Naświetlanie całej gałki ocznej stosuje się u jednoocznych pacjentów z nowotworem rozsianym do ciała szklistego. Powikłaniami leczenia są zaćma popromienna, neowaskularyzacja tęczówki i jaskra neowaskularyzacyjna. Poza tym, radioterapia z pól zewnętrznych skutkuje deformacjami twarzoczaszki, zaburzeniami endokrynologicznymi i neurokognitywnymi, a także zwiększonym ryzykiem wtórnych nowotworów w przyszłości (zobacz niżej). Zastosowanie skojarzonej chemioredukcji pozwala zmniejszyć dawkę promieniowania.
Jest to metoda kontaktowa, polegająca na naszywaniu na gałkę oczną aplikatorów z radioaktywnymi izotopami jodu, rutenu albo irydu. Aplikatory nadtwardówkowe zawierają izotopy: 106Ru, 125I, 192Ir. Pozostają one na oku przez 2-4 (5-7) dni, docelowo dostarczając 4.000-4.500 cGy przeztwardówkowo do guza. Wskazaniem do stosowania tej metody jest niepowodzenie innych metod zachowujących gałkę oczną; może to być leczenie pierwszego rzutu albo, częściej, drugiego rzutu u pacjentów nie odpowiadających na teleradioterapię. Efekty uboczne są rzadsze niż w tej ostatniej, wydaje się, że ryzyko drugiego nowotworu nie istnieje. Guzy leczone brachyterapią mogą mieć największą średnicę podstawy do 16 mm i wysokość do 8 mm. Powikłaniami brachyterapii są neuropatia i waskulopatia popromienna.
Metoda znajduje zastosowanie u pacjentów z enukleowanym jednym okiem, u których wcześniej stosowane techniki leczenia nie spowodowały regresji. Przeprowadza się iniekcję chemioterapeutyku do ciała szklistego lub pod torebkę Tenona. Stosowane chemioterapeutyki to ThioTEPA i karboplatyna.
Wskazania do enukleacji ("enucleatio") dzielą się na bezwzględne (gdy zabieg należy przeprowadzić bez względu na stan drugiego oka) oraz względne (gdy drugie oko jest zdrowe lub gdy proces chorobowy w drugim oku może być skutecznie leczony).
Do wskazań bezwzględnych należą:
Do wskazań względnych należą:
Enukleacja guza wymaga zmodyfikowanej techniki zabiegu, polegającej na zastosowaniu noża diatermicznego do odcięcia mięśni prostych i skośnych, pętli Fostera (umożliwia głębokie wejście do oczodołu i długie – około 10 mm – odcięcie nerwu wzrokowego) oraz wszczepów oczodołowych. Wszczepy z hydroksyapatytu lub porowatego polietylenu wypełniają oczodół i poprawiają ruchomość protezy, sprzyjają też prawidłowemu wzrostowi oczodołu u dzieci. Z czasem może rozwinąć się "zespół poenukleacyjny oczodołu" (ang. post-enucleation socket syndrome, PESS), polegający na retrakcji implantu i spłyceniu załamków szpary powiekowej, co skutkuje nieprawidłowym utrzymywaniem protezy. PESS jest wskazaniem do operacji rekonstrukcyjnej.
Terapie eksperymentalne.
Terapia fotodynamiczna (photodynamic therapy, PDT), oparta na użyciu nietoksycznych fotouczulaczy aktywowanych światłem niejonizującego lasera, może stanowić nową opcję terapeutyczną. Pierwsze eksperymentalne dane wykazują, że PDT może w istotny sposób spowolnić wzrost guza.
Na etapie badań klinicznych są próby terapii genowej w siatkówczaku z użyciem wektora adenowirusowego.
Regresja guza.
Wyróżnia się pięć typów regresji guza:
Rokowanie.
Opracowano kilka klasyfikacji klinicznych wewnątrzgałkowego siatkówczaka, z których dwie: klasyfikacja Reese'a i Ellswortha oceniająca szansę zachowania oka w przypadku radioterapii guza i klasyfikacja ABC, oceniająca szansę zachowania oka przy wdrożeniu nowszych terapii, używane są najczęściej. Niedawno zaproponowano nową klasyfikację (International Retinoblastoma Classification) oceniającą rokowanie w przypadku całego spektrum choroby, także guzów naciekających poza oczodół.
Przeżywalność w przypadku samego siatkówczaka jest obecnie doskonała u pacjentów z jednostronnym lub obustronnym guzem; w krajach zachodnich wskaźnik wyleczeń wynosi około 95%. Zachowanie widzenia w zajętym oku zależy od metody leczenia, objętości guza w momencie rozpoznania, relacji anatomicznej nowotworu do plamki żółtej i nerwu wzrokowego oraz wystąpienia ewentualnych efektów niepożądanych leczenia (zaćma, krwotok do ciała szklistego). Na wieloletnie przeżycie w dziedzicznej postaci siatkówczaka mają wpływ inne nowotwory związane z mutacjami w genie "RB1". Niedawne badania wykazały, że po 50 latach od zdiagnozowania siatkówczaka inne nowotwory rozwijają się u 36% pacjentów z dziedziczną i u 5,7% pacjentów z niedziedziczną postacią guza. Leczenie pacjentów z dziedzicznym siatkówczakiem może zwiększać ryzyko wystąpienia nowotworów w innych niż gałka oczna lokalizacjach, przez indukcję utraty heterozygotyczności w innych tkankach organizmu. Stwierdzono, że teleradioterapia u niemowląt i chemioterapia mogą mieć odległe następstwa w postaci wystąpienia wtórnych nowotworów. Najczęściej rozwijają się kościopochodne mięsaki czaszki i kości długich, mięsaki tkanek miękkich, czerniak złośliwy skóry, guzy mózgu, raki sutka i płuc.
Nowe kierunki badań.
Retinoblastoma jest wyłącznie chorobą ludzi; nie ma naturalnego modelu zwierzęcego tego nowotworu. Przy użyciu linii komórkowych otrzymanych z guzów człowieka wprowadzonych do ciała szklistego oka myszy (model przeszczepiania w układzie ksenogenicznym) otrzymano użyteczne do badań nad możliwościami leczniczymi nowotworu gryzonie. Opracowano także transgeniczne mysie modele choroby. Obecnie badania skupiają się na opracowaniu terapii genowej nowotworu oraz na minimalizacji skutków ubocznych opracowanych już i stosowanych metod leczenia.
Poradnictwo genetyczne i profilaktyka.
Dostępne są testy genetyczne pozwalające na wykrycie lub wykluczenie mutacji "RB1" u krewnych probanta i tym samym wyłączenie ich z algorytmu postępowania profilaktycznego dla osób ze zwiększonym ryzykiem nowotworu. Wczesne wykrycie guza u objętych programem profilaktyki osób znacznie poprawia wyniki leczenia. Do chwili wykluczenia predyspozycji genetycznych członkowie rodziny pacjenta są traktowani jako potencjalni nosiciele mutacji "RB1".

</doc>
<doc id="130011" url="https://pl.wikipedia.org/wiki?curid=130011" title="Eurojust">
Eurojust

Eurojust, właśc. Europejska Jednostka Współpracy Sądowej – agencja Unii Europejskiej o charakterze prokuratorskim, utworzona w wyniku porozumień zawartych w ramach Agendy z Tampere.
Zadaniem tej agencji jest koordynacja działań prokuratur krajowych państw członkowskich Unii Europejskiej w celu walki z transgraniczną przestępczością zorganizowaną na terenie UE. W zależności od państwa mogą to być prokuratorzy, sędziowie śledczy lub funkcjonariusze policji. Koordynacja ta połączona ma być z prowadzeniem postępowań śledczych oraz załatwianiem wniosków w zakresie pomocy prawnej.
Eurojust obok Europolu oraz Olafu jest jedną z agencji, która koordynuje pracę urzędników wszystkich państw członkowskich. Zadaniem organów UE jest współpraca na rzecz bezpieczeństwa Europy.

</doc>
<doc id="130012" url="https://pl.wikipedia.org/wiki?curid=130012" title="Morris (rysownik)">
Morris (rysownik)

Morris, właśc. Maurice de Bevere (ur. 1 grudnia 1923 w Kortrijk, zm. 16 lipca 2001 w Brukseli) – belgijski rysownik i scenarzysta, twórca postaci Lucky Luke’a.
Początkowo zamierzał stworzyć film rysunkowy o Dzikim Zachodzie, jednak studio filmowe zbankrutowało, a szkice przerobiono na komiks. W ten sposób w 1947 w komiksowym tygodniku „Spirou” wydrukowano pierwszą historię samotnego kowboja. Niedługo potem ukazał się pierwszy album komiksu. W 1955 de Bevere poznał scenarzystę Renégo Goscinnego (autora "Asteriksa") i rozpoczął z nim współpracę. Wspólnie stworzyli dwadzieścia dziewięć albumów o przygodach Lucky Luke’a, które wkrótce stały się popularne w Europie, w tym także w Polsce.

</doc>
<doc id="130013" url="https://pl.wikipedia.org/wiki?curid=130013" title="Jan I Scholastyk">
Jan I Scholastyk

Jan I Scholastyk (oświęcimski) (ur. pomiędzy 1305 a 1311, zm. 1372, przed 29 września), książę oświęcimski w latach 1321/4-1372. 
Życiorys.
Jan I był jedynym synem księcia oświęcimskiego Władysława i Eufrozyny mazowieckiej. Został przez ojca przeznaczony do kariery duchownej i już 15 grudnia 1321, jako kilkunastoletni chłopiec został mianowany scholastykiem krakowskim przez papieża Jana XXII, co jest faktem o tyle dziwnym, że Jan był jedynym dziedzicem swego ojca.
Śmierć ojca - Władysława Oświęcimskiego, najpóźniej w 1324 i przejęcie władzy w księstwie skłoniły jednak Jana do porzucenia stanu duchownego (do 1325 władzę w księstwie w jego imieniu sprawowała matka Eufrozyna będąc regentką). W 1325 książę oświęcimski ożenił się z nieznaną bliżej kobietą.
Rezygnując z życia w stanie duchownym, Jan korzystał dalej z dochodów ze scholasterii w Krakowie, co stało się przedmiotem interwencji papieża Grzegorza XI oskarżającego księcia o zabór 5000 grzywien i 500 florenów. Nie bez znaczenia był też udział oddziałów Jana w napadach na dobra klasztorne w Mogile i Rudach Raciborskich.
W polityce zagranicznej Jan stał się wiernym wykonawcą interesów Luksemburgów, w czym całkowicie odszedł od linii kreowanej za rządów jego ojca. 24 lutego 1327 wraz z innymi książętami górnośląskimi złożył hołd lenny Janowi Luksemburskiemu w Bytomiu. Krok ten nie przyniósł jednak księciu żadnej zmiany w jego położeniu, gdyż Jan musiał z konieczności zaakceptować wszelkie pociągnięcia suwerena (m.in. w 1327 musiał bezsilnie obserwować nadanie jego księstwa w razie braku męskiego potomstwa Kazimierzowi cieszyńskiemu, a 1337 zgodzić się na objęcie Księstwa Raciborskiego przez Przemyślidów Opawskich). W 1333 roku dokonał lokacji Zembrzyc.
W 1355 Jan uczestniczył w zjeździe książąt w Pradze, gdzie pośredniczył w sporze dotyczącym podziału księstwa bytomskiego pomiędzy liniami Piastów: cieszyńską i oleśnicką. Ponownie jako rozjemca tego sporu został Jan wyznaczony przez strony w 1369. W 1370 roku przejął część Gliwic od córki Bolesława bytomskiego - Eufemii 
Jan był dwukrotnie żonaty. Imienia pierwszej żony nie znamy. Z małżeństwa tego dochował się jedynego syna Jana II. Około 1360 Jan I ożenił się powtórnie z Salomeą, córką Henryka II Reussa von Plauen. Drugi związek pozostał bezdzietny. 
Jan I Scholastyk zmarł w 1372 i został pochowany w klasztorze dominikańskim w Oświęcimiu, którego był wielkim dobrodziejem. Zasługi Jana doceniła kapituła prowincjonalna w Płocku w 1372 nakazująca modły w intencji zmarłego księcia w całym kraju.

</doc>
<doc id="130014" url="https://pl.wikipedia.org/wiki?curid=130014" title="René Goscinny">
René Goscinny

René Goscinny (wym. []; ur. 14 sierpnia 1926 w Paryżu, zm. 5 listopada 1977 tamże) – francuski scenarzysta i pisarz żydowskiego pochodzenia, jeden z najbardziej znanych twórców komiksu europejskiego.
Życiorys.
René Goscinny urodził się w Paryżu, w rodzinie imigrantów żydowskiego pochodzenia, jako syn Stanisława (Symchy) Gościnnego, inżyniera chemika z Warszawy i Anny Bereśniak z Chodorkowa (obecnie na Ukrainie).
Swoją karierę chciał zacząć jako rysownik, jednak nie udało mu się zdobyć pracy w studiu Walta Disneya. Dopiero po poznaniu Morrisa i Alberta Uderzo rozpoczął prawdziwą karierę jako autor scenariuszy komiksowych. W 1955 powstała seria o "Lucky Luke’u", którą tworzył wraz z Morrisem; współpraca z Uderzo przyniosła opowieści o Indianinie "Umpapie" i "Asteriksie" (24 zeszyty). W 1959 Goscinny, Uderzo i Charlier założyli magazyn „Pilote”, w którym został opublikowany historyczny komiks "Przygody Galla Asterixa". W „Pilote” ukazała się też seria komiksowa o Iznogudzie. René Goscinny współpracował z wieloma słynnymi twórcami komiksów, między innymi Tardim, Mandryką i Gotlibem.
Goscinny jest także autorem serii humorystycznych książek o Mikołajku, które ilustrował Jean-Jacques Sempé, ukazujących się we Francji w latach 1956–1964. Opisują one w barwny i humorystyczny sposób wydarzenia z codziennego życia małego chłopca, tytułowego Mikołajka, mieszkającego we Francji na przełomie lat 50. i lat 60. XX wieku.
Jest też reżyserem filmu animowanego "Daisy Town" (ang. "Daisy Town", 1971) oraz współreżyserem "Asteriksa i Kleopatry" (1968, razem z Albertem Uderzo i Lee Payantem) oraz "Dwunastu prac Asteriksa" (1976, razem z Albertem Uderzo i Pierre’em Watrinem). Goscinny ma w swoim dorobku także kilka filmów fabularnych (m.in. „Szczury Paryża” ("Les Gaspards") i „Dożywocie”).
Artysta zmarł w wieku 51 lat w Paryżu z powodu NZK w dniu 5 listopada 1977 r. podczas rutynowego testu wysiłkowego serca (cierpiał na dusznicę bolesną) w gabinecie lekarskim. Został pochowany na cmentarzu żydowskim w Nicei. Zgodnie z jego wolą większość jego pieniędzy przekazano głównemu rabinatowi Francji.
Po śmierci autora tekstu kolejnego komiksu o Asterixie rysownik Uderzo kontynuował rysowanie, jednak w znacznie wolniejszym tempie. W 2011 roku przekazał tę serię spółce: Jean-Yves Ferri (teksty) i Didier Conrad (ilustracje). Podobnie Morris kontynuował rysowanie kolejnego odcinka komiksu Lucky Luke we współpracy z innymi pisarzami. Również rysownik Tabary kontynuował serię o Iznogudzie.
W dowód pamięci Uderzo upodobnił jedną z postaci „Odysei Asteriksa” () do Goscinnego.

</doc>
<doc id="130015" url="https://pl.wikipedia.org/wiki?curid=130015" title="Asmara">
Asmara

Asmara (tig. "ኣስመራ" (Asmera)) – stolica Erytrei, na Wyżynie Abisyńskiej, na wysokości 2340 m n.p.m. Stanowi bardzo ważny węzeł kolejowy. W Asmarze znajduje się międzynarodowe lotnisko zbudowane w 1962 położone 4 km od centrum. Miasto cechuje duży wzrost liczby ludności: z 296 tys. mieszkańców w 1986 roku przez 500,6 tys. w roku 2002 do 578,9 tys. w 2006.
Historia.
Asmara to stare miasto etiopskie, które zostało zajęte w 1889 przez Włochów. Od 1897 był to ośrodek administracyjny włoskiej kolonii Erytrea, a w latach 1952-1962 siedziba władz federalnych Erytrei. W latach 1962-1993 była to siedziba etiopskiej prowincji Erytrea, a później niepodległego już państwa.
Ekonomia.
Rozwinięte są takie gałęzie przemysłu jak:
Jest to ośrodek handlowy i węzeł drogowy połączony linią kolejową z portem Massaua nad Morzem Czerwonym. Wybudowano tu międzynarodowy port lotniczy, uniwersytet (wydział włoski zał. 1958, a angielski 1968) i muzeum archeologiczne.
Architektura modernistyczna.
Stolica Erytrei, podobnie jak w Polsce Gdynia, zasługuje na uwagę jako miasto modernistyczne. Asmara opisana została w wielu publikacjach albumowych jako perła modernizmu, na przykład "Asmara: Africa's Secret Modernist City" (wyd. Harell). Miasto rozbudowywane było przez włoskich architektów głównie w latach 30. i takie pozostało do czasów obecnych. Jednym z najwybitniejszych zabytków archit. futuryzmu jest budynek Fiat Tagliero (arch. Giuseppe Pettazzi).
W 2017 roku miasto zostało wpisane na listę światowego dziedzictwa UNESCO jako obiekt pod nazwą "Asmara - modernistyczne miasto Afryki".

</doc>
<doc id="130017" url="https://pl.wikipedia.org/wiki?curid=130017" title="Europejskie Obserwatorium Południowe">
Europejskie Obserwatorium Południowe

Europejskie Obserwatorium Południowe (ang. European Southern Observatory – ESO) – międzynarodowa organizacja zrzeszająca europejskie kraje, powołana w 1962 roku w celu budowy i utrzymywania obserwatoriów astronomicznych na półkuli południowej.
Historia.
Początki ESO sięgają roku 1953, kiedy astronom Walter Baade zaproponował wybudowanie wspólnego obserwatorium dla europejskich astronomów. Po latach dyskusji i spotkań, 5 października 1962 roku pięć krajów podpisało konwencję o ESO. Były to: Belgia, Francja, Holandia, Niemcy i Szwecja. Wielka Brytania początkowo zaangażowana w ten pomysł nie przystąpiła do tego projektu. Uczyniła to dopiero w 2002 roku. Jako lokalizację rozważano teren w Republice Południowej Afryki. Ostatecznie wybrano Chile w Ameryce Południowej. Organizacja kupiła od rządu Chile 627 km² terenu i w 1969 roku oficjalnie otwarto pierwsze obserwatorium na górze La Silla. Jednak pierwsze teleskopy obserwatorium rozpoczęły pracę wcześniej. Obserwatorium to nadal działa (informacja z 2015). Kolejne obserwatorium ESO otworzyło w 1999 roku. W Obserwatorium Paranal umieszczone zostały cztery teleskopy VLT, wsparte kilkoma innymi teleskopami.
Chile to teren, na którym występują silne trzęsienia ziemi. Teleskopy ESO są tak skonstruowane, żeby były odporne na wstrząsy sejsmiczne.
ESO obecnie.
Instytucja jest jedną z największych i najbardziej liczących się organizacji do badań astronomicznych. Dysponuje około 140 mln euro rocznych składek od krajów członkowskich. Zatrudnia około 700 osób – naukowców, inżynierów, informatyków oraz personel techniczny i administracyjny.
Główna siedziba organizacji mieści się w niemieckiej miejscowości Garching niedaleko Monachium (Niemcy). Pełna nazwa organizacji brzmi Europejska Organizacja do Badań Astronomicznych na Półkuli Południowej. Jest to naukowe, techniczne i administracyjne centrum ESO. Organizacja posiada także biuro w Santiago w Chile. Większość urządzeń obserwacyjnych znajduje się w Chile. Do ESO należą trzy obserwatoria w rejonie tamtejszej pustyni Atakama:
Misja ESO.
Istotą misji jest wspieranie współpracy w astronomii. Organizacja odegrała wiodąca rolę w tworzeniu Europejskiego Obszaru Badań (European Research Area) dla astronomii i astrofizyki.Co roku wielu astronomów z krajów członkowskich i spoza nich prowadzi badania, korzystając z danych zebranych w obserwatoriach ESO. Astronomowie często tworzą międzynarodowe zespoły, a uzyskane wyniki są publikowane w setkach artykułów naukowych rocznie.Organizacja prowadzi program staży dla młodych astronomów ze stopniem doktora oraz studentów. Starsi naukowcy pracują okresowo jako goście w placówkach ESO. Dodatkowo ESO posiada aktywny program międzynarodowych konferencji dotyczących czołowych tematów badań astronomicznych i technologii oraz udziela wsparcia logistycznego czasopismu "Astronomy and Astrophysics".Aby udostępnić użytkownikom coraz lepsze teleskopy i inne instrumenty astronomiczne, ESO ściśle współpracuje z wieloma europejskimi firmami z przemysłu nowoczesnych technologii. Dzięki temu astronomowie są w dużym stopniu zaangażowani w planowanie i budowę instrumentów naukowych do obecnych i planowanych teleskopów.
Przepływ danych.
Wszystkie zgromadzone dane naukowe i kalibracyjne są przechowywane w Archiwum Naukowym ESO. Obejmuje kompletny zestaw wszystkich obserwacji uzyskanych od początku działalności VLT, interferometru VLTI oraz teleskopów VISTA i VST. Zawiera również obserwacje wykonane teleskopami w La Silla oraz submilimetrowym radioteleskopem APEX na Chajnantor. Obserwacje przechowywane w archiwum stają się dostępne (zazwyczaj) publicznie po roku od ich wykonania. Pozwala to na ich wykorzystanie przez innych naukowców.
Prowadzenie obserwacji.
Proces obserwacji rozpoczyna się gdy astronomowie z całego świata nadsyłają opis proponowanych projektów. Wnioski są recenzowane przez ekspertów, a zaaprobowane projekty są poszerzane o dokładny opis obserwacji, które należy wykonać. Tradycyjnym sposobem prowadzenia obserwacji jest przydzielenie określonych dni, w których astronomowie muszą pojechać do teleskopu i osobiście przeprowadzić, przy pomocy personelu obserwatorium, obserwacje.
Odkrycia naukowe ESO.
10 najważniejszych odkryć astronomicznych (stan na październik 2014).

</doc>
<doc id="130019" url="https://pl.wikipedia.org/wiki?curid=130019" title="Kłykciny kończyste">
Kłykciny kończyste

Kłykciny kończyste (inne nazwy: brodawki weneryczne, brodawki płciowe, łac. "condylomata acuminata") – są to grudki i brodawki skórne, powstające w wyniku przerostu naskórka, a zlokalizowane w okolicy odbytu, kanału odbytu i okolicach narządów płciowych. Należą do grupy schorzeń wywoływanych przez wirusy brodawczaka ludzkiego (ang. "human papillomavirus" – HPV).
Patogeneza.
Infekcje wirusem HPV są jednym z najczęstszych schorzeń przekazywanych drogą płciową. Do dzisiaj naukowcy zidentyfikowali ponad 100 typów wirusa HPV, z czego około 30 jest przekazywana poprzez kontakty seksualne. Niektóre z tych wirusów stanowią poważny kancerogen, mogący prowadzić do rozwoju raka narządów płciowych, raka szyjki macicy, a zwłaszcza odbytu.
Typy wirusów.
Brodawki płciowe, kłykciny kończyste (łac. "condylomata acuminata") najczęściej spowodowane są zakażeniem wirusem HPV 6 i (lub) HPV 11. Rzadziej spotyka się infekcje wirusami HPV 16 i 18. Niekiedy kłykciny mogą być wywołane przez wirusa HPV 2, który zdecydowanie częściej wywołuje zmiany na rękach (brodawki zwykłe, "verrucae vulgares").
Drogi wnikania.
Drogi zakażenia wirusami HPV mającymi predylekcję do okolic płciowych:
przenoszenie zakażenia wirusem HPV może nastąpić przez każdy typ kontaktu seksualnego. Stosowanie prezerwatyw zmniejsza ryzyko infekcji o około 75%. Częste są również przypadki autoinfekcji wirusem, z innych okolic ciała (HPV 2).
Lokalizacja i przebieg.
Wiele zakażeń wirusami HPV przebiega zupełnie bezobjawowo (według niektórych badań aż do około 50% wszystkich zakażeń).
U kobiet zazwyczaj występują w okolicy krocza, na wargach sromowych, mogą również występować w okolicach odbytu.
U mężczyzn lokalizują się na wewnętrznej stronie napletka, co często prowadzi do powikłań w postaci stulejki (łac. "phimosis") lub załupka (łac. "paraphimosis") lub na powierzchni żołędzi (najczęściej w rowku zażołędnym).
W rzadkich przypadkach mogą pojawić się na języku, błonie śluzowej gardła, wargach, krtani.
Nasilenie zmian jest bardzo różne. Od niewielkich zmian brodawkowych do olbrzymich kalafiorowatych tworów (zwłaszcza u kobiet), które mogą obejmować całą okolicę krocza, aż do odbytu (łac. "condylomata gigantea").
Ekstremalnym przykładem brodawek płciowych jest postać długo nieleczonych, zaniedbanych, przerosłych kłykcin Buschkego-Loewensteina (łac. "condylomata gigantea Buschkhe-Loewenstein"). Choroba cechuje się wieloletnim przebiegiem, niszczeniem i naciekaniem okolicznych tkanek. W badaniu histopatologicznym nie stwierdza się natomiast wyraźnych cech atypii, które mogłyby świadczyć o nowotworowym charakterze zmian.
Diagnostyka.
Identyfikacja niewidocznych gołym okiem brodawek może być przeprowadzona przy pomocy kwasu octowego, pod którego wpływem zmiany stają się lepiej widoczne. U kobiet ważne jest przeprowadzenie dokładnego badania ginekologicznego, kolposkopii, w celu stwierdzenia, czy zmiany obejmują błonę śluzową szyjki macicy, gdyż ta okolica narażona jest najbardziej na ewentualne powstanie zmian neoplazmatycznych. Zalecane jest również przeprowadzenie badania cytologicznego, który wykaże ewentualną obecność nieprawidłowych komórek.
Leczenie.
Nieleczone mogą prowadzić niekiedy do poważnych komplikacji, od utrudnień w oddawaniu moczu, do naciekania struktur wewnętrznych włącznie. Kłykciny usposabiają do rozwoju raka kolczystokomórkowego.
Leczenie:
Niestety w większości przypadków zmiany mają charakter nawracający, a terapia może przynieść tylko czasową remisję, co jest związane z brakiem możliwości całkowitego usunięcia zakażenia. Często jednak usunięcie tylko części zmian prowadzi do całkowitego wycofania się pozostałych.
Profilaktyka.
Dostępna jest szczepionka przeciw HPV, chroniąca także przed większością raków szyjki macicy.

</doc>
<doc id="130021" url="https://pl.wikipedia.org/wiki?curid=130021" title="Atypia">
Atypia

Atypia – zespół nieprawidłowych cech złośliwości w budowie komórek. Jednak nie każda komórka atypowa jest komórką nowotworową, natomiast każda komórka nowotworowa jest komórką atypową. 
Cechy atypii.
Do cech atypii zalicza się:

</doc>
<doc id="130022" url="https://pl.wikipedia.org/wiki?curid=130022" title="Anaplazja">
Anaplazja

Anaplazja – brak zróżnicowania lub zatrzymanie różnicowania lub proces odróżnicowania się komórek, powstawanie z komórek zróżnicowanych nowych pokoleń komórek o coraz to mniejszym stopniu zróżnicowania albo też zatrzymanie różnicowania (dojrzewania) komórki wraz z zachowaną zdolnością do mnożenia się. Charakterystyczna cecha nowotworów złośliwych. Obecnie uważa się, że w procesie nowotworzenia nie dochodzi do odróżnicowania, a raczej do zablokowania różnicowania.
Stopnie złośliwości guzów litych według WHO.
Stopień anaplazji nowotworu jest podstawą do oceny złośliwości histologicznej ("grading").

</doc>
<doc id="130024" url="https://pl.wikipedia.org/wiki?curid=130024" title="Ginekomastia">
Ginekomastia

Ginekomastia, przerost sutka u mężczyzn (łac. "gynaecomastia") – powiększenie się sutka u mężczyzny, w wyniku rozrostu tkanki gruczołowej, włóknistej i tłuszczowej. Gruczoł piersiowy ulega jednostronnemu lub obustronnemu powiększeniu, jest obrzmiały i może być bolesny. Ginekomastia spowodowana jest zaburzeniami hormonalnymi, najczęściej wskutek leczenia hormonalnego (leczenie raka stercza).
Epidemiologia.
Występuje w każdym wieku. Może być bolesna, charakteryzuje ją świąd i pieczenie.
Ginekomastia fizjologiczna.
Ginekomastia przejściowa, związana z okresem dojrzewania, spowodowana jest zwiększeniem stosunku wolnego estradiolu do testosteronu w osoczu i powinna samoistnie zaniknąć, zwykle w ciągu kilku miesięcy. Czasami jednak ginekomastia może się utrwalić, w związku z przerostem tkanki łącznej i tłuszczowej, stanowiąc poważny problem kosmetyczny i psychologiczny (dojrzewający chłopcy mogą przeżywać z tego powodu rozmaite rozterki, przestać wierzyć we własną męskość. Powstają kłopoty z rozbieraniem się w miejscu publicznym, unikają ćwiczeń na lekcji wychowania fizycznego).
Ginekomastia patologiczna.
Ginekomastia niefizjologiczna może być także spowodowana innymi przyczynami. Przyczyny ginekomastii patologicznej to m.in.:
Być może palenie marihuany ma również wpływ na powstawanie ginekomastii.
Leczenie ginekomastii.
Ginekomastia jest przypadłością, która leczona jest chirurgicznie, o ile pacjent nie posiada przeciwwskazań do wykonania zabiegu. Przeciwwskazaniami są m.in.: nadwaga, przyjmowanie anabolików, choroby sutka oraz choroby serca. Chirurgiczne leczenie ginekomastii niesie ze sobą ryzyko wystąpienia powikłań, można do nich zaliczyć: asymetrię piersi, zakrzepicę żył, zmiany czucia, martwicę tłuszczową, zakażenie oraz powikłania kardiologiczne. Przed przystąpieniem do zabiegu wykonywane jest badanie EKG w celu wykluczenia chorób układu krążenia. Co najmniej 4 tygodnie przed zabiegiem zaleca się zaprzestania palenia tytoniu oraz przyjmowania leków i suplementów diety rozrzedzających krew, np. aspiryny lub jej pochodnych. Przebieg zabiegu ginekomastii uzależniony jest od zastosowanej metody. Ginekomastie można usunąć przy pomocy liposukcji, chirurgicznego usunięcia tkanki gruczołowej wraz z nadmiarem skóry lub łącząc obie metody. Do aktywności po zabiegu powraca się po co najmniej tygodniu, w tym czasie piersi zabezpieczone są przy pomocy bandaży, w celu lepszego odprowadzenia płynów stosowane są dreny. Alternatywą dla chirurgicznej metody leczenia jest redukcja tkanki tłuszczowej poprzez dietę oraz aktywność fizyczną. Z jadłospisu należy wyeliminować pokarmy bogate w estrogen, jak np. soja oraz wprowadzić do jadłospisu składniki podnoszące poziom testosteronu np. o zwiększonej zawartości cynku.

</doc>
<doc id="130025" url="https://pl.wikipedia.org/wiki?curid=130025" title="Gruczolak">
Gruczolak

Gruczolak (łac. "adenoma") – łagodny nowotwór nabłonkowy, wywodzący się z nabłonka gruczołów wydzielania zewnętrznego i wewnętrznego (w tym układu APUD) oraz z przewodów tych gruczołów. Najczęstsze lokalizacje to: przysadka mózgowa, tarczyca, przytarczyce, kora nadnerczy, wyspy trzustkowe, przewód pokarmowy, gruczoł krokowy.

</doc>
<doc id="130026" url="https://pl.wikipedia.org/wiki?curid=130026" title="Gruczolakorak">
Gruczolakorak

Gruczolakorak, rak gruczołowy () – nowotwór różnicujący się w kierunku gruczołów, naśladując w różnym stopniu utkanie narządu, w którym się rozwinął.

</doc>
<doc id="130027" url="https://pl.wikipedia.org/wiki?curid=130027" title="Hirsutyzm">
Hirsutyzm

Hirsutyzm – występowanie nadmiernego owłosienia typu męskiego (owłosienie na twarzy, klatce piersiowej, również wokół brodawek, brzuchu, odcinku krzyżowym, okolicy sromu) u kobiet. W łagodnej formie najczęściej jest pochodzenia idiopatycznego – występuje nadmierna wrażliwość mieszków włosowych na hormony. W bardziej zaawansowanych formach zazwyczaj jest podwyższony poziom androgenów (męskich hormonów). Hirsutyzm może występować rodzinnie, może również pojawić się w czasie ciąży, na skutek przestrojenia hormonalnego organizmu. Może być spowodowany występowaniem nowotworów hormonalnie czynnych (niektóre guzy jajnika, rak nerki oraz rak tarczycy).
Rozpoznanie.
Krańcowo nasilone działanie androgenów na organizm kobiety powoduje zespół objawów zwanych wirylizacją.
Leczenie.
Leczenie powinno być przyczynowe. W leczeniu hirsutyzmu na tle nadmiernego poziomu androgenów wykorzystuje się doustne tabletki antykoncepcyjne, ketokonazol, spironolakton, octan cyproteronu, glikokortykosteroidy, finasteryd, flutamid, nilutamid, analogi GnRH, antyandrogeny. Stosuje się leczenie operacyjne (w niektórych przypadkach zespołu Steina-Leventhala, zespołów nadnerczowo-płciowych). W hirsutyzmie idiopatycznym stosuje się różnorodne formy depilacji. 

</doc>
<doc id="130029" url="https://pl.wikipedia.org/wiki?curid=130029" title="Kataplazja">
Kataplazja

Kataplazja – pojęcie z zakresu patomorfologii; określa nowo powstałe komórki, które są zróżnicowane morfologicznie (tzn. przypominają budową komórki, z których się wywodzą), charakteryzujące się jednak brakiem możliwości sprawnego funkcjonowania czynnościowego (są niezróżnicowane czynnościowo), np. fibroblasty nowotworowe niebędące w stanie syntetyzować włókien kolagenowych.

</doc>
<doc id="130031" url="https://pl.wikipedia.org/wiki?curid=130031" title="Metaplazja">
Metaplazja

Metaplazja (przetwarzanie) – pojęcie z zakresu patomorfologii oznaczające pojawienie się komórek odmiennych czynnościowo i morfologicznie od swojej macierzy. Dotyczy ono tkanki łącznej oraz nabłonkowej. 
Metaplazja jest sytuacją, w której komórki zmieniły swój pierwotny, dojrzały typ zróżnicowania w inny typ zróżnicowanych komórek, również dojrzałych, w odpowiedzi adaptacyjnej na chroniczne podrażnienie, patogen lub karcynogen. Metaplazja tym różni się od dysplazji, że w przypadku komórek dysplastycznych zmiany są zakodowane w ich genomie i przekazywane komórkom potomnym. Na podłożu metaplazji (zwłaszcza w tkance nabłonkowej) częściej rozwijają się nowotwory. 

</doc>
<doc id="130032" url="https://pl.wikipedia.org/wiki?curid=130032" title="Pachydermia">
Pachydermia

Pachydermia, inaczej skórzastość (łac. "pachydermia laryngis") – termin opisujący odpowiednik rogowacenia białego błon śluzowych (leukoplakia) z lokalizacją w krtani.
Pachydermia uznawana jest za stan przedrakowy.

</doc>
<doc id="130033" url="https://pl.wikipedia.org/wiki?curid=130033" title="Przerost">
Przerost

Przerost (łac. "hypertrophia") – pojęcie z zakresu patomorfologii oznaczające powiększenie tkanki lub narządu na skutek powiększenia poszczególnych komórek. Może występować jako zmiana patologiczna, np. przerost serca spowodowany nadciśnieniem tętniczym lub zwężeniem ujścia aorty, albo fizjologiczna, np. przerost tkanki mięśniowej u osób pracujących fizycznie lub uprawiających sport, przerost mięśni macicy w czasie ciąży czy przerost nerki w przypadku gdy druga została usunięta. Przerost często współistnieje z rozrostem (powiększeniem liczby komórek). Zaliczany jest w patomorfologii do zmian postępowych (procesów adaptacyjnych).

</doc>
<doc id="130034" url="https://pl.wikipedia.org/wiki?curid=130034" title="Rozrost">
Rozrost

Rozrost, hiperplazja (łac. "hyperplasia") – pojęcie z zakresu patomorfologii oznaczające powiększenie tkanki lub narządu na skutek zwiększenia liczby komórek. Może występować jako zmiana patologiczna, np. rozrost gruczołu krokowego (prostaty), nadmierny rozrost błony śluzowej trzonu macicy w przypadku niedoboru progesteronu lub nadmiaru estrogenów, rozrost tkanki łącznej (bliznowiec), rozrost naskórka spowodowany przewlekłym podrażnieniem (modzel, nagniotek), rozrost naskórka spowodowany zakażeniem wirusowym (brodawka); albo fizjologiczna, np. rozrost nabłonka gruczołowatego sutka w okresie pokwitania i w ciąży, rozrost błony śluzowej trzonu macicy spowodowany stymulacją estrogenami, czy rozrost kompensacyjny wątroby po częściowym jej usunięciu. Rozrost często współistnieje z przerostem (powiększeniem poszczególnych komórek). Zaliczany jest w patomorfologii do zmian postępowych (procesów adaptacyjnych).

</doc>
<doc id="130035" url="https://pl.wikipedia.org/wiki?curid=130035" title="Słoniowacizna">
Słoniowacizna

Słoniowacizna (łac. "elephantiasis") - nasilony obrzęk kończyn na skutek utrudnionego odpływu chłonki (limfy). Spowodowany zaczopowaniem pni chłonnych, masywną niedrożnością węzłów chłonnych lub mniejszych naczyń limfatycznych. Najczęściej występuje w rozległych przerzutach raka sutka do węzłów chłonnych pachowych lub po ich operacyjnym usunięciu. Może być również skutkiem bliznowacenia po urazie, napromieniowaniu, operacji oraz zakażenia nitkowcem bytującym w naczyniach chłonnych (tylko kraje tropikalne).
Słoniowacizna wywoływana jest także przez nicienia "Wuchereria bancrofti" (filaria Bancrofta). Samice tego nicienia żyją w węzłach chłonnych, tam rodzą tzw. mikrofilarie nocne, larwy pojawiające się we krwi nocą, by dostać się z krwią wysysaną przez komara do jego jelita. We wnętrzu komara larwy rosną i osiedlają się u nasady jego sztylecików. W nocy larwy "Wuchurerii" przebywają w naczyniach krwionośnych organów wewnętrznych.
W 2007 roku odczytano informację genetyczną "Brugia malayi", nicienia wywołującego filariozę limfatyczną, która powoduje słoniowaciznę.

</doc>
<doc id="130036" url="https://pl.wikipedia.org/wiki?curid=130036" title="Zespół Zollingera-Ellisona">
Zespół Zollingera-Ellisona

Zespół Zollingera-Ellisona (zespół Strøma-Zollingera-Ellisona) – zespół chorobowy będący wynikiem nadmiernego wydzielania hormonu – gastryny przez guz (gastrinoma) zlokalizowany najczęściej w dwunastnicy lub trzustce. Efektem tego jest zwiększone wydzielanie soku żołądkowego. Objawia się mnogimi, opornymi na leczenie owrzodzeniami żołądka i dwunastnicy, a nawet jelita cienkiego. Rozpoznanie stawia się na podstawie gastroskopii, badań obrazowych uwidaczniających zmianę guzowatą oraz badań laboratoryjnych wykazujących zwiększone wydzielanie kwasu solnego oraz znacznie podwyższone stężenie gastryny. Stosowanym leczeniem jest leczenie operacyjne polegające na doszczętnym wycięciu guza. Leczenie wspomagające i doraźne polega na podawaniu dużych dawek leków z grupy inhibitorów pompy protonowej (np. omeprazolu).
Historia.
Zespół został po raz pierwszy opisany w 1955 roku przez dwóch amerykańskich chirurgów: Roberta M. Zollingera i Edwina H. Ellisona. W 1956 roku w "Gastroenterology" B. Eisman i R. Maynard zaproponowali nazwę "zespół Zollingera-Ellisona".
Epidemiologia.
Rzadko spotykany. Jest przyczyną około 0,1-1% wrzodów.
Występuje z częstością od 1-3/1 000 000 przypadków (Szwecja) do 0,1-0,2/1 000 000 przypadków (Dania).
Średni wiek pojawienia się objawów choroby to 43 lata. Nieznacznie częściej u mężczyzn.
Etiopatogeneza.
Zespół jest spowodowany nadmiernym wydzielaniem gastryny przez hormonalnie czynny guz. Prowadzi to do pobudzenia komórek okładzinowych do produkcji kwasu solnego. Końcowym efektem jest powstanie wrzodów. 
Guz jest najczęściej zlokalizowany w ścianie dwunastnicy, w trzustce lub okolicznych węzłach chłonnych. Do rzadszych lokalizacji należą: wątroba, przewód żółciowy wspólny, jelito czcze, sieć, jajnik i serce. 
W 75% przypadków guzy mają charakter sporadyczny. W 20-25% zespół Zollingera-Ellisona rozwija się jako składowa zespołu gruczolakowatości wewnątrzwydzielniczej typu I.
Objawy.
Cechami sugerującymi zespół Zollingera-Ellisona może być także współistniejące ciężkie zapalenie przełyku lub współistnienie wyspiaka trzustki, guza przysadki lub nadczynności przytarczyc.
Rozpoznanie.
Rozpoznanie stawia się na podstawie:
Badania dodatkowe.
W gastroskopii przerost fałdów błony śluzowej żołądka, obecność wrzodów o nietypowej lokalizacji.
Różnicowanie.
Stany przebiegające ze zwiększeniem stężenia gastryny we krwi:
Leczenie.
U chorych u których zlokalizowano guz wydzielający gastrynę stosuje się leczenie operacyjne, polegające na usunięciu zmiany. W wielu przypadkach jest to niemożliwe, ponieważ często guzy są wieloogniskowe albo trudne do rozpoznania w czasie laparoskopii. Tylko około 20% guzów nadaje się do resekcji.
Nadmierne wydzielanie kwasu solnego i związane z tym powikłania leczy się zachowawczo, stosując blokery pompy protonowej i H2-blokery. Dość często leczenie takie jest nieskuteczne. Stosuje się wtedy leczenie operacyjne. Metodą z wyboru jest całkowita resekcja żołądka.
Rokowanie.
Ponad 2/3 guzów odpowiedzialnych za chorobę ma charakter złośliwy. Są to jednak nowotwory wolno rosnące. Przeżycie chorych jest długie, wczesne rozpoznanie skutkuje przeżywalnością ponad 80% w ciągu 15 lat.

</doc>
<doc id="130039" url="https://pl.wikipedia.org/wiki?curid=130039" title="Odruch bezwarunkowy">
Odruch bezwarunkowy

Odruch bezwarunkowy – reakcja wrodzona (odruch), automatyczna, zachodzi poprzez pobudzenie odpowiednich receptorów, zakończeń nerwowych, nerwów czuciowych oraz pobudzenie organów efektorowych (głównie mięśni) poprzez nerwy ruchowe lub autonomiczne. Reakcja odruchowa przebiega bez uświadomienia, to znaczy, że nerwy wywołują odruch (pobudzają mięśnie) przed powiadomieniem mózgu.
Przykłady odruchów bezwarunkowych.
Złożone odruchy bezwarunkowe, według nauki Iwana Pawłowa o wyższych czynnościach nerwowych, nazywane są instynktami.
Odruchy monosynaptyczne.
Są przykładem odruchów bezwarunkowych, których realizacja odbywa się na poziomie rdzenia kręgowego, z wykorzystaniem tylko dwóch neuronów.
Odruch rozciągania mięśnia.
Każdy mięsień poprzecznie prążkowany posiada oprócz włókien mięśnia roboczego, również tzw. wrzeciona nerwowo-mięśniowe. Te wyspecjalizowane receptory odruchu rozciągania mięśnia, ledwie widoczne gołym okiem, zlokalizowane są w brzuścu mięśnia. Wrzecionka nerwowo-mięśniowe posiadają budowę podobną do włókna mięśnia roboczego, są jednak od nich cieńsze. W obrębie wrzecionka znajduje się sieć cienkich dośrodkowych włókien nerwowych, tzw. zakończeń pierścieniowo-spiralnych, które bardzo łatwo reagują na rozciąganie. W odpowiedzi na bodziec, generowany jest potencjał czynnościowy, który przy pomocy grubego włókna typu Ia wędruje przez korzeń tylny do istoty szarej rdzenia. Tam sygnał przełącza się przez synapsę na komórkę ruchową przedniego rogu rdzenia zaczynając impuls nerwowy w neuronie eferentnym (grube włókno nerwowe typu α). Komórka nerwowa eferentna ma bogate rozgałęzienia do włókien roboczych mięśnia. Impuls wywołuje reakcję skurczową całego mięśnia (wszystkich włókien), w efekcie zmienia się stan napięcia wrzecionowych komórek mięśniowych i do układu nerwowego kierowana jest informacja zwrotna. Monosynaptyczny odruch rozciągania mięśnia stanowi podstawę m.in. odruchu rzepkowego, ze ścięgnem Achillesa oraz odruchu ze ścięgna mięśnia dwugłowego ramienia.
Odruch rzepkowy działa następująco: uderzenie w ścięgno rzepkowe rozciąga wrzeciona mięśniowe w mięśniu czworogłowym z przodu uda. To rozciągnięcie jest szybkie jak mgnienie oka, lecz mimo to stymuluje konkretne neurony czuciowe, których dendryty mają zakończenia we wrzecionach mięśnia i których aksony mają zakończenia bezpośrednio w neuronach ruchowych w rdzeniu kręgowym. Nerwy eferentne stymulują mięsień czworogłowy uda, powodując jego skracanie się i podskakiwanie stopy. Odruch ścięgnisty jest specyficzny w tym, iż jego sprzężenie zwrotne dotyczy jedynie mięśnia, w którym wrzeciono jest zlokalizowane. "Podobnie jak wszystkie inne odruchy, ten również zachodzi na ułamek sekundy zanim zdacie sobie z niego świadomie sprawę. Czujecie, że zachodzi, już po fakcie po tym, jak odruch zakończył swój cykl. Odnotowujecie też to wrażenie świadomie wyłącznie dlatego, iż oddzielne receptory modalności dotyku przesyłają wiadomość do kory mózgowej i tą drogą do świadomego umysłu."
Objaw scyzoryka w spastyczności.
Objaw scyzoryka w spastyczności jest kolejnym odruchem rozciągania, lecz powoduje on raczej rozluźnianie niż skurcz mięśni docelowych. Bodźcem dla objawu nie jest dynamiczne rozciąganie wrzeciona mięśnia, lecz ściskanie kurczliwy nacisk na receptory czuciowe ścięgna. Nacisk ten odruchowo powoduje rozluźnienie mięśnia przyczepionego do ścięgna, oraz zapięcie stawu. Receptory czuciowe objawu scyzoryka w spastyczności znajdują się w organie ścięgnistym Golgiego. Większość receptorów jest tak naprawdę zlokalizowanych blisko połączeń mięśniowo-ścięgnistych, gdzie łączą one niewielkie kawałeczki tkanki łącznej, z odpowiadającymi im włóknami mięśniowymi. Organ ścięgnisty Golgiego jest więc aktywowany przez kurczenie komórek mięśni, które ułożone są w jednej linii (w szeregu) z receptorami. Najnowsze badania wyjaśniły, że organ ścięgnisty Golgiego jest stosunkowo niewrażliwy na pasywne rozciąganie, lecz zaczyna wystrzeliwać impulsy nerwowe z powrotem do rdzenia kręgowego, kiedy tylko włókna mięśnia zaczynają go szarpać. Inaczej niż w przypadku odruchu ścięgnistego, tutaj przychodzące aksony czuciowe nie mają zakończeń bezpośrednio w neuronach ruchowych, (co mogłoby zwiększyć ich aktywność i stymulować skurcz mięśniowy), lecz w hamujących neuronach wstawkowych, które zmniejszają aktywność neuronów ruchowych i tym samym powodują odprężanie się mięśnia. Jeśli stymulujecie receptor, odruch rozluźnia mięsień.
Odruch polisynaptyczny.
Jest to odruch, którego szlak przebiega przez wiele neuronów przełącznikowych. Jego tor ulega rozgałęzieniu, a na jego przebieg i efekt końcowy mogą mieć wpływ różne ośrodki mózgowia i rdzenia kręgowego.
Odruchy zginania.
Inaczej nazywany odruchem ucieczki lub odruchem obronnym. Powstaje on w przypadku zaistnienia bodźca bólowego (np. dotknięcie gorącej patelni, nastąpienie na ostry kamień, ukłucie kolcem). Podrażniony receptor bólowy wysyła sygnał do rdzenia kręgowego, przez korzenie tylne. Tam zostaje on przełączony na neurony różnych dróg aferentnych i eferentnych. Docierające do mięśni impulsy powodują gwałtowny skurcz tych grup mięśniowych, których działanie jest konieczne do oddalenia się od niebezpiecznego czynnika. Równocześnie rozluźnieniu ulegają mięśnie antagonistyczne. W przypadku bodźca pochodzącego z kończyny dolnej, ciężar ciała przenoszony jest automatycznie na drugą kończynę. Nad zachowaniem równowagi czuwają ośrodki mózgowia, móżdżku i pnia mózgu. Odruchy zginania są pochodzenia rdzeniowego, a nie mózgowego. Tak więc nawet gdyby rdzeń kręgowy został odcięty od mózgu, odruch zginania nadal cofnąłby rękę lub stopę przed zagrażającym bodźcem.
Wzajemne hamowanie.
Odruchy zginania nie tylko powodują aktywizację mięśni zginacza, do przyciągnięcia dłoni lub stopy w stronę tułowia, lecz również rozluźniają one prostownik, który następnie pozwala na swobodne zgięcie. Dzieje się tak za sprawą neuronów wstawkowych hamujących. Kiedy neurony wstawkowe ułatwiające oddziałują na neurony ruchowe unerwiające zginacze, w ten sposób powodując ich skurcz, neurony wstawkowe hamujące oddziałują na neurony ruchowe unerwiające prostowniki, powodując ich rozluźnianie. Ten fenomen jest znany jako wzajemne hamowanie i jest on integralną częścią odruchu zginania. Inaczej niż odruchy rozciągania, odruchy zginania powodują efekty znacznie wykraczające poza strefę oddziaływania bodźca. Można zaobserwować to, kiedy pielęgniarka nakłuwa palec wskazujący dziecka, aby pobrać krew. Reaguje cała górna kończyna dziecka, a nie tylko zginacze podrażnionego palca. Gwałtowne szarpnięcie do tyłu wskazuje, iż odruch zginania ułatwia neurony ruchowe zginacza i powstrzymuje neurony ruchowe całej górnej kończyny.
Odruch skrzyżowanego wyprostu.
Odruch skrzyżowanego wyprostu jest kolejnym składnikiem odruchów zginania wspomaga przeciwną stronę ciała. Za pomocą tego odruchu, podczas gdy członek z podrażnionej strony zgina się, członek po drugiej stronie się rozciąga. Dzieje się tak, kiedy człowiek staje jedną stopą na żarze w pobliżu ognia. Nie myśląc o tym, podnosi podrażnioną stopę w pośpiechu, skracając zginacze i rozluźniając prostowniki po tej samej stronie ciała – wszystko w jednym momencie – paluch, kostka, kolano, biodro, a nawet tułów. Podczas gdy podrażniona stopa unosi się do góry, odruch skrzyżowanego wyprostu skraca prostowniki i rozluźnia zginacze po przeciwnej stronie ciała, wzmacniając jego postawę i powstrzymując od przewrócenia się w ogień. Odruch skrzyżowanego wyprostu jest realizowany przez neurony wstawkowe, których aksony krzyżują na przeciwległą stronę rdzenia kręgowego i unerwiają neurony ruchowe w odwrotny sposób niż ten po stronie podrażnionej – neurony ruchowe mięśni prostownika są ułatwiane, zaś neurony ruchowe mięśni zginacza są powstrzymywane. Odruchy zginania służą również wielu innym funkcjom ochronnym. Na przykład podczas poważnego skręcenia kostki zakończenia bólowe stają się bardziej wrażliwe. Przy kolejnym skręceniu kostki, wyższe centra w mózgu skojarzone z wolą i świadomością pozwolą odruchom kręgosłupowego zginania na niepowstrzymane działanie i ciało upadnie, zanim jego waga całkiem przygniecie narażony na niebezpieczeństwo staw.
Odruchy u noworodków.
Powyższe odruchy charakterystyczne są tylko dla okresu noworodkowego i zanikają w miarę upływu czasu – odruch Moro po około pięciu miesiącach życia, chwytny po ok. trzech, a chodu automatycznego po ok. dwóch miesiącach.

</doc>
<doc id="130040" url="https://pl.wikipedia.org/wiki?curid=130040" title="Załupek">
Załupek

Załupek ("łac. paraphimosis") – schorzenie nabyte, występujące u mężczyzn. Polega na niemożności sprowadzenia napletka z powrotem na żołądź prącia. Odciągnięty napletek znajduje się w okolicy rowka zażołędnego i jest zbyt wąski, aby żołądź mogła się przez niego przecisnąć.
Sytuacja taka powstaje jako konsekwencja odprowadzonej stulejki, przedwczesnego odciągnięcia napletka lub na skutek urazu żołędzi, która ulega obrzękowi. W skrajnych przypadkach może to doprowadzić do niedokrwienia i martwicy żołędzi. Leczenie: próba odprowadzenia napletka w znieczuleniu miejscowym; często operacyjne.

</doc>
<doc id="130041" url="https://pl.wikipedia.org/wiki?curid=130041" title="Guz Krukenberga">
Guz Krukenberga

Guz Krukenberga (łac. "tumor Krukenbergi") – guz jajnika, będący przerzutem ze zmiany pierwotnej, którą jest głównie sygnetowaty rak żołądka, rak jelita grubego oraz inne raki przewodu pokarmowego. Około 3/4 tych raków pochodzi z ogniska pierwotnego w żołądku, które może być mikroskopijnej wielkości i pozostaje niewykryte nawet po owarektomii z powodu przerzutów. Rokowanie w guzie Krukenberga jest złe. 
Eponim upamiętnia niemieckiego ginekologa i patologa Friedricha Ernsta Krukenberga (1871-1946); w 1896 roku opisał on przypadek przerzutu raka żołądka do jajnika.

</doc>
<doc id="130044" url="https://pl.wikipedia.org/wiki?curid=130044" title="Panika">
Panika

Panika – pojęcie psychologiczne określające uczucie nagłego lęku o skrajnie wysokim nasileniu.
Uczucie paniki jest jednym z komponentów napadu paniki - objawu psychopatologicznego, który obserwuje się m.in. w przebiegu zaburzeń lękowych, zaburzeń afektywnych, niekiedy zaburzeń psychotycznych i innych.

</doc>
<doc id="130047" url="https://pl.wikipedia.org/wiki?curid=130047" title="Pępowina">
Pępowina

Pępowina – przewód łączący płód z łożyskiem występujący u ssaków łożyskowych. Znajdujące się w pępowinie naczynia krwionośne (dwie tętnice i żyła pępowinowa) zespalają krążenie zarodka z krążeniem błon śluzowych matki. W pępowinie znajduje się tak zwana galareta Whartona, która nadaje sprężystość i nie pozwala na zawiązanie się pępowiny na szyi bądź kończynie płodu.
Pępowina człowieka.
U człowieka jej długość wynosi ok. 50 cm; współcześnie po porodzie odcina się ją (zabieg ten nosi nazwę odpępnienia), a jej pozostałość tworzy pępek. Odpępnienie przeprowadza się natychmiast lub do kilku minut po porodzie. Część specjalistów uważa, że wczesny zabieg może spowodować chwilowe niedokrwienie mózgu i utrzymującą się hipowolemię i anemię, co w rezultacie może prowadzić do nieodwracalnych uszkodzeń szybko rozwijających się struktur mózgu. Badacze zajmujący się genezą autyzmu podejrzewają, że jedną z przyczyn jego występowania może być krótkie niedotlenienie mózgu z powodu niewystarczającego przepływu krwi związanego z wczesnym przecięciem pępowiny. Nieodpowiednie zaopatrzenie w krew mózgu dziecka może również prowadzić do porażenia mózgowego i opóźnienia rozwoju umysłowego u dzieci. W szczególności opóźnione przecięcie pępowiny korzystne jest u wcześniaków.
Krew pępowinowa jest jedynym źródłem komórek macierzystych niewymagającym używania metod inwazyjnych u dawcy. Do niedawna łożysko i pępowina, a wraz z nimi komórki macierzyste musiały być wykorzystywane tuż po porodzie. Obecnie krew pępowinowa może być przechowywana przez kilkadziesiąt lat i dostępna, gdy zajdzie potrzeba leczenia.

</doc>
<doc id="130048" url="https://pl.wikipedia.org/wiki?curid=130048" title="Alfred Einstein">
Alfred Einstein

Alfred Einstein (ur. 30 grudnia 1880 w Monachium, zm. 13 lutego 1952 w El Cerrito, Kalifornia) – niemiecki muzykolog, od 1944 r. obywatel USA.
Życiorys.
W latach 1918–1933 był krytykiem muzycznym i redaktorem „Zeitschrift für Musikwissenschaft”, „Münchner Post” i „Berliner Tageblatt”. W latach 30. wyemigrował, początkowo do Londynu, potem do Florencji, a w końcu w 1939 roku do USA. W 1939 r. został profesorem Smith College w Northampton (Massachusetts), wykładał także w Smith College, Uniwersytecie Columbia, Princeton (tytuł doktora honoris causa) i Michigan oraz w Hartt School of Music w Hartford (Connecticut).
Jako muzykolog zajmował się muzyką dawną, zwłaszcza włoską muzyką wokalną XVII i XVIII w. i twórczością Mozarta. Kierował pracami redakcyjnymi m.in. nad wydaniami IX, X i XI "Musik-Lexikon" H. Riemanna (2 tomy, Berlin 1919–1929), wydaniem III "Chronologisch-thematisches Verzeichnis sämtlicher Tonwerke W. A. Mozarts" L. Köchla (Lipsk 1937).
Sławę przyniosły mu książki „Muzyka w epoce romantyzmu” czy „Mozart”. Pisał również artykuły o muzyce do gazet i czasopism, które zjednały mu szerokie grono czytelników również spoza branży muzycznej.
Istnieją sprzeczne informacje dotyczące pokrewieństwa ze słynnym fizykiem Albertem Einsteinem; niewykluczone jest, że byli dalekimi kuzynami.

</doc>
<doc id="130052" url="https://pl.wikipedia.org/wiki?curid=130052" title="Strzelec">
Strzelec



</doc>
<doc id="130054" url="https://pl.wikipedia.org/wiki?curid=130054" title="Beate Uhse">
Beate Uhse

Beate Uhse-Köstlin [] (ur. 25 października 1919 – jako Beate Köstlin – niedaleko Cranz w Prusach Wschodnich, zm. 16 lipca 2001 w St. Gallen w Szwajcarii) – niemiecka pilot i biznesmenka, założycielka pierwszego w świecie sex shopu.
Życiorys.
Służyła w Luftwaffe w stopniu kapitana i zajmowała się głównie pilotowaniem maszyn dostarczanych z zakładów naprawczych i fabryk do jednostek liniowych oraz była pilotem doświadczalnym. Wiosną 1945 roku uciekła samolotem, wraz z małym synem i jego nianią, z oblężonego Berlina.
Po zakończeniu wojny nie miała możliwości kontynuowania kariery pilota - zabroniły jej tego władze okupacyjne. Otworzyła sklep z guzikami. W 1946 roku wydała poradnik nt. stosowania kalendarzyka małżeńskiego, której to metody nauczyła się od matki lekarki. Siedmiostronicowa broszura kosztowała 50 fenigów i w ciągu roku autorka sprzedała 32 000 egzemplarzy. Uhse prowadziła sprzedaż wysyłkową. Szybko zaczęła sprzedawać także prezerwatywy i pisma erotyczne, otworzyła punkt porad korespondencyjnych i zatrudniła w nim lekarza. Pierwszy sex-shop otworzyła w grudniu 1962 roku we Flensburgu. Klienci podawali sprzedawcom telefonicznie numery towarów, a ci je pakowali. Miało to chronić prywatność kupujących. Do końca lat 60. na liście klientów sklepu wysyłkowego znajdowało się 1,7 mln osób, a dochody wynosiły 30 mln marek. Uhse musiała też mierzyć się z problemami prawnymi, gdyż w Niemczech obowiązywały wprowadzone jeszcze przez nazistów przepisy dot. erotyki. Na jej działalność złożono kilka tysięcy doniesień do prokuratury, ale z wyjątkiem jednego, żaden proces sądowy nie zakończył się skazaniem Uhse. Bardziej otwartą działalność mogła prowadzić po rewolcie młodzieżowej 1968 roku.
W 1989 roku odznaczona została Orderem Zasługi Republiki Federalnej Niemiec. W 1999 roku ewangelicka parafia Świętego Marcina we Flensburgu ufundowała i odsłoniła poświęconą jej tablicę honorową. W tym samym roku wprowadziła swoje przedsiębiorstwo na giełdę.
Po śmierci Uhse w 2001 roku jej firma popadła w kłopoty finansowe z powodu konkurencji z erotyką internetową.

</doc>
<doc id="130055" url="https://pl.wikipedia.org/wiki?curid=130055" title="Kotołak">
Kotołak

Kotołak – fikcyjny gatunek, stworzony na wzór wilkołaka.
Istnieją różne wyobrażenia kotołaków. Dwa główne to:
Kotołaki w literaturze.
W literaturze polskiej określenie zostało po raz pierwszy użyte przez Konrada T. Lewandowskiego, polskiego pisarza fantastyki, w opowiadaniach o kotołaku Ksinie.
Kotołak występuje także w "Eragonie" – powieści fantasy napisanej przez Christophera Paoliniego. Został tam przedstawiony jako czarny kot z nadprzyrodzonymi zdolnościami (porozumiewanie się myślami z innymi stworzeniami, przybieranie ludzkiej postaci).
Istota ta pojawia się również w systemach gier fabularnych, np. w serii The Elder Scrolls. Kotołaki nazwano tam Khajiitami.
Kotołak opisany został także w książkach Andre Norton z serii "Świat Czarownic": "Brama Kota", "Lampart" oraz "Rok Jednorożca". Występuje tam jako człowiek zmieniający się w razie potrzeby w kota, lamparta, śnieżnego kota.
Ewidentnie kotołakiem jest również Behemot z "Mistrza i Małgorzaty" Bułhakowa.

</doc>
<doc id="130059" url="https://pl.wikipedia.org/wiki?curid=130059" title="Jacques Villeneuve">
Jacques Villeneuve

Jacques Joseph Charles Villeneuve (ur. 9 kwietnia 1971 w Saint-Jean-sur-Richelieu, w prowincji Quebec) – kanadyjski kierowca wyścigowy, zdobywca tytułów mistrzowskich w Formule 1 i serii IndyCar.
Urodził się w St-Jean-sur-Richelieu w prowincji Quebec. Jest synem Gilles’a Villeneuve’a, kierowcy Formuły 1, który zginął podczas kwalifikacji do Grand Prix Belgii w 1982, kiedy Jacques miał 11 lat. Jego stryj (młodszy brat Gilles’a), który także nazywał się Jacques Villeneuve, był kierowcą w amerykańskich i kanadyjskich wyścigach (m.in. zwyciężył w jednym wyścigu IndyCar).
Mieszka obecnie w Villars-sur-Ollon w Szwajcarii, jest jednak obywatelem Kanady. Jest żonaty. W 2001 zagrał w filmie Sylvestra Stallone’a "Wyścig" jako kierowca wyścigowy. 19 lutego 2007 wydał album pt. "Private Paradise".
Życiorys.
Początki kariery.
Idąc w ślady innych członków rodziny, młody Jacques rozpoczął od 1989 rywalizację we Włoskiej Formule 3; jeździł w niej do 1991. Od 1992 przeszedł do Japońskiej Formuły 3, wygrał trzy wyścigi i zajął drugą pozycję w klasyfikacji. W 1993 przeniósł się do serii Toyota Atlantic, wygrał w niej pięć wyścigów w barwach zespołu Forsythe-Green i ukończył sezon na trzecim miejscu. W 1994 przeniósł się z zespołem poziom wyżej – do serii Indy Car. W pierwszym sezonie wygrał w niej jeden wyścig, zajął 6. miejsce w klasyfikacji oraz został debiutantem roku. Natomiast w 1995 nie miał już sobie równych wygrywając cztery wyścigi (w tym słynny Indianapolis 500) i zdobywając tytuł mistrzowski.
Formuła 1.
Przygodę z Formułą 1 rozpoczął w sezonie 1996 w stajni Williams. W swoim debiutanckim wyścigu zdobył "pole position" (co wcześniej udało się jedynie Mario Andrettiemu i Carlosowi Reutemannowi) i miejsce na podium (wyciek paliwa na pięć okrążeń przed metą przeszkodził mu w zostaniu drugim, po Giancarlo Baghettim kierowcą, który wygrał w swoim debiucie). Wygrał cztery wyścigi, 11 razy stawał na podium, ukończył sezon na drugiej pozycji z 78 punktami. Te rekordy pobił w sezonie 2007 Lewis Hamilton (12 razy na podium, ukończony sezon z 109 punktami). Ostatecznie uplasował się na drugiej pozycji za swoim partnerem z zespołu, Damonem Hillem i pomógł Williamsowi w zdobyciu tytułu Mistrza Świata Konstruktorów. Po odejściu Hilla do zespołu Arrows, Villeneuve stał się numerem jeden w stajni. W tym sezonie wygrał siedem wyścigów i zdobył tytuł Mistrza Świata Kierowców. Wywalczył 10 "pole position", 8 razy stawał na podium i zdobył 81 punktów. Tytuł zapewnił sobie dopiero w ostatnim wyścigu, pokonując Michaela Schumachera ze stajni Ferrari. W sezonie 1998 nie zdołał wygrać nawet pojedynczego wyścigu, głównie za sprawą słabych silników Mecachrome.
Od sezonu 1999 dołączył do nowej stajni British American Racing (BAR), której współzałożycielem był osobisty menedżer Jacques’a Craig Pollock. Oczekiwania były duże, ale zespół nie zdobył nawet pojedynczego punktu przez cały sezon. Przez pięć lat pracy dla stajni nie zajął lepszej niż siódma pozycji w klasyfikacji generalnej. Głównym powodem niepowodzeń były notoryczne awarie bolidów. W 2003 media skrytykowały Villeneuve’a po tym jak jego młodszy partner z zespołu, Jenson Button regularnie okazywał się lepszy od niego. Z powodu jego słabych wyników i zdobycia tylko 6 punktów skrytykowano także jego wynagrodzenie, które wynosiło 19 milionów dolarów za rok. W ostatnim wyścigu został zastąpiony przez Takumę Satō, który jeździł za Kanadyjczyka także w całym następnym sezonie. BAR w sezonie 2004 wspiął się z piątej na drugą pozycję w klasyfikacji generalnej. Od 1996 do 2003 Villeneuve uczestniczył w 131 Grand Prix, wygrał 11 razy i zdobył 13 "pole position".
Villeneuve powrócił do Formuły 1 w sezonie 2004 na ostatnie trzy wyścigi sezonu, za sprawą francuskiej stajni Renault. Miał za zadanie pomóc w zdobyciu tytułu wicemistrzowskiego (Renault walczyło o drugą pozycję ze stajnią BAR). Nie zdołał jednak zdobyć ani jednego punktu. Ostatecznie Renault uplasował się na trzeciej pozycji.
Od sezonu 2005 był kierowcą stajni Sauber. W klasyfikacji końcowej sezonu 2005 Villeneuve zajął 14. miejsce, zdobywając 9 punktów.
Umowa z BMW Sauber została rozwiązana 7 sierpnia 2006. Jego miejsce w drużynie BMW Sauber zajął Robert Kubica.
Dalsza kariera.
W 2007 roku Villeneuve wystartował w wyścigu 24 godziny Le Mans w zespole Peugeot oraz zaliczył kilka startów w NASCAR. Planował zaliczyć cały sezon w następnym roku, ale nic z tego nie wyszło. Ponownie wystartował w Le Mans zajmując w nim drugie miejsce. Wystartował też w czterech wyścigach Speedcar Series. W 2009 ponownie zaliczył kilka startów w niższych seriach NASCAR.
W czerwcu 2009 potwierdził, że prowadził negocjacje z kilkoma zespołami Formuły 1 na temat swoich startów w sezonie 2010.
Nieudana próba powrotu i próba wejścia z własnym zespołem.
W lutym 2010, Villeneuve był łączony z powrotem do Formuły 1 jako kierowca zespołu Stefan Grand Prix. Serbska ekipa nie była na liście zgłoszeń do mistrzostw w sezonie 2010. Właściciel zespołu, Zoran Stefanović przyznał, że zespół podpisze umowę z kanadyjskim kierowcą, jeśli Stefan GP otrzyma miejsce. 3 marca 2010, FIA ogłosiła, że mimo braku pojawienia się stajni US F1 Team, serbska stajnia nie otrzyma miejsca, ze względu na niemożność wprowadzenia nowego zespołu w tak krótkim czasie. Kanadyjczyk był rozczarowany decyzją Federacji, mając nadzieję na powrót do rywalizacji.
W lipcu 2010, szef zespołu Durango oznajmił w wywiadzie, że Villeneuve Racing, będące projektem kanadyjskiego kierowcy, połączyło siły, w celu walki o trzynaste miejsce w stawce na sezon 2011. 8 września 2010, FIA oznajmiła, że nie pojawi się w stawce trzynasty zespół Formuły 1. Mimo tego, Villeneuve wraz z Durango nie rezygnowali z planu wejścia do najważniejszej serii wyścigowej, przyznając, że w razie niepowodzenia zdecydują się na wejście do NASCAR.

</doc>
<doc id="130060" url="https://pl.wikipedia.org/wiki?curid=130060" title="LWS-3 Mewa">
LWS-3 Mewa

LWS-3 Mewa – polski samolot obserwacyjny i towarzyszący. Zaprojektowany i zbudowany w 1937 roku w Lubelskiej Wytwórni Samolotów w Lublinie.
Historia.
Początkiem samolotu obserwacyjnego Mewa było opracowanie wstępnej koncepcji tego samolotu w 1935 roku przez inż. Zbysława Ciołkosza, który w tym czasie pracował w Państwowych Zakładach Lotniczych (PZL) w Warszawie. Według tej koncepcji miał to być samolot dwumiejscowy w układzie górnopłatu, z krytą kabiną, napędzany silnikiem gwiazdowym, polskim G-1620 Mors lub produkowanym w Polsce na licencji angielskiej silnikiem PZL-Bristol Pegasus VIII. Samolot ten miał mieć nowoczesną konstrukcję (wzorowano się na doświadczeniach maszyn STOL z Challenge 1934) i miał charakteryzować się dobrymi właściwościami pilotażowymi oraz osiągami. Gdy inż. Ciołkosz odszedł z PZL, projekt ten przekazano do Lubelskiej Wytwórni Samolotów w Lublinie, gdzie kontynuowano prace nad nim. Oznaczono go symbolem LWS-3 Mewa.
Projekt konstrukcyjny samolotu LWS-3 opracował inż. Jerzy Teisseyre wraz z inż. Władysławem Fiszdonem i inż. Bolesławem Wiśnickim. Samolot był zaprojektowany w układzie zastrzałowego górnopłatu, z płatem o dużej mechanizacji, opartej na konstrukcji płata samolotu RWD-9. Płatowiec wzorowany był ogólnie na wcześniejszej konstrukcji Ciołkosza, samolocie sanitarnym LWS-2. Otrzymał smukły kształt kadłuba i staranne opracowanie aerodynamiczne. Do jego napędu zastosowano francuski silnik gwiazdowy Gnome-Rhône Mars o mocy 680 KM (500 kW) i bardzo małej powierzchni czołowej. Średnica silnika wynosiła zaledwie 960 mm. Właśnie dzięki silnikowi o tak małej średnicy udało się utrzymać smukłość kadłuba i stosunkowo mały opór aerodynamiczny oraz niezłe osiągi. Niestety, ta bardzo zwarta konstrukcja silnika i jego duże wysilenie sprawiały problem z jego właściwym chłodzeniem i problem jego przegrzewania praktycznie pozostał nierozwiązany. 
W samolocie LWS-3 Mewa zastosowano kilka ciekawych rozwiązań konstrukcyjnych, opracowanych przez technika J. Lenartowicza – uchylną w locie osłonę tylnej kabiny obserwatora i system chowania w kadłubie umieszczonego w niej ruchomego karabinu maszynowego, a także mocowanie karabinów maszynowych pilota na goleniach podwozia, aby uniknąć strzelania przez płaszczyznę śmigła. Mocowanie to jednak okazało się nieudane, gdyż wibracje podczas startów i lądowań rozregulowywały ustawienie karabinów maszynowych, powodując problemy z celnością. Do luf dostarczały się też zanieczyszczenia, grożące zacięciem. Według J. Cynka, seryjne Mewy miały mieć już karabiny maszynowe mocowane po bokach kadłuba.
Projekt tak opracowanego samolotu zyskał uznanie władz wojskowych i na początku 1937 roku Departament Lotnictwa Ministerstwa Spraw Wojskowych zamówił w LWS trzy prototypy tego samolotu. Szybko przystąpiono do ich budowy, na wiosnę i w lecie 1937 roku przeprowadzono próby statyczne płatowca. Pierwszy prototyp oznaczony jako LWS-3/I ukończono jesienią i w listopadzie 1937 roku pilot fabryczny Władysław Szulczewski dokonał jego oblotu na lotnisku fabrycznym. W locie prototyp wykazał zbyt małą stateczność podłużną i poprzeczną, był także trudny w pilotażu. Poddano go więc badaniom w Instytucie Aerodynamicznym w Warszawie, na podstawie których powiększono mu usterzenie poziome. Oblotu tak poprawionego prototypu dokonano w marcu 1938 roku, w czasie którego samolot z powodu zbyt grząskiej nawierzchni lotniska skapotował, uszkadzając śmigło. Także w czasie prób fabrycznych zgiął się jeden ze slotów. Po usunięciu jednak wszystkich mankamentów prototyp LWS-3/I spisywał się dobrze. Charakteryzował się krótkim startem i lądowaniem, dużą prędkością lotu i wznoszenia. Na przykład na wysokości 3600 m osiągnął prędkość maksymalną większą od polskiego samolotu myśliwskiego PZL P-11c.
Drugi prototyp LWS-3/II, na którym zastosowano opuszczane usterzenie pionowe dla polepszenia ostrzału z tyłu, oblatano wiosną 1938 roku. Mechanizm opuszczania usterzenia był napędzany ręcznie. Ponieważ jego wykonanie było dość trudne i pracochłonne, zrezygnowano z tego pomysłu.
Trzeci prototyp LWS-3/III został oblatany jesienią 1938 roku. Zamontowano na nim inną osłonę silnika z odmiennym usytuowaniem chwytu powietrza i klapkami regulującymi wylot powietrza chłodzącego silnik, trójłopatowe śmigło metalowe oraz zmienioną nieco osłonę kabiny. Po udanych próbach w locie trzeci prototyp stał się samolotem wzorcowym do produkcji seryjnej samolotu LWS-3 Mewa.
Trzeci prototyp LWS-3/III Mewa przeszedł pomyślnie próby w locie w Dywizjonie Doświadczalnym Instytutu Technicznego Lotnictwa w Warszawie jesienią 1938 roku. Natomiast pierwszy prototyp LWS-3/I w listopadzie 1938 roku został wystawiony na XVI Międzynarodowym Salonie Lotniczym w Paryżu (pod nazwą PZL Mewa), gdzie zebrał liczne pochwały za nowoczesną i funkcjonalną konstrukcję. Uznano go tam za równorzędny samolot dla zagranicznych konstrukcji tego rodzaju jak brytyjski Westland Lysander i niemiecki Henschel Hs 126. W związku z tym pod koniec 1938 roku Departament Lotnictwa Ministerstwa Spraw Wojskowych zamówił 200 samolotów obserwacyjnych LWS-3 Mewa dla polskiego lotnictwa wojskowego.
Produkcję seryjną samolotów LWS-3 Mewa uruchomiono w 1939 roku. Pierwsze egzemplarze samolotu miały być dostarczone eskadrom obserwacyjnym latem 1939 roku, lecz montaż pierwszych seryjnych samolotów w wytwórni nastąpił dopiero w sierpniu 1939 roku. Pierwsze dwa seryjne samoloty były gotowe do odbioru 2 września 1939 roku, lecz jeden z nich został zbombardowany na lotnisku. 20 samolotów było już zbudowanych, ale nie całkowicie wykończonych. Największy problem był z piastami do śmigieł, które musiały być sprowadzone z Francji. Samoloty te, bez śmigieł, ewakuowano po wybuchu wojny z terenu Lubelskiej Wytwórni Samolotów i ukryto w Parku Bronowickim w Lublinie i w lesie przy szosie do Krasnegostawu. Dwa z tych samolotów po wyposażeniu w śmigła przeniesiono na lotnisko Pohorece koło Lwowa.
Pozostałe w Lublinie niegotowe samoloty LWS-3 Mewa po zdobyciu ich przez Niemców, zostały przeznaczone na złom.
Użycie samolotu w lotnictwie polskim.
Lotnictwo polskie użyło kilku samolotów obserwacyjnych LWS-3 Mewa, gdyż wybuch wojny uniemożliwił dalszą ich produkcję. Dwa samoloty w dniu 12 września 1939 roku otrzymała 26 eskadra obserwacyjna Armii „Kraków” na lotnisku Medyka koło Przemyśla. Na tym lotnisku jeden z samolotów rozbił się przy lądowaniu, natomiast drugi w dniu 17 września został spalony na lotnisku Zagwoźdź koło Stanisławowa z powodu braku możliwości ewakuacji. Następne dwie Mewy otrzymała 15 września 23 eskadra obserwacyjna. Jedna rozbiła się, a drugą ewakuowano do Rumunii. 
Prototyp LWS-3/I po wybuchu wojny ewakuowano z ITL do Łucka, gdzie przejęła go 15 września 24 eskadra rozpoznawcza. W dniu 17 września załoga w składzie ppor. pil. rez. Gerard Ranoszek i ppor. obs. Feliks Sobieralski otrzymała polecenie stanowiska Naczelnego Wodza. Lecąc w okolicach Horodenki zauważyła ona oddział radzieckiej kawalerii, który zaatakowała, rozpraszając go, w czasie ataku od ognia nieprzyjaciela uszkodzony został silnik samolotu. Po przymusowym lądowaniu został spalony, załoga uniknęła niewoli. Wrak zabrali później Niemcy pokazując w Lublinie, a później prawdopodobnie przeznaczyli go na złom.
Opis konstrukcji.
Samolot LWS-3 Mewa był dwumiejscowym samolotem obserwacyjnym, górnopłatem o konstrukcji mieszanej. Kadłub kratownicowy, spawany z rur stalowych chromo-molibdenowych, w przedniej części którego mieścił się silnik gwiazdowy. Za silnikiem znajdowała się obszerna dwumiejscowa kabina zakryta, w której z przodu usytuowany był fotel pilota, a z tyłu fotel obserwatora, pełniącego równocześnie funkcję strzelca i radiotelegrafisty. Osłonę kabiny nad miejscem pilota można było otwierać na boki i tędy pilot mógł wchodzić do swej kabiny po stopniach na lewej gondoli podwozia i na lewym boku kadłuba, bądź jak obserwator przez drzwi w lewym boku kadłuba. Przy fotelach pilota i obserwatora znajdowały się sterownice oraz na tablicach oprócz podstawowych przyrządów do pilotażu bez widoczności ziemi. Ruchomy karabin maszynowy obserwatora chowany był w kadłubie. Wysuwanie się karabinu maszynowego na półobrotnicy odbywało się po naciśnięciu przycisku w podłodze. Wówczas otwierała się górna osłona kabiny i karabin maszynowy automatycznie wysuwał się nad kadłub. Wciąganie karabinu oraz zamykanie osłony następowało za pomocą obracania korbki z prawej strony kabiny. Na końcu kadłuba było umocowane usterzenie wolnonośne o konstrukcji mieszanej, kryte na krawędziach natarcia sklejką, dalej płótnem. Stateczniki miały konstrukcję drewnianą, stery były spawane z rur stalowych. Kadłub z przodu przy silniku pokryty był blachą duralową, pozostała część na listwach duralowych pokryta płótnem. Do dolnej części kadłuba przytwierdzone było podwozie stałe z goleniami z blachy stalowej chromo-molibdenowej osłoniętymi owiewkami z blachy duralowej. Płat miał kształt prostokątny o zaokrąglonych końcach i był zwężony przy kadłubie w celu uzyskania lepszej widoczności z kabiny. Płat był dwudzielny, dwudźwigarowy, drewniany, kryty sklejką. Podparto go do kadłuba zastrzałami duralowymi. Napęd: silnik gwiazdowy, śmigło dwułopatowe lub trzyłopatowe metalowe.

</doc>
<doc id="130065" url="https://pl.wikipedia.org/wiki?curid=130065" title="Salvatore Schillaci">
Salvatore Schillaci

Salvatore "Toto" Schillaci (ur. 1 grudnia 1964 w Palermo) – włoski piłkarz, król strzelców Mundialu 1990 (strzelił 6 bramek w 7 meczach). Na tym turnieju zajął z reprezentacją Włoch trzecie miejsce. Zdobywca Pucharu UEFA i Pucharu Włoch z Juventusem w 1990. W reprezentacji rozegrał 16 meczów i strzelił 7 goli.
Początek kariery.
W piłkę zaczął grać w amatorskim klubie "Amat Palermo". W 1982 podpisał kontrakt z FC Messina i grał w tym klubie do 1989. Następnie przeszedł do Juventusu. W Serie A zadebiutował 27 sierpnia 1989. Niespodziewanie został powołany przez selekcjonera Azeglio Viciniego do reprezentacji Włoch na Mistrzostwa Świata 1990.
Mistrzostwa Świata 1990.
W pierwszym spotkaniu reprezentacji Włoch, z Austrią, Schillaci wszedł na boisko jako rezerwowy i zdobył jedynego gola w meczu. W następnym spotkaniu, z USA, także wybiegł na murawę jako rezerwowy. Dopiero w ostatnim grupowym meczu z Czechosłowacją wszedł w podstawowym składzie i strzelił kolejnego gola.
W fazie pucharowej zarówno w 1/8 finału (z Urugwajem), jak i w ćwierćfinale (z Irlandią) zdobył gola decydującego o wyniku meczu.
W półfinale, w meczu z Argentyną, Schillaci także strzelił gola, ale mecz zakończył się wynikiem 1-1 i Argentyna po konkursie rzutów karnych awansowała do finału.
W meczu o trzecie miejsce znowu strzelił gola (Włosi wygrali z Anglikami 2-1) i z sześcioma bramkami na koncie został królem strzelców turnieju.
Dalsza kariera.
Po Mundialu Schillaci grał w Juventusie jeszcze przez dwa lata, a następnie przeniósł się do Interu Mediolan. W 1994 wyjechał do Japonii, aby grać w Júbilo Iwata. Był pierwszym Włochem, który zagrał w J-League.
Zakończył karierę w 1999. Dzisiaj mieszka w Palermo, gdzie prowadzi własną szkółkę piłkarską. Wziął też udział w "L’Isola dei Famosi", włoskiej edycji programu Survivor.

</doc>
<doc id="130069" url="https://pl.wikipedia.org/wiki?curid=130069" title="Jan II oświęcimski">
Jan II oświęcimski

Jan II oświęcimski (ur. ok. 1330, zm. w 1375 lub 1376), książę oświęcimski w latach 1372–1375/6, ze śląskiej linii Piastów.
Jan II był jedynym synem księcia oświęcimskiego Jana I Scholastyka i jego pierwszej żony, nieznanej z imienia. 
Jeszcze za życia ojca w bliżej nieznanym momencie został dopuszczony do formalnych współrządów. Około 1366 Jan II ożenił się z Jadwigą, córką księcia brzeskiego Ludwika I, z którą dochował się syna Jana III oraz córek: Anny (żony możnowładcy czeskiego Puty (II) z Častolovic, a potem nieznanego bliżej Aleksandra) i Katarzyny (zmarłej po 5 listopada 1403 roku). 
Pełnię władzy w księstwie oświęcimskim Jan II objął po śmierci ojca w 1372. Fakt ten został następnie potwierdzony przez króla czeskiego Wacława IV w dniu 9 października 1372. Jan II musiał jednak wyrazić zgodę na oddanie władztwa w przypadku swojej bezpotomnej śmierci księciu cieszyńskiemu Przemysławowi Noszakowi.
Zastanawiające jest tutaj pominięcie faktu, że Jan II posiadał już wtedy syna imiennika. Być może, podobnie jak to miało miejsce w przypadku Jana I, Jan III był przeznaczony początkowo do kariery duchownej.
U progu swojego panowania książę popadł w znaczne trudności finansowe zobowiązując się spłacić sumy zagarnięte przez ojca ze scholasterii krakowskiej.
O rządach Jana II nie wiemy prawie nic. Książę oświęcimski zmarł pomiędzy 1 czerwca 1375 a 8 października 1376. Został pochowany w kościele dominikanów w Oświęcimiu.

</doc>
<doc id="130070" url="https://pl.wikipedia.org/wiki?curid=130070" title="Pandeiro">
Pandeiro

Pandeiro to instrument muzyczny wykorzystywany w capoeira.
Budowa.
Budową zbliżony do tamburynu. Instrumenty różnią się jednak brzmieniowo, dzwonki wykonane są w sposób, który umożliwia uzyskanie brzmień krótszych, bardziej wyrazistych, co pomaga klarowności gry przy wykonywaniu szybkich, skomplikowanych figur rytmicznych.
Gra.
Grający podczas gry wykorzystuje obydwie dłonie. Najczęściej dłoń wolną od trzymania, w tym: koniuszki palców (pojedyncze uderzenia lub efekt tremolo), kciuk (uderzenie 'otwarte' nisko brzmiące nie tłumionie i uderzenie 'zamknięte' gdzie palec trzymającej dłoni tłumi od wewnątrz wibracje membrany nadając mu wysoko brzmiące, akcentowane uderzenia, całą i dolną powierzchnią dłoni i wykorzystanie tarcia wprowadzając w ruch pojedynczy palec wzdłuż średnicy, jednocześnie dociskającego nieznacznie membrany, efekt zagęszczenia ilości uderzeń powodujący brzmienie charakterystyczne dla całej rodziny tamburynów.

</doc>
<doc id="130072" url="https://pl.wikipedia.org/wiki?curid=130072" title="Atabaque">
Atabaque

Atabaque - instrument muzyczny wykorzystywany w capoeira. Jest to duży bęben stawiany na stojaku, wykonany z wydrążonego pnia i napiętej na nim skóry.
Wyróżnia się trzy wielkości atabaque (od największego)

</doc>
<doc id="130074" url="https://pl.wikipedia.org/wiki?curid=130074" title="Agogo">
Agogo

Agogo to oryginalny instrument afrykański. Jego nazwa oznacza "dzwonek". Instrument ten jest wykorzystywany w capoeirze. Dzwonki umieszczone są na zakrzywionym uchwycie. Agogo ma dwa lub trzy dzwonki. Gra się na nich drewnianym kołkiem lub metalowym prętem.
Agogo bywa wykorzystywane przez zespół Toto, ale również Sepulturę i Soulfly, a więc zespoły o konotacjach brazylijskich.

</doc>
<doc id="130075" url="https://pl.wikipedia.org/wiki?curid=130075" title="Dead Kennedys">
Dead Kennedys

Dead Kennedys – amerykański zespół grający hardcore punk powstały w czerwcu 1978 roku w San Francisco.
Historia.
Zespół został założony przez gitarzystę East Bay Raya, wokalistę Jello Biafrę, basistę Klausa Flouride’a i perkusistę 6025. W tym składzie zarejestrowali swoje pierwsze nagrania. Na początku lipca do zespołu dołączył bardziej doświadczony perkusista Ted, a 6025 przerzucił się z perkusji na gitarę. Swój debiutancki koncert Dead Kennedys zagrali 19 lipca 1978 roku w Mabuhay Gardens w San Francisco w Kalifornii.
W tym czasie zaczęli regularnie występować w miejscowych klubach. Z powodu prowokującej nazwy, czasami zmuszeni byli grać pod innymi np. "Sharks", "Creamsicles" albo "Pink Twinkies". Wbrew powszechnym opiniom, nazwa zespołu nie miała na celu obrazy czci zmarłych braci Kennedy, tylko jak twierdził Biafra: "to bring attention to the end of the American Dream".
W marcu 1979 roku 6025 opuścił Dead Kennedys, natomiast czerwcu został wydany pierwszy singel zespołu pt. "California Über Alles". Zagrali wówczas dobrze przyjętą mini-trasę.
25 marca 1980 roku zostali zaproszeni na imprezę do Bay Area Music Awards, gdzie znajdowało się dużo ważnych osobistości muzycznego biznesu. Swoim występem mieli nadać wydarzeniu, w słowach organizatorów, trochę „nowofalowej wiarygodności”. Na ich prośbę przygotowali utwór "California Über Alles". Muzycy przybyli na imprezę ubrani w białe koszule z namalowaną dużą literą „S” na przodzie. Kiedy zabrzmiały pierwsze takty "California Über Alles", Biafra w typowym dla siebie prowokującym stylu krzyknął: "Hold it! We’ve gotta prove that we’re adults now. We’re not a punk rock band, we’re a new wave band". Wtedy członkowie zespołu wyciągnęli zza pleców czarne krawaty, co w efekcie tworzyło znak dolara $, i zaczęli grać drugą piosenkę "Pull My Strings", wyrażającą ostry satyryczny atak na przemysł muzyczny i zawierającą m.in. wers "Is my cock big enough, is my brain small enough, for you to make me a star?" Utwór ten nigdy nie został nagrany w studiu, tylko w formie z tego występu trafił na płytę "Give Me Convenience or Give Me Death" (składającej się głównie z singli), która została wydana już po rozpadzie zespołu. To był pierwszy i ostatni ich udział w tego typu imprezach.
Wiosną 1980 nagrali i wydali drugi singel "Holiday in Cambodia", a pod koniec tego samego roku ukazał się debiutancki album "Fresh Fruit for Rotting Vegetables". W styczniu 1981 perkusista Ted oświadczył, że odchodzi z zespołu. Miał zamiar poświęcić się swojej innej pasji: architekturze. Ostatni koncert zagrał z zespołem miesiąc później. Na jego miejsce przyszedł czarnoskóry D.H. Peligro.
W tym czasie zespół dostał propozycję współpracy z dużą firmą Polydor Records. East Bay Ray próbował nakłonić Biafrę do podpisania kontraktu. Sceptyczny Biafra wyraził swój sprzeciw i zagroził, że opuści grupę, jeśli reszta podpisze umowę. Niewiele później pracownicy Polydor Records sami zrezygnowali z pomysłu na kontrakt, gdy usłyszeli tytuł nowego singla Dead Kennedys: "Too Drunk to Fuck", który ukazał się w maju 1981 roku nakładem firmy Cherry Red. Tytułowa piosenka wywołała zamieszanie w Wielkiej Brytanii, ponieważ ludzie z BBC bali się, że niecenzuralny singel sięgnie pierwszej 30. na liście przebojów „Top 30", a to wymagałoby wzmianki o tym w telewizyjnym programie "Top of the Pops". Utwór zatrzymał się jednak na 31. miejscu.
EPka "In God We Trust, Inc." z 1981 roku z okładką przedstawiającą Jezusa przybitego do krzyża z banknotów i album "Plastic Surgery Disasters" z 1982 roku pokazały rozwój zespołu na polu muzycznym. Oba albumy ukazały się już w barwach Alternative Tentacles – wytwórni utworzonej przez Biafrę. Zespół w tym czasie zjeździł całe USA, odwiedził Europę i Australię. W czasie występów w Europie powstał koncertowy album "A Skateboard Party".
Wydaniu następnego albumu pt. "Frankenchrist" w 1985 roku towarzyszył skandal, ponieważ załączono do niego w formie plakatu obraz szwajcarskiego artysty H. R. Gigera „Penis Landscape”. Cała afera zaczęła się od tego, że w jednym z muzycznych sklepów w Los Angeles nastoletnia dziewczyna nabyła egzemplarz płyty, a jej rodzice złożyli pisemne doniesienie na zespół do prokuratora stanowego. Biafra i wszyscy jego współpracownicy zostali oskarżeni o obsceniczność i o szerzenie pornografii. Po procesie ciągnącym się latami ostatecznie zapadł wyrok uniewinniający.
W styczniu 1986 muzycy Dead Kennedys zdecydowali zakończyć swoją działalność. Ostatni koncert zagrali 21 lutego. Latem nagrali jeszcze album pt. "Bedtime for Democracy", który ukazał się w listopadzie. W grudniu ogłosili koniec współpracy.
Po rozpadzie zespołu Biafra rozpoczął karierę solową, współpracując z innymi wykonawcami (m.in. D.O.A., Nomeansno, Lard) oraz wydając płyty z przemówieniami na tematy polityczne i społeczne. Ray, Flouride i Peligro również zajęli się swoimi solowymi projektami.
W 2001 roku po wygranym procesie sądowym z J. Biafrą, dotyczącym honorariów i praw do nagrań zespołu, pozostali członkowie grupy zdecydowali wznowić działalność, wokalistę zastąpił Brandon Cruz. W takim składzie zespół zawitał m.in. do Polski (Kraków, 2002). W 2003 wokalistą został Jeff Penalty. Biafra odciął się od reaktywowanego zespołu, określając go jako: "the world’s greediest karaoke band".

</doc>
<doc id="130076" url="https://pl.wikipedia.org/wiki?curid=130076" title="Reco-reco">
Reco-reco

Reco-reco to instrument muzyczny perkusyjny wykorzystywany w capoeirze. Jest to wykonana z drewna rurka z wyżłobionymi rowkami. Pierwotnie wytwarzana z bambusa albo trzciny cukrowej. Do gry na nim wykorzystuje się drewniany patyczek. Obecnie jest rzadko używany.

</doc>
<doc id="130080" url="https://pl.wikipedia.org/wiki?curid=130080" title="Dalekopis">
Dalekopis

Dalekopis – telegraficzny nadawczo-odbiorczy aparat drukujący, służący do przekazywania informacji w postaci alfanumerycznej. W szczególności jest on wykorzystywany jako abonenckie urządzenie końcowe (terminal) do realizacji usług teleksowych.
Zespół nadawczy składa się z kodera, modulatora oraz klawiatury. Naciśnięcie odpowiedniego klawisza powoduje zadziałanie zespołu nadawczego i wysłanie sygnału elektrycznego o odpowiednim dla danego znaku przebiegu impulsowym; zatrzymanie zespołu nadawczego następuje samoczynnie natychmiast po wysłaniu sygnału. Koder nadajnika ma 5 wyjść, naciśnięcie klawisza powoduje pojawienie się na nich jednej z 32 kombinacji napięć dodatnich i ujemnych. Modulator przekształca tę kombinację (równoległą) w ciąg 5 impulsów (dodatnich lub ujemnych) odpowiadających naciśniętemu znakowi dalekopisowego alfabetu telegraficznego (5-elementowego), które – poprzedzone impulsem startowym – są przesyłane do odbiornika. W odbiorniku zawierającym demodulator i dekoder zachodzi proces odwrotny: równoległa kombinacja napięć uruchamia w drukarce odpowiednią czcionkę i przesyłany znak jest odbijany na wąskim pasku papieru, z jednej strony nasączonym suchym klejem, albo arkuszu papieru. Wąski pasek z treścią był zwilżany wodą i naklejany na specjalnym druku. Natomiast treść telegramu zapisana na arkuszu papieru była odrywana i odpowiednio składana lub przepisywana na drukach ozdobnych. Obecnie dalekopisy o konstrukcji mechaniczno-elektrycznej są wypierane przez dalekopisy elektroniczne (elektroniczno-mechaniczne), których działanie jest sterowane za pomocą mikroprocesorów; są one wyposażone w układy pamięci elektronicznej, klawiaturę elektroniczną, monitor ekranowy.
Początków dalekopisu należy szukać w próbach skonstruowania telegrafu do prywatnego użytku, podejmowanych przez Elisha Graya w 1871 roku, czy B. Hoffmana w 1894 roku. Pierwszy dalekopis wprowadzono do użytku w USA w 1910 – twórcami jego byli Charles Krum i Howard Krum. W 1914 powstał w USA udoskonalony dalekopis oparty na pomyśle Edwarda Kleinschmidta. Około 1920 pojawiły się rozmaite dalekopisy o współczesnej konstrukcji, m.in. firma "Siemens&amp;Halske" skonstruowała własny dalekopis, przekształcając odpowiednio szybkobieżny aparat telegraficzny Siemensa.
W Polsce w latach 1935–1939 opracowano własny model dalekopisu w Państwowych Zakładach Tele- i Radiotechnicznych, nie rozpoczęto jednak jego produkcji.
Do testowania poprawności działania dalekopisu stosuje się pangramy takie jak np. "THE QUICK BROWN FOX JUMPS OVER A LAZY DOG" albo "ICH DALEKOPIS FALSZUJE GDY PROBY XQV NIE WYTRZYMUJE 1234567890". Co najmniej dziesięciokrotne powtórzenie pangramu pozwalało na stwierdzenie poprawności działania lub stwierdzenie błędów w odbiorze sygnałów. Dalekopis wyposażony był w dziurkarkę do utrwalania tekstów na papierowej taśmie dziurkowanej. Taśmę można było później odczytać w automatycznym czytniku zamontowanym również w dalekopisie. Pozwalało to na powielanie i nadawanie tego samego tekstu bez ponownego ręcznego przepisywania go.
Dalekopis był jednym z pierwszych komputerowych urządzeń peryferyjnych. Wykorzystywano go zwłaszcza jako konsolę operatorską systemów mainframe.
W Polsce 9 lutego 2007 roku Poczta Polska zakończyła świadczenia usługi przesyłania informacji za pomocą dalekopisu.
Kodowanie Baudot–Murray pierwotnie zaprojektowane dla dalekopisów bywa stosowany przez krótkofalowców podczas cyfrowych emisji RTTY.

</doc>
<doc id="130081" url="https://pl.wikipedia.org/wiki?curid=130081" title="Husajn ibn Ali">
Husajn ibn Ali

Ḥusajn ibn ‘Alī ibn Abī Tālib (, ur. 10 stycznia 626, zm. 10 października 680) – trzeci imam szyitów.
Wnuk Mahometa, syn Fatimy i Alego, młodszy brat Hasana. Po śmierci kalifa Mu’awiji (661–680) Husajn postanowił odnowić roszczenia do kalifatu, podnoszone wcześniej przez swojego ojca i brata, których jednak nie uznał syn Mu’awiji Jazid (680–683). W rezultacie Husajn zginął wraz z wieloma swoimi zwolennikami w starciu z umajjadzkimi oddziałami pod Karbalą. Do dziś męczeństwo Husajna jest wspominane przez szyitów podczas święta Aszura.

</doc>
<doc id="130083" url="https://pl.wikipedia.org/wiki?curid=130083" title="Heterochromatyna">
Heterochromatyna

Heterochromatyna jest częścią chromatyny w jądrze interfazowym, w której nić DNA jest szczególnie mocno upakowana. Jej cechą charakterystyczną jest ograniczenie udziału w procesie transkrypcji, co ma wpływ na ekspresję genów. Jej zwarta struktura decyduje o tym, że jest nieaktywna genetycznie.
Wyróżnia się jej dwa główne typy: fakultatywna, konstytutywna (konstytucyjna).
Heterochromatyna fakultatywna to materiał euchromatynowy, którego genetyczna aktywność przy danej specjalizacji komórki została stłumiona, ale w którym występują geny kodujące mogące być aktywne przy innej specjalizacji komórki.
Formowanie się heterochromatyny fakultatywnej powstaje przy różnicowaniu się komórek w zarodku.
Dobrze zbadanym przykładem heterochromatyny jest chromatyna płciowa. Ten rodzaj heterochromatyny został odkryty przez W. Taylora w roku 1960.
Heterochromatyna konstytutywna to heterochromatyna z bardzo ciasno upakowanym DNA, który w większości nie bierze udziału w procesie transkrypcji i występuje w taki sam sposób we wszystkich komórkach organizmu, niezależnie od ich stopnia specjalizacji.
W komórkach ssaków znajdowana jest głównie wokół centromeru i przy końcach chromosomów.
Heterochromatyna konstytutywna to heterochromatyna obecna w tych samych miejscach w chromosomach homologicznych. Replikuje się w późnej fazie S cyklu komórkowego.

</doc>
<doc id="130085" url="https://pl.wikipedia.org/wiki?curid=130085" title="Wyładowanie elektryczne">
Wyładowanie elektryczne

Wyładowanie elektryczne – przepływ prądu elektrycznego w dielektryku (izolatorze) następujący pod wpływem pola elektrycznego. Warunkiem wystąpienia wyładowania elektrycznego jest obecność czynników jonizujących lub źródeł swobodnych elektronów.
Może ono zachodzić w dielektrykach stałych, gazowych i ciekłych. W gazach obserwuje się błyski świetlne w postaci łuku elektrycznego lub piorunu oraz towarzyszące im efekty akustyczne.

</doc>
<doc id="130086" url="https://pl.wikipedia.org/wiki?curid=130086" title="Zbigniew Lengren">
Zbigniew Lengren

Zbigniew Lengren (ur. 2 lutego 1919 w Tule – zm. 1 października 2003 w Warszawie) – polski satyryk, grafik i rysownik, autor karykatur, aforyzmów i fraszek, a także plakatów, ilustracji książkowych i prasowych oraz scenografii teatralnych. 
Przez większość kariery zawodowej związany z tygodnikiem „Przekrój”, w którym publikował serię rysunkową z Profesorem Filutkiem i jego psem Filusiem. Jeden z pionierów powojennego komiksu prasowego w Polsce.
Życiorys.
Urodził się 2 lutego 1919 w Tule, w ogarniętej rewolucją bolszewicką i wojną domową Rosji. Dzieciństwo spędził w Toruniu, jego ojciec Juliusz był przedstawicielem telefonicznej firmy Ericsson zakładającej w mieście telefony. Mieszkali u zbiegu ulic Piekary i Różanej. Po śmierci Juliusza Lengrena, matka Zbigniewa – Lucyna – wyszła ponownie za mąż za mecenasa Monne.
W 1938 ukończył toruńskie Gimnazjum im. Kopernika, a następnie złożył podanie o przyjęcie na studia na Wydziale Architektury Politechniki Warszawskiej. Rozpoczęciu studiów przeszkodził wybuch II wojny światowej. Powołany do Wojska Polskiego, wziął udział w wojnie obronnej, podczas której dostał się do niemieckiej niewoli. Resztę wojny spędził w niemieckich obozach jenieckich i więzieniach.
Po wojnie, w grudniu 1945, powrócił do Torunia, gdzie rozpoczął studia malarskie na Wydziale Sztuk Pięknych Uniwersytetu Mikołaja Kopernika. Studia łączył z pracą zawodową i dyplom ich ukończenia otrzymał dopiero 30 czerwca 1951.
Oprócz działalności artystycznej związanej z szeroko rozumianą sztuką graficzną pisywał także teksty literackie, w tym wiersze, m.in. dla dzieci. Współtworzył programy telewizyjne, teatr satyryczny, programy rozrywkowe. Recytował, prowadził też konferansjerkę.
Debiutował jako karykaturzysta w 1944 w czasopiśmie „Stańczyk”. Od 1946 współpracował z tygodnikiem „Przekrój”, gdzie publikował serię rysunkową z Profesorem Filutkiem i psem Filusiem – pierwszy odcinek ukazał się w 147. numerze pisma w lutym 1948 roku. Współpracował również z innymi czasopismami: ze „Szpilkami”, „Światem”, „Trybuną Robotniczą”, „Playboyem”. Ilustrował poza tym książki (np. serię dla dzieci Hugh Loftinga o przygodach doktora Dolittle), tworzył filmowe plakaty (np. do filmów "Zaporożec za Dunajem" i "Złodzieje i policjanci"), pisał utwory satyryczne (np. "Drobiazgi spod pióra", "Fraszki").
Na wniosek polskich dzieci otrzymał Order Uśmiechu.
Był także laureatem nagrody karykaturzystów – Złotej Szpilki z Wawrzynem w 1988.
Został pochowany w rodzinnym grobie na cmentarzu Wojskowym na Powązkach (kwatera K-4-58).
Życie prywatne.
Córką Zbigniewa Lengrena jest scenograf Katarzyna Lengren, a wnuczką Klara Syrewicz, dziennikarka TVP, „Dziennika”, dziennika „Polska”, obecnie zastępca redaktora naczelnego miesięcznika „Podróże”. Aktor i reżyser Tomasz Lengren (ur. 1945, zm. 2008) był synem Zbigniewa Lengrena.
Upamiętnienie.
W 2005, w 86. rocznicę urodzin artysty, odsłonięto w Toruniu niewielką kompozycję rzeźbiarską autorstwa Zbigniewa Mikielewicza, upamiętniającą toruńskie czasy Zbigniewa Lengrena. Rzeźba przedstawia psa Filusia, który trzyma w pysku melonik profesora Filutka i pilnuje parasola swego pana.
W 2022 w dawnym mieszkaniu i pracowni artysty przy ulicy Brzozowej 6/8 a w Warszawie (tzw. Lengrenówce) otwarto pracownię Muzeum Karykatury im. Eryka Lipińskiego.

</doc>
<doc id="130088" url="https://pl.wikipedia.org/wiki?curid=130088" title="Jan III oświęcimski">
Jan III oświęcimski

Jan III oświęcimski (ur. ok. 1366, zm. 1405) – książę oświęcimski w latach 1375/1376–1405.
Jan III był jedynym synem księcia oświęcimskiego Jana II i Jadwigi brzeskiej. Początkowo historycy myśleli że osoba Jana III jest tożsama z jego ojcem, dopiero odkrycie kolejnych źródeł uzmysłowiło badaczom fakt jego istnienia.
O rządach Jana III wiadomo niezwykle mało. Książę być może, podobnie jak jego dziadek Jan I, był przeznaczony początkowo do stanu duchownego. Świadczyć o tym może dokument z 1379, gdzie książę jest nazwany scholastykiem krakowskim (choć tu mogła nastąpić właśnie pomyłka z Janem I). Innym przypuszczalnym dowodem przeznaczenia Jana III do kariery duchownej jest fakt zawarcia układu w 1372, kiedy to Jan II zagwarantował w przypadku swojej bezpotomnej śmierci przekazanie księstwa oświęcimskiego władcy Cieszyna Przemysławowi Noszakowi.
Jak by nie było, Jan III bez przeszkód objął rządy w księstwie, choć musiał przyjąć formalną kuratelę Przemysława Noszaka. Fakt ten potwierdza dokument z 25 listopada 1377, w którym książę Cieszyna zatwierdza nadania oświęcimskiego kuzyna.
Pomimo tych zależności od Cieszyna Jan III starał się prowadzić w miarę niezależną politykę. W 1394 ożenił się z Jadwigą, siostrą króla Władysława Jagiełły, co umożliwiło stronie polskiej na spokojniejszą rozprawę z księciem opolskim Władysławem.
W 1397 wraz z innymi książętami śląskimi i biskupem wrocławskim Jan III podpisał w Legnicy układ z królem polskim, gwarantujący wspólne działanie przeciwko rozbójnikom. W 1399 próbował zaś wpłynąć na Władysława Jagiełłę, by ten zmienił swoje wrogie nastawienie względem biskupa i księcia opolskiego Jana Kropidły.
W polityce wewnętrznej Jan III popierał miasta (przywileje od księcia otrzymały m.in. Kęty i Zator) i kościół (w szczególności zaś, podobnie jak jego ojciec i dziadek, dominikanów).
Ostatni dokument, w którym Jan III występuje jako żyjący, nosi datę roku 1402. Z innych przesłanek możemy jednak wnosić, że Jan III zmarł dopiero trzy lata później. Nie doczekał się potomstwa, w związku z czym jego władztwo odziedziczyli Piastowie cieszyńscy. Jan III został pochowany w klasztorze dominikańskim w Oświęcimiu.

</doc>
<doc id="130089" url="https://pl.wikipedia.org/wiki?curid=130089" title="Poza Czasem">
Poza Czasem

Poza Czasem – polski system RPG, wydany przez wydawnictwo Menhir w 2004.
"Świat"
Do gry używa się kostek: k6, k12
Linki zewnętrzne.
Blog drugiej edycji systemu

</doc>
<doc id="130090" url="https://pl.wikipedia.org/wiki?curid=130090" title="Łańcuch troficzny">
Łańcuch troficzny



</doc>
<doc id="130091" url="https://pl.wikipedia.org/wiki?curid=130091" title="High Definition">
High Definition



</doc>
<doc id="130092" url="https://pl.wikipedia.org/wiki?curid=130092" title="Intel 8088">
Intel 8088

8088 – zminimalizowana wersja układu 8086, wprowadzona do sprzedaży w 1979 roku. Podobnie jak 8086, operował na danych 16-bitowych. Pierwszą różnicą w stosunku do 8086 było ograniczenie szerokości magistrali danych do 8 bitów. Przetwarzane przez niego dane przed wysłaniem dzielone były na dwie części, dzięki czemu zachowano pełną zgodność z poprzednikiem. Drugą różnicą było skrócenie kolejki rozkazów z 6 do 4 bajtów. Układ montowany był w komputerach IBM PC (od modelu 5150).
Układy te pierwotnie wykonywane były w technologii NMOS. Wersje o zmniejszonym poborze mocy wykonane w technologii CMOS oznaczano numerem 80C88. W skład procesora 8088 wchodziła jednostka wykonawcza (Execution Unit, EU: 9 rejestrów dla użytkownika, rejestr buforowy dla jednostki arytmetyczno-logicznej, magistrala danych) oraz jednostka szyny (Bus Interface Unit, BU) służąca do komunikacji jednostki wykonawczej z otoczeniem, połączone magistralą danych i układem sterującym.
Może współpracować z koprocesorem numerycznym 8087.
Procesory zgodne z 8088 produkowały także inne firmy, np. NEC V20, AMD.

</doc>
<doc id="130094" url="https://pl.wikipedia.org/wiki?curid=130094" title="Glewia">
Glewia

Glewia (łac. "glavea, glavia") – broń drzewcowa, zaopatrzona w żeleźce w postaci grotu o kształcie szerokiego, jednosiecznego noża, niekiedy odgiętego lekko do tyłu, osadzonego na drzewcu o długości 2–2,5 m. Późniejsze glewie miały jeden lub dwa kolce na grzbiecie noża, czasem wygięte lekko ku dołowi, co upodabniało je do gizarmy. Glewia pojawiła się w XII wieku, powszechnie używana była w XIV–XVI wieku (głównie w zachodniej Europie) jako broń piechoty. Od XVI wieku służyła jako broń paradna, podobnie jak halabarda, na wyposażeniu straży pałacowych.
Pod względem budowy bardzo zbliżoną do glewi bronią azjatycką była japońska naginata.

</doc>
<doc id="130097" url="https://pl.wikipedia.org/wiki?curid=130097" title="Lord protektor">
Lord protektor

Lord protektor ("Lord Protector") – urząd państwowy w Anglii początkowo odpowiadający stanowisku interrexa – regenta w innych krajach europejskich (Polsce, Francji), pochodzący od słowa protektorat – "ochrona, nadzór" i lord – najwyższej angielskiej arystokracji. W czasie pełnienia go przez Olivera Cromwella przekszałcił się w urząd stałej głowy państwa.
Lord protektor, podobnie jak jego odpowiednicy, wybierany był spośród najważniejszych dostojników w państwie lub z najbliższej rodziny zmarłego bądź niepełnoletniego króla. Jego uprawnienia i przywileje zbliżone były do tych, jakie posiadał suweren. Musiał się ich naturalnie zrzec zaraz po przejęciu pełni władzy przez nowego monarchę. Lord protektor miał przede wszystkim zapewnić porządek wewnątrz państwa, zapobiegać jego destabilizacji przez zamieszki i bunty wewnętrzne oraz być widocznym znakiem siły i stabilności Anglii na arenie międzynarodowej. Objęcie tego stanowiska przez Olivera Cromwella 16 grudnia 1653, 4 lata po ścięciu (głównie za sprawą właśnie Cromwella) Karola I Stuarta, miało być symbolem chwilowego stanu rzeczy, jaki wyniknął po latach wojny domowej i królobójstwie. Tytuł ten miał być również znakiem trwałości zdobyczy republiki, świadczyć o braku monarchistycznych zapędów i pokorze zarówno Cromwella, jak i jego następcy i syna, Richarda Cromwella. Za ich rządów urząd ten posiadał władzę niemal dyktatorską.

</doc>
<doc id="130100" url="https://pl.wikipedia.org/wiki?curid=130100" title="Europejskie Stowarzyszenie Kynologiczne">
Europejskie Stowarzyszenie Kynologiczne

Europejskie Stowarzyszenie Kynologiczne ("Association Cynologique Europeenne" – ACE) – międzynarodowa organizacja kynologiczna skupiająca 7 organizacji kynologicznych o zasięgu krajowym, niewchodzących w skład FCI. Założona w 1994 roku przez stowarzyszenia kynologiczne Belgii, Danii, Norwegii i Szwecji – inicjatorem był Pierre Ghislain, prezes belgijskiego klubu kynologicznego – Kynos Club Belge. Zjazd założycielski miał miejsce w Casteau w Belgii, dnia 15 stycznia 1994 roku.
Organizacjami założycielskimi były:
Celem ACE jest działanie na rzecz psów rasowych, uznawania ras, uprawiania sportu z psami oraz utrzymywania serdecznych i pełnych wzajemnego szacunku stosunków pomiędzy organizacjami członkowskimi. ACE uznaje niektóre rasy nieuznawane przez FCI – np. Buldog amerykański.
Aktualnie członkami federacji ACE są:

</doc>
<doc id="130101" url="https://pl.wikipedia.org/wiki?curid=130101" title="Koprocesor">
Koprocesor

Koprocesor arytmetyczny, jednostka zmiennoprzecinkowa (ang. "Floating-Point Unit", FPU) – układ scalony wspomagający procesor w obliczeniach głównie zmiennoprzecinkowych, ale również na liczbach całkowitych. W większości współczesnych konstrukcji koprocesor arytmetyczny, a także jednostki obsługujące bardziej skomplikowane obliczenia (np. instrukcje wektorowe), zintegrowany jest z procesorem w jednym układzie scalonym.
W przeszłości jednak koprocesor stanowił opcjonalny komponent procesora i nie był standardowym układem komputera. Twórcy płyt głównych umieszczali zwykle pustą podstawkę, w której można było zainstalować koprocesor. W takim przypadku, dla danego typu procesora przypisany był odpowiadający mu koprocesor (np. 8087 dla 8086 i 8088, 80287 dla 80286 czy 80387 dla 80386).
Koprocesorami nazywane bywają również układy wspomagające tworzenie i przetwarzanie grafiki (głównie wektorowej), czyli procesory graficzne (GPU). Ponadto nazwa koprocesor czasami używana jest w stosunku do układów przetwarzających sygnały (DSP) i procesorów dźwiękowych pozwalających pozycjonować dźwięki w przestrzeni (karta Sound Blaster X-Fi).

</doc>
<doc id="130115" url="https://pl.wikipedia.org/wiki?curid=130115" title="Wytwórnia Filmów Oświatowych">
Wytwórnia Filmów Oświatowych

Wytwórnia Filmów Oświatowych Sp. z o.o. (WFO) – wytwórnia filmowa utworzona 1 stycznia 1950 w Łodzi, została powołana zarządzeniem ministra kultury i sztuki. Przejęła częściowo kompetencje Instytutu Filmowego w Łodzi, działającego od 13 listopada 1945 roku. Była jednym z największych w kraju producentów krótkometrażowych filmów szkolnych i instruktażowych oraz jedynym producentem filmów popularnonaukowych, przeznaczonych dla masowego widza. Od roku 1994 firma nosi nazwę: Wytwórnia Filmów Oświatowych i Programów Edukacyjnych (później przywrócono pierwotną nazwę firmy). Dorobek Wytwórni to ok. 5 tysięcy filmów, głównie oświatowych i dokumentalnych. Jest również, wraz ze stowarzyszeniem „Łódź Filmowa”, właścicielem kina "Polonia".
WFO odniosła największe sukcesy w dziedzinie filmu przyrodniczego (Włodzimierz Puchalski, Karol Marczak, Józef Arkusz, Bolesław Bączyński, Aleksandra Jaskólska, Stanisław Kokesz, Remigiusz Ronikier, Ryszard Wyrzykowski – „Pan Rysio”).
W wytwórni powstało też wiele filmów o sztuce. Realizowali je wybitni reżyserzy filmu oświatowego, między innymi: Jarosław Brzozowski, Zbigniew Bochenek, Krystyna Dobrowolska, Grzegorz Dubowski, Konstanty Gordon, Stanisław Grabowski, Bohdan Mościcki, Kazimierz Mucha, Andrzej Papuziński, Andrzej Różycki, Witold Żukowski, Barbara Pyzałka, Andrzej B. Czulda.
Z Wytwórnią realizowali swoje pierwsze filmy młodzi twórcy, którzy później odnieśli sukcesy w polskim filmie fabularnym, między innymi: w latach 50.: Wojciech Jerzy Has, Stanisław Lenartowicz, Janusz Nasfeter; w latach 60.: Krzysztof Zanussi, Antoni Krauze, Grzegorz Królikiewicz; w latach 70.: Piotr Andrejew, Andrzej Barański, Marek Koterski, Juliusz Machulski, Piotr Szulkin, Leszek Wosiewicz; w latach 80.: Jan Jakub Kolski, Łukasz Wylężałek. Wielu znanych w świecie operatorów filmowych współpracowało (lub nadal współpracuje) z Wytwórnią: Bogdan Dziworski, Wit Dąbal, Jolanta Dylewska, Paweł Edelman, Ryszard Lenczewski, Krzysztof Ptak, Zbigniew Rybczyński, Piotr Sobociński, Jerzy Zieliński.
W Wytwórni pracował legendarny fotograf Powstania Warszawskiego – Eugeniusz Haneman.
W dorobku Wytwórni jest ponad 1 200 nagród zdobytych na krajowych i zagranicznych festiwalach filmowych. Pierwsze trofeum to Grand Prix w dziale filmów popularnonaukowych dla filmu "Wieliczka" w reżyserii Jarosława Brzozowskiego na I Festiwalu Filmowym w Cannes w roku 1946. Niektóre filmy uzyskały po kilkanaście nagród i wyróżnień na najbardziej liczących się festiwalach, np. "Hokej" i "Olimpiada" Bogdana Dziworskiego, "Szczurołap" Andrzeja Czarneckiego, "Bykowi chwała" Andrzeja Papuzińskiego, "Nienormalni" Jacka Bławuta, "Usłyszcie mój krzyk" Macieja Drygasa. Ten ostatni film zdobył w roku 1991 Europejską Nagrodę Filmową.

</doc>
<doc id="130117" url="https://pl.wikipedia.org/wiki?curid=130117" title="Bishop (działo samobieżne)">
Bishop (działo samobieżne)

Bishop (ang. "biskup") – brytyjska samobieżna haubicoarmata zaprojektowana i produkowana w roku 1942 na podwoziu czołgu piechoty Mk III Valentine.
Historia.
Działo samobieżne typu "Bishop" było pierwszym tego rodzaju pojazdem w armii brytyjskiej. Inżynierowie wykorzystali kadłub czołgu Valentine i zamocowali na nim haubicoarmatę 25-funtową (87,6 mm). 
Pojazd miał szereg wad – do najważniejszych należały problemy ze strzelaniem na większą odległość (lufa nie mogła być ustawiona pod odpowiednim kątem), niewielka ilość miejsca na amunicję, trudności z manewrowaniem, a także – ze względu na zastosowanie specyficznego działa – wysoka sylwetka.
Z tych względów oraz z powodu słabych parametrów czołgu Valentine (niewielka prędkość i słabe opancerzenie) "Bishop" był nielubiany przez załogi, wkrótce został też zastąpiony przez lepsze konstrukcje M7 Priest oraz Sexton. Wyprodukowano tylko około 100 egzemplarzy "Bishopa".
"Bishop" spisywał się jednak stosunkowo dobrze w walce z czołgami i piechotą nieprzyjaciela. Po raz pierwszy został użyty bojowo podczas II bitwy pod El Alamein i używany był aż do początków kampanii włoskiej.

</doc>
<doc id="130123" url="https://pl.wikipedia.org/wiki?curid=130123" title="Panzerkampfwagen VIII Maus">
Panzerkampfwagen VIII Maus

Panzerkampfwagen VIII Maus – czołg superciężki konstrukcji niemieckiej z okresu II wojny światowej.
Z łączną masą sięgającą 188 ton był to najcięższy i największy czołg, jaki kiedykolwiek skonstruowano, lecz nigdy nie wszedł do produkcji seryjnej, ani nie został użyty bojowo; Niemcy zbudowali jedynie dwa nieukończone prototypy.
Historia.
Decyzja opracowania superciężkiego czołgu o masie 75–90 ton została podjęta na konferencji z udziałem Adolfa Hitlera i Alberta Speera w dniach 5–6 marca 1942 roku, jako rozwinięcie wcześniejszych planów (anulowanych na rzecz nowej konstrukcji) dotyczących czołgu Panzerkampfwagen VII Löwe.
21 marca Hitler przyznał wyłączną koncesję na produkcję nowego czołgu firmie Porsche. Według uaktualnionych planów pojazd miał mieć masę 100 ton oraz działo 150 mm i być w stanie zniszczyć każdy typ sowieckiego czołgu ciężkiego, których rychłego pojawienia się na froncie spodziewało się niemieckie dowództwo. Hitler osobiście powołał na głównego konstruktora prof. Ferdinanda Porsche; zebrał on zespół projektantów, w skład którego powołał m.in. inż. Karla Rabea, inż. Leopolda Schmidta, inż. Waltera Schmidta, inż. Erwina Komedę, inż. Ottona Zadnika, inż. Karla Frochlicha i inż. Willy’ego Müllera. Projekt otrzymał w Porsche wewnętrzne oznaczenie Typ 205.
23 czerwca 1942 roku Hitler zatwierdził wstępny projekt czołgu, a z lipca tego roku pochodzą jego nazwy zwyczajowe: początkowa mamut, późniejsza myszka i ostateczna mysz. 6 kwietnia 1943 roku zaprezentowano drewnianą makietę czołgu Speerowi, a 13 lub 14 maja Hitlerowi. W oficjalnej prezentacji dla führera brał udział m.in. gen. Heinz Guderian, który jako jedyny uczestnik uroczystości skrytykował wygląd projektowanego czołgu. W 1943 roku doszło także do częściowej zmiany wykonawcy; z powodu problemów w pracach nad tak dużym czołgiem zdecydowano się rozdzielić zadania pomiędzy kilka firm. Przedsiębiorstwu Krupp zlecono produkcję surowych kadłubów i wież, Daimler-Benz odpowiadał za silniki, Siemens-Schuckert wziął na siebie produkcję i montaż instalacji elektrycznej, a zawieszeniem zajęła się Škoda (położona w ówczesnym Protektoracie Czech i Moraw). Montażu wszystkich elementów miała dokonywać firma Alkett. Porsche w dalszym ciągu odpowiadało za prace projektowe i ostateczny kształt nowej maszyny.
22 grudnia 1943 roku częściowo ukończono pierwszy prototyp czołgu Maus i wysłano go na poligon w Böblingen, z atrapą wieży i bez zainstalowanego uzbrojenia. Próby poligonowe niekompletnego prototypu przeprowadzono w styczniu 1944 roku. W marcu na poligon dostarczono drugi kadłub z układem jezdnym i hamulcowym. W maju do Böblingen trafiła wieża, którą na początku czerwca udało się przytwierdzić do drugiego kadłuba, tym samym kończąc produkcję pierwszego i jedynego ukończonego egzemplarza czołgu Maus. Oba prototypy testowano następnie na poligonie w Kummersdorfie pod Berlinem, z tym że pierwszego kadłuba używano odtąd jedynie do holowania drugiego prototypu. Próby poligonowe przerwano 19 sierpnia 1944 roku; z powodu pogarszającej się sytuacji na frontach, postępującego niedoboru surowców i środków do testów oraz produkcji nowych czołgów, a także braku perspektyw na jakąkolwiek przydatność bojową Mausa, zdecydowano się zawiesić wszelkie prace nad Panzerkampfwagen VIII.
21 kwietnia 1945 roku Sowieci zdobyli oba, porzucone prototypy Mausa w Kummersdorfie. Zmontowali z nich pojazd posiadający kadłub pierwszego prototypu i wieżę z drugiego, który odesłali do ZSRR na testy. Obecnie jedyny istniejący czołg Maus jest wystawiony jako element ekspozycji w Muzeum Czołgów w podmoskiewskiej Kubince.
Konstrukcja.
Pojazd miał rozwijać prędkość zaledwie 20 km/h na utwardzonej nawierzchni i posiadać zasięg 160 km na drodze lub 62 km w terenie. Ostatecznie masa pojazdu wyniosła aż 188 ton. Uzbrojenie stanowiła armata kalibru 128mm KwK 44 L/55 z zapasem 68 pocisków i sprzężona z nią armata kalibru 75mm KwK 44 L/36.5 z zapasem 200 pocisków oraz karabin maszynowy MG 34 kalibru 7,92 mm z zapasem 1000 pocisków.
Kadłub wykonany ze stalowych płyt pancernych miał grubość od 150 do 220 mm, w zależności od miejsca, co czyniło go najgrubiej opancerzonym pojazdem niemieckim z okresu II wojny światowej. Układ jezdny, w którym koła nośne połączone były w zestawy po dwa na jednym ramieniu i były wyposażone w specjalny komplet amortyzatorów. Z każdej strony podwozia mocowanych było sześć takich niezależnych układów. Zespół napędowy stanowił 12-cylindrowy silnik benzynowy MB509 o mocy 1080 KM i pojemności 44,5 litra (V-1) lub 12-cylindrowy silnik wysokoprężny MB517 o mocy 1200 KM (V-2) połączony z generatorem oraz dwoma silnikami elektrycznymi.
W związku z tym, że nośność większości mostów nie pozwalała na przejazd tak ciężkiego czołgu, planowano przekraczanie rzek w następujący sposób: do czołgu na otworach wentylacyjnych silnika montowano specjalne kominy oraz kablami podłączano czołg do drugiej maszyny tego typu, podczas gdy jeden z nich przekraczał rzekę po dnie, to drugi kablami dostarczał mu energię. Stosowanie takiego rozwiązania byłoby praktycznie nierealne w warunkach frontowych, zgrupowanie tak dużych pojazdów byłoby łatwym celem dla lotnictwa.
Kultura masowa.
Pomimo tego, że Maus nigdy nie został użyty bojowo, pojawił się w kilku grach komputerowych z częściowo fikcyjnymi wątkami. Gra "World of Tanks" daje możliwość zasiąść za sterami tej maszyny i poprowadzić ją do walki przeciwko wojskom alianckim, czołg okazjonalnie także zostaje udostępniany graczom w grze "War Thunder", natomiast w grze "" celem gracza jest zniszczenie tego czołgu za linią frontu w Polsce (choć nigdy się on tam nie pojawił).

</doc>
<doc id="130124" url="https://pl.wikipedia.org/wiki?curid=130124" title="Formatowanie warunkowe">
Formatowanie warunkowe

Formatowanie warunkowe – technika stosowana w arkuszach kalkulacyjnych, której celem jest automatyczne formatowanie jednej lub wielu komórek zależnie od zaistniałego zdarzenia, co poprawia czytelność danych.
Przykładowo, planując osiągnięcie w każdym miesiącu minimum dwóch milionów złotych przychodu, menedżer firmy może nadać komórce zawierającej miesięczną sumę przychodów kolor zielony, jeśli ta kwota wyniesie co najmniej dwa miliony, natomiast czerwony, jeśli jej wartość będzie niższa. W tym celu należy posłużyć się funkcją formatowania warunkowego.

</doc>
<doc id="130125" url="https://pl.wikipedia.org/wiki?curid=130125" title="Termowizor">
Termowizor

Termowizor, kamera termowizyjna, kamera termalna – optoelektroniczne urządzenie obrazowe analizujące tzw. temperaturowe promieniowanie podczerwieni. Występuje w wersjach obserwacyjnych oraz pomiarowych.
Na Zachodzie urządzenia te występują głównie pod nazwami będącymi odpowiednikami nazw: kamera termiczna, termograficzna lub kamera podczerwieni, zwłaszcza gdy z kontekstu wynika, że jej zakres czułości widmowej obejmuje pasma 3–5 lub 8–13 mikrometrów. Pasma te pokrywają się z obszarami wysokiej przepuszczalności atmosfery dla promieniowania podczerwonego.
O atrakcyjności zobrazowań bądź badań metodą termowizyjną decyduje wszechobecność promieniowania temperaturowego, zbyteczność stosowania jakichkolwiek zewnętrznych źródeł oświetlenia, znacznie mniejszy wpływ mgieł, dymów oraz klasycznych dla promieniowania widzialnego oddziaływań maskujących. Zdolność aparatury do tworzenia, w czasie rzeczywistym, zobrazowań mikrozmian w rozkładach temperatury stwarza unikatowe możliwości obserwacji, wykrywania oraz diagnozowania stanu badanych obiektów. Operator kamery decyduje o sposobie różnicowania tych rozkładów w obrazie wyjściowym (zobrazowania czarno-białe, biało-czarne lub kolorowe z różnym doborem skal).
W latach 50–70 XX w. kamery termiczne budowano głównie na bazie kriogenicznie chłodzonych, pojedynczych detektorów fotonowych promieniowania podczerwonego. W późniejszych rozwiązaniach zaczęły dominować detektory wieloelementowe – linijki oraz matryce detektorów. W drugiej połowie lat 90 XX w. nastąpił przełom technologiczny, polegający na skonstruowaniu względnie tanich matryc niechłodzonych detektorów termicznych, dzięki czemu radykalnie spadły ceny, przy jednoczesnym wzroście walorów użytkowych tych kamer. Doszło wówczas do gwałtownego rozszerzenia oferty aparaturowej oraz pola zastosowań – zarówno w tradycyjnym dla tych urządzeń sektorze aparatury specjalnej (wojsko, policja, służby ochrony granic i mienia, straże pożarne i ratownictwo), jak i w sektorze aparatury cywilnej.
W kamerach o najwyższych parametrach wykrywalności i rozdzielczości termicznej nadal jednak są stosowane matryce kriogeniczne. Szczególne nadzieje wiąże się z obrazowaniem multispektralnym w podczerwieni oraz łączeniem kamer termicznych z kamerami i czujnikami innych typów. Lista cywilnych zastosowań kamer termicznych liczy ponad 100 obszarów i stale jest rozszerzana. Szczególną popularność tego typu kamer prognozuje się dla zastosowań:

</doc>
<doc id="130129" url="https://pl.wikipedia.org/wiki?curid=130129" title="Tunel Seikan">
Tunel Seikan

 – podmorski tunel kolejowy pod cieśniną Tsugaru, łączący japońskie wyspy Honsiu i Hokkaido.
Do 1 czerwca 2016 roku był najdłuższym tunelem jaki zbudowano, dopóki nie otwarto Gotthard Base Tunnel. Jego długość wynosi około 54 km (z czego 23,3 km znajduje się pod dnem morza). Koszt budowy wyniósł ponad 3,6 mld dolarów.
Skała wulkaniczna pod cieśniną Tsugaru nie nadawała się do odwiertów, więc znaczna część skał została usunięta przy pomocy dynamitu. Testowe odwierty zaczęły się w 1961 roku, a budowa tunelu ruszyła w 1971 roku. Pierwsze połączenie obu stron nastąpiło w 1983 roku, a oddanie do użytku 13 marca 1988 roku.
Po ułożeniu trzeciej szyny, tworzącej dodatkowy, szerszy rozstaw toru (1 435 mm), od 2016 roku przez tunel kursują także ekspresy Shinkansen (zestawy serii E5 i H5).
Wewnątrz tunelu znajdowały się dwie stacje: Tappi-kaitei (od strony Honsiu) i Yoshioka-kaitei (od strony Hokkaido), ale zostały zamknięte. 
Nazwę tunelu utworzono, łącząc pierwsze znaki kanji (czyt. sinojapońskie) nazw: Aomori (青森) i Hakodate (函館).

</doc>
<doc id="130131" url="https://pl.wikipedia.org/wiki?curid=130131" title="Presbiter">
Presbiter



</doc>
<doc id="130134" url="https://pl.wikipedia.org/wiki?curid=130134" title="I8088">
I8088



</doc>
<doc id="130135" url="https://pl.wikipedia.org/wiki?curid=130135" title="Giedymin">
Giedymin

Giedymin, także Gedymin (ur. ok. 1275, zm. w grudniu 1341 pod Wieloną) – wielki książę litewski w latach 1316–1341, założyciel dynastii Giedyminowiczów, dziad Jagiełły.
Pochodzenie.
Pochodzenie Giedymina budzi pewne wątpliwości w literaturze. Zazwyczaj uchodzi za syna Butywida. Litewski historyk Edvardas Gudavičius zwraca uwagę na fakt, że pod koniec XIII wieku Litwą rządziły pary władców (np. Budikid i Budiwid); z tego powodu nie wyklucza się, że Giedymin mógł być bratankiem, a nie synem Butywida.
Panowanie.
Giedymin objął władzę po śmierci swego brata, Witenesa. Przez cały okres swego panowania zmagał się z naporem ze strony państwa krzyżackiego. Jednocześnie, wykorzystując kryzys Złotej Ordy, zdołał połączyć pod swym panowaniem bardzo duże obszary na południowy wschód od Litwy, powiększając tym samym dwukrotnie obszar swego państwa.
Około 1318 (poprzez małżeństwo syna Olgierda) opanował Witebsk, w następnych latach także Pińsk, Wołyń, Podlasie (przez małżeństwo syna Lubarta). Około 1330 roku opanował Kijów, który wraz z Księstwem kijowskim przekazał swojemu bratu Fedorowi (kwestią sporną pozostaje ewentualna zależność Fedora od Złotej Ordy). Władztwo Giedymina ciągnęło się na wschód aż do ziemi smoleńskiej.
Utrzymywał poprawne kontakty z Rygą (przede wszystkim handlowe). W 1323 roku na prośbę swojego zięcia księcia Wańki płockiego najechał na Księstwo Dobrzyńskie w celu rozstrzygnięcia siłą sporu granicznego z księżną Anastazją. Ogłaszając, że chce przyjąć chrześcijaństwo, w 1324 roku zawarł czteroletni rozejm z Zakonem Krzyżackim. W 1325 roku zawarł sojusz z Polską (jego córka, Aldona, poślubiła w tym samym roku następcę polskiego tronu – Kazimierza, później zwanego Wielkim). W konsekwencji sojuszu, wojska Giedymina wiosną 1326 roku wzięły udział we wspólnym z polskim władcą Władysławem Łokietkiem najeździe na Brandenburgię. W 1337 roku odparł najazd krzyżacki. Miał dobre relacje z papiestwem, któremu parokrotnie obiecywał przyjęcie chrztu. Podjął także uwieńczone powodzeniem zabiegi o utworzenie odrębnej, prawosławnej metropolii litewskiej.
Giedymin często jest określany twórcą mocarstwowej potęgi Litwy. Jego podboje miały ogromny wpływ na historię ziem ruskich, jak i na państwo litewskie, którego znaczna część elit uległa szybkiemu zruszczeniu.
Podział państwa.
Wraz ze śmiercią Giedymina państwo litewskie uległo podziałowi między siedmiu synów księcia: Monwida, Kiejstuta, Olgierda, Narymunta, Koriata, Lubarta i Jawnutę (którego wyznaczył jako władcę Wilna i swojego następcę).
Małżeństwo i potomstwo.
Na temat małżeństwa Giedymina nie zachowało się zbyt wiele informacji. "Kronika Bychowca" z XVI wieku podaje, że jego żoną była Jewna. Obecnie w literaturze historycznej uchodzi ona za jedyną żonę tego księcia i matkę jego wszystkich dzieci. Giedymin miał ośmiu synów i sześć córek. Kolejność dzieci – zwłaszcza synów – pozostaje dyskusyjna.
Synami Giedymina byli:
Córkami Giedymina były:
Drzewo genealogiczne.
Drzewo genealogiczne zostało sporządzone na podstawie prac Józefa Wolffa oraz Jana Tęgowskiego"".
Galeria.
Wizerunek Giedymina na podstawie rysunku Alessandra Guagniniego z 1578 roku.Wizerunek Giedymina na podstawie rysunku Bartosza Paprockiego z 1578 roku.

</doc>
<doc id="130136" url="https://pl.wikipedia.org/wiki?curid=130136" title="Toy Story">
Toy Story

Toy Story – film animowany produkcji amerykańskiej z 1995 roku stworzony przez firmę Pixar we współpracy z firmą Disney. Pierwszy film pełnometrażowy stworzony całkowicie przy użyciu techniki komputerowej (CGI).
Opis fabuły.
Film opowiada o zabawkach Andy’ego. Jego ulubieńcem jest kowboj imieniem Chudy. Do kolekcji Andy’ego zaliczają się m.in. zabawki: pies Cienki, Pan Bulwa czy zielony dinozaur Rex. W dniu swoich urodzin Andy dostaje w prezencie Buzza Astrala – astronautę, który „spycha” w kąt Chudego, stając się ulubioną zabawką chłopca. Chudy jest zazdrosny o nową zabawkę. Któregoś dnia przypadkowo pozbywa się Buzza, przez co inne zabawki odwracają się od niego. Chudy postanawia jednak naprawić wyrządzoną szkodę i przyprowadzić Buzza z powrotem do domu. Sąsiad Andy’ego – Sid dostaje w swoje ręce kowboja oraz astronautę i chce ich wysadzić w powietrze. Buzz i Chudy muszą więc uciekać.
Odbiór.
Box office.
Film "Toy Story" przyniósł blisko 192 miliony dolarów z dystrybucji w Stanach Zjednoczonych i Kanadzie oraz ponad 171 mln w pozostałych państwach; razem 363 miliony przychodu z biletów, przy budżecie szacowanym na trzydzieści.
Krytyka w mediach.
Film spotkał się z bardzo dobrą reakcją krytyków. W agregatorze recenzji Rotten Tomatoes 100% z 90 recenzji jest pozytywne, a średnia ocen wystawionych na ich podstawie wyniosła 9,02 na 10. Z kolei w agregatorze Metacritic średnia ważona ocen z 26 recenzji wyniosła 95 punktów na 100.
Kontynuacje.
Kontynuacja filmu, "Toy Story 2", pojawiła się w kinach w 1999 roku i również odniosła sukces artystyczny i komercyjny. Trzecia część, "Toy Story 3" pojawiła się w 2010 i była uznawana za ostatni film serii, lecz 17 lipca 2012 Pixar potwierdził, że powstanie "Toy Story 4", planowany pierwotnie na 2015 rok Jego premiera została jednak przeniesiona, najpierw na rok 2017, a potem na 2019.

</doc>
<doc id="130138" url="https://pl.wikipedia.org/wiki?curid=130138" title="Sonic X">
Sonic X

 – japoński serial telewizyjny oparty na serii gier wideo Sonic the Hedgehog wydanych przez Sega i Sonic Team, wyprodukowany przez TMS Entertainment we współpracy z Sega i Sonic Team i wyreżyserowany przez Hajime Kamegaki. Początkowo był emitowany w 52 odcinkach na kanale TV Tokyo (2003–2004). Kolejne 26 odcinków nadawano w latach 2005–2006 tylko w konkretnych krajach (np. Stany Zjednoczone, Kanada, Europa i Bliski Wschód). Amerykańską lokalizacją i nadawaniem serialu zajmowała się 4Kids Entertainment do 2012, kiedy Saban Brands uzyskał prawa do serialu, a w 2015 – Discotek Media.
Serial opowiada o grupie zwierząt antropomorficznych, które przypadkowo teleportują się na Ziemię, próbując uratować jednego ze swoich przyjaciół przed wrogim doktorem Eggmanem. Jeża Sonica ratuje ludzki chłopiec o imieniu Chris Thorndyke, który pomaga mu znaleźć przyjaciół, wielokrotnie walcząc z Doktorem Eggmanem i jego robotami o kontrolę nad potężnymi Szmaragdami Chaosu. Ostatni wątek fabularny opowiada, jak przyjaciele wracają z Chrisem do swojego świata, gdzie wkraczają w przestrzeń kosmiczną z nowo odkrytym, roślinopodobnym stworzeniem o imieniu Cosmo i walczą z armią kosmitów o nazwie Metarex.
Większość recenzentów krytykowała amerykańską lokalizację i niektóre postacie, ale chwalili historię i estetykę serialu. Produkcja była popularna w Stanach Zjednoczonych i Francji, ale mniej w Japonii. W produktach sygnowanych serialem znalazła się gra wideo na konsolę Leapster, gra karciana, seria komiksów z oryginalną fabułą oraz różne zabawki i inne przedmioty. Wyrażenie „gotta go fast”, tytuł północnoamerykańskiej piosenki serialu, przetrwało jako hasło Sonica przez ponad dekadę po premierze serialu.
Fabuła.
Seria 1.
Sonic, Tails i Amy Rose próbują uratować Króliczkę Cream i jej zwierzaka Chao, Cheese od Doktora Eggmana, który zdobył już siedem Szmaragdów Chaosu. Podczas próby zniszczenia swojej bazy jeden z robotów Eggmana nieumyślnie strzela do maszyny zawierającej Szmaragdy, która przypadkowo aktywuje technikę „Kontroli Chaosu”. Teleportuje Sonica, Eggmana (i jego roboty), Tailsa, Amy, Cream i Cheese’a, a także Kota Dużego (z jego Żabą Żabkiem), Nietoperzycę Rouge, Kolczatkę Knucklesa i Chaotix (ekipa detektywistyczna złożona z Espio the Chameleon, Vector the Crocodile i Charmy Bee) na Ziemię, równoległa wszechświatowa wersja ich świata z ludźmi. Sonic jest ścigany przez policję, ucieka do basenu rezydencji i zostaje uratowany przez dwunastoletniego chłopca o imieniu Chris Thorndyke, który mieszka tam ze swoją gwiazdą filmową matką Lindsey, ojcem wykonawczym Nelsonem, dziadkiem naukowca Chuckiem, pokojówką i szefem kuchni Ella i kamerdynerem Tanaką. Chris próbuje ukryć antropomorficznych przyjaciół przed rodziną, dopóki Cream przypadkowo ich nie ujawni, ale wszyscy nawiązują dobry kontakt z rodziną Chrisa i przyjaciółmi Chrisa, Dannym, Frances i Helen.
Sonic i jego przyjaciele wciąż chcą wracać do domu, więc wielokrotnie szamoczą się do Szmaragdów z Doktorem Eggmanem, jego asystentami robotów – nadaktywnym, zwracającym uwagę Bokkunem i bełkotliwym Bocoe i Decoe – oraz jego większymi, uzbrojonymi robotami. Eggman planuje przejąć świat, zwracając uwagę prezydenta nienazwanego narodu, więc Knuckles, Rouge i agent federalny Topaz starają się go powstrzymać. Inni antropomorficzni mieszkańcy wkrótce dołączają do krucjaty, a gdy Eggman zostaje pokonany, wszyscy zostają okrzyknięci bohaterami.
Seria 2.
Eggman budzi stworzenie o imieniu Chaos z Głównego Szmaragdu. Zwierzęta toczą przegraną bitwę o odzyskanie Szmaragdów, dopóki Chaos nie wchłonie wszystkich siedmiu i staje się gigantyczny, ale dziewczyna kolczatka o imieniu Tikal, która tysiące lat temu pochowała siebie i Chaosa w Głównym Szmaragdzie, pomaga mu go uspokoić. Po tym, jak Sonic używa Szmaragdów Chaosu, aby zostać Super Soniciem, pokonuje Chaosa, który wraca do Głównego Szmaragdu z Tikal.
Niedługo potem Eggman znajduje w bazie wojskowej dziennik swojego dziadka Geralda Robotnika i stary projekt Geralda Shadow. Po przypadkowym uwolnieniu przez Eggmana Shadow włamuje się do muzeum, aby ukraść Szmaragd, co powoduje niesłuszne aresztowanie Sonica. Amy ratuje go, ale Shadow, Eggman i dwulicowa Rouge uciekają do ARK Kolonii Kosmicznej, gdzie Eggman grozi użyciem broni zwanej Działem Zaćmienia, aby zniszczyć Ziemię, jeśli Ziemia nie podda się jego rządom; wysadza pół Księżyca, aby udowodnić swoją moc. Eggman zbiera Szmaragdy, by zasilić Armatę, ale to uruchamia program, który Gerald utworzył kilkadziesiąt lat temu, co spowoduje, że ARK Kosmicznej Kolumny wpadnie na Ziemię, niszcząc planety w niecałe pół godziny. Gerald zrobił to, aby dokładnie zemścić się na ludzkości, którą obwinił za śmierć swojej wnuczki Marii po tym, jak zginęła w rządowym nalocie na Kosmiczną Kolonię ARK. Wszyscy łączą siły i wspólnie pracują nad jego zamknięciem, z wyjątkiem Shadow’a, który nie jest zbyt współczujący i wierzy, że spełnił swój cel zemsty. Chris konfrontując się z Shadow’em przypomina mu o ostatnim pragnieniu Marii, by Shadow był obrońcą ludzkości, aby ich prowadził i pomagał. Pogrążony w łzach i z nowym poczuciem celu, Shadow postanawia łączyć siły z Sonicem i obaj wzmacniają się za pomocą Szmaragdów i teleportują ARK z dala od Ziemi, chociaż Shadow wydaje się być zabity w tym procesie. Sonic, jego przyjaciele i Eggman zastanawiają się nad ofiarą Shadow’a i powrotem na Ziemię.
Eggman odbudowuje Księżyc, najwyraźniej z wyrzutów sumienia, ale jego pozycja zmienia się, tworząc zaćmienie Słońca, więc produkuje i sprzedaje „Słoneczne Kulki” w celu odtworzenia światła słonecznego. Sonic przejawia chciwe motywacje, a Eggman zostaje aresztowany za oszustwo. Bokkun aktywuje robota o imieniu Emerl, który szybko sprzymierza się z bohaterami, a Eggman ucieka z więzienia. Emerl wygrywa Szmaragd w turnieju sztuk walki z udziałem wielu bohaterów i złoczyńców, ale wpada w szał i zaczyna niszczyć miasto, zmuszając Cream i Cheese do jego zniszczenia.
Później dwaj fizycy rządowi pojawiają się w rezydencji Chrisa, aby ogłosić, że świat Sonica i Ziemia były kiedyś jednym światem podzielonym na dwie części przez kataklizm, ale ponownie się łączą, co zatrzyma czas nieodwracalnie, a jedynym sposobem, aby go zatrzymać, jest odesłanie antropomorficznych ludzi z powrotem do domu. Tails i Chuck zaczynają budować bramę do teleportacji Sonica i towarzystwa z powrotem do ich własnego świata za pomocą Kontroli Chaosu, ale Chris nie chce, aby odeszli. Po zakończeniu i wszyscy ich przyjaciele oprócz Sonica odeszli, Chris nagle wyłącza maszynę i zabiera Sonica do lasu, aby ukryć się przed strachem, gdy jego rodzice wrócą do domu, gdy Sonic zniknie. Sonic to rozumie, ale uczy Chrisa, że jako bliźni nie może zmusić drugiej osoby do odczuwania określonego sposobu i że ich przyjaźń jest wolną wolą. Chris ze łzami w oczach przyznaje, że związał dziś wolność Sonica i powstrzymał przyjaciela przed powrotem do domu i żałośnie prosi o wybaczenie, podczas gdy Sonic mówi mu, że będzie w stanie być silny nawet bez jego obecności. Rodzice Chrisa go znajdują i obiecują spędzić z nim więcej czasu. Chris, który nauczył się swojej lekcji i dorastał, wyrusza na ostatni bieg z Sonicem, zanim wspólnie się rozdzielą, i Sonic powróci na swoją planetę, zatrzymując łączenie się światów. Chris przysięga, że pewnego dnia znów zobaczy Sonica.
Seria 3.
Sześć miesięcy później rasa złowrogich robotów, znana jako Metarexy, próbuje ukraść Szmaragdy Sonicowi, ale rozprasza je po całej galaktyce. Tymczasem na Ziemi, gdzie minęło sześć lat, a Chris ma teraz osiemnaście lat, Chris buduje kolejne urządzenie, aby powrócić do świata swoich przyjaciół; ma dwanaście lat, kiedy przybywa. Chora, podobna do rośliny dziewczyna o imieniu Cosmo ląduje na ich planecie i opiekują ją powrotem do zdrowia, więc dołącza do nich i wszyscy wsiadają na nowy statek kosmiczny Tailsa, Błękitny Typhoon. Podczas tajfunu przeczesują galaktykę w poszukiwaniu Szmaragdów i „Planetojaj” (obiektów, które pozwalają na rozkwit życia na planetach, które Metarexy ukradli, aby wyludnić galaktykę) i walczą z Metarexami na każdym kroku. Po drodze Tails i Cosmo powoli zakochują się w sobie. Rouge znajduje Shadow’a żyjącego w kapsule na statku Eggmana, a następnie zostaje wypuszczony (choć stracił pamięć). Początkowo on i Rouge pomagają Eggmanowi (nawet uratować Chrisa przy jednej okazji), ale po tym, jak Shadow jest świadkiem śmierci bojownika ruchu oporu, który przypomniał mu o Marii on i Rouge wyruszają sami, by samodzielnie walczyć z Metarexami. Eggman w końcu dołącza do Metarexów, ale jest to podstęp, aby zebrać więcej informacji. Po odkryciu początków, metod i celów Metarexów Shadow pojawia się ponownie i próbuje zabić Cosmo, ku gniewowi Tailsa. Pojawia się przywódca Metarexów, Dark Oak, i ujawnia, że Metarex i Cosmo należą do tego samego gatunku i że potajemnie wszczepiły w jej urządzenie śledzące, jednocześnie gasząc resztę tego rodzaju; od tego czasu jest nieświadomym szpiegiem. Z tego powodu Shadow chciał śmierci Cosmo. Chris, Knuckles i Tails zauważają, że usunięcie urządzenia prawdopodobnie zniszczy jej wzrok i słuch na zawsze. Knuckles i tak dąży do jego usunięcia (w japońskiej wersji podkreśla, że istnieje sposób, aby go usunąć bez uszkodzenia jej), ale Tails nie może obecnie podejmować żadnych decyzji, więc operacja zostaje odwołana, a bitwa przeciwko Metarexom jest kontynuowana.
Bohaterowie wraz z Chaotixem i Shadow’em udają się do centrum wszechświata, gdzie Metarexy złowieszczo kontrolują planetę zbudowaną z wody i zawierającą Planetojaja. Po tym, jak Sonic prawie w niej utonął, planeta zaczyna przekształcać się w gigantyczne nasienie; Metarexy ujawniają, że ponieważ przegrali bitwę, zniszczą galaktykę za pomocą tej planety. Metarexy następnie łączą się, tworząc smoczego potwora roślinnego, który przyczepia się do gigantycznego nasienia. Sonic i Shadow wykorzystują szmaragd chaosu, aby stać się Super Soniciem i Super Shadowem, ale nadal nie są w stanie pokonać połączonych Metarexów. Cosmo widzi wizję swojej matki Ziemianę, mówiąc jej, że musi poświęcić się, aby ocalić resztę. Łączy się z olbrzymim ziarnem i instruuje Tailsa, aby użył armaty Niebieskiego Tajfunu, aby wystrzelić Super Sonic i Super Shadow na nią i ziarno. Tails waha się, rozdarty między ratowaniem galaktyki a zabiciem Cosmo, ale w końcu odnajduje wewnętrzną siłę i unicestwia Metarexy wraz z Cosmo, których nasiona rozprzestrzeniają się po całej galaktyce wraz z Planetojajami skradzionymi przez Metarexy, które wracają na swoje pierwotne planety. Dark Oak ma chwilę skruchy, zanim umrze, mając wizję powitania przez Ziemianę, gdy odchodzi. Shadow najwyraźniej poświęca się, by powstrzymać wybuch. Po bitwie Sonic pojawia się ponownie i uroczyście informuje złamanego serca Tailsa, że nie może uratować Cosmo i wręcza mu jedno ze swoich nasion. Na planecie Sonica Eggman buduje urządzenie, aby Chris mógł wrócić do domu, później twierdząc, że zrobiono to, aby zmniejszyć siłę Drużyny Sonica. Seria kończy się na tym, że Chris wraca do domu i biznesu jak zwykle dla Sonica i jego przyjaciół, którzy z radością przygotowują się, by po raz kolejny położyć kres planom Eggmana. Ostatnie ujęcia pokazują Shadow’a na obcej planecie i nasiona Cosmo kiełkujące w warsztacie Tailsa.
Postacie.
Seedrianie.
Seedrianie (ang. "Seedrians") są antropomorficzną rasą obcych, podobną do roślin, która została zmuszona do walki o przetrwanie. Płeć męska przekształca się w "metarexy", zaś płeć żeńska uważa, że nie powinny poddawać się mutacji, gdyż może być to dla nich groźne. Dochodzi do podziałów wewnątrzgatunkowych.
Metareksy.
Są Seedrianami płci męskiej, którzy zmuszeni do obrony swojej planety przekształcają się w istoty ukryte pod metalicznym pancerzem. Do spełnienia swej misji, utworzenia nowego wszechświata, który byłby lepszym światem dla Seedrian, potrzebują Planetojaj i szmaragdów Chaosu. Najważniejszymi z nich są:
Obsada.
Wersja polska.
Opracowanie: na zlecenie Jetix – IZ-Text Katowice
Udźwiękowienie: Supra Film 
Tekst polski:
W polskiej wersji wystąpili:
i inni
Lektor tyłówki:
Odcinki.
Premiery w Polsce.
W Japonii serial występuje w postaci dwóch serii, poza jej granicą pierwsza seria (52 odcinki) została podzielona na dwie.

</doc>
<doc id="130139" url="https://pl.wikipedia.org/wiki?curid=130139" title="Constantin Brancusi">
Constantin Brancusi



</doc>
<doc id="130140" url="https://pl.wikipedia.org/wiki?curid=130140" title="AZS Politechnika Warszawa">
AZS Politechnika Warszawa



</doc>
<doc id="130141" url="https://pl.wikipedia.org/wiki?curid=130141" title="Kubuś Puchatek">
Kubuś Puchatek

Kubuś Puchatek, również Fredzia Phi-Phi () – fikcyjna postać z literatury dziecięcej, pluszowy miś stworzony przez brytyjskiego pisarza Alana Alexandra Milne’a.
W pierwszej książce o Kubusiu Puchatku wydanej 14 października 1926 roku pojawiły się takie postacie jak: Prosiaczek, Królik, Kłapouchy, Sowa Przemądrzała, Mama Kangurzyca i Maleństwo, krewni i znajomi Królika oraz Krzyś (którego pierwowzorem był syn autora), a w drugiej części pt. "Chatka Puchatka" autor dodatkowo wprowadził postać Tygrysa. W powieściach pojawiają też się wymyślone postacie przedstawiane jako antagonistyczne: Słonie (Ho-honie), Łasiczki, Lisy, Jagular, Jentyk.
Książki Alana Alexandra Milne’a:
Pochodzenie imienia.
Podobnie jak i wiele innych postaci z książek Milne’a, Kubuś Puchatek został nazwany imieniem jednej z zabawek Christophera Robina Milne’a (1920–1996), syna pisarza. Z kolei pluszowa zabawka Christophera została nazwana tak od imienia niedźwiedzicy Winnipeg będącej żywą maskotką kanadyjskiego wojska z Korpusu Weterynaryjnego Kanady. Została kupiona za 27 dolarów przez porucznika Iana Gary’ego w miasteczku White River w Ontario, gdzie dziś znajduje się pomnik misia. W październiku 1914 roku została przewieziona do Wielkiej Brytanii. Postanowiono pozostawić ją w londyńskim ogrodzie zoologicznym. Padła 12 maja 1934.
W 1924 roku Alan Milne pierwszy raz przyszedł do zoo z czteroletnim synem Christopherem, który bardzo polubił Winnie. Trzy lata wcześniej Milne kupił w domu handlowym Harrods i dał synowi na jego pierwsze urodziny pluszaka firmy „Alfa Farnell”. We wrześniu 1981 61-letni Christopher Robin Milne, uczestniczył w odsłonięciu pomnika niedźwiedzicy Winnie (naturalnych rozmiarów, dzieło Lorne Makkina) w londyńskim zoo.
Polskie tłumaczenia.
Najstarsze i wciąż najbardziej popularne tłumaczenie obu książek (jak i "Wierszy") jest autorstwa Ireny Tuwim. Istnieje też nowszy przekład, pod tytułem "Fredzia Phi-Phi", autorstwa Moniki Adamczyk-Garbowskiej (wydawnictwo Lublin 1986, nakład 100 000 egz.) – kontrowersyjny przekład tytułu uważany jest przez jego zwolenników za bliższy oryginałowi.
W tłumaczeniach Kubusia Puchatka na język polski występuje problem określenia jego płci. Irena Tuwim rozumując, że nie da się przełożyć imienia tak, by sprawa jego pochodzenia i rozumienia była jasna dla polskiego czytelnika, ochrzciła misia imieniem Kubuś. Monika Adamczyk we "Fredzi Phi-Phi," podobnie jak Milne, nadała imię żeńskie męskiemu misiowi, konsekwentnie stosując formy męskie np. "(...) Phi miał zamknięte oczy", "Fredzia Phi-Phi zatrzymał się nagle i pochylił się zagadkowo nad śladami". Milne ani razu nie nazywa „Kubusia” „Winnie”, stosuje tylko połączenie „Winnie the Pooh”, a najczęściej nazywa misia po prostu „Pooh”. Używa w odniesieniu do niego męskich zaimków osobowych.
Kaszubskie tłumaczenie.
W 2015 roku został wydany przez Zrzeszenie Kaszubsko-Pomorskie przekład utworu Milne’a na język kaszubski. Przetłumaczenia z oryginału dokonała Bożena Ugowska. Tytułowego bohatera w kaszubskiej wersji nazwano „Miedzwiôdk Pùfôtk”.
Tłumaczenia na inne języki.
Imię Kubusia Puchatka w tłumaczeniach na inne języki jest bardzo różnorodne. W wielu językach zachowano formę z odpowiednikiem przedimka „the”: po holendersku „Winnie de Poeh”, w jidysz װיני-דער-פּו („Wini-der-Pu”). W innych językach Kubusia nazywają jednym z dwóch jego imion: „Niedźwiadkiem Pooh” (po niemiecku „Pu der Bär”, po czesku „Medvídek Pú”), lub „Niedźwiadek Winnie” (po francusku „Winnie l’ourson”). Są także tłumaczenia, w których nie ma ani „Winnie”, ani „Pooh”, np. po węgiersku „Micimackó”, duńsku „Peter Plys” lub norwesku „Ole Brumm”.
W języku angielskim „h” w imieniu „Pooh” nie wymawia się i rymuje się w tekście z „who” i „do”. W niemieckim, czeskim, łacinie i esperanto tłumaczy się ono jak „Pu”. Tym niemniej w białoruskim tłumaczeniu („Winia-Pych”) drugą część imienia przetłumaczono jako „Pych”, co jest spółdźwięczne z białoruskimi słowami „pycha” (pol. pycha) i „zapychacca” (pol. zmęczyć się, zasapać się). Do rosyjskiej i ukraińskiej tradycji weszło imię „Puch” (słowiańskie słowa puch, puchaty).
Kwestia praw autorskich do postaci.
Przygody Kubusia Puchatka doczekały się wielu ekranizacji i adaptacji teatralnych. Obecnie prawa wydawnicze do książek o Kubusiu posiada na całym świecie The Walt Disney Company, który także zarejestrował jego wizerunek i imię jako znak towarowy w wielu krajach świata. Firma Disney strzeże tego wizerunku i swoich praw autorskich do tego stopnia, że wymaga zezwolenia na użycie go na prywatnych stronach www i w adaptacjach teatralnych. W Polsce tłumaczenie Ireny Tuwim podlega ochronie prawno-autorskiej jako odrębny utwór.
Pozaksiążkowe wcielenia bohatera.
Firma Disney rozwija wizerunek Kubusia poprzez produkcję filmów animowanych, krótko- i długometrażowych, które mają coraz luźniejszy związek z pierwowzorem literackim oraz oryginalnymi ilustracjami E.H. Sheparda. Oprócz powieści A.A. Milne’a, postać Kubusia wykorzystywana jest też w licznych poradnikach dla dzieci i dorosłych, które starają się tłumaczyć rozmaite złożone problemy jak najprostszym językiem. Ich przykłady to m.in. książka Benjamina Hoffa "Tao Kubusia Puchatka" i jej kontynuacja "Te Prosiaczka", które na przykładzie postaci z cyklu objaśniają założenia filozofii chińskiej.
W 2011 roku do kin weszła kolejna produkcja o Kubusiu Puchatku wytwórni Walt Disney Animation Studios pt. "Kubuś i przyjaciele", zrealizowana na podstawie wszystkich wydanych do tej pory książek o Puchatku, również na podstawie "Powrotu do Stumilowego Lasu" autorstwa Davida Benedictusa z 2009 roku.
Filmowe adaptacje Kubusia Puchatka.
Filmy pełnometrażowe 
"Przygody Kubusia Puchatka"
"Niezwykła przygoda Kubusia Puchatka" 
"Tygrys i przyjaciele"
"Kubusiowe opowieści: Opowieści prosto z serca" 
"Kubusiowe opowieści: Dobre maniery" 
"Prosiaczek i przyjaciele" 
"Maleństwo i przyjaciele" 
"Kubuś i hefalumpy"
"Pooh's Heffalump Halloween Movie" 
"Moi przyjaciele – Tygrys i Kubuś: Gwiazdka Superdetektywów"
"Moi przyjaciele – Tygrys i Kubuś: Na rozśpiewanym pikniku" 
"Kubuś i przyjaciele" 
"Krzysiu, gdzie jesteś?" 
Seria "Czarodziejski świat Kubusia" 
" 
" 
" 
"
Filmy krótkometrażowe 
"Kubuś Puchatek i miododajne drzewo" 
"Wiatrodzień Kubusia Puchatka" 
"Kubuś Puchatek"
"Kubuś Puchatek idzie w gości" 
"Kubuś Puchatek i jego troski"
"Kubuś Puchatek i rozbrykany Tygrys" 
"Kubuś poznaje pory roku" 
"Kubuś Puchatek i Dzień Kłapouchego" 
"Gwiazdka z Kubusiem Puchatkiem" 
"Bu, Puchatku!" 
" 
"Kubuś i przyjaciele odwołują walentynki " 
Disney Sing Along Songs 
"
Disney Learning Adventures
"
""

</doc>
<doc id="130142" url="https://pl.wikipedia.org/wiki?curid=130142" title="Szarańczowate">
Szarańczowate

Szarańczowate (Acrididae) – szeroko rozpowszechniona i najbardziej zróżnicowana morfologicznie rodzina owadów prostoskrzydłych (Orthoptera) obejmująca ponad 7500 gatunków, w języku polskim określanych nazwą szarańczaki. W większości zamieszkują ciepłe strefy klimatyczne – tropikalną i subtropikalną, mniej liczne są w klimacie umiarkowanym.
Są wśród nich gatunki zdolne do tworzenia form stadowych, zagrażających uprawom rolnym. Szarańczowate występują na całym świecie, poza Antarktydą. W Polsce stwierdzono 35 gatunków. 
Cechy charakterystyczne.
Szarańczowate należą do prostoskrzydłych krótkoczułkich (Caelifera). Charakteryzują się wydłużonym ciałem spłaszczonym bocznie, dużą w stosunku do ciała głową, skocznymi i masywnymi nogami tylnymi. Oprócz krótkich czułków, mają też krótkie pokładełko. Na pokrywach i biodrach trzeciej pary nóg posiadają aparaty strydulacyjne (u osobników obu płci), służące do wydawania dźwięków podczas ruchów nóg. Narząd słuchowy położony jest po stronie brzusznej na I segmencie odwłoka (u skakunowatych obu narządów brak). Stopa 3-członowa.
Długość ciała szarańczowatych wynosi od kilku mm do ponad 10 cm. 
Owady te są roślinożerne, liczne z nich są szkodnikami upraw (szarańcza wędrowna, szarańcza pustynna). 
Samice składają w ziemi, rzadziej na butwiejącym drewnie, od 15 do 100 jaj, po czym osłaniają je pieniącą substancją.
Klasyfikacja.
Gatunki zaliczane do szarańczowatych grupowane są w podrodzinach:

</doc>
<doc id="130144" url="https://pl.wikipedia.org/wiki?curid=130144" title="Satelity">
Satelity



</doc>
<doc id="130146" url="https://pl.wikipedia.org/wiki?curid=130146" title="Intel 8087">
Intel 8087

8087 – koprocesor współpracujący z układami 8086 i 8088. Składa się on z dwóch jednostek:

</doc>
<doc id="130150" url="https://pl.wikipedia.org/wiki?curid=130150" title="Glamdring">
Glamdring

Glamdring – miecz Gandalfa, pojawiający się w powieści "Hobbit" i trylogii "Władca Pierścieni" J.R.R. Tolkiena oraz w ich ekranizacjach w reżyserii Petera Jacksona.
Miecz miał bogato zdobioną rękojeść, a był to „bliźniaczy oręż Orcrista, spoczywającego na piersi Thorina pod Samotną Górą”. Gdy w pobliżu znajdowali się orkowie „lśnił zimnym, białym światłem”.
Nazwa i tłumaczenia.
Nazwa Glamdring pochodzi z sindarinu i oznacza „Młot na wroga”. W zależności od tłumaczenia był nazywany przez gobliny Zabijaczem, Bijaczem lub Samobijem:
Historia.
Glamdring wykuty został przez elfów z Gondolinu, w Pierwszej Erze, podczas Bitew o Beleriand, dla władcy Gondolinu Turgona. Został wówczas użyty jedynie dwa razy: w Nirnaeth Arnoediad i podczas Upadku Gondolinu. Po zdobyciu i zniszczeniu miasta (w 511 roku Pierwszej Ery), miecz zaginął na ponad 6000 lat, najprawdopodobniej zrabowany przez orków. Jego losy są nieznane aż do Trzeciej Ery, kiedy został odnaleziony przez trzy trolle: Berta, Toma i Williama, które ukryły go w swojej jaskini. Został tam znaleziony, razem z Żądłem i Orcristem, przez Gandalfa w 2941 roku Trzeciej Ery, podczas wędrówki z Thorinem, jego kompanią i Bilbem Bagginsem do Ereboru. Od tego momentu czarodziej zwykle nosił Glamdringa u boku. Posiadał go podczas wędrówki z Drużyną Pierścienia w latach 3018–3019 Trzeciej Ery, między innymi podczas walki w Morii:
a także podczas walki z Balrogiem.
Posiadał go także po zniszczeniu Pierścienia, nie wiadomo jednak czy zabrał go za morze w 3021 roku Trzeciej Ery.
Ekranizacje.
Moment znalezienia miecza przez Gandalfa w jaskini trolli pokazany jest w filmie Petera Jacksona. Glamdring jest także opisywany w filmie przez Elronda podczas uczty w Rivendell:
Glamdring pojawia się także w filmie "Władca Pierścieni" Petera Jacksona, gdzie Gandalf używa go w boju w Morii, w walce z Balrogiem, przy obronie Minas Tirith i bitwie pod Morannonem. Tak samo jak w "Hobbicie" pominięty jest fakt świecenia się miecza w pobliżu orków.

</doc>
<doc id="130151" url="https://pl.wikipedia.org/wiki?curid=130151" title="PZL-Świdnik">
PZL-Świdnik



</doc>
<doc id="130152" url="https://pl.wikipedia.org/wiki?curid=130152" title="Bromki">
Bromki

Bromki – grupa nieorganicznych związków chemicznych, soli kwasu bromowodorowego (HBr). Brom w bromkach jest zawsze jednowartościowy (występuje w postaci anionu bromkowego ), np. bromek sodu, bromek potasu, bromek magnezu, bromek żelaza(III) czy bromek srebra.
Do bromków zaliczają się również związki powstałe z połączenia bromu z grupą alkilową lub grupą arylową, w których brom nie występuje w postaci jonowej, zaś wytwarza wiązanie kowalencyjne spolaryzowane, np. bromek metylu lub bromek fenylu.
Zastosowanie w medycynie.
Sole bromu (bromek amonu, potasu, sodu oraz bromek wapnia) działają słabo uspokajająco, a w większych dawkach nasennie. Wypierają jony chlorkowe w szczególności z komórek nerwowych, prowadząc do zakłócenia czynności ośrodkowego układu nerwowego. Ich stosowanie wiąże się z wieloma działaniami niepożądanymi: podrażnieniem układu pokarmowego, odczynami alergicznymi i skórnymi, natomiast długotrwałe podawanie prowadzi do powstania groźnego zespołu toksycznego charakteryzującego się objawami ze strony układu nerwowego (niepokój, omamy) oraz ogólnymi (wysypka skórna). Leczenie zatrucia solami bromkowymi polega m.in. na podawaniu chlorku sodu. Farmakopea Polska podaje maksymalne dawki dobowe dla poszczególnych bromków, które dla bromku sodu i potasu wynoszą 1 g, a dla bromku amonu 0,5 g, przy czym dla preparatów zawierających więcej niż jedną sól bromkową maksymalna łączna dawka dobowa wynosi 1 g, w tym bromku amonowego maksymalnie 0,5 g.
Leki zawierające sole bromkowe dostępne są na podstawie recepty lekarskiej i wytwarzane w aptece według różnych przepisów, m.in. ("Mixt. Nervina" oraz "Sol. Sal. Erlenmayeri"), różniących się ilością i proporcjami soli bromkowych:

</doc>
<doc id="130157" url="https://pl.wikipedia.org/wiki?curid=130157" title="Pamięć rtęciowa">
Pamięć rtęciowa

Pamięć rtęciowa – rodzaj pamięci operacyjnej, wczesna odmiana pamięci na akustycznych liniach opóźniających.
Pamięci o pojemności jednego słowa stosowano jako rejestry w komputerach szeregowych.
Jest to cykliczna pamięć dynamiczna o nieniszczącym odczycie.
Zasada działania.
Działanie pamięci rtęciowej opiera się na fakcie, że prędkość rozchodzenia się każdej fali akustycznej (także ultradźwięków) przez rtęć, wynosząca ok. 1407 m/s jest znacznie mniejsza od szybkości rozchodzenia się fal elektromagnetycznych i impulsów elektrycznych, co znakomicie nadawało się do budowy linii opóźniających.
Z informatycznego punktu widzenia był to rejestr przesuwający, inaczej kolejka (FIFO) z krążącą ze stałą prędkością informacją.
Konstrukcja.
Pamięć tego typu skonstruowana była jako zbiór stalowych rur o średnicy 1-2 cm i długości ok. metra wypełnionych rtęcią. Po jednej stronie każdej z rur znajdował się przetwornik elektroakustyczny – generator ultradźwięków, a po drugiej – drugi przetwornik, odbiornik. Przetworniki pracowały na swojej częstotliwości rezonansowej 5–30 MHz modulowanej impulsami o długości około 1 µs.
Impulsy elektryczne zmieniane były w głowicy nadawczej w ultradźwięki, które po drugiej stronie rury przetwarzane były z powrotem na impulsy elektryczne, które ponownie uruchamiały nadajnik ultradźwięków. Uzyskane w ten sposób opóźnienie umożliwiało zapamiętanie tylu sekwencji bitów, ile rur było zastosowanych. Innymi słowy każdy pojedynczy bit pamięci przechowywany był w pojedynczej rurze z rtęcią w postaci pojedynczego zaburzenia fali akustycznej w cieczy (rtęci).
W jednej rurze „mieściło się” więcej niż jedno zaburzenie, w trakcie przemieszczania się fali głowica nadawcza generowała kolejne impulsy, tak że pamięć ta osiągała pojemność do 1024 bitów przypadających na jedną rurę.
Pojemność jednej rury ograniczały kłopoty z synchronizacją prędkości dźwięku z częstotliwością zegara i różnice czasu propagacji dźwięku w poszczególnych rurach.
Eksploatacja.
Zastosowanie rtęci – płynnej, mało wygodnej w użyciu i ciężkiej – podyktowane było faktem, że impedancja akustyczna na styku rtęci z piezoelektrycznymi głowicami – przetwornikami elektroakustycznymi jest bardzo mała, co minimalizuje straty energii. Mimo to i tak w czasie pracy pamięci te – w wyniku wspomnianych strat – nagrzewały się do ponad 40 °C (). Np. pamięć komputera XYZ najlepiej pracowała w pomieszczeniu o temperaturze 30 °C.
Pamięci były tanie i łatwe w produkcji, ale kłopotliwe w eksploatacji – wymagały stałej temperatury i były wrażliwe na wstrząsy. Ciągły odczyt i zapis powodował ponadto powstawanie błędów, a uszkodzenia mechaniczne (nieszczelności) – groziły zatruciem oparami rtęci, zwłaszcza zważywszy na nagrzewanie się urządzenia. Wydzielanie ciepła dodatkowo utrudniało pracę współpracujących z rurami lampowych układów elektronicznych, których lampy wydzielały również ogromne ilości ciepła.
Pamięci tego rodzaju stosowane były we wczesnych konstrukcjach maszyn liczących w latach pięćdziesiątych XX w., np. w maszynie UNIVAC-I z 1951, w polskiej maszynie XYZ z 1958 i niedokończonej EMAL z 1953 r.
Jej tańszym następnikiem jest pamięć magnetostrykcyjna stosowana np. w komputerach ZAM-2. W dalszym rozwoju komputerów pamięci na liniach opóźniających zostały zastąpione pamięciami ferrytowymi, aż wreszcie – półprzewodnikowymi.

</doc>
<doc id="130158" url="https://pl.wikipedia.org/wiki?curid=130158" title="Gedymin">
Gedymin



</doc>
<doc id="130159" url="https://pl.wikipedia.org/wiki?curid=130159" title="Christiansø">
Christiansø

Christiansø – duńska wyspa położona niedaleko (około 10 Mm) od Bornholmu, wchodząca w skład małego archipelagu Ertholmene.
Christiansø jest największą z wysp archipelagu (pow. 22,3 ha). Najwyższym punktem wyspy jest Møllebakken, 22 m n.p.m.
Nazwa wyspy jest hołdem dla króla Chrystiana V.
Nazwa "„Christiansø”" funkcjonuje także jako nazwa całego archipelagu Ertholmene.
Zobacz też.
Muzeum Christiansø

</doc>
<doc id="130161" url="https://pl.wikipedia.org/wiki?curid=130161" title="Maglev">
Maglev



</doc>
<doc id="130165" url="https://pl.wikipedia.org/wiki?curid=130165" title="Maglew">
Maglew



</doc>
<doc id="130168" url="https://pl.wikipedia.org/wiki?curid=130168" title="Gumowscy">
Gumowscy



</doc>
<doc id="130172" url="https://pl.wikipedia.org/wiki?curid=130172" title="Anna Rechnio">
Anna Rechnio

Anna Elżbieta Rechnio-Fiedosiejew (ur. 11 grudnia 1977 w Warszawie) – polska łyżwiarka figurowa, startująca w konkurencji solistek. Uczestniczka igrzysk olimpijskich (1994, 1998), uczestniczka mistrzostw Europy i świata, medalistka zawodów międzynarodowych, trzykrotna mistrzyni Polski (1994, 1997, 1998).
Była najlepszą polską łyżwiarką figurową w konkurencji solistek w latach 90. XX w. Po zakończeniu kariery amatorskiej w 2000 roku występowała w rewiach łyżwiarskich i została trenerką łyżwiarstwa figurowego.
Życiorys.
Treningi łyżwiarskie rozpoczęła w 1984, w wieku niespełna 7 lat. Jej pierwszą trenerką była Anna Hunkiewicz. Zdobyła 5. miejsce na mistrzostwach świata w 1998 oraz 6. w 1999. Dwukrotnie wystąpiła na igrzyskach olimpijskich. W 1994 w Lillehammer zajęła 10. miejsce, a w 1998 w Nagano – 19. Była trzykrotną mistrzynią Polski (1994, 1997, 1998) i 6-krotną wicemistrzynią.
W roku 2000 zrezygnowała z wyczynowego uprawiania łyżwiarstwa. Ukończyła AWF w Krakowie na kierunku dziennikarstwo sportowe. Przez pewien czas zajmowała się trenowaniem młodych łyżwiarzy w Krakowie. Pojawia się sporadycznie na różnych pokazach w kraju i za granicą; w tym na tradycyjnej gali sylwestrowo-noworocznej w Oberstdorfie i Garmisch-Partenkirchen oraz polskiej edycji rewii "Kings on Ice" (2016).
Rechnio poślubiła byłego rosyjskiego łyżwiarza, Aleksieja Fiedosiejewa z którym ma córkę Marię (ur. 2010). Wraz z rodziną osiedliła się w duńskim Odense, gdzie wspólnie z mężem rozpoczęli pracę jako trenerzy łyżwiarstwa figurowego w lokalnym klubie Odense-Skoejteklub. Następnie Rechnio została główną trenerką w Allmänna Skridskoklubb.

</doc>
<doc id="130176" url="https://pl.wikipedia.org/wiki?curid=130176" title="Erika Mann">
Erika Mann

Erika Julia Hedwig Mann (ur. 9 listopada 1905 w Monachium, zm. 27 sierpnia 1969 w Zurychu) – niemiecka aktorka i pisarka.
Największy rozgłos zdobyła relacją z podróży dookoła świata "Rundherum" (1929).
Życiorys.
Była córką Tomasza Manna, siostrą Klausa, Golo i Moniki. W 1924 roku ukończyła Luisen-Gymnasium w Monachium. Jeszcze podczas nauki w szkole średniej, po raz pierwszy pojawiła się na scenie w Deutsches Theater w Berlinie, zaangażowana przez Maxa Reinhardta.
Po ukończeniu szkoły średniej Mann rozpoczęła studia aktorskie w Berlinie, które przerwała w związku z licznymi angażami aktorskimi na scenach Hamburga, Berlina i Frankfurtu. W 1928 roku Erika Mann rozpoczęła pracę w "Münchner Neueste Nachrichten" i w berlińskim magazynie "Tempo". W 1933 założyła w Monachium słynny polityczny kabaret "Die Pfeffermühle".
W 1935 roku władze nazistowskie pozbawiły ją niemieckiego obywatelstwa. Erika była ostatnim członkiem rodziny Mannów, który opuścił Niemcy po dojściu nazistów do władzy – jak reszta rodziny przeniosła się do Zurychu.
W 1938 roku Erika wraz z bratem Klausem udali się do Hiszpanii, aby stworzyć raporty na temat hiszpańskiej wojny domowej, które zostały opublikowane pod tytułem "Powrót z Hiszpanii".
Od października do sierpnia 1940 i od czerwca do września 1941 Erika Mann pracowała jako korespondentka brytyjskiej BBC.
Od 1942 roku pracowała dla amerykańskiego Biura Informacji Wojennej w Nowym Jorku. Jako korespondentka wojenna była również obecna podczas lądowania aliantów zachodnich w Normandii w 1944 roku. W 1945 roku Mann była jedyną kobietą, która relacjonowała przygotowania i przeprowadzenie procesów norymberskich.
W 1952 roku opuściła USA i powróciła do Szwajcarii.
Erika Mann zmarła 27 sierpnia 1969 roku w szpitalu w Zurychu na guza mózgu. Została pochowana w grobie rodzinnym na cmentarzu w Kilchbergu.
Życie prywatne.
Artystka była dwukrotnie zamężna. Pierwsze małżeństwo z aktorem Gustafem Gründgensem zawarte w 1926 roku rozpadło się po 3 latach. Drugie zawarła dla uzyskania obywatelstwa brytyjskiego z angielskim poetą i pisarzem W.H. Audenem w 1935 roku.
Była lesbijką. W 1930 roku związała się ze szwajcarską pisarką Annemarie Schwarzenbach. Jej długoletnią partnerka była włoska aktorka i krytyk literacka Signe von Scanzoni (1915–2002).

</doc>
<doc id="130177" url="https://pl.wikipedia.org/wiki?curid=130177" title="WDDX">
WDDX

WDDX () – protokół XML pierwszej generacji. Został opracowany w roku 1998 przez firmę Allaire Corporation (obecnie "Adobe Inc.") w odpowiedzi na potrzebę wymiany danych pomiędzy aplikacjami sieciowymi. WDDX umożliwia wymianę złożonych struktur danych niezależnie od języka programowania. 
Dane reprezentowane są za pomocą XML 1.0 DTD i zbioru modułów dla wielu różnych języków wykorzystywanych do tworzenia aplikacji sieciowych (np. Perl, Java, ASP). WDDX definiuje moduły dla konkretnych języków programowania. Moduł umożliwia odwzorowanie natywnych (rodzimych dla danego języka programowania) struktur danych dla danego języka programowania (typu tablice, rekordy, itp) do abstrakcyjnej reprezentacji w XML. Moduł odpowiedzialny jest za automatyczną serializację (zakodowanie danych w formacie XML, w przypadku WDDX – WDDX XML) i deserializację (dekodowanie danych z XML, w przypadku WDDX – WDDX XML na format rodzimy).
Dane te (WDDX XML) następnie mogą być przesłane dowolnym protokołem, który umożliwia przesyłanie danych tekstowych np. HTTP, FTP, SMTP.
Przykładowo dzięki WDDX możliwe jest zakodowanie danych z Perla na format WDDX XML, wysłanie tak zakodowanych danych protokołem typu HTTP do aplikacji, która zakodowana jest w języku Java, a następnie przekształcenie otrzymanych danych w formacie WDDX XML na strukturę danych dopuszczalną w języku Java.

</doc>
<doc id="130180" url="https://pl.wikipedia.org/wiki?curid=130180" title="Aleksandr Apuchtin">
Aleksandr Apuchtin

Aleksandr Lwowicz Apuchtin (ros. Александр Львович Апухтин, ur. 4 listopada 1822 w Petersburgu, zm. 2 listopada 1903 tamże) – rosyjski oficer w stopniu generała-majora, kurator warszawskiego okręgu szkolnego (ros. попечитель Варшавского учебного округа) w latach 1879–1897, od 1896 tajny radca dworu, od 1897 senator. Twórca zrusyfikowanego systemu szkolnictwa w Królestwie Polskim, opartego na reformie programów szkolnych, wprowadzeniu nowych podręczników (m.in. osławiony podręcznik do historii Dmitrija Iłowajskiego), systemu donosów i szpiclowania uczniów, będącego podstawą systemu policyjnego w szkołach.
Apuchtinowski system oświatowy miał stworzyć człowieka lękliwego wobec władzy i identyfikującego się z carską Rosją i jej kulturą. Od 1885 w języku polskim wykładana była wyłącznie religia. Apuchtin przyczynił się do spadku liczby szkół, upadku kultury polskiej w Kongresówce i wzrostu analfabetyzmu. Do jego ulubionych powiedzeń należało zdanie, że dzięki jego rządom szkolnym „matka Polka zawodzić będzie nad kołyską dziecka rosyjską piosenką”. Od jego nazwiska wywodzi się określenie "noc apuchtinowska". 
Najsłynniejszy protest przeciwko polityce Apuchtina wyrażony został przez rosyjskiego studenta Uniwersytetu Warszawskiego Jewgienija Żukowicza. 16 kwietnia 1883 roku Żukowicz wszedł do gabinetu Apuchtina i spoliczkował kuratora. Żukowicza aresztowano, ale stał się bohaterem Warszawy i wywołał demonstracje na uczelni, tzw. "schodki Apuchtinowskie". Wkrótce jednak zamieszki studenckie stłumiono, a Żukowicza skazano na 6 miesięcy więzienia.
Wrogi stosunek Polaków do osoby Apuchtina wyraził m.in. Stefan Żeromski w swoich "Dziennikach"; pod datą 11 listopada 1887 młody pisarz, pisząc o swojej wyobrażonej „tęgiej awanturze narodowej”, zanotował m.in. „Apuchtina powiesiłbym na pomniku Paskiewicza”.

</doc>
<doc id="130182" url="https://pl.wikipedia.org/wiki?curid=130182" title="Iosif Hurko">
Iosif Hurko

Iosif Władimirowicz Hurko (Gurko) (, ur. w Nowogrodzie Wielkim (według innych źródeł we wsi Burnejko w guberni mohylewskiej), zm. we wsi Sacharowo w guberni twerskiej) – feldmarszałek rosyjski, w latach 1883–1894 generał-gubernator warszawski.
Kariera.
Pochodził z białoruskiego rodu szlacheckiego herbu własnego. Syn generała Władimira Iosifowicza Hurki (1795-1852) i Tatiany Aleksandrowny baronówny Korff, wnuk polskiego szlachcica Józefa Hurki-Romejki. Wychowanek Korpusu Paziów w 1846, służył w Lejb-Gwardyjskim Pułku Huzarów Jego Wysokości. Uczestnik wojny krymskiej (1853–1856). Potem dowódca w 2. Dywizji Kawalerii Gwardii. W latach 1862–1866, będąc w świcie cara, wykonywał administracyjne zadania związane z reformami włościańskimi.
W wojnie rosyjsko-tureckiej (1877–1878), dowodząc od czerwca 1877 Oddziałem Przednim, wykonał w lipcu marsz – manewr za Bałkany (sztabem dowodził Aleksandr Puzyriewski), za co został awansowany na generała-adiutanta, we wrześniu – październiku dowódca Zachodniego Oddziału Kawalerii pod Plewną, opanował Tymawę, zajął Szipkę oraz rozbił Turków pod Uflanami. Dowódca wojsk Gwardii, 28 października zajął Tylisz, czym zakończył okrążenie Plewny. Zwyciężył pod Jenizagrem. Opracował plan natarcia na Bałkany zimą 1877, w listopadzie nacierając opanował pozycje wyjściowe na przedgórzu Bałkanów. W grudniu, dowodząc 70-tysięcznym oddziałem, wkroczył na Bałkany, które były do tej pory uważane za niedostępne w okresie zimowym, i zajął Sofię, rozbijając 31 grudnia 1877 r. wojska tureckie pod Taszkisenem. Kontynuując natarcie, 15–17 stycznia 1878 r. rozbił Turków pod Fillipopolem i zajął Adrianopol.
W 1878 został mianowany generałem kawalerii. W 1879 został pomocnikiem wodza naczelnego Gwardii i Petersburskiego Okręgu Wojskowego. W latach 1879–1880 pełni obowiązki generał-gubernatora Petersburga, w latach 1882–1883 był generał-gubernatorem odeskim i dowódcą Odeskiego Okręgu Wojskowego.
W latach 1883–1894 był generał-gubernatorem warszawskim i dowódcą Warszawskiego Okręgu Wojskowego (od 1890 szefem sztabu okręgu był dawny podkomendny Hurki z czasów wojny tureckiej Aleksandr Puzyriewski). Kierował budową twierdz i dróg strategicznych. Zaciekły zwolennik rusyfikacji. Wyrugował język polski ze szkół i urzędów, zaostrzył cenzurę oraz prześladował tzw. opornych unitów (tych, którzy nie pogodzili się z narzuconą w 1875 r. konwersją wszystkich unitów w Królestwie Polskim na prawosławie). Od 1886 członek rosyjskiej Rady Państwa.
W grudniu 1894 złożył prośbę o dymisję; zwolniony ze służby przez Mikołaja II został – w uznaniu zasług wojskowych – awansowany do stopnia generała-feldmarszałka. Resztę życia spędził we własnym majątku ziemskim.
Życie rodzinne.
Żonaty z Marią Andrejewną hrabianką Salias de Tournemir (1838–1906), córką pisarki Eugenii Tour. Dzieci: Władimir (1862–1927, działacz państwowy, współpracownik ministra spraw wewnętrznych), Wasilij (1864–1937, generał kawalerii, dowódca 6-go korpusu armijnego), Dmitrij (1872–1945, generał-major, dowódca 16. dywizji kawalerii), Nikołaj (1874 – po 1901), Aleksiej (1880 – ?).
Upamiętnienie.
2 marca 2013 w Sofii został odsłonięty pomnik-popiersie Hurki, ufundowany przez władze Moskwy i wykonany przez rosyjskiego rzeźbiarza Grigorija Potockiego.

</doc>
<doc id="130185" url="https://pl.wikipedia.org/wiki?curid=130185" title="Inguszetia">
Inguszetia

Inguszetia (, "Ghalghaj Mochk") – autonomiczna republika wchodząca w skład Federacji Rosyjskiej, położona na północnych zboczach Kaukazu. W ramach federacji Inguszetia graniczy z Osetią Północną oraz Czeczenią, ma także zewnętrzną granicę z Gruzją.
Geografia.
Republika jest niewielka, odległość granic ze wschodu na zachód wynosi 72 km, z północy na południe – 144 km. Klimat kontynentalny, średnia temperatura w lipcu + 21 °C, średnia temperatura w styczniu -5 °C.
Strefa czasowa.
Inguszetia należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Demografia.
Urbanizacja.
Według danych za 2004 w republice mieszkało ponad 468 tys. mieszkańców, w tym ludność miejska – 41,6%, wiejska – 58,4%.
Historia.
Republika została utworzona 4 czerwca 1992.
Jest ona prawną kontynuacją istniejącej od 1936 (z przerwą w latach 1944–1957) Czeczeńsko-Inguskiej ASRR, która z kolei powstała z Czeczeńsko-Inguskiego OA, utworzonego w 1934 z połączenia istniejącego od 1924 Inguskiego Obwodu Autonomicznego z Czeczeńskim OA.
Tablice rejestracyjne.
Tablice pojazdów zarejestrowanych w Inguszetii mają oznaczenie 06 w prawym górnym rogu nad flagą Rosji i literami RUS.

</doc>
<doc id="130192" url="https://pl.wikipedia.org/wiki?curid=130192" title="Joanna Jabłczyńska">
Joanna Jabłczyńska

Joanna Natalia Jabłczyńska (ur. 9 grudnia 1985 w Warszawie) – polska aktorka telewizyjna, filmowa i dubbingowa; piosenkarka, prawniczka, radca prawny, ambasadorka wielu akcji charytatywnych (szczególnie adresowanych do dzieci), początkowo prezenterka programów młodzieżowych.
Życiorys.
Rodzina i edukacja.
Urodziła się na Mazowszu, jako córka Bronisława i Bożeny. Ma starszą o sześć lat siostrę Magdalenę, która jest policjantką oraz prowadzi hodowlę psów rasowych. Ponadto ma przyrodniego brata ze strony ojca. W 2004 ukończyła szkołę średnią w klasie o profilu biologiczno-chemicznym XXXIV Liceum Ogólnokształcącego im. Cervantesa w Warszawie. Posługuje się językami: angielskim i hiszpańskim.
W 2009 ukończyła studia prawnicze na Wydziale Prawa i Administracji Uniwersytetu Warszawskiego, po czym w 2014 uzyskała aplikację radcowską przy Okręgowej Izbie Radców Prawnych w Warszawie oraz dodatkowo ukończyła studia podyplomowe dla doradców inwestycyjnych i analityków papierów wartościowych w Akademii Leona Koźmińskiego. We wrześniu 2016 podjęła kolejne studia podyplomowe, tym razem z dziedziny prawa amerykańskiego.
Kariera prawnicza.
Po ukończeniu aplikacji radcowskiej otworzyła kancelarię prawną "Clever One" w Warszawie. Od października 2015 wykładała na studiach podyplomowych w dziedzinie prawa medialnego i autorskiego na Uczelni Łazarskiego w Warszawie. Pod koniec 2015 wiele portali internetowych informowało o jej rzekomych problemach zawodowych jako prawniczki, które miały wynikać z niedostatecznie profesjonalnego podejścia do wykonywanego zawodu, i związanym z tym odejściem z kancelarii "Clever One" oraz postępowaniem dyscyplinarnym. W okresie 2016–2019 współwłaścicielką i radcą prawnym w warszawskiej kancelarii "Mecenat Warszawski", a po jej opuszczeniu w 2019 założyła własną kancelarię prawną w Warszawie.
Kariera artystyczna.
Karierę artystyczną rozpoczęła w 1993 po wygraniu eliminacji do Telewizyjnego Zespołu Dziecięcego „Fasolki”. Po kilku tygodniach wystąpiła na scenie, a następnie w programie telewizyjnym "Tik-Tak". Z czasem została solistką „Fasolek” i występowała z zespołem w kraju i za granicą. Po odejściu z „Fasolek” występowała w grupie teatralnej „Kabaret 44”, a następnie została prowadzącą program dla dzieci "Teleranek". Następnie prowadziła także programy kierowane dla młodzieży: "Przymierzalnia" (ZigZap) oraz "Boutique ITV" (ITV). Zagrała także w teledyskach do piosenek Jarka Wista „Fresh” i „Zawsze wracaj”. W 1997 oraz 1998 zagrała epizodyczne role w dwóch sztukach wystawionych w Teatrze Telewizji, a w 1999 zadebiutowała jako aktorka serialowa, występując w: "Klanie" i "Trzech szalonych zerach". W 2002 uczyła się w szkole musicalowej działającej przy Teatrze Muzycznym „Roma” w Warszawie. Współpracowała ze studiem piosenki "Dorożkarnia" i śpiewała w zespole "ViniBand".
Od 2003 występuje w roli Marty Konarskiej w serialu TVN "Na Wspólnej", który zapewnił jej ogólnopolską popularność. Rozgłos przyniosła jej także rola Tosi, córki głównej bohaterki w komedii romantycznej "Nigdy w życiu!" (2004) z Danutą Stenką. Na fali popularności uczestniczyła w telewizyjnych programach rozrywkowych: "Taniec z gwiazdami" (2006), "Taniec z gwiazdami – Najpiękniejsze tańce" (2007), "Jak oni śpiewają" (2008 i 2009), "Agent – Gwiazdy" (2016) i "Twoja twarz brzmi znajomo" (2017) oraz była jedną z bohaterek programu "Mamy cię!" (2015) i zawodniczką w teleturnieju "Big Music Quiz" (2018).
W 2008 nagrała dwa utwory umieszczone na albumie z wierszami dla dzieci pt. "Bajki i Baśnie cz. 1", a część dochodu ze sprzedaży płyty została przeznaczona dla Fundacji Ewy Błaszczyk „Akogo?”. W październiku 2010 wydała swój debiutancki singiel „Papparapa”, którym promowała album o tym samym tytule, wydany 22 listopada 2010 nakładem wytwórni QM Music. Nagrała także jeden album autorski oraz piosenki i wiersze dla dzieci wydane na płytach CD (niektóre płyty zostały dołączone do wydawnictw książkowych, przeznaczonych również dla dzieci). Nagrała także kilka audiobooków.
W grudniu 2014 wystąpiła w roli Dobrej Wróżki w spektaklu dla dzieci pt. "Gdzie jest broda świętego Mikołaja?" wystawionym w Konstancińskim Domu Kultury.
Zaangażowała się w pracy w dubbingu, zarówno filmowym, jak i w grach komputerowych. W 2011 użyczyła głosu w albumie adresowanym do dzieci pt. "Kołysanki Zasypianki". W 2015 otrzymała na V Festiwalu Filmów Animowanych „Animocje” w Bydgoszczy nagrodę za wybitne osiągnięcia w dubbingu filmowym.
Działalność wydawnicza.
W 2007 wydała wraz ze współautorem Marcinem Przewoźniakiem książkę pt. "Współczesny savoir-vivre dla nastolatków", która była adresowana do młodzieży. Następnie napisała i wydała jeszcze dwie książki dla młodzieży: "Nastolatki dbają o urodę" (2008) i "Niezbędnik dobrych manier dla nastolatków" (2016).
Została jedną z bohaterek książki Marzanny Graff, wydanej w 2010 przez Wydawnictwo Diecezjalne i Drukarnie w Sandomierzu pt. "Optymistki". W 2016 ukazała się na rynku jej autorska książka pt. "Nigdy dość", będąca wywiadem przeprowadzonym z nią przez Kubę Frołowa.
Reklama i działalność charytatywna.
Wielokrotnie uczestniczyła w promocjach reklamowych, organizowanych przez różnych zleceniodawców. Wystąpiła m.in. w reklamach: czekolady Wedel, komputera firmy Vobis, marki bankowej Citi Handlowy (2011), magazynu „Happy!” (2012) czy kosmetyków "Venus" firmy „PharmaCF” (2015). Ponadto bierze udział w sesjach fotograficznych, reklamując kreacje niektórych polskich projektantów mody.
Wizerunek Joanny Jabłczyńskiej znalazł się na wielu tytułowych okładkach następujących czasopism, m.in.: tygodników lub miesięczników kobiecych: „Na Żywo”, „Gala”, „Viva!”, „Cosmopolitan” czy „Glamour”; miesięczników o zdrowiu i urodzie: „Samo zdrowie” czy „Uroda”; tygodników lub dwutygodników telewizyjnych: „Tele Świat”, „Tele Tydzień”, „Kurier TV”, „Kropka TV” czy „Świat Seriali”. W wielu z nich ukazały się również artykuły jej poświęcone. Odrzuciła jednocześnie propozycję zaprezentowania się w roznegliżowanej sesji zdjęciowej do miesięcznika dla panów „Playboy”.
W maju 2017 wzięła udział w happeningu zorganizowanym przy Pałacu Kultury i Nauki w Warszawie przez Fundację Zaczytani.org, gdzie była autorką tzw. "Ławki malarza, dzieci i kwiatów".
Wspiera finansowo hospicjum im. Ks. Eugeniusza Dutkiewicza SAC w Gdańsku oraz angażuje się na rzecz dzieci, wspierając je i pomagając w licznych akcjach. W 2011 jako ambasadorka marki Kelly Melu wystąpiła w charytatywnej sesji zdjęciowej dla Fundacji Spełnionych Marzeń, z której część dochodów została przeznaczona na pomoc dzieciom z chorobami nowotworowymi. W 2014 była ambasadorką drugiej edycji akcji społecznej „Pomoc mierzona kilometrami” zorganizowanej przez T-Mobile, która przekazała 1 mln zł na Fundację TVN Nie jesteś sam, z przeznaczeniem dla niepełnosprawnych ruchowo dzieci. Ponadto uczestniczy m.in. w akcjach Fundacji Siepomaga czy Fundacji Przemek Dzieciom. Ponadto jest ambasadorką akcji społecznej pod nazwą Szlachetna Paczka.
Sport.
Brała udział w zawodach biegowych czy triathlonowych, a początkowo również w kolarstwie górskim (MTB). 1 listopada 2015 wzięła udział w biegu maratońskim, biegnąc w prestiżowym Maratonie w Nowym Jorku. Wcześniej brała udział w półmaratonach (m.in. w Półmaratonie Warszawskim 2014 i 2015). W triathlonie startowała m.in. w zawodach: Volvo triathlon series w Chodzieży (2013), triathlonie w Sierakowie czy Suszu (2014). 19 czerwca 2016 zdecydowała się na start w tzw. "Diablaku", triathlonie uważanym za najtrudniejszy w Polsce, kończąc go na 32. miejscu.

</doc>
<doc id="130193" url="https://pl.wikipedia.org/wiki?curid=130193" title="Żółte Czapki">
Żółte Czapki

Żółte Czapki – popularna w świecie zachodnim nazwa jednej z głównych szkół buddyzmu tybetańskiego - Gelug, do której należy Dalajlama. Jej źródłem były żółte okrycia głowy noszone przez mnichów. Podobnie "Czerwone czapki" są synonimem szkoły Kagyu.

</doc>
<doc id="130195" url="https://pl.wikipedia.org/wiki?curid=130195" title="Narodnaja Wola">
Narodnaja Wola

Narodnaja Wola (, pol. Wola Ludu) – organizacja rewolucjonistów w Imperium Rosyjskim, dążąca do obalenia caratu (samodzierżawia). Jedna z organizacji narodnickich. Powstała w lesie koło Lipiecka we wrześniu 1879 r., w wyniku rozłamu organizacji "Ziemla i Wola". Najgłośniejszą jej akcją było dokonanie zamachu na cara Aleksandra II w 1881 r. Organizacja została rozbita przez Ochranę w wyniku aresztowań i serii procesów w latach 80. XIX wieku. Ostatnią jej nieudaną akcją była próba zamachu na cara Aleksandra III w 1887 roku.
Historia.
Organizacja dążyła do obalenia monarchii przy pomocy indywidualnego terroru. Doceniała znaczenie walki politycznej dla zdobycia swobód demokratycznych, jednak ten cel starała się realizować za pomocą spisków i terroru indywidualnego (m.in. wielokrotne próby zamachu na Aleksandra II). Najważniejsi przywódcy: Andriej Żelabow, Aleksandr Michajłow, Mark Natanson. 
Do Narodnej Woli należeli m.in. Ignacy Hryniewiecki, Hesia Helfman, Sofja Pierowska, Lew Sternberg, Aleksandr Uljanow (brat Włodzimierza Lenina) i Bronisław Piłsudski (brat Józefa Piłsudskiego) .

</doc>
<doc id="130197" url="https://pl.wikipedia.org/wiki?curid=130197" title="Hlamo Döndrup">
Hlamo Döndrup



</doc>
<doc id="130198" url="https://pl.wikipedia.org/wiki?curid=130198" title="Tenzin Gjatso">
Tenzin Gjatso



</doc>
<doc id="130199" url="https://pl.wikipedia.org/wiki?curid=130199" title="Zbuntowany anioł">
Zbuntowany anioł

Zbuntowany anioł () – argentyńska telenowela wyprodukowana w latach 1998–1999. W rolach głównych Natalia Oreiro i Facundo Arana.
Fabuła.
Główną bohaterką serialu jest Milagros – zwana pieszczotliwie Mili lub Cholito – młoda, śliczna i szalenie żywiołowa dziewczyna, mieszkająca w Buenos Aires. Dzieciństwo spędziła w sierocińcu. Jej matka zmarła przy porodzie. Pozostawiła córce medalik z wizerunkiem Matki Boskiej. Kiedy Milagros kończy 18 lat, zostaje zatrudniona w bogatej rodzinie Di Carlo jako służąca. Po pewnym czasie okazuje się, że Federico – głowa rodziny Di Carlo – jest ojcem Milagros. Przed laty był zakochany w Rosario, która była służącą w domu jego ojca. Niestety, Federico musiał poślubić dziedziczkę fortuny – Luizę, zostawiając tym samym swoją miłość. O wszystkim wiedzieli tylko Federico i ojciec Manuel. Federico ma zamiar zostać deputowanym, i ze względu na to nie przyznaje się do swojej córki, gdyż jest zdania, że to mogłoby zniszczyć jego karierę polityczną. Opiekunką Milagros staje się matka Federica – Angelica. Poszukuje ona swojego wnuka. Okazuje się, że ma nie wnuka, a wnuczkę Milagros. Angelica bardzo przywiązuje się do dziewczyny. Milagros zakochuje się w Ivie, synu swojego pracodawcy, pojawia się więc wątek możliwego kazirodztwa w przypadku związku głównych bohaterów. Ostatecznie okazuje się jednak, że Ivo jest owocem romansu matki i nie jest biologicznym synem Federica. Zarówno Ivo, jak i Milagros szukają spełnienia w związkach z innymi, ale ostatecznie uczucie, które ich łączy, okazuje się najsilniejsze i pokonuje wszelkie przeciwności.
Wersja polska.
Polsat i TV4.
Telenowela była emitowana w Polsce po raz pierwszy w telewizji Polsat od 29 maja 2000 do 29 maja 2001, następnie powtarzana w TV4.
Opracowaniem wersji polskiej zajęło się studio Start International Polska. Autorkami tekstu były m.in. Magdalena Dwojak, Agnieszka Jodłowska i Barbara Włodarek. Lektorem serialu był Piotr Borowiec.
TV Puls i Puls 2.
W latach 2013-2014 serial został wyemitowany przez TV Puls w wersji z nowym lektorem. Pierwszy odcinek został wyemitowany 22 października 2013 o godz. 13.30. W maju 2014 premierowe odcinki telenoweli „Zbuntowany anioł” osiągnęły średnio 8,53% udziału w rynku telewizyjnym. Dało to kanałowi we wspomnianym paśmie trzecie miejsce w Polsce. Podczas emisji „Zbuntowanego anioła” TV Puls wyprzedzały jedynie Polsat i TVN. W maju 2014 najlepszy wynik zanotował odcinek serialu wyemitowany 14 maja, który osiągnął aż 12,78% udziału w rynku. Powtórki emitowano o 21:30 w Puls 2.
Ta wersja lektorska została nagrana w studiu M.R. Sound. Tekst polski pisali na zmianę Piotr Kacprzak i Tomasz Potocki. W odcinkach 1-22 oraz 28-270 dialogi czytał Paweł Bukrewicz, natomiast w odcinkach 23-27 Daniel Załuski.
W 2017 roku telenowela została ponownie wyemitowana przez TV Puls po dwa odcinki od 8 maja 2017, o godz. 13.50
Od 6 sierpnia 2018 roku serial ponownie zagościł w ramówce TV Puls.
1 lutego 2021 roku TV Puls po raz kolejny rozpoczęła emisję serialu. Stacja nadaje dwa odcinki dziennie, od poniedziałku do piątku, o godzinie 6:00 i 11:00. Emisja ostatniego, 270. odcinka przypada na środę, 23 lutego 2022 r. o godz. 11:00 oraz powtórkowo w piątek 25 lutego 2022 r. o godz. 6:00.
Nagrody.
Serial był nominowany siedmiokrotnie do argentyńskiego odpowiednika Oscara - nagrody Martin Fierro, z czego dwa razy otrzymał statuetkę. 
Dokładny spis nominacji prezentuje poniższa tabela: 

</doc>
<doc id="130205" url="https://pl.wikipedia.org/wiki?curid=130205" title="Archozaury">
Archozaury

Archozaury, gady naczelne (Archosauria – z gr. "archos" – władca + "sauros" – jaszczur) – takson diapsydalnych gadów obejmujący zaawansowane ewolucyjnie rzędy gadów.
Nazwę „archozaury” zaproponował Edward Drinker Cope w 1869 r. dla grupy, do której zaliczył zauropterygi, krokodyle, „tekodonty”, dinozaury, anomodonty (do których zaliczał dicynodonty i dinocefale) i grupę Rhynchocephalia (do której zaliczał rynchozaury i sfenodonty). Później archozaury były różnie definiowane, bywały nawet uznawane za grupę parafiletyczną; ostatecznie jednak w XX wieku przyjęło się ich rozumienie jako monofiletycznej grupy obejmującej dinozaury, pterozaury, krokodyle i „tekodonty”. Przedmiotem sporów pozostaje jednak, jak dokładnie należałoby zdefiniować tę grupę. Ścierają się tu dwie koncepcje:
Archozaury w szerszym rozumieniu pojawiły się w późnym permie (ok. 250 mln lat temu). Odkryte w Rosji skamieniałości, które mogły należeć do przedstawicieli grupy Rauisuchia oraz odkryte w Polsce tropy prawdopodobnie pozostawione przez bazalne dinozauromorfy sugerują, że archozaury w rozumieniu węższym (Ornithodira + Crurotarsi) pojawiły się we wczesnym triasie; najstarsze zwierzęta, o których wiadomo na pewno, że należały do archozaurów w węższym rozumieniu (m.in. "Asilisaurus") żyły w środkowym triasie (anizyk). Grupa osiągnęła szczyt rozwoju w erze mezozoicznej. To jedyna grupa gadów z zębami osadzonymi tekodontycznie – w zębodołach. Jedna z linii ewolucyjnych archozaurów – dinozaury – zdominowała królestwo ziemskich kręgowców przez większość ery mezozoicznej. Wiele z nich osiągało potężne rozmiary, a niektóre przeszły na dwunożny tryb życia.
Współcześnie żyjącymi przedstawicielami archozaurów są krokodyle oraz jedna z linii rozwojowych dinozaurów – ptaki.
Klasyfikacja.
Archozaury (Archosauria) "sensu" Benton, 2004 (Archosauriformes "sensu" Gauthier i in., 1988)

</doc>
<doc id="130209" url="https://pl.wikipedia.org/wiki?curid=130209" title="Stanisław Zakrzewski (historyk)">
Stanisław Zakrzewski (historyk)

Stanisław Zakrzewski (ur. 13 grudnia 1873 w Warszawie, zm. 15 marca 1936 we Lwowie) – polski historyk, od 1907 profesor Uniwersytetu Lwowskiego, senator II i III kadencji (1928–1935).
Życiorys.
Ukończył studia na Uniwersytecie Jagiellońskim. Ponadto studiował w Wiedniu i Berlinie. Uzyskał tytuł naukowy doktora w 1900, habilitował się w 1903 na UJ, gdzie był docentem w Katedrze Nauk Pomocniczych Historii. W 1906 został profesorem oraz kierownikiem katedry Historii Polski Uniwersytetu Lwowskiego. Po odzyskaniu przez Polskę niepodległości i przekształceniu uczelni na Uniwersytet Jana Kazimierza pełnił funkcję dziekana Wydziału Filozoficznego w roku akademickim 1919/1920. Po zmianach strukturalnych od 1924 był profesorem na Wydziale Humanistycznym UJK.
Podkreślał szczególne miejsce intuicji w poznaniu historycznym, a także rolę wybitnych jednostek i znaczenie silnej władzy. Był członkiem Ligi Narodowej w latach 1906-1912. Działał w Polskim Towarzystwie Historycznym (prezes w latach 1923–1932 i 1934–1936), członek Towarzystwa Naukowego we Lwowie i Polskiej Akademii Umiejętności (od 1919 członek korespondent, od 1927 członek czynny). Sekretarz Towarzystwa Historycznego we Lwowie 1906 i 1907 roku, członek Wydziału Zjednoczenia Stanu Średniego w 1928 roku. Do końca życia był kierownikiem Komisji Naukowej Towarzystwa Badania Historii Obrony Lwowa i Województw Południowo-Wschodnich oraz otrzymał tytuł członka honorowego. Autor wielu prac z historii średniowiecza. Związany z obozem Józefa Piłsudskiego, głosił kult silnej władzy i wybitnych wodzów. Zwalczał historiografię endecką.
Z ramienia BBWR w latach 1928–1935 pełnił mandat senatora II i III kadencji. Senator II kadencji wybrany w 1928 roku z listy BBWR z województwa lwowskiego. Pełnił mandat radnego Rady Miasta Lwowa. W 1930 otrzymał nagrodę naukową miasta Lwowa.
Stanisław Zakrzewski zmarł 15 marca 1936. Został pochowany na Cmentarzu Łyczakowskim we Lwowie.
Uczniowie.
Do grona jego uczniów należeli m.in. Mikołaj Andrusiak, Michał Antonów, Stefan Chmielewski, Izydor Edward Chrząszcz, Włodzimierz Czerewko, Maria Dobrowolska, Józef Ekkert, Bella Fuhrerówna, Mieczysław Gębarowicz, Maria Felicja Gruszkiewicz, Joanna Jacniacka, Anna Strzelecka, Józef Kassian, Jan Kornaus, Saul Langnas, Kazimierz Lewicki, Kazimierz Wincenty Lic, Roman Lutman, Ewa i Karol Maleczyńscy, Michał Teodor Mendys, Bronisława Maria Palmi, Jadwiga Pawlikowska, Maria Stanisława Płoszajówna, Aleksandra Robakowska, Józef Skrzypek, Teodor Sribny, Bolesław Stachoń, Maria Józefa Strutyńska, Józefa Suchoniówna, Ewa Szweigerówna, Walenty Wagner, Bronisław Włodarski, Stanisław Franciszek Zajączkowski, Zygmunt Zborucki, Rachela Zwiebel oraz Ludwik Bazylow, Natalia Gąsiorowska, Olgierd Górka, Jan Rutkowski, Anna Strzelecka, Józef Widajewicz, Zygmunt Wojciechowski.
Wybrane publikacje.
Bibliografie prac Stanisława Zakrzewskiego opracowali: Józef Skrzypek, "Bibliografia prac profesora Stanisława Zakrzewskiego" [w:] "Prace historyczne w 30-lecie działalności profesorskiej Stanisława Zakrzewskiego", Lwów 1934, s. VII-XXIV i Krystyna Śreniowska, "Pisma Stanisława Zakrzewskiego" [w:] "Stanisław Zakrzewski. Przyczynek do charakterystyki prądów ideologicznych w historiografii polskiej 1893-1936", Łódź 1956, s. 160-168. 

</doc>
<doc id="130210" url="https://pl.wikipedia.org/wiki?curid=130210" title="Staś i Nel">
Staś i Nel



</doc>
<doc id="130211" url="https://pl.wikipedia.org/wiki?curid=130211" title="Gebethner i Wolff">
Gebethner i Wolff

Gebethner i Wolff – przedsiębiorstwo wydawnicze i księgarskie założone w 1857 przez Gustawa Adolfa Gebethnera i Augusta Roberta Wolffa w Warszawie. Istniało do 1950, zlikwidowane przez władze komunistyczne (antykwariat działał do 1973).
Historia.
4 września 1857 Gustaw Adolf Gebethner otrzymał zezwolenie od warszawskiego Zgromadzenia Kupców, podpisane przez ówczesnych prezesów: Krzysztofa Bruna i Teofila Fukiera, na otworzenie w stolicy nowej księgarni. 24 listopada 1857 otworzył Księgarnię i Skład Nut Muzycznych „G. Gebethner i Spółka” (nazwa „Gebethner i Wolff” zaczęła funkcjonować dopiero od 1872) wraz z Augustem Robertem Wolffem, ulokowane w dwóch izbach skrzydła pałacu Potockich przy Krakowskim Przedmieściu 15, na rogu ul. Czystej (dziś Ossolińskich).
Działalność przedsiębiorstwa prowadzona była w trzech kierunkach: księgarstwo sortymentowe i hurt księgarski, wydawnictwo książek i nut. Od 1906 siedziba spółki mieściła się w narożnej kamienicy znajdującej się na rogu ulic Sienkiewicza 9 (do 1916 Nowosienna 9) i Zgoda 12, zaprojektowanej przez Bronisława Brochwicza-Rogoyskiego.
Wydawnictwo rozwijało się bardzo dynamicznie, w 1937 miało wydanych ok. 7010 pozycji książek w nakładzie 45 mln egzemplarzy i ok. 7147 pozycji nut.
Przedsiębiorstwo wydawało przede wszystkim klasykę literatury polskiej (np. utwory Władysława Reymonta, Elizy Orzeszkowej, Marii Konopnickiej czy Henryka Sienkiewicza), ale również twórczość pisarzy współczesnych (np. Wacława Berenta, Piotra Choynowskiego, Jarosława Iwaszkiewicza, Leona Kruczkowskiego, Kornela Makuszyńskiego, Zofii Nałkowskiej czy Jana Parandowskiego). Wydawało też czasopisma, tj. „Kurier Warszawski”, „Tygodnik Ilustrowany”, „Kurier Codzienny” i „Przegląd Sportowy”. Nakładem wydawnictwa ukazały się nadto dzieła Fryderyka Chopina, Stanisława Moniuszki czy Feliksa Jarońskiego.
Od 1884 (do 1922) przedsiębiorstwo otwierało swoje oddziały w innych miastach Polski (Kraków, Lublin, Łódź, Poznań, Zakopane). W 1925 otworzyło filię w Paryżu, która istnieje do dziś. Przesyłano również książki do Stanów Zjednoczonych i Rosji.
W 1929 rodzina Gebethnerów wykupiła udziały wspólników, stając się jedynymi właścicielami firmy. W tym okresie i aż do wybuchu wojny głównym redaktorem w wydawnictwie był Aleksander Wat.
Pod koniec września 1939 budynek siedziby „Gebethner i Wolff” został częściowo spalony (górna część wieży oraz dach kamienicy). W okresie II wojny światowej przedsiębiorstwo rozprowadzało nielegalne książki oraz prowadziło tajne kursy dla pracowników księgarń. W czasie powstania warszawskiego w 1944 budynek wydawnictwa został zbombardowany i ponownie spłonął.
Po wyzwoleniu z niewoli niemieckiej w 1945, Zygmunt Gebethner wspólnie z ojcem Janem Stanisławem reaktywował wydawnictwo i dwie księgarnie. W 1950 władze komunistyczne odebrały Gebethnerom licencję wydawniczą, zmuszając ich do zawieszenia działalności. Pod koniec lat 50. decyzją Biura Odbudowy Stolicy dom firmy Gebethner i Wolff został wyburzony, a na jej miejscu zbudowano blok mieszkalny. Proces likwidacji oficyny ciągnął się formalnie do 1973, kiedy to zakończył działalność antykwariat „Gebethner i Wolff” przy ul. Ząbkowskiej 3.
Natomiast w 1990 Zygmunt Gebethner założył wydawnictwo pod nazwą „Gebethner i Ska”, publikujące głównie słowniki i podręczniki do nauki języków obcych – na licencji zachodnich wydawców. 5 stycznia 1999, w wyniku połączenia z przedsiębiorstwem „Gebethner i Ska”, powstało Wydawnictwo Felberg.

</doc>
<doc id="130212" url="https://pl.wikipedia.org/wiki?curid=130212" title="Laura Ingalls Wilder">
Laura Ingalls Wilder

Laura Elizabeth Ingalls Wilder (ur. 7 lutego 1867 w okolicach Pepin w stanie Wisconsin, zm. 10 lutego 1957 w Mansfield w stanie Missouri) – amerykańska pisarka, autorka serii książek "Domek na prerii", w których opisała przygody swojej rodziny w okresie wędrówki przez amerykański Dziki Zachód.
Książki były kilkakrotnie ekranizowane; największą popularnością cieszył się serial telewizyjny z lat 1974–1983, z Michaelem Landonem w roli głównej.
Życiorys.
Laura – druga córka Charlesa i Caroline Ingallsów – spędziła dzieciństwo na częstych podróżach, zatrzymując się w niektórych miejscach na bardzo krótki okres, czasami wracając na krótko w poprzednie miejsce zamieszkania ("Patrz dział: Podróże"). W okresie, gdy poznała swojego przyszłego męża; Almanza Wildera, Ingallsowie zamieszkiwali okolice miasteczka De Smet na terenie dzisiejszej Południowej Dakoty, gdzie jej ojciec pracował na kolei.
W wieku zaledwie 15 lat, Laura przyjęła pracę nauczycielki w okolicznej szkółce, jednocześnie sama kontynuując naukę. Dnia 25 sierpnia 1885 roku wyszła za mąż i zrezygnowała z pracy. Zamieszkała z mężem na farmie w okolicy miasta. W roku 1886 urodziła córkę, Rose, a w 1889 – syna, który wkrótce po narodzinach zmarł.
Wspólny początek okazał się nie być łatwy. Almanzo ciężko chorował, wskutek czego pozostał częściowo sparaliżowany, a okolicę nawiedzały susze i pożary. Około 1890 roku, Wilderowie postanowili opuścić okolicę, by powrócić dwa lata później. W roku 1894 wyjechali ostatecznie i zamieszkali w Mansfield w stanie Missouri, gdzie – po latach kolejnych walk z naturą – zbudowali farmę, którą nazwali "Rocky Ridge" ("Skalista Farma") i zajęli się uprawą jabłek. Była to ostatnia z wielkich podróży Laury. To tam powstawały wszystkie jej książki. Tam również zmarła w roku 1957.
W okresie od 1911 do połowy lat 20., Laura pisywała dla lokalnej gazety "Missouri Ruralist". Kolejnym nieszczęściem, jakie spadło na rodzinę, były konsekwencje Czarnego Czwartku roku 1929. Wilderowie stracili swoje inwestycje i pozostali uzależnieni od córki.
To ona namówiła matkę do spisania wspomnień z dzieciństwa, które – po kilkakrotnym odrzuceniu, zmianach – zostały po raz pierwszy wydane w roku 1932. W roku 1930, Laura zapytała córkę o opinię na temat spisanych przez siebie wspomnień, opatrzonych tytułem "Pioneer Girl". Miała nadzieję, że ewentualne wydanie ich, da rodzinie pewien dochód. Dało to początek całej serii książek, znanych do dziś jako "Domek na prerii" (początkowo tytuł miał brzmieć "When Grandma was a Little Girl"). W zbieraniu materiałów do kolejnych książek pomagała Laurze i mobilizowała siostra; Carrie, dzieląc się własnymi wspomnieniami i wrażeniami z poszczególnych wydarzeń.
Pod koniec lat 30., Rose definitywnie opuściła dom. Laura i Almanzo pozostali w "Skalistej Farmie", często odwiedzani przez miłośników twórczości Laury. W roku 1949, Almanzo zmarł w wieku lat 92, co bardzo negatywnie wpłynęło na Laurę. Do końca życia mieszkała sama, odwiedzana przez córkę, doglądana przez sąsiadów. Prowadziła aktywną korespondencję z dziennikarzami, wydawcami i fanami.
Jesienią 1956 wykryto u niej cukrzycę. Zmarła 10 lutego 1957 roku, trzy dni po 90. urodzinach.
Podróże.
"do rozszerzenia i uzupełnienia"
Muzea.
"do dopracowania"
W miejscach, związanych z osobą Laury Ingalls Wilder i jej bliskich znajdują się liczne muzea, miejsca pamięci i tablice, upamiętniające – choćby chwilowe – ich tam pobyty. Do największych i najistotniejszych należą:
Twórczość.
Z serii "Domek".
Oprócz oryginalnych książek, w USA do dziś ukazują się powieści napisane w podobnym stylu, opisujące – w większości fikcyjne – dzieciństwo i młodość matki, babci i prababci Laury oraz jej córki Rose, jak również lata z dzieciństwa Laury, pominięte przez nią w książkach. Wydawane są również skrócone wersje książek, przeznaczone dla najmłodszych dzieci. Popularność "Domku" wpływa na rozwój rynku wszelkiego rodzaju innych gadżetów z nim związanych.
Postać literacka i filmowa.
Cykl 'Domek na prerii' nie jest autobiografią, lecz fikcją literacką, z licznymi (większością) elementami autobiograficznymi. Z tego powodu, jego bohaterów uznaje się za postacie fikcyjne, choć inspirowane rzeczywistością.
Seria była wielokrotnie filmowana, a role "Laury Ingalls" odtwarzały odpowiednio:

</doc>
<doc id="130213" url="https://pl.wikipedia.org/wiki?curid=130213" title="Tara Lipinski">
Tara Lipinski

Tara Kristen Lipinski-Kapostasy (ur. 10 czerwca 1982 w Filadelfii) – amerykańska łyżwiarka figurowa polskiego pochodzenia, startująca w konkurencji solistek. Mistrzyni olimpijska z Nagano (1998), mistrzyni świata (1997), dwukrotna zwyciężczyni finału Grand Prix (1996, 1997). Po zakończeniu kariery amatorskiej w 1998 roku zajęła się na krótko aktorstwem i występowaniem w rewiach łyżwiarskich, a następnie została komentatorką łyżwiarstwa figurowego w NBC.
W 1997 została najmłodszą w historii mistrzynią świata w kategorii solistek (14 lat 9 miesięcy 10 dni), a rok później – mistrzynią olimpijską; w obu przypadkach okazała się młodsza od legendarnej Norweżki Sonji Henie. Po igrzyskach w Nagano wycofała się z amatorskiego uprawiania tego sportu. Była pierwszą w historii kobietą, która wykonała na zawodach kombinację dwóch potrójnych rittbergerów.
Jej rodzice Patricia (z domu Brozyniak) i Jack Lipinski pochodzą z Polski. Wszyscy jej dziadkowie urodzili się w Polsce (rodzice matki pochodzą z okolic Zakopanego, a rodzice ojca z okolic Warszawy).
24 czerwca 2017 roku wyszła za mąż za producenta telewizyjnego Todda Kapostasy.

</doc>
<doc id="130214" url="https://pl.wikipedia.org/wiki?curid=130214" title="Pasewalk">
Pasewalk

Pasewalk – miasto w kraju związkowym Meklemburgia-Pomorze Przednie w Niemczech, w powiecie Vorpommern-Greifswald, siedziba Związku Gmin Uecker-Randow-Tal. Do 3 września 2011 siedziba powiatu Uecker-Randow. Wcześniej, za czasów NRD, miasto znajdowało się w granicach okręgu Neubrandenburg.
Powierzchnia miasta wynosi ok. 54,99 km², zamieszkuje je ok. 12 tys. mieszkańców, natomiast gęstość zaludnienia wynosi 218,22 osoby/km². Kod samochodowy dla miasta i całego byłego powiatu Uecker-Randow to UER.
Pasewalk jest położony nad rzeką Wkrą na południe od Puszczy Wkrzańskiej i oddalony jest o ok. 30 km od granicy z Polską w Lubieszynie. Miasto stanowi węzeł kolejowy na trasie Stralsund-Berlin i Hamburg-Szczecin, ze stacją Pasewalk.
Gospodarka.
W mieście rozwinął się przemysł maszynowy, mięsny, młynarski, paszowy oraz materiałów budowlanych.
Toponimia.
Nazwa miasta pojawia się po raz pierwszy w spisanych około 1150 roku annałach klasztoru Pegau jako "Posduwlc, id est urbs Wolfi" („Posduwlc, czyli miasto wilka”). Wywodzi się z języka połabskiego, jednak jej pierwotne znaczenie nie jest jasne: słowo "volk" może oznaczać zarówno wilka, jak i „miejsce, w którym coś jest przeciągane nad wodą”. W dokumentach średniowiecznych zapisywana była w formie "Pozdewolc" lub "Pozdewolk" (1168, 1177, 1178), "Posduwolc" (1195), "Pozdeuuolc" (1216), "Pozowalc" (1239) i "Pozewalk" (1288, 1319). Po 1280 roku pierwotne "o-" zaczyna stopniowo przechodzić w "a-" ("Pazewalck", "Pasewalck").
W języku polskim słowiańska nazwa miasta rekonstruowana jest jako "Pozdawilk".
Historia.
Od początków osady do wojny trzydziestoletniej.
Legenda głosi, że osadę założyli w VII–VIII wieku dwaj bracia – piraci, którzy znaleźli schronienie w trudno dostępnym miejscu przecięcia Wkry ze starym szlakiem handlowym. Autor annałów klasztoru Pegau, opisując historię rodziny Wiprechta Starszego, donosi o istnieniu grodu "Posduwlc" w kraju pomorskim (dokument datowany na 1029 rok). Miejsca położenia grodu do dzisiaj nie udało się ustalić. Obok niego istniała osada słowiańska, wtedy już znacząca i zamożna, w której – jak donosi Wiprecht – można było zdobyć „niesłychanie bodatą zdobycz” ("praedam incredibilem"). Źródła pisane po raz pierwszy nazywają Pasewalk miastem ("civitas") w 1276. Pewne jest jednak, że uzyskał on prawa miejskie już wcześniej, przypuszczalnie na początku lat pięćdziesiątych XIII wieku.
Pasewalk od początku swego istnienia należał do Pomorza, jednak z uwagi na pograniczne położenie stanowił przedmiot sporów terytorialnych toczonych przez książąt pomorskich z margrabiami brandenburskimi. Nieraz też zmieniała się jego przynależność terytorialna. W 1214 margrabia brandenburski Albrecht II zdobył gród w Pasewalku, już jednak w tym samym roku Waldemar II odbił zajęte margrabiego grody ("castra") Szczecin i Pasewalk. W 1250 – na mocy układu z Landin – Barnim I oddał Pasewalk pod panowanie brandenburskie. W 1354 miasto wróciło już na stałe w skład Pomorza. Do wzrostu jego znaczenia przyczyniło się położenie na szlaku handlowym z Magdeburga do Szczecina oraz nad rzeką Wkrą, którą w średniowieczu spławiano towary z Prenzlau do Zalewu Szczecińskiego. W 1272 sprowadzony został do Pasewalku zakon Dominikanów. 
W lutym 1367 miało miejsce zdarzenie, które zahamowało na wiele lat rozwój Pasewalku: zabity został przez mieszczan i publicznie spalony miejscowy ksiądz Zabel Schünemann, oskarżany przez radę miejską o malwersacje. W odpowiedzi papież obłożył miasto ekskomuniką. W 1373 ekskomunika została cofnięta, w zamian za co miasto zobowiązane zostało do ponoszenia ciężarów w naturze i pieniądzu na rzecz Stolicy Apostolskiej. Od obowiązku tego zwolniło się dopiero w 1532, wraz z przejściem na protestantyzm.
W czasie wojny trzydziestoletniej, we wrześniu 1630, miasto zostało spustoszone i prawie całkowicie zniszczone przez wojska cesarskie. Na mocy pokoju westfalskiego włączone zostało w skład Pomorza Szwedzkiego.
XIX wiek.
10 listopada 1862 na stację kolejową w Pasewalku wjechał pierwszy pociąg. W 1863 Pasewalk uzyskał stałe połączenia kolejowe z Anklam i Szczecinem.
XX wiek.
Miasto bronione w 1945, uległo znacznym zniszczeniom.
Zabytki.
Miasto do dziś zachowało duże fragmenty murów (2,5 kilometra), dwie bramy miejskie oraz dwie wieże. Pierwsza brama, Mühlentor, powstała na przełomie XIV i XV wieku i wciąż pełni swoją funkcję. W drugiej, Prenzlauer Tor, znajduje się obecnie informacja miejska oraz niewielkie muzeum. Dwie wieże to Pulverturm (Wieża Prochowa) oraz Kiek in de Mark (Patrz w Marchię - od konieczności zachowywania czujności przed możliwymi najazdami brandenburskimi).
Za najciekawszy zabytek sakralny uważany jest St. Marien Kirche - trzynawowa świątynia gotycka pochodząca z XIV wieku. W mieście znajduje się także kościół pod wezwaniem św. Mikołaja, który najprawdopodobniej powstał w XII wieku. W kolejnych wiekach był wielokrotnie przebudowywany. Najmłodszą pasewalską świątynią jest kościół pw. św. Ottona z Bambergu. Zbudowany w 1885 roku, jest reprezentantem popularnego w końcu XIX w. neogotyku.
Herb.
Herbem miasta są 3 głowy Gryfów na granatowym tle, symbolizujące czasy panowania książąt pomorskich z dynastii Gryfitów: Bogusława V, Barnima V i Warcisława V. 
Miasta partnerskie.
Miastami partnerskimi Pasewalku są:

</doc>
<doc id="130215" url="https://pl.wikipedia.org/wiki?curid=130215" title="Dagny Juel Przybyszewska">
Dagny Juel Przybyszewska

Dagny Juel Przybyszewska (ur. 8 czerwca 1867 w Kongsvinger, zm. 5 czerwca 1901 w Tyflisie) – norweska pisarka, pianistka, tłumaczka, autorka dramatów, utworów poetyckich prozą i wierszy, muza artystów końca XIX wieku.
Życiorys.
Dagny Juel przyszła na świat w norweskim miasteczku Kongsvinger jako druga córka lekarza Hansa Lemmicha Juella i Mindy z Blehrów. Miała czworo rodzeństwa, trzy siostry i brata, który zmarł jako dziecko – Gudrun (ur. 1866, zamężną Westrup), Hansa Lemmicha (ur. 1868), Astrid (ur. 1869) i Ragnhild (ur. 1871, zamężną Bäckström). Rodowe nazwisko Juell zmieniła na Juel około 1890 roku. Po wyjściu za mąż podpisywała się Dagny Przybyszewska.
Pierwsze lata życia spędziła w Kongsvinger. Jesienią 1875 roku rodzina Juellów przeniosła się do willi Rolighed u podnóża fortecy w Kongsvinger. Jesienią 1882 roku Dagny została konfirmowana i kilka dni później wyjechała na pensję do Erfurtu, gdzie spędziła około dwóch lat.
Niewiele wiadomo o jej losach w pierwszych latach po powrocie do Norwegii. Wczesnym latem 1888 roku została w Førde guwernantką dzieci swego wuja Ottona Blehra, przyszłego premiera Norwegii. Zimą 1888 roku poznała pochodzącego z Førde studenta, początkującego pisarza i krytyka literackiego Hjalmara Christensena, z którym połączyło ją pierwsze młodzieńcze uczucie. Młodzi prawdopodobnie potajemnie zaręczyli się, ale ich związek nie przetrwał – zakończył się wiosną 1891 roku.
Po powrocie z Førde jesienią 1889 roku Dagny studiowała grę na fortepianie w Kristianii. Dzięki znajomościom Hjalmara Christensena Juel zaprzyjaźniła się z artystami z kręgu tzw. młodej bohemy kristiańskiej. Do grona tego należeli malarz Edvard Munch, poeci Nils Collett Vogt i Vilhelm Krag, wspomniany już Hjalmar Christensen i wielu innych. Dagny przebywała w Kristianii z przerwami od roku 1889 do 1892. W międzyczasie mieszkała w Kongsvinger.
W 1892 roku wyjechała na krótko do Berlina na studia muzyczne, które ponownie podjęła rok później – w lutym 1893. W czasie drugiego pobytu w Berlinie stała się bywalczynią winiarni Zum Schwarzen Ferkel („Pod Czarnym Prosiakiem”) oraz muzą skandynawskiej kolonii literackiej i artystycznej tam się spotykającej. W winiarni „Pod Czarnym Prosiakiem” bywali m.in. niemiecki poeta Richard Dehmel, fiński pisarz i publicysta Adolf Paul, szwedzki botanik Bengt Lidforss, duński dramaturg Holger Drachmann, niemieccy lekarze i mecenasi sztuki Carl Ludwig Schleich i Max Asch.
Wiosną 1893 roku nazwisko Dagny łączono z malarzem Edvardem Munchem i dramatopisarzem Augustem Strindbergiem. W marcu 1893 roku Dagny miała krótki i burzliwy romans ze Strindbergiem, który zakończył się interwencją jej rodziny i powrotem na kilka tygodni do Kongsvinger. Po powrocie, 18 sierpnia 1893, Juel wyszła za mąż za poznanego tej wiosny „Pod Czarnym Prosiakiem” pisarza Stanisława Przybyszewskiego. Przybyszewski był już wtedy związany z Martą Foerder, z którą miał już syna (Bolesław, ur. 22 lutego 1892) i która była w ciąży z kolejnym jego dzieckiem (Mieczysława, ur. 14 listopada 1893). Juel wiedziała o tym związku.
W latach 1893–1898 Przybyszewscy mieszkali na zmianę w Berlinie i Kongsvinger, obracając się w kręgach cyganerii artystycznej. W czasie pierwszego wspólnego pobytu w Norwegii od wiosny do jesieni 1894 roku poznali m.in. Henryka Ibsena, Gustava Vigelanda, Theodora Kittelsena, Knuta Hamsuna. Zimę 1894/95 Przybyszewscy spędzili w Berlinie.
Przybyszewski cały czas utrzymywał związek z Martą Foerder: ich trzecie dziecko (Janina) urodziło się 6 lutego 1895 roku. W tym czasie w ciąży była również Przybyszewska, w związku z tym Przybyszewscy ponownie wyjechali do Kongsvinger, korzystając z gościnności rodziców Przybyszewskiej. Zenon, syn Dagny i Stanisława, urodził się 28 września 1895 roku w Konsvinger. Jego ojciec był w tym czasie w Berlinie.
Kilka tygodni później Przybyszewski ponownie przyjechał do Norwegii. Z końcem roku małżonkowie wyjechali do Sztokholmu, a potem do Kopenhagi, pozostawiając syna u rodziny w Kongsvinger. Wczesną wiosną 1896 roku Przybyszewski wyruszył do Berlina, a Przybyszewska wróciła do Rolighed. Stanisław dołączył do żony z końcem maja 1896 roku. Tam dotarła do nich wiadomość o samobójczej śmierci Marty Foerder (9 czerwca 1896), która była ze Stanisławem w czwartej ciąży. Przybyszewscy pojechali do Berlina, gdzie Stanisław Przybyszewski, pod zarzutem przyczynienia się do śmierci Marty, został aresztowany i przez dwa tygodnie przebywał w więzieniu. Zwolniono go dzięki wpływom bliskich i staraniom Dagny.
Mimo wyroku uniewinniającego przyjaciele z kręgu „Czarnego Prosiaka” odsunęli się od niego. W latach 1896–1897 Przybyszewscy obracali się więc w kręgach mieszczańskich i salonowych. Zaprzyjaźnili się m.in. z konsulową Idą Auerbach, późniejszą drugą żoną Richarda Dehmela, tłumaczką Hedwigą Lachmann, malarką Julie Wolfthorn, kompozytorem Conradem Ansorge i jego żoną pianistką Margarethe. Margarethe Ansorge stała się jedną z najbliższych przyjaciółek Dagny Przybyszewskiej.
Wczesną wiosną 1897 roku okazało się, że Przybyszewska jest w kolejnej ciąży, dlatego też opuściła Berlin i udała się do Kongsvinger. Przybyszewski dołączył do żony później, ale przed porodem ponownie powrócił do Berlina w sprawach zawodowych. W tym czasie, 3 października 1897, Przybyszewska urodziła córkę Ivi, która była też nazywana Iwi, a jako osoba dorosła wybrała imię Iwa. Wkrótce po porodzie Przybyszewska wyjechała do Berlina, pozostawiając dzieci pod opieką swoich rodziców. W styczniu 1898 roku Przybyszewscy wyjechali do Hiszpanii, do małej nadmorskiej miejscowości Playa de la Mera niedaleko A Coruña, na zaproszenie mieszkającego tam polskiego filozofa Wincentego Lutosławskiego. Z powodów zatargów z Lutosławskim, który był przeciwnikiem alkoholu, Przybyszewscy po kilku tygodniach wyjechali do Paryża, gdzie obracali się w kręgach paryskiej Polonii skupionej wokół Zenona Przesmyckiego (Miriama).
Latem 1898 powrócili do Kongsvinger. Wkrótce Stanisław Przybyszewski otrzymał propozycję objęcia redakcji krakowskiego pisma „Życie”. Jesienią 1898 roku Przybyszewscy z dziećmi przenieśli się do Krakowa, gdzie oboje stali się centralnymi postaciami światka krakowskiej bohemy. Wśród młodych artystów skupionych wokół Przybyszewskiego byli m.in. Tadeusz Boy-Żeleński, Wojciech Weiss, Jan Nalborczyk, bracia Stanisław i Wincenty Korab-Brzozowscy.
W czerwcu 1899 roku Przybyszewski pojechał do Lwowa. Zamieszkał tam u poety Jana Kasprowicza i nawiązał romans z jego żoną, Jadwigą. Równocześnie związał się z malarką Anielą Pająkówną: z tego związku przyszła w 1901 roku na świat późniejsza pisarka Stanisława Przybyszewska.
Z początkiem 1900 roku Przybyszewska opuściła męża i przez rok podróżowała po Europie. Niepotwierdzone pogłoski łączą jej osobę z samobójstwem Stanisława Korab-Brzozowskiego (1876-1901), jednego z najwybitniejszych przedstawicieli nurtu dekadenckiego w poezji młodopolskiej: Tadeusz Boy-Żeleński uważa, że przyczyną śmierci była miłość do Przybyszewskiej; według Artura Hutnikiewicza powodem samobójstwa mogła być niemożność wywikłania się poety z trójkąta tworzonego przez niego, Przybyszewską i Władysława Emeryka.
Wiosną 1901 roku Przybyszewscy spotkali się w Warszawie i postanowili wybrać wspólnie do Tyflisu na zaproszenie krakowskiego studenta, wielbiciela i kochanka Przybyszewskiej, Władysława Emeryka. Przybyszewska wyjechała pierwsza wraz z Emerykiem i synkiem Zenonem. Stanisław z Ivi miał dojechać później, ale – mimo obietnicy – wyjeżdżać nie miał zamiaru. Po kilku tygodniach pobytu w stolicy Gruzji, 5 czerwca 1901 roku, w pokoju tyfliskiego Grand Hotelu Emeryk zastrzelił Przybyszewską, po czym popełnił samobójstwo.
Dagny Juel Przybyszewska została pochowana w dniu swoich 34. urodzin na cmentarzu na Kukach. W 1999 roku jej szczątki zostały ekshumowane i przeniesione w inne miejsce cmentarza na Kukach w Tbilisi.
Twórczość.
Pozostawiła po sobie skromny dorobek literacki. Jest autorką czterech dramatów: "Den sterkere" ("Silniejszy"), "Når solen går ned" ("Kiedy słońce zachodzi"), "Synden" ("Grzech") i "Ravnegård" ("Krucze gniazdo" / "Krukowisko"), opowiadania "Rediviva", czternastu wierszy oraz czterech utworów poetyckich prozą ("Sing mir das Lied vom Leben und vom Tode...", "Et la tristesse de tout cela, oh, mon âme..", "In questa tomba oscura...", "I tusmørket" ("O zmierzchu")). Część z nich zostało opublikowanych za życia autorki na łamach krakowskiego „Życia” i norweskiego „Samtiden” ("Współczesność"). Przekładów utworów dokonał Stanisław Przybyszewski we współpracy ze Stanisławem Lackiem.
Dagny Juel Przybyszewska zajmowała się także propagowaniem sztuki współczesnych jej artystów. Dzięki niej odbyła się w 1903 (już po jej śmierci) pierwsza polska wystawa prac graficznych Edvarda Muncha. Przybyszewska tłumaczyła na język norweski utwory męża, a także innych pisarzy. Napisała szkic poświęcony twórczości norweskiego rysownika Theodora Kittelsena. Była wielokrotnie portretowana przez europejskich malarzy i rzeźbiarzy – Edvarda Muncha, Stanisława Wyspiańskiego, Wojciecha Weissa, Jana Nalborczyka, Julie Wolfthorn, Annę Costenoble i wielu innych.
Ważniejsze książki.
poświęcone Dagny Juel Przybyszewskiej (według daty wydania)

</doc>
<doc id="130217" url="https://pl.wikipedia.org/wiki?curid=130217" title="Magnum Photos">
Magnum Photos

Magnum Photos – powstała w 1947 roku i istniejąca po dziś dzień agencja fotograficzna, cechująca się wielką różnorodnością stylu. Założycielami agencji byli fotografowie: Robert Capa, Henri Cartier-Bresson, George Rodger i David "Chim" Seymour, a pierwotny cel agencji stanowiło uniezależnienie fotografów od czasopism. Członkowie Magnum uważali, że fotografia ma moc kształtowania opinii publicznej.
Misja.
Za główne zadanie, członkowie Magnum wyznaczyli sobie tworzenie fotograficznej kroniki świata, interpretacji ludzkich zachowań, wydarzeń, problemów i osobliwości. Poprzez cztery redakcje, mieszczące się w Nowym Jorku, Londynie, Paryżu i Tokio oraz sieć 15 sub-agentów, Magnum Photos dostarcza zdjęcia dla prasy, wydawnictw, reklamy, telewizji, galerii i muzeów na całym świecie.
Archiwum.
Archiwum Magnum Photos jest aktualizowane codziennie o nowe prace z całego świata. Poza wszystkimi fotografiami stworzonymi przez członków agencji, archiwum zawiera również kilka zbiorów specjalnych. Jest to łączny zbiór ponad miliona fotografii, z czego ponad 500 tysięcy zdjęć dostępnych jest online.
W archiwach zawarty jest materiał z większości najważniejszych światowych wydarzeń, począwszy od czasów wojny domowej w Hiszpanii, po dzień dzisiejszy. W zbiorach istnieją na bieżąco aktualizowane profile większości krajów świata, a tematyka archiwizowanych w nich materiałów obejmuje zarówno przemysł, ludność i społeczeństwo, jak i ciekawe miejsca, a także politykę, aktualne wydarzenia oraz konflikty i katastrofy. Zbiory Magnum Photos dotyczą niemal wszystkich aspektów życia na całym świecie i ukazują niebagatelną wizję, wyobraźnię oraz kunszt tego ogromnego kolektywu fotografów dokumentalistów.
Historia.
Utworzenie agencji Magnum.
Dwa lata po zakończeniu II wojny światowej, w 1947 roku, fotografowie Robert Capa, Henri Cartier-Bresson, George Rodger i David "Chim" Seymour założyli opierającą się na współpracy agencję Magnum Photos. Pierwotnym celem agencji było uniezależnienie jej członków od czasopism, gdyż to one posiadały prawa do zamawianych fotografii w latach 50. Pracujący dla Magnum fotografowie sprzedawali do druku wykonane wspólnie zdjęcia. Jednocześnie tworzyli długoterminowe projekty indywidualne finansowane częściowo dzięki sprzedaży prac z archiwum agencji. Biura znajdujące się w Nowym Jorku i Paryżu zlecały im relacjonowanie wydarzeń z całego świata.
Wpływy.
Wczesne fotografie tworzone przez członków założycieli Magnum wpisują się w powszechny w Europie zwrot ku humanizmowi, będący reakcją na okrucieństwa II wojny światowej. Jednak korzenie Magnum sięgają w przeszłość, do okresu międzywojennego. Capa, Cartier-Bresson i Seymour pracowali we Francji, gdy wybuchła hiszpańska wojna domowa. Capa i Seymour już wcześniej zmuszeni byli uciekać przed narastającym w Europie Wschodniej antysemityzmem. Zgodnie popierali walkę francuskiego Frontu Ludowego przeciwko faszyzmowi. To właśnie podczas wojny w Hiszpanii Capa zdobył sławę jako fotograf dzięki zdjęciu „Śmierć hiszpańskiego republikanina” (1936).
Inicjatywy.
Capa inicjował ambitne, zbiorowe projekty fotograficzne, takie jak np.:
George Rodger.
George Rodger poznał Capę w Neapolu, podczas natarcia aliantów w 1943 roku, gdy obydwaj pracowali dla pisma "Life". Brytyjczyk Rodger wsławił się zdjęciami nalotów na Wielką Brytanię (Blitz). Sfotografował również obóz koncentracyjny Bergen-Belsen, co okazało się tak silnym przeżyciem, że porzucił fotografię wojenną. Po wojnie podróżował do Afryki i na Bliski Wschód, fotografując przyrodę i ludzi. (np. fot.:"Nubijczycy").
Henri Cartier-Bresson.
Cartier-Bresson po II wojnie światowej wybrał się w podróż do Indii i Azji, gdzie był świadkiem między innymi szału wykupowanie złota w Szanghaju w 1948 roku, przy tej okazji zrobił jedno ze swoich najbardziej znanych zdjęć, pt.: „Sprzedaż złota” albo „Sprzedaż złota w ostatnich dniach Kuomintangu”. W tym samym roku Cartier-Bresson udokumentował wystawienie zwłok Mohandasa Karamchanda "Mahatmy" Gandhiego i jego pogrzeb.
Członkostwo Magnum.
W początkach istnienia Magnum Photos członkowie tacy jak Cartier-Bresson i George Rodger zapraszali fotografów, by dołączyli do agencji jako wolni strzelcy lub współpracownicy. Ian Berry wspomina:
"Mimo że istniała procedura mówiąca, co zrobić, by zostać przyjętym, tak naprawdę należało dostać akceptację Henriego. W tym celu należało pójść do znajdującego się pod agencją Magnum bistro i pozwolić mu obejrzeć fotki."
W miarę rozrastania się agencji proces przyjmowania nowych członków zaczął wymagać przeprowadzania bardziej oficjalnych rekrutacji i z czasem coraz bardziej się formalizował (zobacz niżej - akapit rekrutacja).
Różnorodność tematów.
Pierwsi członkowie Magnum nie tylko rejestrowali ważne wydarzenia historyczne, ale również fotografowali znaczące postaci kultury popularnej. Między misjami fotografii wojennej Capa znajdował czas, by tworzyć portrety znanych przyjaciół, np. zdjęcie artysty Pabla Picassa osłaniającego parasolem swą muzę i kochankę Francoise Gilot na plaży Golfe-Juan we Francji ("Pablo Picasso i Francoise Gilot", 1948). W czasie rozrastania się agencji Magnum i poszerzania jej przedstawicieli o kolejnych fotografów, a także pod wpływem historii, liczba tematów obieranych przez agencję również rosła, obejmując coraz więcej dziedzin życia, tj: przemysł, ludność i społeczeństwo, ciekawe miejsca, politykę, aktualne wydarzenia, konflikty, katastrofy itp.
Specyfika.
Agencja Magnum stanowi swoisty mikrokosmos, na przykładzie którego można by obserwować przemiany zachodzące w praktyce fotograficznej. Gdy w latach 60. czasopisma ilustrowane zaczęły publikować fotografie barwne, wielu z fotografów Magnum poszło tym śladem i zaczęło robić zdjęcia w kolorze. W latach 60. i 70. najważniejszym środkiem rozpowszechniania wiadomości stała się telewizja, więc członkowie agencji zaczęli eksperymentować z obrazem ruchomym. Agencja rozrastała się i rozrasta dalej, przyjmując nowych członków - aż do dziś jej fotografowie reprezentują różne style w fotografii dokumentalnej.
Styl Magnum.
Wiele mówi się o relacjach między dziennikarstwem a sztuką w pracach tworzonych przez agencję Magnum. Przemyślane i opanowane fotografie Cartiera-Bressona kontrastują z niedoskonałym i bezpośrednim stylem Capy. Każdego z członków agencji odróżnia od pozostałych indywidualna technika i własne podejście do fotografowanych tematów. Nie ograniczają się oni do tworzenia w jednym, określonym z góry, przedziale estetycznym, każdy fotograf Magnum zachowuje i pielęgnuje swój osobisty styl. Jednocześnie wszyscy członkowie agencji opowiadają historię, wykorzystując tradycyjną narrację reportażu, budowaną na obrazach podążających za rozwojem wydarzeń.
Rekrutacja.
Aktualnie fotografowie Magnum wraz z zarządem agencji zbierają się co roku na spotkaniu generalnym i oceniają złożone zestawy prac. Proces rekrutacji w wygląda następująco:

</doc>
<doc id="130218" url="https://pl.wikipedia.org/wiki?curid=130218" title="Opole (średniowiecze)">
Opole (średniowiecze)

Opole () – słowiańska wspólnota rodowo-terytorialna z okresu plemiennego, a później wraz z rozwojem feudalizmu najniższa jednostka administracyjno-podatkowa w Polsce średniowiecznej. Większe opola w czasie późniejszym przekształciły się w kasztelanie, a mniejsze stały się jego podokręgami. Dzisiejszym odpowiednikiem opola jest gmina. Podobne jednostki terytorialne występowały również na terenie innych ziem zamieszkanych przez Słowian – na Rusi pod nazwą "pogost", w Czechach "żupa".
Pochodzenie i znaczenie terminu.
Opole to nazwa jednej z najstarszych jednostek terytorialnych Słowian występujących na terenie wczesnośredniowiecznej Polski. Były one tworzone jeszcze w czasach przedpaństwowych, od połowy pierwszego tysiąclecia. Termin ten określał zarówno lokalny związek osiedleńczy, skupiony wokół pola uprawianego przez członków tej społeczności, które stanowiło podstawę ich bytu, jak również terytorium przez nich zamieszkane.
Dokumenty notują również "opolników", czyli mieszkańców "opól". Zapisy z dokumentów średniowiecznych: 1390 "opolnici", 1399 "opolnik" oraz "opolnici", 1400 "opolniczi", 1405 "opolniki", 1432 "opolniczy". Opolnicy składali także "opolne", czyli coroczną daninę w postaci wołu i krowy co odnotowują dokumenty z 1213, 1253 zawarte w Kodeksie dyplomatycznym Wielkopolski, a także inny z 1243.
Organizacja opolna przetrwała do późnego średniowiecza, a swoim zasięgiem obejmowała cały obszar dawnej Polski. Najgęściej Opola występowały na terenie Wielkopolski. Ślady organizacji opolnej przetrwały do XV wieku w takich nazwach miejscowości jak „osady” czy „starczy”. Część nazw miejscowości w Polsce pochodzi bezpośrednio od określenia „opole”. Należą do nich takie nazwy własne miejscowości takich jak miasto Opole w woj. opolskim, miasto Opole Lubelskie w woj. lubelskim, wieś Opole w woj. lubelskim, wieś Opole-Świerczyna w województwie mazowieckim, wsie Stare Opole i Nowe Opole w województwie mazowieckim, wieś Opole w woj. łódzkim, region pod nazwą Opole na Ukrainie oraz inne nazwy geograficzne.
Źródła.
Pierwsze średniowieczne zapisy nazwy w różnych formach i odmianach: "opole", "opola", "opolu" wielokrotnie zostały zanotowane w latach 1136, 1251, 1257, 1262, 1277, 1279, 1280, 1284, 1291, 1294, 1326, 1398, 1399, 1403, 1404, 1417, 1437-77, 1480.
Nazwa Opole pojawia się w gnieźnieńskiej bulli protekcyjnej papieża Innocentego II datowanej na 7 lipca 1136 i wystawionej w Pizie, w której zawarto pierwsze znane zapisy polskich nazw miejscowości i imion. Bulla wymienia Opole wchodzące w skład prowincji Żnin w Wielkopolsce. Opole żnińskie wymieniono wraz z wchodzącymi w jego skład osadami: Chocian, Sulisław, Milej, Dobrosz, Wszebąd, Wyszyma (bądź Wyszana), Radociech, Kożuszek, Żuk, Nadziej, Miłosz, Wolisz, Dźwiżen, Krostawiec, Goły, Krost, Kusza, Domaszka, Radosz, Siostroch, Niesuł, Cieplesz, Milej, Miłaczek, także Mogiłek, Sobięta, Niemirzysz.” Istnienie opól na terenie Małopolski odnotowuje także Kodeks Dyplomatyczny Katedry krakowskiej. Przywilej Bolesława Wstydliwego dla benedyktynów w Sieciechowie głosi: "Sint eciam preter opolie et extra ipsius soluciones..." Na obszarze dzisiejszego województwa łódzkiego znajdowało się sześć opoli: łęczyckie, spicymierskie, sieradzkie, rozpierskie, wolborskie oraz najmniejsze chropskie, które znane są od XI wieku z dokumentów średniowiecznych kapituły krakowskiej.
Zasięg terytorium.
Wspólnota terytorialna typu opolnego zajmowała obszar o różnej wielkości w zależności od gęstości zaludnienia i warunków fizjograficznych. Obszar pojedynczego opola wynosił przeciętnie 100-200 km² i raczej nie przekraczał 250 km². Zdarzały się jednak znacznie większe jak np. jedno z opól leżące na ziemi sieradzko-łęczyckiej mające rozmiary 500 km² W skład opola wchodziło od kilku do kilkunastu wsi wraz z przyległymi terenami W XIII wieku opole składało się zazwyczaj z kilku wsi, obejmując wspólną organizacją zarówno poddanych księcia, jak i feudałów oraz rycerzy zamieszkałych na własnej ziemi znajdującej się na jego terenie.
Organizacja.
Opole obejmowało głównie kmieci (książęcych dziedziców, opolników) oraz drobnych rycerzy; poszczególne rodziny gospodarowały oddzielnie, jednak wspólnie korzystały m.in. z pastwisk, lasów i wód. W okresie wczesnofeudalnym opole stanowiło najniższą terytorialną jednostkę administracyjno-podatkową. Mieszkańcy zobowiązani byli wobec władzy do dostarczania daniny na rzecz księcia. We wczesnym państwie polskim administracyjnie opola były podokręgami nadrzędnych nad nimi kasztelanii.
Władzę w opolu sprawowali naczelnik rodu i starszyzna plemienna zwana starcami, która była wybierana z jego mieszkańców. Jej zadaniem było wydawanie wyroków oraz decyzji w zgodzie z prawem zwyczajowym jakie obowiązywało we wspólnocie plemiennej. Decyzje wymagające akceptacji całej społeczności podejmowano na wiecach, w których starszyzna pełniła rolę doradczą. Starców powoływano jako świadków również w sporach granicznych. W razie popełnienia zbrodni opole musiało ścigać winnego. Przestępcę skazywano lub wykluczano z plemienia skazując go na banicję – wygnanie poza granice opola.
Gdy wybuchła wojna, opola łączyły się ze sobą i razem wystawiały oddział do obrony swych terenów. Oddział ten jednak nie mógł być przyłączony do wojsk książęcych czy też innego władcy, gdyż był zobowiązany tylko do obrony własnego „terytorium”.

</doc>
<doc id="130220" url="https://pl.wikipedia.org/wiki?curid=130220" title="Opole (ujednoznacznienie)">
Opole (ujednoznacznienie)



</doc>
<doc id="130221" url="https://pl.wikipedia.org/wiki?curid=130221" title="Pamięć na rurach rtęciowych">
Pamięć na rurach rtęciowych



</doc>
<doc id="130224" url="https://pl.wikipedia.org/wiki?curid=130224" title="Kodeks kanonów Kościołów wschodnich">
Kodeks kanonów Kościołów wschodnich

Codex canonum Ecclesiarum Orientalium auctoritate Joannis Pauli PP. II promulgatus (pol. "kodeks kanonów Kościołów wschodnich", skrót: CCEOr lub KKKW) – jednolity zbiór prawa kanonicznego dla katolickich Kościołów wschodnich promulgowany 18 października 1990 r. przez papieża Jana Pawła II konstytucją "Sacri canones". Wszedł w życie 1 października 1991 r.
Zbiór składa się z 30 tytułów, które są podzielone na rozdziały składające się z artykułów, te zaś z numerów. Zawiera 1546 kanonów.
Podział przedmiotowy.
Przepisy "Kodeksu" obowiązują jednakowo wszystkie katolickie kościoły wschodnie. Uwzględniają jednak również prawo partykularne poprzez bezpośrednie odwoływanie się do prawa ustanowionego przez synody lub samą Stolicę Apostolską dla konkretnego Kościoła (183 przypadki). Podkreślona została również rola urzędu patriarchy, który kieruje Kościołem wraz ze swoimi biskupami.
"Kodeks" był znowelizowany przez Jana Paweł II listem apostolskim motu proprio "Ad Tuendam Fidem" (kanony 598 i 1436).
Historia powstania Kodeksu.
W związku z zaleceniami Soboru Watykańskiego II, papież Paweł VI ustanowił 10 czerwca 1972 r. Papieską Komisję do Rewizji Kodeksu Kanonicznego Wschodniego. Komisja wspomagana przez Kolegium Konsultorów miała za zadanie przygotować nową redakcję kodeksu prawa kanonicznego dla Kościołów wschodnich. Pierwszy projekt "Kodeksu" został poddany szerokim konsultacjom. Uwagi przekazane przez hierarchię Kościołów wschodnich, dykasterie Kurii Rzymskiej, zakony oraz uniwersytety były opracowywane następnie przez Komisję. Owocem był wydany w październiku 1988 roku projekt "Kodeksu" nad którym dyskutowano na dwóch sesjach plenarnych Komisji do Rewizji Kodeksu Kanonicznego Wschodniego. W czasie drugiej sesji, która odbyła się w listopadzie 1988 r. przegłosowano wszystkie poprawki i 28 stycznia 1989 r. przesłano projekt papieżowi Janowi Pawłowi II. Projekt, po przeanalizowaniu przez Papieża, został zaaprobowany 14 września 1990, a następnie promulgowany.

</doc>
<doc id="130225" url="https://pl.wikipedia.org/wiki?curid=130225" title="Wolbórz">
Wolbórz

Wolbórz – miasto w centralnej Polsce, położone w województwie łódzkim, w powiecie piotrkowskim, w gminie Wolbórz. Miejscowość jest siedzibą gminy Wolbórz. Do 1953 roku miejscowość była siedzibą gminy Bogusławice. W latach 1273–1795 miasto biskupów włocławskich w powiecie piotrkowskim województwa sieradzkiego w końcu XVI wieku.
Według danych GUS z 31 grudnia 2019 r. Wolbórz zamieszkiwało 2328 osób.
Położenie.
Miejscowość położona jest w rozwidleniu rzek Wolbórki i Moszczanki, przy drodze ekspresowej S8 z Warszawy do Katowic i Wrocławia, pomiędzy Tomaszowem Mazowieckim a Piotrkowem Trybunalskim.
Wolbórz leży w historycznej ziemi sieradzkiej. W latach 1975–1998 miejscowość należała administracyjnie do województwa piotrkowskiego.
Historia.
Prace wykopaliskowe pokazują, że na terenie dzisiejszego Wolborza osadnictwo istniało już 4 tysiące lat temu. Pierwsza udokumentowana wzmianka o Wolborzu pojawiła się w falsyfikacie mogileńskim antydatowanym na 1065 r. Wolbórz był wtedy centrum opola, a później został przekształcony w kasztelanię.
Wolbórz był miastem rezydencjonalnym biskupów włocławskich. W XIII w. był już znaczącą osadą, co potwierdziło uzyskanie praw miejskich (na prawie średzkim) w 1273 r. (16 lat po Krakowie) z nadania Leszka Czarnego. Lokacja została potwierdzona w 1357 r. (tym razem na prawie magdeburskim), a miasto stało się centrum okolicy. Miasto miało komorę celną i własne władze samorządowe. Rozwijał się handel, rzemiosło i oświata. Wolborzanie jeździli do Krakowa, by kształcić się w tamtejszej Akademii lub korzystali z jej filii zorganizowanej w Wolborzu. Pracowało w niej siedmiu profesorów. Miała prawo nadawania stopni naukowych bakałarza filozofii i nauk wyzwolonych.
9 września 1409 r. Władysław Jagiełło wydał w Wolborzu odezwę skierowaną do "duchowieństwa, panów świeckich i książąt chrześcijańskich", przedstawiającą 29 artykułów obwiniających zakon krzyżacki. Miasto było również miejscem koncentracji dla rycerstwa z Małopolski i wschodnich ziem Korony zarówno przed bitwą pod Grunwaldem, jak i przed kolejnymi wyprawami króla Jagiełły przeciwko Krzyżakom.
Wiek XV i XVI to dalszy rozwój Wolborza, głównie gospodarczy. Miasto posiadało około 100 warsztatów sukienniczych, liczne warsztaty piwowarskie, rozwijały się inne cechy, zbudowano 6 młynów. Okręg powiększył się terytorialnie o kilka wsi, którym przyznawano prawa lokacyjne.
W 1521 r. Wolbórz posiadał 5 kościołów:
W późniejszym czasie wybudowano jeszcze kościół św. Anny. Wszystkie świątynie, oprócz kościoła farnego, były małe i drewniane - niektóre dokumenty nazywają je kaplicami.
W 1536 i 1548 r. miasto było niszczone przez pożary. Jego odbudowę ułatwiły zwolnienia z podatków dotyczące zarówno miasta jak i jego mieszkańców, a także "zapomogi" przekazywane przez lenników królewskich (m.in. księcia pruskiego Albrechta). W 1538 r. kościół św. Mikołaja stał się prepozyturą, a później (w 1544) kolegiatą.
W latach 1553–1569 wójtem Wolborza był wybitny polski pisarz polityczny okresu renesansu i sekretarz króla Zygmunta I Starego (w latach 1547–1553) – Andrzej Frycz Modrzewski.
Po II rozbiorze Wolbórz znalazł się w granicach Królestwa Pruskiego, w którym pozostawał aż do 1807, kiedy to znalazł się w Księstwie Warszawskim. Gdy kongres wiedeński w 1815 zdecydował o powstaniu Królestwa Kongresowego, Wolbórz znalazł się w jego granicach.
W 1819 r. zaborczy rząd carski, żeby ukarać wolborzan za ich patriotyzm, odebrał świątyni św. Mikołaja tytuł kolegiaty, który odzyskała dopiero w 2008 r.
Mieszkańcy Wolborza brali czynny udział w powstaniu styczniowym, za co karą była utrata praw miejskich. Miasto objął ukaz carski z 30 maja 1870 zmniejszający liczbę miast "w guberniach Kraju Priwiślańskiego". Ukaz działał wstecz i odbierał prawa z dniem 23 stycznia przyłączając jednocześnie Wolbórz do gminy Bogusławice.
We wrześniu 1939 walki z wojskami hitlerowskimi znane jako bitwa pod Piotrkowem Trybunalskim.
Podczas okupacji niemieckiej podczas II wojny światowej Niemcy mordowali Polaków a także wywieźli do łódzkiego getta wszystkich miejscowych Żydów.
W dniu 1 stycznia 2011 r., po 140 latach, Wolbórz odzyskał prawa miejskie.
Zabytki.
Interesujące jest zabytkowe i nieczęsto spotykane założenie urbanistyczne starej części Wolborza – w formie tak zwanej owalnicy umiejscowionej w widłach dwóch rzek, Moszczanki i Wolbórki, między którymi położona jest najstarsza część Wolborza.

</doc>
<doc id="130227" url="https://pl.wikipedia.org/wiki?curid=130227" title="Jose Socrates">
Jose Socrates



</doc>
<doc id="130229" url="https://pl.wikipedia.org/wiki?curid=130229" title="Powiat czarnkowsko-trzcianecki">
Powiat czarnkowsko-trzcianecki

Powiat czarnkowsko-trzcianecki – powiat w Polsce (województwo wielkopolskie), utworzony w 1999 roku w ramach reformy administracyjnej na terenie istniejących do 1975 roku dwóch odrębnych powiatów czarnkowskiego i trzcianeckiego. Siedzibą organów powiatu jest miasto Czarnków, a największym miastem Trzcianka.
W skład powiatu wchodzą:
Według danych z 31 grudnia 2019 roku powiat zamieszkiwało 86 990 osób. Natomiast według danych z 30 czerwca 2020 roku powiat zamieszkiwało 86 868 osób.
Położenie.
Powiat czarnkowsko-trzcianecki znajduje się w północno-zachodniej części województwa wielkopolskiego. Leży na pograniczu Pojezierza Wałeckiego oraz Kotliny Gorzowskiej. Zachodnia granica powiatu stanowi granicę z województwem lubuskim, a północna z zachodniopomorskim.
Sąsiednie powiaty:
Powiat czarnkowsko-trzcianecki jest drugim pod względem powierzchni powiatem w województwie wielkopolskim oraz ósmym pod względem ludności.
Według danych z 2010 roku, powierzchnia powiatu wynosiła 1808,9 km², co stanowi 6,06% województwa wielkopolskiego, w tym: użytki rolne – 41,00% i użytki leśne 51,00%.
Przyroda.
Na terenie powiatu czarnkowsko-trzcianeckiego znajdują się:
W okolicach Czarnkowa ciągnie się na kilka kilometrów morena czarnkowska, zwana „Szwajcarią Czarnkowską”.
Gospodarka.
Głównym przemysłem powiatu czarnkowsko-trzcianeckiego jest przemysł drzewny, spożywczy oraz aluminiowy. Na terenie powiatu swoje siedziby mają takie firmy, jak:
Pod koniec września 2019 roku liczba zarejestrowanych bezrobotnych w powiecie czarnkowsko-trzcianeckim obejmowała ok. 1,2 tysiąca mieszkańców, co stanowi stopę bezrobocia na poziomie 3,9% do aktywnych zawodowo.
Powiat ma również charakter turystyczny, na co wpływ mają liczne jeziora oraz rzeki, a także znajdujące się przystanie w Czarnkowie oraz Drawsku.
Transport.
Transport kolejowy.
Przez powiat czarnkowsko-trzcianecki biegną dwie czynne linie kolejowe:
Czynne linie kolejowe w ruchu towarowym i/lub turystycznym:
Nieczynne i/lub zlikwidowane linie kolejowe:
Przez miasto powiatowe pociąg nie jechał od 1991 roku. W miejscu dawnej linii kolejowej dzisiaj przebiega drogowa obwodnica miasta. Dostęp do kolei ma tylko północno-zachodni skrawek powiatu.
Transport drogowy.
Przez powiat czarnkowsko-trzcianecki przechodzą drogi:
Drogi powiatowe nadzoruje Zarząd Dróg Powiatowych w Czarnkowie. Dróg w powiecie jest 45 o łącznej długości 331,1 km.
Komunikacja autobusowa.
Komunikację autobusową na terenie powiatu zapewnia PKS Wałcz z siedzibą w Wałczu, posiadający placówkę terenową w Czarnkowie oraz dworzec autobusowy w Trzciance.
Jest to najdroższy przewoźnik autobusowy w Wielkopolsce.
Media.
Powiat czarnkowsko-trzcianecki posiada strony internetowe:
Administracja.
Organem uchwałodawczym jest Rada Powiatu Czarnkowsko-Trzcianeckiego, w skład której wchodzi 21 radnych. Siedzibą rady powiatu oraz zarządu powiatu jest Czarnków. Siedziba starostwa mieści się w Czarnkowie, które ma także delegaturę w Trzciance z trzema wydziałami.
Gminy powiatu należą do obszaru właściwości Sądu Rejonowego w Trzciance oraz Sądu Okręgowego w Poznaniu.
Radni są wybierani do Sejmiku Województwa Wielkopolskiego, zaś posłowie z okręgu wyborczego nr 38 oraz senatorowie z okręgu wyborczego nr 88.
Powiat należy do Związku Powiatów Polskich. W ogólnopolskim rankingu powiatów w 2011 roku zajął 37. lokatę, natomiast w obrębie wojewódzkim zajął 4. miejsce.
Zabytki.
Wybrane zabytki:

</doc>
<doc id="130230" url="https://pl.wikipedia.org/wiki?curid=130230" title="Powiat gnieźnieński">
Powiat gnieźnieński

Powiat gnieźnieński – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Gniezno.
Pod nazwą "powiat gnieźnieński" funkcjonowała również jednostka administracyjna m.in. w okresie I Rzeczypospolitej, II Rzeczypospolitej (1919–1939) oraz w latach Polski Ludowej (1945–1975).
W skład powiatu wchodzą:
Przed 1 stycznia 1999 r. wszystkie gminy powiatu należały do województwa poznańskiego, z wyjątkiem gminy Witkowo, która należała do województwa konińskiego oraz gminy Trzemeszno, która należała do województwa bydgoskiego.
Według danych z 31 grudnia 2019 roku powiat zamieszkiwało 145 418 osób. Natomiast według danych z 30 czerwca 2020 roku powiat zamieszkiwały 145 393 osoby.
Opis.
Powiat gnieźnieński to znaczące miejsce na kulturowej i historycznej mapie Wielkopolski. Prawdopodobnie na obszarze Ostrowa Lednickiego Mieszko I przyjął chrzest, wprowadzając kraj w krąg kultury chrześcijańskiej. W gnieźnieńskiej archikatedrze złożone zostały szczątki św. Wojciecha – patrona Polski. W Gnieźnie krzyżuje się też najstarsza trasa turystyczna w kraju – Szlak Piastowski. To jeden z najbardziej znanych szlaków kulturowych w Polsce. Obejmuje miejscowości związane z historią panowania rodu Piastów do roku 1370. Szlak Piastowski przebiega przez obszar dwóch województw: wielkopolskiego oraz kujawsko–pomorskiego. Aktualnie szlak ma charakter liniowy, z dwiema przecinającymi się w Gnieźnie trasami. Silnym elementem gospodarki powiatu gnieźnieńskiego jest turystyka. Na jego terenie funkcjonuje odcinek Szlaku św. Jakuba, Szlak Architektury Drewnianej, Szlak Kłeckich Świątyń, Szlak Pałaców i Dworów oraz Szlak Śladami Mitów i Legend. Z myślą o rowerzystach w latach 2011–2013 w powiecie wytyczono oraz oznakowano nowe szlaki rowerowe. Powstało pięć, zróżnicowanych pod względem długości i trudności, tras. Każda z nich zaczyna się na gnieźnieńskim rynku i prowadzi przez atrakcje turystyczne powiatu. Atrakcją dla zwolenników aktywnego wypoczynku są liczne zbiorniki wodne, z bardzo popularnym wśród turystów ośrodkiem w Skorzęcinie. Ofertę regionu dopełnia również propozycja ośrodków jeździeckich, fabryk bombek choinkowych, zabytkowa parowozownia i muzea techniki. Główne muzea w powiecie gnieźnieńskim to: Muzeum Archidiecezjalne i Muzeum Początków Państwa Polskiego w Gnieźnie oraz Muzeum Pierwszych Piastów na Lednicy.
Gospodarka.
W końcu września 2019 liczba zarejestrowanych bezrobotnych w powiecie gnieźnieńskim obejmowała ok. 1,8 tys. mieszkańców, co stanowi stopę bezrobocia na poziomie 3,6% do aktywnych zawodowo.

</doc>
<doc id="130231" url="https://pl.wikipedia.org/wiki?curid=130231" title="Impuls elektromagnetyczny">
Impuls elektromagnetyczny

Impuls elektromagnetyczny (w skrócie IEM) ( – EMP) – powstawanie i rozprzestrzenianie się promieniowania elektromagnetycznego o szerokim widmie stosunkowo niskich częstotliwości, krótkim czasem trwania i bardzo dużym natężeniu.
Impuls elektromagnetyczny powstaje podczas silnych eksplozji (szczególnie bomby atomowej), podczas zdarzeń wywołujących gwałtowne zaburzenia ziemskiego pola magnetycznego.
Impuls powstający podczas wybuchu jądrowego przenosi większość energii w falach elektromagnetycznych o częstotliwościach w zakresie od 3 Hz do 30 kHz.
Wyróżnia się następujące rodzaje impulsów:
Pozostałe źródła generują impulsy o znacznie mniejszym natężeniu.
Prowadzone są prace nad bronią EMP, której siłą rażenia byłby impuls elektromagnetyczny. Powodowałaby ona zniszczenie sprzętu elektronicznego i elektrycznego w promieniu rażenia (w tym radarów, elektroniki samolotów itd.).
Szkodliwość impulsu.
Impuls elektromagnetyczny indukuje wysokie napięcie w sieciach, urządzeniach elektrycznych i elektronicznych. Zwiększone napięcie powoduje skokowy wzrost natężenia prądu elektrycznego i wydzielanie dużych ilości ciepła, w konsekwencji czego uszkodzeniu ulegają elementy elektroniczne, obwody elektryczne, a nawet linie przesyłowe. Wysokie napięcie powoduje również przebicie warstw izolacyjnych.
Zmienia własności jonosfery, zaburzając łączność radiową.
Powstawanie impulsu.
Impuls powstaje w wyniku przyspieszania, hamowania oraz ruchu po okręgu (w polu magnetycznym) cząstek obdarzonych ładunkiem, głównie elektronów. 
W wyniku wybuchu bomby jądrowej powstaje promieniowanie gamma, promieniowanie to, oddziałując z powietrzem, jonizuje cząsteczki powietrza, a wybitym elektronom nadaje kierunek ruchu zbliżony do kierunku rozprzestrzeniania się promieniowania. Przyspieszane elektrony są źródłem promieniowania elektromagnetycznego. 
Powstała w wyniku wybuchu i promieniowania jonizującego plazma jest pchana siłą wybuchu, poruszając się w ziemskim polu magnetycznym, na zasadzie pola wmrożonego, pcha pole magnetyczne wraz z falą uderzeniową wybuchu. Gdy zmiany są gwałtowne i silne, to zaburzenia pola magnetycznego rozprzestrzeniają się jako promieniowanie elektromagnetyczne. W ten sposób powstaje impuls elektromagnetyczny gdy do ziemskiej magnetosfery dotrze fala erupcji słonecznej lub wpadnie do atmosfery duży meteoroid.
W przypadku uderzenia pioruna impuls elektromagnetyczny powstaje w następujący sposób: piorun to prąd elektryczny o bardzo dużym natężeniu (rzędu dziesiątek tysięcy amperów). Jak każdy przewodnik z prądem elektrycznym błyskawica również wytwarza pole magnetyczne, jego źródłem są przyspieszane w polu elektrycznym elektrony tworzące prąd wyładowania. Pole to utrzymuje się mniej więcej tyle samo czasu, ile trwa wyładowanie, a więc ma charakter impulsowy. Jeżeli w obrębie tego pola znajdzie się jakikolwiek obwód elektryczny, np. linia przesyłowa, telefoniczna, domowa instalacja elektryczna, antena telewizyjna itp. to w obwodzie tym zostanie wyindukowane napięcie o wartości przekraczającej wartość dopuszczalną, wskutek czego te instalacje i urządzenia podłączone do nich mogą ulec uszkodzeniu. Dlatego podczas burzy obserwowane są przypadki uszkodzenia np. telewizorów, komputerów czy innych urządzeń elektrycznych, mimo iż piorun nie uderzył w linię. Najlepszym zabezpieczeniem przed impulsem elektromagnetycznym, a także przed bezpośrednim uderzeniem pioruna, jest wyłączenie tych urządzeń z sieci elektrycznej, telefonicznej, anten zewnętrznych, sieci internetowych itp., jeżeli zbliża się burza.
W broni jądrowej.
Impuls elektromagnetyczny, powstający podczas wybuchu broni jądrowej, jest tak silny, że określa się go jako jeden z czynników rażenia tej broni. Istnieją też koncepcje takiego przeprowadzenia wybuchu, by ten czynnik odgrywał pierwszoplanową rolę. Tego typu bomba zwana jest bombą elektromagnetyczną.

</doc>
<doc id="130233" url="https://pl.wikipedia.org/wiki?curid=130233" title="José Sócrates">
José Sócrates

José Sócrates Carvalho Pinto de Sousa (wym. []; ur. 6 września 1957 w Vilar de Maçada) – portugalski polityk i inżynier, poseł do Zgromadzenia Republiki, minister, w latach 2004–2011 sekretarz generalny Partii Socjalistycznej, w latach 2005–2011 premier dwóch rządów konstytucyjnych (XVII i XVIII).
Życiorys.
Urodził się w dystrykcie Vila Real w rodzinie należącej do klasy średniej. Był wychowywany przez ojca, z zawodu architekta. Z wykształcenia inżynier ze specjalizacją w inżynierii sanitarnej, absolwent Instituto Superior de Engenharia de Coimbra. Kształcił się także w dziedzinie zarządzania (MBA). Podjął również niekończone studia prawnicze na prywatnym Universidade Lusíada. W latach 80. pracował w zawodzie projektanta w urzędzie miejskim Covilhã, z uwagi na zaniedbania zawodowe był upominany przez organy nadzoru i zagrożony postępowaniem dyscyplinarnym.
W młodości działał w Juventude Social Democrata, młodzieżówce Partii Socjaldemokratycznej. W 1981 wstąpił do Partii Socjalistycznej (PS). Był radnym miejscowości Covilhã. W 1987 został wybrany do Zgromadzenia Republiki V kadencji w okręgu Castelo Branco. Wchodził również w skład parlamentu VI, VII, IX i X kadencji.
W październiku 1995 dołączył do rządu Antónia Guterresa jako sekretarz stanu w ministerstwie środowiska. W listopadzie 1997 awansował na stanowisko ministra delegowanego przy premierze. Zajmował się m.in. sprawami organizacji Euro 2004 w Portugalii. W październiku 1999 w drugim rządzie dotychczasowego premiera został ministrem środowiska. Urząd ten sprawował do kwietnia 2002, od stycznia tegoż roku wykonywał także obowiązki ministra zabezpieczenia społecznego.
Po wyborach w 2002 wygranych przez José Manuela Durão Barroso José Sócrates znalazł się w opozycji. Objął wówczas funkcję wiceprzewodniczącego klubu poselskiego PS, którą pełnił do 2005. 24 września 2004, po rezygnacji Eduarda Ferro Rodrigues ze stanowiska sekretarza generalnego Partii Socjalistycznej, zwyciężył w wyborach na jego następcę, pokonując Manuela Alegre i João Soaresa, zdobywając 80% głosów. W 2006, 2009 i 2011 po raz kolejny był wybierany na sekretarza generalnego socjalistów.
12 marca 2005, po wygranych przez PS wyborach parlamentarnych, objął funkcję premiera większościowego rządu. 26 października 2009 rozpoczął kolejną kadencję, stając na czele rządu mniejszościowego. 23 marca 2011 podał się do dymisji z zajmowanego stanowiska w związku z odrzuceniem przez opozycję rządowego programu gospodarczego opracowanego w związku ze skutkami światowego kryzysu finansowego. Po przegranych przez PS wyborach w 2011 zrezygnował ze stanowiska sekretarza generalnego partii. Odmówił również przyjęcia mandatu posła do Zgromadzenia Republiki.
Objęty następnie postępowaniem karnym w związku z zarzutami korupcji, przestępstw podatkowych i prania brudnych pieniędzy. W listopadzie 2014 został zatrzymany w Lizbonie i następnie tymczasowo aresztowany. We wrześniu 2015 zwolniony i osadzony w areszcie domowym, miesiąc później uchylono również ten środek zapobiegawczy.
Życie prywatne.
Jest rozwiedziony, jego żoną była Sofia Mesquita Carvalho Fava (inżynier ochrony środowiska), ma dwóch synów: José Miguela i Eduarda.

</doc>
<doc id="130235" url="https://pl.wikipedia.org/wiki?curid=130235" title="Cosmati">
Cosmati

Cosmati (wł. od imienia Kosma) ("Marmorarii Romani") - grupa włoskich artystów kamieniarzy z kilku rodzin (np. Melini, Vaslleti i Oderisi) pracująca począwszy od XII wieku w Rzymie, a później także w pozostałych rejonach Italii oraz poza nią. Siedmiu przedstawicieli grupy było utalentowanymi architektami, rzeźbiarzami w dekoracyjnej mozaice geometrycznej, głównie na podłogach kościołów. 
Tych siedmiu głównich Cosmati to: 
Początkowo specjalizowali się w układaniu geometrycznych mozaik wykorzystując jako materiał porfir i granit z ruin starożytnych budowli. Później wykonywali też inne detale architektoniczne w marmurze zdobiąc je również geometrycznymi motywami. Swą nazwę zawdzięczają częstemu wśród nich imieniu Kosma. Sztukę ich określano natomiast mianem "arte cosmatesca".

</doc>
<doc id="130237" url="https://pl.wikipedia.org/wiki?curid=130237" title="Ofensywa w Ardenach">
Ofensywa w Ardenach

Ofensywa w Ardenach, bitwa o Ardeny, w historiografii anglosaskiej znana także jako bitwa o wybrzuszenie () – bitwa stoczona w Ardenach na przełomie 1944 i 1945 roku. Była ostatnią dużą operacją ofensywną wojsk niemieckich na froncie zachodnim podczas II wojny światowej.
Armia niemiecka zamierzała rozciąć siły aliantów, oddzielając wojska brytyjskie od amerykańskich, zdobyć Antwerpię, a następnie zaatakować w kierunku północnym, okrążając i niszcząc cztery armie alianckie. Miało to zmusić aliantów zachodnich do wynegocjowania pokoju z państwami Osi.
Niemiecka nazwa tej operacji brzmiała na początku „Jesienna mgła”, ale później dla zmylenia aliantów zmieniono ją na „Wacht am Rhein” (Straż nad Renem). W oficjalnej historii armii amerykańskiej nazywana jest „kampanią w Ardenach i Alzacji”.
Pomimo że ofensywa zakończyła się ostatecznie klęską, początkowo zaskoczyła aliantów i zmusiła ich do poważnych zmian w planach oraz zaangażowania sporych sił do jej powstrzymania. Z drugiej strony, armia niemiecka poniosła tak duże straty w sprzęcie i żołnierzach, że ułatwiło to późniejszą ofensywę aliantów na Linię Zygfryda oraz ofensywę radziecką, która ruszyła na wschodzie na początku stycznia 1945 roku. Pod względem wielkości zaangażowanych sił była to największa bitwa w historii wojsk Stanów Zjednoczonych.
Wprowadzenie.
Tło historyczne.
Po przełamaniu linii frontu w Normandii w sierpniu 1944 r. wojska aliantów szybko wyzwoliły Francję. Sukces tej ofensywy stworzył wiele problemów logistycznych z zaopatrzeniem nacierających armii. Dziennie dywizje alianckie zużywały 4 mln litrów paliwa, a na jedną dywizję przypadało kilkaset ton zaopatrzenia. Alianci mieli w swoich rękach tylko jeden port, Cherbourg, na tyle mało zniszczony, że mógł odbierać dostawy sprzętu konieczne do kontynuowania natarcia.
Problem przeładunku zaopatrzenia był spotęgowany kłopotami z jego transportem. Francuska sieć kolejowa została poważnie uszkodzona przez lotnictwo sprzymierzonych w czasie przygotowań do ofensywy we Francji. Amerykanie uruchomili tzw. Red Ball Express (system przewozu zaopatrzenia ciężarówkami), ale był on daleki od doskonałości. Po dnie kanału La Manche puszczono specjalny rurociąg zwany „Pluto”, który pompował potrzebną czołgom ropę. Gdy front dotarł do Belgii, przewiezienie jednego litra paliwa wymagało spalenia pięciu litrów podczas transportu. Sytuacja z zaopatrzeniem była na tyle dramatyczna, że na początku października 1944 r. sprzymierzeni zostali zmuszeni do zaprzestania działań ofensywnych, mimo że wojska niemieckie bardzo szybko ustępowały z okupowanych terenów.
Zatrzymanie linii frontu potrzebne na przegrupowanie sił aliantów i podciągnięcie linii zaopatrzenia pozwoliło von Rundstedtowi na zreorganizowanie wojsk niemieckich na tym froncie.
Dowódcy poszczególnych armii alianckich starali się uzyskać przynajmniej tyle materiałów zaopatrzeniowych, aby pozwolić swojej własnej armii na kontynuowanie natarcia, ale głównodowodzący siłami sprzymierzonych Dwight Eisenhower był zwolennikiem strategii natarcia na szerokim froncie, jednak priorytet miały siły na północnym odcinku frontu. Miały one odblokować port w Antwerpii, którego otwarcie mogło znacznie poprawić sytuację zaopatrzeniową aliantów.
Po fiasku operacji Market Garden zaplanowanej przez marszałka Montgomery’ego, której celem było otwarcie drogi do Antwerpii, przeskoczenie Renu i obejście linii Zygfryda, wojska sprzymierzonych znalazły się w jeszcze gorszej sytuacji niż wcześniej, bo całe dostępne zaopatrzenie zostało użyte na potrzeby tej ofensywy. Dopiero w listopadzie 1. armia kanadyjska wyparła Niemców z ujścia Skaldy i odblokowała port w Antwerpii. Łatwo zauważyć, że to właśnie ofensywa wojsk kanadyjskich powinna była otrzymać priorytet, a nie operacja Market Garden. Jednak dowództwo armii kanadyjskiej nie miało tak silnych wpływów politycznych na Eisenhowera, jak Montgomery czy Patton i dlatego, pomimo że militarnie znaczenie tego natarcia było pierwszorzędne, zostało ono relegowane do „drugiej ligi”. Do końca listopada zaopatrzenie wojsk sprzymierzonych poprawiło się, ale ich siły były nadal bardzo rozciągnięte na szerokim froncie obejmującym Francję, Belgię i Luksemburg.
Sytuacja, w której znajdowała się armia niemiecka, była rozpaczliwa. Na froncie wschodnim Armia Czerwona zniszczyła Grupę Armii „Środek” (Operacja Bagration), a ofensywa wojsk sowieckich zatrzymała się tylko z powodu zmęczenia wojska i pogarszającej się sytuacji zaopatrzeniowej. Dla sztabu niemieckiego było oczywiste, że po wymuszonym zatrzymaniu się, wojska te przygotowywały się do zimowej ofensywy, która miała zapewne rozpocząć się w grudniu.
Na froncie zachodnim sytuację Niemców dodatkowo pogarszał fakt, iż Luftwaffe została praktycznie wyeliminowana z walki przez lotnictwo aliantów. Pozbawiło to Niemców podstawowego źródła informacji o ruchach sił sprzymierzonych oraz możliwości atakowania linii zaopatrzenia nieprzyjaciela. Całkowite panowanie aliantów w powietrzu było niezmiernie demoralizujące dla wojsk niemieckich, które były nieustannie atakowane przez samoloty wroga.
Niemcy nie musieli już bronić całej zachodniej Europy, dzięki czemu radykalnie skróciła się linia frontu, a także linie zaopatrzenia – choć nadal były narażone na ataki z powietrza. Dodatkowo komunikacja mogła się odtąd w większym stopniu opierać o system telefoniczny, pozbawiając aliantów źródeł informacji, które otrzymywali po złamaniu kodu Enigmy.
Wybór celu ofensywy.
Hitler nie miał złudzeń co do sytuacji strategicznej, sądził jednak, że obrona Niemiec będzie możliwa, jeśli walki będą toczyły się tylko na jednym froncie. Po zakończeniu nieudanej operacji Market Garden na froncie zachodnim i czasowym zatrzymaniu operacji radzieckich na froncie wschodnim inicjatywa operacyjna została chwilowo przejęta przez Niemców. Zdawali sobie sprawę, że jest to najlepszy moment na przygotowanie rozstrzygającego kontrataku.
Sztab niemiecki wiedział, biorąc pod uwagę układ sił, że szanse na udaną akcję ofensywną na froncie wschodnim są znikome. Przeanalizowano kilka planów, ale żaden nie oferował poważnych zysków strategicznych. Dysproporcja była tak duża na korzyść Sowietów, że nawet okrążenie i zniszczenie całych armii nie przyniosłoby ostatecznego rozwiązania, a linia frontu na wschodzie nie opierała się na żadnej naturalnej przeszkodzie.
Sytuacja na froncie zachodnim prezentowała się z punktu widzenia niemieckiego bardziej obiecująco. Trudności logistyczne nadal stanowiły poważny problem dla aliantów, choć otwarcie portu w Antwerpii poprawiło sytuację. Niemniej siły angloamerykańskie były rozciągnięte na bardzo szerokim froncie, a niektóre jego odcinki były słabo obsadzone. Skuteczny atak mógłby teoretycznie pozwolić na poważną zmianę sytuacji strategicznej.
Zaoferowano kilka planów, z których szybko wybrano dwa. Pierwszy sugerował atak na styku 9. i 3. armii amerykańskich, z nadzieją na ich okrążenie i zniszczenie, efektywnie powstrzymując aliantów i dając Niemcom dalszą inicjatywę strategiczną.
Drugim pomysłem było szybkie uderzenie przez słabo obsadzone Ardeny w południowej Belgii, odcinające wojska amerykańskie od angielskich, które miało zakończyć się zdobyciem Antwerpii. Historycznie Niemcy już wielokrotnie atakowali przez zalesione, górzyste obszary Ardenów, co jednak nie przeszkadzało ich przeciwnikom sądzić, że atak przez nie jest niemożliwy. Ostatni raz Niemcy uczynili to w 1940 r., obchodząc przez Ardeny francuską linię Maginota i umocnienia belgijskie.
Oba plany sugerowały atak na pozycje amerykańskie, głównie dlatego, że Hitler uważał, że wojska amerykańskie nie potrafią dobrze walczyć, a w razie poważnej porażki opinia publiczna w Stanach Zjednoczonych może przychylić się w kierunku rokowań pokojowych. Nie ma żadnych dowodów, że sam Hitler czy jego doradcy orientowali się, że w tym momencie Stany Zjednoczone prawie nie odczuły jeszcze kosztów prowadzenia wojny i miały największy potencjał, który pozwalał na szybkie odbudowanie poniesionych strat.
Hitler szybko skoncentrował się na drugim z planów. Doszedł do wniosku, że ewentualne okrążenie armii amerykańskiej jest niewystarczające, do zwycięstwa potrzebne jest całkowite odizolowanie sił amerykańskich od angielskich. Wzajemna niechęć Pattona i Montgomery’ego była powszechnie znana nawet Niemcom i Hitler sądził, że w razie serii porażek, ich dalsza współpraca byłaby niemożliwa z powodu wewnętrznych kłótni. Wierzył, że w razie powodzenia ataku, cztery armie zostaną odizolowane i zniszczone, co zmusi aliantów do przyjęcia pokoju. Dzięki temu Niemcy mogliby skoncentrować wszystkie siły na jednym froncie. Ponadto niemieckie dowództwo wiedziało o coraz gorszych stosunkach między ZSRR a rządem Wielkiej Brytanii i USA, licząc, że przedłużenie obrony Niemiec spowoduje otwarty konflikt w koalicji antyhitlerowskiej (np. w wyniku sporu o przyszły los państw bałkańskich).
Planowanie.
Hitler już w połowie września ostatecznie zdecydował, że atak odbędzie się w rejonie Ardenów, tak jak cztery lata wcześniej w czasie inwazji na Francję. Główne siły miały zaatakować w kierunku zachodnim aż do rzeki Mozy, a następnie skręcić na północ w kierunku Antwerpii i Brukseli. Najtrudniejszą częścią tego planu był początek ofensywy. Wybrany na nią górzysty teren bardzo utrudniał szybkie posuwanie się wojska, ale liczono, że po dotarciu do Mozy i zmianie kierunku ataku na północny, lepsze drogi w tamtym rejonie pozwolą na przyspieszenie ofensywy. Operacja została nazwana „Wacht am Rhein” („Straż nad Renem”) by zasugerować wywiadowi alianckiemu, że jest to defensywna operacja skoncentrowana na obronie linii Renu. W sztabie marszałka polnego Waltera Modela funkcjonowała również nazwa „Herbstnebel” („Jesienna mgła”).
Siły niemieckie przeznaczone do ataku tworzyły cztery armie:
Operację nadzorowali marszałek polny Walther Model, dowódca Grupy Armii „B” i Gerd von Rundstedt, dowódca wszystkich niemieckich sił zbrojnych na zachodzie.
Planiści wyznaczyli 3 warunki konieczne do ostatecznego sukcesu ofensywy:
Oryginalny plan zakładał wykorzystanie 45 dywizji, w tym 12 dywizji pancernych i zmechanizowanych tworzących „pancerną pięść” ataku. Okazało się to jednak nierealne z powodu wysokich strat poniesionych przez armię niemiecką i ostatecznie do ataku przystąpiło 30 dywizji. Zachowano założoną liczbę dywizji pancernych, ale nie udało się zgromadzić dostatecznej liczby dywizji piechoty, które były potrzebne do obrony frontu wschodniego.
Niektóre z dywizji użytych do tej operacji były nowo sformowane i składały się z rezerwistów, tzw. Volksgrenadier (grenadierzy ludowi). Większość z nowo powołanych żołnierzy była słabo wyszkolona i wyekwipowana.
Niemcy mieli także poważne problemy z materiałami pędnymi. Większość z nich została dostarczona koleją lub na wozach konnych dla zaoszczędzenia benzyny i ropy. Według bardzo ryzykownych i, jak się później okazało, nad wyraz optymistycznych założeń, postanowiono, że atakujące oddziały będą zdobywać paliwo potrzebne do kontynuowania natarcia. Z powodu tych trudności data ataku została przesunięta ze środka października na 16 grudnia.
Przed rozpoczęciem ofensywy alianci nie mieli prawie żadnych wiadomości o ruchu wojsk nieprzyjaciela. Przy wyzwalaniu Francji jednym ze źródeł informacji był francuski ruch oporu, którego pomoc ustała, gdy wojska alianckie stanęły u wrót Rzeszy. Gdy armia niemiecka przebywała jeszcze na terenach przez nią okupowanych, większość rozkazów przekazywana była drogą radiową za pomocą maszyny szyfrującej Enigma. Były one przechwytywane i rozkodowywane przez aliantów w ramach operacji „Ultra”. Na terenie Niemiec rozkazy były jednak przekazywane telefonicznie, co pozbawiło aliantów i tego źródła wywiadowczego. Jesienna, mglista pogoda uniemożliwiła także wiele lotów rozpoznawczych, które mogłyby ujawnić przemieszczanie wojsk niemieckich.
Omar Bradley, dowódca wojsk amerykańskich uznał, że Ardeny to cichy sektor na linii frontu i bazując na niepełnych danych wywiadu uznał, że Niemcy nie są w stanie przeprowadzić żadnej operacji ofensywnej w tej fazie wojny. Rejon Ardenów broniony był przez zaledwie kilka jednostek amerykańskich, zarówno niedoświadczonych (99. i 106. dywizja piechoty), jak i przez weteranów (2. dywizja piechoty) wysłanych na wypoczynek.
Niemcy zaplanowali dwie dodatkowe operacje specjalne, które miały się odbyć przed samą ofensywą, jak i w czasie jej trwania. Otto Skorzeny, dowódca niemieckich komandosów, wsławiony brawurową operacją uwolnienia Mussoliniego, miał poprowadzić operację „Greif”. Żołnierze niemieccy znający język angielski i przebrani w mundury amerykańskie mieli infiltrować tyły nieprzyjaciela, zmieniać znaki drogowe, kierować ruch w nieodpowiednie miejsca, powodując zamieszanie, a także w miarę możliwości uchwycić mosty na Mozie pomiędzy Liège a Namur. Druga operacja specjalna, to dowodzona przez Friedricha Augusta von der Heydte’a operacja „Stösser”, której zadaniem było zajęcie ważnego skrzyżowania przy Malmedy.
Wywiad niemiecki ustalił, że radziecka ofensywa na froncie wschodnim rozpocznie się 20 grudnia. Dowództwo niemieckie miało nadzieję, że Stalin opóźni tę operację, czekając na rezultat bitwy w Ardenach.
Pierwsza faza ataku.
16 grudnia 1944 roku o godzinie 5:30 rano potężne przygotowanie artyleryjskie 2000 armat skierowane na pozycje amerykańskich żołnierzy znajdujące się przed 6 Armią Pancerną SS zapoczątkowało niemiecki atak. O godzinie 8:00 trzy niemieckie armie runęły do ataku przez zalesione stoki Ardenów. W sektorze północnym 6 Armia Pancerna SS Dietricha zaczęła się przebijać w kierunku Liège, w sektorze środkowym 5 Armia Pancerna von Manteuffela zaatakowała w kierunku Bastogne i Sankt Vith – zdobycie tych miast i związanych z nimi węzłów komunikacyjnych miało pierwszorzędne znaczenie dla powodzenia niemieckiego ataku. Na południu 7 Armia Brandenbergera ruszyła w kierunku Luksemburga mając za zadanie zabezpieczenie tego skrzydła frontu przed kontratakiem aliantów.
W czasie pierwszej fazy ataku Niemcy zastosowali taktykę, którą wcześniej przeciwko nim użyli Rosjanie na froncie wschodnim. Pierwsza fala składała się głównie z oddziałów piechoty, których zadaniem było otwarcie drogi dla oddziałów pancernych i zmotoryzowanych. Całkowicie zaskoczeni atakiem Amerykanie nie stawiali na początku dużego oporu i Niemcy wzięli wielu jeńców, jednak obrońcy szybko otrząsnęli się z szoku i pozostałe oddziały amerykańskie, ku zaskoczeniu Niemców, zaczęły stawiać większy opór, opóźniając atak.
Pierwsza fala piechoty 6 Armii Pancernej SS nie przełamała zdeterminowanej obrony amerykańskiej 2 Dywizji Piechoty, zmuszając Dietricha do wcześniejszego niż zaplanowano użycia jednostek pancernych. Zła pogoda, na którą tak liczyli Niemcy, uniemożliwiła aliantom użycie lotnictwa, ale z drugiej strony warunki meteorologiczne były dużo gorsze niż Niemcy zakładali i niespodziewane duże opady śniegu połączone z burzami śnieżnymi sprawiły, że wiele dróg stało się nieprzejezdnych, co znacząco spowolniło tempo niemieckiego ataku.
Lepiej wiodło się Niemcom w środkowej strefie ataku, gdzie przełamali obronę 106. Dywizji Piechoty nazywanej „Golden Lion”. W tym sektorze atak przyniósł największe sukcesy, bowiem amerykańska 106 Dywizja Piechoty, podobnie jak 99 Dywizja Piechoty również tam stacjonująca, były złożone z samych nowicjuszy bez doświadczenia w walce. Dowódca 106 DP, 52-letni Alan Jones nie wytrzymując stresowej sytuacji z atakiem serca trafił do szpitala, a dwa pułki 106 DP zostały całkowicie odcięte od sił amerykańskich. Nie mając żadnych szans na odsiecz, dowódcy poszczególnych oddziałów decydowali o kapitulacji. Do zobrazowania panującej w tamtym czasie ponurej atmosfery w szeregach amerykańskich pułków piechoty 422. i 423. niech posłużą słowa pułkownika Descheneaux’a skierowane do swoich podkomendnych: „czeka nas rzeź, nie wierzę w walkę wyłącznie dla chwały, jeżeli poza tym nie może ona osiągnąć niczego więcej. Uważam, że musimy zaprzestać oporu. Postanowiłem ocalić tylu ludzi ilu tylko się da”. Na skutek poddania się dwóch pułków 106 DP, do niewoli dostało się blisko 6000 żołnierzy.
Hitler sądził, że Dwight D. Eisenhower będzie potrzebował przynajmniej dwóch do trzech dni, aby się zorientować, że nie jest to lokalny kontratak, ale ofensywa na dużą skalę. Pomylił się jednak. Eisenhower już w pierwszym dniu kampanii zdał sobie sprawę z tego co się dzieje i rozkazał aby „Red Ball Express” zaczął przemieszczać żołnierzy w rejon walk. W ciągu tygodnia przerzucono prawie ćwierć miliona żołnierzy. W tym samym czasie 101. Dywizja Powietrznodesantowa i elementy 10 Dywizji Pancernej zostały przesunięte do Bastogne z rozkazem utrzymania tego rejonu za wszelką cenę.
Operacja „Stösser”.
Podczas przygotowań do ofensywy niemieckie dowództwo zaplanowało operację opanowania węzła komunikacyjnego „Baraque Michel”. Do wykonania zadania wydzielono oddział spadochroniarzy pod komendą pułkownika Augusta von der Heydte, który miał wylądować 11 km na północ od Malmedy. Zajęte skrzyżowanie spadochroniarze mieli utrzymać przez 24 godziny w oczekiwaniu na 12 Dywizję Pancerną SS „Hitlerjugend”.
Operacja „Stösser” miała się rozpocząć 16 grudnia, ale z powodu złej pogody i braku paliwa została przesunięta na 17 grudnia na godzinę 3:00 rano.
Zrzutu 1300 spadochroniarzy ze 112 samolotów Ju 52 dokonano w czasie silnej burzy śnieżnej przy niskiej podstawie chmur. Niedoświadczenie pilotów Ju 52 w połączeniu z niedoświadczeniem spadochroniarzy (ostatnie walki desantowe odbyły się w 1941 roku na Krecie) zaowocowały tym, że żołnierze zrzuceni zostali albo daleko od miejsc zrzutów, albo łamali się lądując w ciemnościach w górzystym terenie Ardenów.
Do południa zaledwie 300 spadochroniarzy zgromadziło się w pobliżu węzła komunikacyjnego, który mieli zaatakować. Pułkownik von der Heydte zdecydował, że jest to zbyt mała siła, aby skutecznie zająć i utrzymać to newralgiczne skrzyżowanie. Zrezygnował więc z zamierzonego planu i rozkazał żołnierzom, aby się rozproszyli i ruszyli w stronę frontu, gdzie będą mogli spotkać niemiecką armię. Sam von der Heydte dotarł do Monschau i nie zastawszy tam Niemców, oddał się w ręce Amerykanów z odmrożeniami i początkowym stadium zapalenia płuc. Ponieważ desant został rozproszony na znacznym obszarze, alianci sądzili, że na ich tyłach wylądowała przynajmniej jedna dywizja spadochronowa. Spowodowało to zamieszanie i skierowanie wielu żołnierzy do obrony własnych tyłów, co ułatwiło natarcie głównym siłom niemieckim. Gen. Eisenhower został poinformowany, że celem spadochroniarzy jest przeprowadzenie na niego zamachu. Informacja ta sparaliżowała jego otoczenie, wzbudzając strach w Wersalu, gdzie mieściła się jego kwatera. Sam gen. Eisenhower stał się „zakładnikiem” Wersalu, a jego ochrona osobista została bardzo wzmocniona.
Operacja „Greif”.
Otto Skorzeny bez problemu przeniknął na tyły wroga ze swoimi oddziałami, w których wielu żołnierzy dobrze mówiło po angielsku. Mimo że nie zdobyli żadnego mostu na Mozie, ich obecność na tyłach amerykańskich spowodowała duże zamieszanie. Plotki wyolbrzymiały ich dokonania. Zaniepokojeni ich obecnością Amerykanie ustawili posterunki drogowe, by wyłapać sabotażystów, co spowalniało przerzut własnych żołnierzy i zaopatrzenia.
Żandarmeria wojskowa zdecydowała, że najlepszym sposobem na wyłowienie szpiegów wśród tysięcy amerykańskich żołnierzy, będzie zadawanie pytań, na które odpowiedzi powinien znać każdy Amerykanin, ale które mogą być kłopotliwe dla obcokrajowców, bez względu na to, jak dobrze władają angielskim. Pytano więc m.in. o to kto jest dziewczyną myszki Miki, o wyniki i statystyki baseballowe, czy o stolice różnych stanów. Nie była to metoda doskonała. Np. generał Bradley zapytany przez żandarma o stolicę Illinois podał prawidłową odpowiedź (Springfield), a mimo to został zatrzymany, bo żandarm sądził, że stolicą Illinois jest Chicago.
Amerykanom udało się zatrzymać większość niemieckich komandosów, ale niektórym z nich nawet po zatrzymaniu udało się wprowadzić w błąd przesłuchujących ich oficerów wywiadu. Twierdzili między innymi, że celem ich misji było schwytanie lub zabicie Eisenhowera. Spowodowało to znaczne wzmocnienie ochrony głównodowodzącego. Został on nawet na pewien czas zmuszony do nieopuszczania swojej kwatery.
Niemieccy żołnierze, którzy zostali schwytani w amerykańskich mundurach, zostali później rozstrzelani – była to dość powszechna praktyka stosowana we wszystkich innych armiach świata, choć nie do końca oczywista w ramach Konwencji Genewskiej. Skorzeny i jego ludzie świetnie zdawali sobie sprawę z tego niebezpieczeństwa i wielu z nich nosiło niemieckie mundury pod amerykańskim przebraniem.
Rajd Kampfgruppe Peiper.
Kampfgruppe Peiper (dowódca Joachim Peiper) kontynuowała atak w kierunku północnym wchodząc w kontakt z amerykańską 99. Dywizją Piechoty i dotarła w końcu do Stavelot. Niemcy byli już jednak bardzo opóźnieni w stosunku do założeń. Przebycie drogi z Eifel do Stavelot zabrało im ponad 36 godzin – w czasie ataku na Francję w 1940 ten sam dystans został pokonany w dziewięć godzin. Wojska amerykańskie w czasie wycofywania prowadziły akcje opóźniające, wysadzając mosty i składy tak cennego dla Niemców paliwa.
Peiper wkroczył do Stavelot 18 grudnia, ale spotkał się z nieoczekiwanie zaciętą obroną. Nie będąc w stanie całkowicie oczyścić tego obszaru z Amerykanów, zostawił w mieście część żołnierzy i ruszył w kierunku mostu w Trois-Ponts. Został jednak wysadzony przez Amerykanów, zanim Peiper do niego dotarł. Peiper zmienił więc kierunek ataku i skierował się do wsi La Gleize, a stamtąd do Stoumont, ale i tam Amerykanie zdążyli wysadzić most, nim wpadł w jego ręce.
Główne siły Peipera były już wówczas całkowicie odcięte od pozostałych jednostek, gdyż Amerykanie odzyskali słabo bronione Stavelot 19 grudnia. Sytuacja Niemców w Stoumont na tyle się pogorszyła, że Peiper zdecydował się wycofać do La Gleize i tam poczekać na pomoc. Z powodu braku paliwa czołgi KG Peiper zostały okopane i przygotowane do obrony w oczekiwaniu na odsiecz. Jednak do 23 grudnia Niemcy nie zdołali się przebić do odciętych żołnierzy (operacja „Koń Trojański” kierowana przez Ottona Skorzennego) i Peiper zdecydował się rozproszyć swoją grupę bojową.
Żołnierze Kampfgruppe pozostawili cały ciężki sprzęt i na piechotę, małymi grupkami zaczęli się przemykać w kierunku własnych linii.
Masakra w Malmedy.
W czasie rajdu Kampfgruppe Peiper doszło do szeregu zbrodni wojennych, których ofiarą padły setki jeńców amerykańskich i cywilnych Belgów. Wiadomość o masakrze dotarła do żołnierzy amerykańskich i w jednej z jednostek został wydany rozkaz, aby natychmiast zabijać wszystkich schwytanych esesmanów i Fallschirmjäger (spadochroniarzy).
Sankt Vith.
W centralnym sektorze natarcia ważnym punktem strategicznym dla obu stron był węzeł dróg przy mieście Sankt Vith. Jego zdobycie było ważne zarówno dla sił Dietricha, jak i Menteuffela. Amerykańscy obrońcy pod dowództwem generała Bruce’a Clarka – 7 Dywizja Pancerna, 106 Dywizja Piechoty oraz oddziały 9 Dywizji Pancernej i 28 Dywizji Piechoty – zacięcie się bronili, poważnie spowalniając niemiecki atak. Samo miasto zostało zdobyte 20 grudnia, ale Amerykanie wycofali się na wcześniej przygotowane pozycje obronne i nadal stanowili poważny problem dla Niemców. Dopiero 23 grudnia Niemcom udało się przełamać obronę Amerykanów, zmuszając ich do wycofania się za rzekę Salm. Oryginalny plan ataku przewidywał jednak, że rejon Sankt Vith zostanie opanowany do godziny 18:00 17 grudnia.
Konferencja w Verdun.
19 grudnia w bunkrze w Verdun odbyła się narada wyższych dowódców alianckich zwołana przez Eisenhowera. Nie przybył na nią jedynie marszałek Montgomery, który wysyłał innego generała; „Monty” uważał, że obecna sytuacja była spowodowana amerykańską indolencją, a szczególnie niekompetencją Bradleya. Według słów Eisenhowera obecni tam generałowie amerykańscy odebrali nieobecność Monty’ego niemal jako policzek.
Ze wszystkich dowódców biorących udział w tej naradzie jedynie Eisenhower i Patton zdawali sobie sprawę, że niemiecki atak dał wspaniałą okazję na zniszczenie najlepszych sił wroga. Eisenhower zaczął naradę mówiąc, że obecna sytuacja powinna być widziana nie jako katastrofa, ale jako sposobność i widząc zmartwione twarze dodał, że chce widzieć tylko uśmiechy wokół stołu. Patton, który podzielał to zdanie dodał: „Do diabła, pokażmy, że mamy jaja i dajmy im dojść aż do Paryża, dopiero wtedy ich odetniemy i przeżujemy”. Odnosząc się do wcześniejszej sytuacji, w której niezdecydowanie Bradleya pozwoliło Niemcom na wymknięcie się z okrążenia pod Falaise powiedział: „szkopy włożyły swoją głowę do maszynki do mięsa, a tym razem ja trzymam rączkę!”.
Eisenhower zapytał następnie Pattona, ile czasu jego armia (która znajdowała się w południowo-centralnej Francji i atakowała w kierunku wschodnim) będzie potrzebowała, aby przygotować kontratak. Patton stwierdził, że zaatakuje wroga w ciągu 48 godzin, co spotkało się z niedowierzaniem innych generałów. Historyk wojskowości i jeden z biografów Pattona napisał, że był to „najlepszy” moment w życiu Pattona. Inni przybyli na konferencję bez żadnych planów i jedynie z mglistymi pomysłami, co robić, a Patton nie tylko miał gotowe plany, ale rozkazał, aby 3 Armia skręciła na północ jeszcze przed przybyciem na konferencję. Tak więc, kiedy dyskutowano co robić, jego żołnierze byli już w drodze.
Bastogne.
Do 21 grudnia Niemcy dowodzeni przez gen. Heinricha von Lüttwitza całkowicie okrążyli Bastogne, które było bronione przez 101. Dywizję Powietrznodesantową oraz niedobitki 106. i 28. Dywizji Piechoty, które utworzyły jednostkę w sile batalionu o nazwie „Team SNAFU”. 101. Dywizję Powietrznodesantową rzucono wprost z urlopu, na jakim była po 72 dniach walk, w których straciła ponad 50% składu. Warunki obrońców były niezmiernie trudne, większość zaopatrzenia medycznego i personelu lekarskiego wpadło w ręce Niemców. Na przysłanym przez Niemców dokumencie z propozycją honorowej kapitulacji generał Anthony McAuliffe będący dowódcą 101. DPD napisał w odpowiedzi jedno słowo – "nuts" (w tym wypadku ‘bzdura’). Alianci zaopatrywali od 22 grudnia Bastogne z powietrza (operacja „Repulse”) przy pomocy transportowców C-47 Dakota. Pomimo silnych niemieckich ataków linie obrońców nie zostały przełamane, a 26 grudnia 1944 roku do miasta dotarły pierwsze jednostki idącej z odsieczą 4 Dywizji Pancernej z 3 Armii gen. Pattona, który przybył do Bastogne 30 grudnia 1944 roku. W trakcie walk o to miasto będąca pod ciągłym ostrzałem artyleryjskim i stale bombardowana 101. Dywizja Powietrznodesantowa straciła 1641 żołnierzy.
Niepowodzenie Niemców może być częściowo wytłumaczone taktyką, jaką przyjęli. Zamiast jednego zdecydowanego ataku na całej długości frontu, Niemcy wyprowadzili serię ataków w kilku miejscach, ale nierównocześnie, dzięki czemu obrońcy mieli możliwość szybkiego przerzucania sił w celu odparcia atakujących, a siły niemieckie ulegały rozproszeniu.
Kontrofensywa aliantów.
23 grudnia pogoda poprawiła się na tyle, że po raz pierwszy od początku bitwy wystartowały samoloty sprzymierzonych. Lotnictwo alianckie zaatakowało tego dnia linie zaopatrzeniowe i komunikacyjne wroga, a także maszerujące kolumny wojska. Zrzucono również zaopatrzenie dla obrońców Bastogne, wylądował tam nawet szybowiec z grupą lekarzy ochotników.
Do 24 grudnia niemiecka ofensywa praktycznie załamała się. Niemcy nie dotarli nawet do pierwszego jej celu, jakim była rzeka Moza. Nie udało im się także zdobyć dużych ilości paliwa, jak zaplanowano. Pomimo że straty, szczególnie w czołgach, były do tej pory minimalne, generał von Manteuffel zarekomendował zakończenie operacji i wycofanie sił niemieckich za linię Zygfryda. Hitler odrzucił tę propozycję.
3 Armia Pattona zbliżała się już w tym czasie do Bastogne. O godzinie 16:50 26 grudnia pierwsze oddziały 4 Dywizji Pancernej wkroczyły do oblężonego miasta.
Niemiecki kontratak.
1 stycznia 1945 roku armia niemiecka rozpoczęła dwie nowe operacje licząc na wznowienie ofensywy. Pierwsza z nich to operacja „Bodenplatte” – masowe uderzenie Luftwaffe skierowane na lotniska alianckie w Belgii i Holandii. Setki niemieckich samolotów zniszczyły lub poważnie uszkodziły około 465 alianckich samolotów, jednak Luftwaffe straciło 277 własnych samolotów – 62 zostały zestrzelone przez myśliwce, a 172 padły ofiarą silnego ognia artylerii przeciwlotniczej zgromadzonej do zwalczania pocisków V-1. O ile aliantom uzupełnienie strat w samolotach zajęło tylko kilka dni, to Luftwaffe już do końca wojny nie otrząsnęła się z poniesionych strat.
W tym samym dniu niemiecka armia rozpoczęła operację „Nordwind” – atak w rejonie Alzacji, mający odciągnąć uwagę aliantów od głównej operacji w Ardenach. Po dwóch dniach ciężkich walk wojska amerykańskie straciły ponad 11 tysięcy żołnierzy i wycofały się, ale atakująca armia niemiecka poniosła znacznie większe straty – około 23 tysięcy żołnierzy.
Ostateczne zwycięstwo sprzymierzonych.
Niemiecka ofensywa została powstrzymana, ale na linii frontu nadal pozostawało niebezpieczne dla aliantów „wybrzuszenie”, z którego mogły zaatakować niemieckie czołgi.
Atak mający wyrównać linię frontu wyznaczono na 1 stycznia. 3 Armia Pattona miała uderzyć w kierunku północnym z rejonu Bastogne, a brytyjskie siły Montgomery’ego miały posuwać się w kierunku południowym, na miejsce spotkania wyznaczono miasteczko Houffalize.
Żołnierze z oddziałów skierowanych do przeprowadzenia ostatecznej ofensywy nie mogli uwierzyć, że po dwóch tygodniach ciężkich walk zostali ponownie wysłani do walki. Problemem było nie tylko fizyczne wyczerpanie, ale i pogoda – w styczniu 1945 zanotowano najniższe historyczne temperatury w tym okresie. Dla uniknięcia zamarznięcia, silniki włączano co pół godziny, a żołnierze musieli oddawać na broń mocz. Dowództwo alianckie zdecydowało jednak, że atak musi nastąpić jak najszybciej.
Wbrew gwałtownym protestom Bradleya, Eisenhower powierzył czasowo dowództwo amerykańskiej 1. i 9. Armii marszałkowi Montgomery’emu. Plan Eisenhowera zakładał, że atak nastąpi 1 stycznia, „Monty” jednak z typową dla niego ostrożnością, wolał najpierw uporządkować oddziały i zaatakował 3 stycznia, w momencie kiedy większość sił niemieckich oderwała się od wroga i wycofała na wschód, tracąc przy tym co prawda większość ciężkiego sprzętu.
Przed rozpoczęciem alianckiej ofensywy, armię brytyjską od amerykańskiej dzieliło około 40 km. Amerykański atak na południu posuwał się powoli, około 1 km dziennie. Armia niemiecka prowadziła skutecznie działania opóźniające, starając się wycofać jak najwięcej czołgów i artylerii. Mimo tych starań z powodu braku paliwa większość sprzętu została jednak porzucona.
7 stycznia Hitler zgodził się wreszcie na wycofanie sił niemieckich z Ardenów, włącznie z elitarnymi formacjami SS, kończąc w ten sposób operacje ofensywne. Natarcie w Ardenach zakończyło się i aliantom pozostało oczyszczenie obszaru niemieckiego ataku z maruderów.
„Bitwa o wybrzuszenie” zakończyła się ostatecznie 15 stycznia, kiedy siły 3 Armii połączyły się z 1. i 9. Armią amerykańską. W zamkniętym przez te armie kotle nie było już 5 Armii Pancernej, która w sposób wzorowy, hamując natarcie aliantów, zdołała się wycofać na Linię Zygfryda.
Podsumowanie.
Dokładne straty po obu stronach są niemożliwe do oszacowania. W zależności od źródeł określa się je na pomiędzy 70 a 81 tysięcy zabitych i zaginionych żołnierzy amerykańskich i około 1400 brytyjskich oraz pomiędzy 60 a 140 tysięcy zabitych i zaginionych Niemców.
W ostatecznym rozrachunku bilans operacji „Wacht am Rhein” był dla strony niemieckiej wyjątkowo negatywny. Ze względu na wyniszczenie przemysłu oraz potencjału biologicznego Niemiec na tym etapie wojny III Rzesza miała tylko znikomą teoretyczną szansę zmiany przebiegu wojny. Siły zbrojne III Rzeszy tylko dzięki zaskoczeniu i złej pogodzie, która uziemiła alianckie lotnictwo, były w stanie uzyskać chwilową przewagę na froncie, gdy stracili oba te atuty, przegrana była już tylko kwestią czasu. Siły zbrojne III Rzeszy straciły ostatecznie jakąkolwiek inicjatywę operacyjną na froncie zachodnim, a straty w sprzęcie i żołnierzach, którzy mogliby zostać użyci do obsadzenia linii Zygfryda spowodowały, że następna ofensywa aliantów była znacznie ułatwiona. Wielu wyższych oficerów Wehrmachtu, a także szeregowych żołnierzy ostatecznie straciło motywację do walki z aliantami, którą w świetle nieuchronnie nadciągającej klęski uważali za bezcelową. W trakcie dalszych walk na zachodnim froncie coraz częściej to sfanatyzowani nastoletni SS-mani i członkowie Volkssturmu musieli wziąć na siebie ciężar walki z aliantami.
Jednym z symboli walk pod Ardenami są niemieckie czołgi w tym PzKpfw VI B Königstiger, z których więcej zostało zniszczonych przez ich załogi z powodu braku paliwa, części zamiennych lub pomocy technicznej niż przez wojska alianckie.

</doc>
<doc id="130240" url="https://pl.wikipedia.org/wiki?curid=130240" title="Ali ibn Husajn">
Ali ibn Husajn

Ali ibn Husajn (arab. علي بن الحسين, ur. 659, zm. 713) – czwarty imam imamitów i trzeci imam ismailitów.
Prawnuk Mahometa, wnuk Alego, syn Husajna i Szahrbanu, niewolnicy, która według późniejszej szyickiej tradycji miała być córką ostatniego szachinszacha z dynastii Sasanidów, Jezdegerda III. Jako jeden z nielicznych przeżył masakrę pod Karbalą, gdzie następnie wojska Jazida wzięły go do niewoli przed obliczę umajjadzkiego kalifa w Damaszku. Ostatecznie wypuszczony na wolność, w drodze powrotnej do Medyny, wygłosił przemowy w Damaszku i Kufie w obronie własnego ojca i jego misji (oporu wobec Umajjadów i próby ustanowienia kalifatu rządzonego przez potomków Mahometa). Najczęściej podawana data jego śmierci to rok 713/714, ale w źródłach występują także daty 710/711, 711/712 oraz 717/718 i 718/719. Niektóre źródła szyickie twierdzą, że zmarł w wyniku otrucia przez kalifa Al-Walida albo Hiszama.

</doc>
<doc id="130241" url="https://pl.wikipedia.org/wiki?curid=130241" title="Czternaście plus jeden">
Czternaście plus jeden

Czternaście plus jeden (ang. "straight pool", spotyka się również zapis "14.1") – to odmiana bilardu, w której biorą udział dwie osoby lub dwie drużyny. Jako sport jest bardzo popularny w Stanach Zjednoczonych oraz w niektórych krajach Azji – np. w Japonii lub na Filipinach.
Zasady.
Odmiennie jak w ósemce czy dziewiątce, numery bil nie mają żadnego znaczenia; można wbijać bile w dowolnej kolejności. Jednak przed każdym wbiciem gracz musi zadeklarować bilę oraz łuzę, do której ma ona wpaść. Za każde celne wbicie wybranej bili do zadeklarowanej łuzy gracz otrzymuje 1 punkt.
Kiedy czternaście bil zostaje wbitych (na stole pozostaje jedna bila), bile te wracają na stół ułożone w trójkącie tak, że jego szczyt pozostaje wolny. Piętnasta bila pozostaje na swoim miejscu – gracz dąży do wbicia jej i poprowadzenia bili białej w taki sposób, aby ta rozbiła bile w trójkącie. W ten sposób teoretycznie można grać w nieskończoność, jednak najczęściej gra się do ustalonej wcześniej liczby punktów; najczęściej jest to 25 bądź 50 (mecze na profesjonalnych turniejach są rozgrywane do 100 bądź 150 punktów).
Faul następuje wtedy, kiedy:
Każdy faul jest karany odjęciem jednego punktu. Jeśli bila biała wpada do łuzy lub wypada poza stół zawodnik dochodzący do stołu ustawia bilę białą w obrębie pola bazy, a po jego strzale bila biała musi to pole opuścić. Kiedy gracz zaliczy w sumie trzy faule z rzędu, odejmuje się mu 15 punktów (tzw. zasada trzech fauli), a bile ustawiane są na nowo w trójkącie. Zawodnik faulujący dokonuje rozbicia zgodnie z zasadami dla strzału otwierającego. W czternaście plus jeden mogą występować także punkty ujemne, tj. kiedy np. gracz mający 0 punktów zaliczy faul, otrzymuje minus 1 punkt.
Przy rozbiciu, czyli strzale otwierającym obowiązuje zasada deklaracji bili i łuzy. Z tego powodu rzadko spotyka się mocny strzał z próbą wbicia bili do łuzy. Strzał otwierający ma najczęściej charakter zagrania taktycznego, mającego na celu uniemożliwienie lub utrudnienie przeciwnikowi wbicia
bili. Przy strzale otwierającym obowiązują szczególne zasady. Aby rozbicie było prawidłowe przynajmniej dwie bile z trójkąta oraz bila biała muszą dotknąć bandy. Jeśli tak się nie stanie, zawodnik jest karany odjęciem dwóch punktów, a do przeciwnika należy decyzja – może zaakceptować zaistniałą sytuację i wykonać zagranie lub nakazać ponowne ustawienie bil i rozbicie przeciwnikowi. Może on taką decyzję podejmować tak długo, jak długo przeciwnik rozbija nieprawidłowo, jednak przepis
o trzech kolejnych faulach nie ma w tym przypadku zastosowania. Jeśli przy prawidłowym rozbiciu bila biała wpadnie do łuzy, to jest to zwykły faul, karany odjęciem jednego punktu, wliczany do trzech fauli, jednak przeciwnik nie ma w tym przypadku prawa nakazać powtórnego rozbicia – musi zagrać z pola bazy.

</doc>
<doc id="130242" url="https://pl.wikipedia.org/wiki?curid=130242" title="Zaburzenie lękowe">
Zaburzenie lękowe



</doc>
<doc id="130243" url="https://pl.wikipedia.org/wiki?curid=130243" title="Domek na prerii">
Domek na prerii

Domek na prerii () – powszechnie stosowana nazwa dla książkowej serii "Domek (Little House)", Laury Ingalls Wilder, fabularyzowanej autobiografii, w której opisała ona swoje dzieciństwo i wczesną młodość, spędzone na podróżach przez prerie XIX-wiecznej Ameryki. Jest to zarazem tytuł trzeciej z książek się na niego składających.
Utwory te po czasy współczesne cieszą się popularnością, na której bazie rozwija się bogaty rynek gadżetów i wydawnictw pochodnych. Powstały liczne prequele i sequele (autorstwa innych pisarzy), opowiadające o przygodach Laury córki, matki, babki i prababki, książka o samej Laurze (midquel; opisująca lata, pominięte w oryginalnej serii), jak również kolorowo ilustrowane skrócone wydania dziecięce, biografie, analizy itp. Wszystkie te dzieła określa się również wspólną nazwą "Domek na prerii". Powstały również różne adaptacje filmowe.
Książki.
Na pomysł spisania przez wspomnień z dzieciństwa wpadła córka autorki; pisarka Rose Wilder Lane, która wspierała i wspomagała później matkę podczas całego procesu twórczego. Pierwotna wersja książek była jednym utworem i nosiła tytuł "„Pioneer Girl”". Została jednak odrzucona. Dopiero kolejna – skrócona, ilustrowana i dostosowana do potrzeb młodych czytelników, wstępnie tytułowana "„When Grandma was a Little Girl”" – została zaakceptowana i po pewnych przeróbkach wydana jako "„Mały domek w Wielkich Lasach”". Dało to początek całej serii, którą zakończył tom "„Szczęśliwe lata”", w którym osiemnastoletnia Laura poślubia Almanza Wildera.
Cztery ostatnie książki zostały znalezione po śmierci Laury w 1957 roku. Ostatnia z nich wydana została dopiero w 2006 roku.
Seria „Domek” ukazała się w języku polskim tylko jeden raz. Tom pierwszy nakładem wydawnictwa „Nasza Księgarnia”, a pozostałe – „Agencji Kris”. „Domek na prerii”, jako jedyny został wydany dwukrotnie – wbrew zapowiadanemu w ostatnim z polskojęzycznych wydań wznowieniu jeszcze następnych trzech, w nowej szacie graficznej. Tłumaczeniem pierwszej z książek zajęła się Małgorzata Goraj, a pozostałych – Anna Duszyńska.
Ekranizacje.
Seria "„Domek”" została wielokrotnie sfilmowana:
W wersji musicalowej, wystawianej od 2007 roku, w roli Charlesa i Caroline Ingallsów wystąpili Patrick Swayze (zastąpiony później przez Steva Blancharda) i Melissa Gilbert.
W USA i krajach Europy Zachodniej, odcinki serialu były wydawane na kasetach VHS i płytach DVD (również w boxach). W Polsce, na wiosnę 1993, ukazał się na kasetach video odcinek pilotażowy, w drugiej połowie marca 2008 pakiet DVD z odcinkami 1 sezonu, a 12 marca 2009 w tej samej formie – seria 2.
W 2016 roku pojawiła się zapowiedź nowej ekranizacji, w wykonaniu wytwórni Paramount Pictures.

</doc>
<doc id="130244" url="https://pl.wikipedia.org/wiki?curid=130244" title="Tygodnik Angora">
Tygodnik Angora

Angora – tygodnik publikujący wybrane artykuły z polskich i światowych gazet i czasopism, a także własne artykuły i felietony. Dział zawierający przegląd prasy zagranicznej nosi nazwę „Peryskop”, powstał on w 2001 roku. Tygodnik zawiera też "Angorkę" – pismo przeznaczone dla dzieci, które mówi o wydarzeniach na świecie w sposób dla nich przystępny. Zawiera także humorystyczne obrazki ze świata polityki.
Historia.
Pismo zaczęło się ukazywać w 1990 r. – pierwszy numer datowany jest na 10 czerwca. Początkowo publikowało jedynie przedruki z prasy polskiej i nosiło tytuł „Agora” (oznaczającym rynek w starożytnej Grecji), co stanowiło nawiązanie do tytułu tygodnika „Forum” (którego nazwa oznaczała rynek w starożytnym Rzymie), zamieszczającego artykuły z publikacji zagranicznych.
Zmiana nazwy tygodnika została wymuszona sporem prawnym ze spółką Agora SA, zajmującą się działalnością wydawniczą (wydaje ona m.in. "Gazetę Wyborczą"). Ponieważ jednakowa nazwa i zbliżony zakres działania mogły sugerować powiązania obu podmiotów, spółka Agora, która jako pierwsza została zarejestrowana pod tą nazwą, na drodze sądowej wywalczyła konieczność zmiany nazwy tygodnika. Wydawca pisma, dostosowując się do wyroku, dodał do nazwy tygodnika dodatkową literę i w wyniku tego dotychczasowa "Agora" stała się Angorą.
Pierwotnie na pierwszej stronie pisma znajdowała się informacja, iż tygodnik przeznaczony jest "Tylko dla dorosłych"; związane było to z faktem, iż na ostatniej stronie zamieszczane były czarno-białe przedruki zdjęć z prasy erotycznej. W okresie późniejszym (ok. połowy lat 90. XX w.) klauzula ta została usunięta, a choć gazeta na ostatniej stronie nadal zamieszczała zdjęcia erotyczne, to jednak miały one charakter aktu.
Do 2015 r. redakcja mieściła się przy ul. Piotrkowskiej 94 w Łodzi. Z powodu wykupienia tego budynku przez prywatnego inwestora z przeznaczeniem na 4-gwiazdkowy hotel, wszyscy dotychczasowi najemcy musieli go opuścić. Redakcja została przeniesiona do budynku dawnego „Domu Technika” przy placu Komuny Paryskiej 5a.
Charakterystycznym elementem poprzedniego adresu była postać mężczyzny w meloniku czytającego „Angorę”, przymocowana nogami do ściany budynku na wysokości I piętra, czyli poziomo w stosunku do chodnika.
Format.
Początkowo tygodnik miał duży format, typowy dla dzienników (B2 – 500x707 mm). W okresie późniejszym (od numeru 48 z 1999 roku) format ten został zastąpiony poręczniejszym, typowym dla tygodników; wraz z tą zmianą w "Angorze" pojawił się też kolor.
Felietoniści.
Felietoniści współpracujący z pismem to m.in. kabaret Klika (Antoni Szpak i Marek Sobczak), czy Henryk Martenka. Od 2007 roku regularnie na łamach Angory artykuły o tematyce śledczej publikuje Leszek Szymowski. W 2022 roku, stały felietonista Janusz Korwin-Mikke zrezygnował z udziału w tygodniku.
Redaktorzy naczelni.
W 2005 roku redaktorem naczelnym tygodnika "Angora" został Paweł Woldan. Jego poprzednikiem był Piotr Różycki.
Angorka.
Do pisma, od 30 kwietnia 1995 roku, dołączany jest na stałe ośmiostronicowy dodatek skierowany do dzieci – Angorka. Pierwszy numer gazety dla dzieci ukazał się znacznie wcześniej – w numerze 27 z 5 sierpnia 1992 roku. Redakcja wydawała wtedy dodatek telewizyjny, zaś „Angorka” (z podtytułem „Tygodnik tylko dla dzieci”) była jego częścią. Ukazały się 23 numery, ostatni pojawił się wraz z numerem 129 z 21 listopada 1992 roku. Angorka zawiera fragmenty artykułów ze znanych gazet omawiające wydarzenia na świecie, napisane w przystępny dla dzieci sposób. Artykuły są ilustrowane rysunkami Marka Klukiewicza, Jarosława Szymańskiego, Pawła Wakuły, Sławomira Kiełbusa, Tomasza Wilczkiewicza, Piotra Rajczyka, Mirosława Stankiewicza oraz Katarzyny Zalepy.
Tygodnik jest jedynym w Polsce periodykiem zatrudniającym stały zespół rysowników prasowych.

</doc>
<doc id="130249" url="https://pl.wikipedia.org/wiki?curid=130249" title="IPod">
IPod

iPod – wspólna nazwa rodziny przenośnych odtwarzaczy multimedialnych, produkowanych przez firmę Apple.
Niektóre z nich mogą działać w roli dodatkowego dysku twardego dla komputera stacjonarnego lub laptopa, natomiast iPod w najnowszej wersji, iPod touch, stanowi wielofunkcyjny komputer osobisty typu palmtop z systemem operacyjnym iOS i bezprzewodowym dostępem do internetu.
iPod jest obecnie najpopularniejszym odtwarzaczem na świecie, dominującym na rynku amerykańskim, wielokrotnie przewyższając sprzedaż nawet takich firm jak Creative czy Sony. Do tej popularności przyczynił się sklep muzyczny Apple – iTunes Store, a także nietypowe wzornictwo i interfejs, strategia marketingowa i sprzedaży, zwłaszcza na rodzimym rynku.
Charakterystyka.
Najnowsze iPody wyposażone są albo w dysk twardy o pojemności 160 GB w iPod classic albo w pamięć typu flash – 2 GB lub 4GB w iPod shuffle, 8 GB lub 16 GB w iPod nano oraz 8 GB, 32 GB lub 64 GB w iPod touch.
Bateria zazwyczaj umożliwia ciągłą pracę od zaledwie nieco ponad 3 godzin do aż 40 godzin, w zależności od odtwarzacza i wykonywanych przez niego funkcji. Odtwarzanie lokalnego zasobu muzyki stanowi najmniejsze obciążenie baterii i pozwala na najdłuższe użytkowanie przy zasilaniu baterią, natomiast bezprzewodowe przeglądanie internetu przy jednocześnie włączonym odtwarzaniu lokalnego zasobu muzyki w przypadku iPoda touch na najkrótsze.
Oryginalne oprogramowanie iPoda umożliwia odczytywanie plików muzycznych w formatach: AAC (od 16 do 320 Kb/s), MP3 (CBR 32–320 Kbps i VBR), Apple Lossless, WAV, AIFF oraz Audible. Ponadto, od wersji iPod photo umożliwia przechowywanie i oglądanie plików graficznych w formatach: JPEG, BMP, GIF, TIFF oraz PNG, natomiast od przedstawionej 12 października 2005 wersji iPod video odtwarza pliki wideo w formatach MP4 wraz z H.264. Oprogramowanie iTunes pozwala także na automatyczną konwersję plików WMA na dowolny z obsługiwanych formatów jedynie na platformie Windows.
Początkowo iPody wyposażone były w monochromatyczny wyświetlacz. Obecnie wersje iPod, iPod nano i iPod touch są wyposażone w kolorowy wyświetlacz, natomiast iPod shuffle nie ma go w ogóle.
Zmniejszony wyświetlacz posiada iPod nano; jest to ekran o przekątnej nieco ponad 2 cale. W największy wyświetlacz, o przekątnej 3,5 cala i rozdzielczości 960 × 640 przy 326 ppi, wyposażono iPoda touch czwartej generacji (wcześniej 480 × 320, 163 ppi), odtwarzającego pliki wideo, a także bezprzewodowo w internecie pliki PDF i pliki w formacie MS Windows .doc za pomocą przeglądarki Safari. Ekran iPoda touch to nie tylko wyświetlacz, bowiem na całej powierzchni posiada także programowalny interfejs dotykowy Multi-Touch. iPod touch jest wyposażony w zmodyfikowany system operacyjny Mac OS X 10.5 i bezprzewodowy dostęp do internetu na zasadzie Wi-Fi 802.11 b/g, dzięki czemu odstaje od wcześniejszych iPodów jako sztucznie ograniczony przez producenta palmtop, a nie zwykły odtwarzacz muzyki czy wideo. Obecnie wykorzystanie jego pełnych możliwości wymaga nieoficjalnych modyfikacji, jednak Apple Inc. zapowiedziało udostępnienie w lutym 2008 warsztatu programisty (SDK) dla iPoda touch/iPhone'a, na nieokreślonych jeszcze warunkach.
Do iPodów dostępnych jest wiele akcesoriów, takich jak stacje dokujące, zestawy samochodowe, piloty czy tunery radiowe, dostarczanych przez Apple'a jak i współpracujących z nim dostawców. Bardzo popularne są różnego rodzaju etui z uwagi na łatwe rysowanie się obudów tych odtwarzaczy.
Sprzedaż.
Sprzedaż iPodów według raportów rocznych Apple Inc.:
Sprzedaż iPodów według raportów kwartalnych Apple Inc.:
Alternatywne oprogramowanie.
Dla odtwarzaczy z serii iPod dostępne jest oprogramowanie Open Source zastępujące oryginalny firmware dostarczony przez Apple. Jednym z nich jest iPodLinux – specjalna wersja Linuksa na iPoda. W kwietniu 2006 roku iPodLinux zapewniał oficjalne wsparcie dla iPodów pierwszej, drugiej i trzeciej generacji, poprawna instalacja była jednak możliwa także na pozostałych modelach (poza shuffle).
Drugim, uzupełniającym iPodLinuksa jest działający od końca 2005 roku na iPodach Rockbox. Oficjalną funkcjonalną wersję dla piątej generacji i nano ogłoszono w styczniu 2006 roku, zaś w lipcu 2006 Rockbox obsługiwał poprawnie iPody piątej generacji, Nano, Photo/Color, czwartej generacji czarno-biały, trzeciej generacji i mini 1G/2G.
Alternatywne oprogramowanie umożliwia m.in. odtwarzanie plików w nieobsługiwanych przez oryginalne oprogramowanie formatach jak FLAC, Ogg Vorbis czy MIDI oraz dostęp do większej liczby gier, takich jak np. Doom obecny na obu platformach.
Modyfikacje.
Poza zmianą oprogramowania iPody często były obiektem nieautoryzowanych modyfikacji tzw. modów. Do popularnych przeróbek należy wymiana dysku talerzowego HDD w iPod Classic na specjalny adapter pozwalający użyć pamięci flash (np. kart SD, CompactFlash). Modyfikacja jest popularna ponieważ iPod staje się bardziej odporny na wstrząsy a pojemność urządzenia może się znacznie zwiększyć. Ponadto karty pamięci są dużo bardziej energooszczędne dzięki czemu wydłuża się czas pracy urządzenia. Autorzy modyfikacji potrafią też zmienić oryginalny port 30-pinowy na złącze USB-C czy dodać moduł bluetooth pozwalający na podłączenie słuchawek bezprzewodowych.
Konkurencja.
Do głównych konkurentów marki należą: Creative, Cowon, Iriver, Phillips, Samsung oraz Sony.

</doc>
<doc id="130250" url="https://pl.wikipedia.org/wiki?curid=130250" title="DreamWorks Animation">
DreamWorks Animation

DreamWorks Pictures – amerykańska wytwórnia filmowa, zajmująca się produkcją i dystrybucją filmów i programów telewizyjnych.
Historia.
Firma DreamWorks została założona w 1994 roku przez Davida Geffena, Stevena Spielberga oraz Jeffreya Katzenberga. Jej początkowa nazwa DreamWorks SKG pochodziła od inicjałów nazwisk współzałożycieli.
W 1996 roku jako pododdział studia powstała wytwórnia muzyczna DreamWorks Records, jednak nigdy nie spełniła pokładanych w niej nadziei i została sprzedana w październiku 2003 koncernowi Universal Music Group.
Największe sukcesy finansowe firma DreamWorks odnosiła w produkcji filmowej, szczególnie w filmach animowanych. Część firmy DreamWorks zajmująca się animacją, po połączeniu z firmą Pacific Data Images utworzyła DreamWorks Animation, która początkowo wchodziła w skład DreamWorks SKG. Po sukcesie kasowym "Shreka 2" z 2004 roku, który okazał się najbardziej kasowym filmem animowanym wszech czasów, DreamWorks stała się głównym rywalem firmy Pixar w erze komputerowo generowanych filmów animowanych. W tym samym roku DreamWorks Animation stała się osobną spółką notowaną na giełdzie.
Wytwórnia została przejęta przez Paramount Pictures w 2006 roku, a w 2019 właścicielem wytwórni został Comcast właściciel m.in. Universal Pictures.
Produkcja i dystrybucja.
Dystrybucja.
DreamWorks Pictures
DreamWorks Animation
Gry.
Pod koniec lat dziewięćdziesiątych firma DreamWorks Interactive (w 2000 roku oddział kupiony przez Electronic Arts, Inc.) tworzyła również gry komputerowe, takie jak:

</doc>
<doc id="130251" url="https://pl.wikipedia.org/wiki?curid=130251" title="Ronald Fisher">
Ronald Fisher

Ronald Aylmer Fisher (ur. 17 lutego 1890 w Londynie, zm. 29 lipca 1962 w Adelaide) – brytyjski genetyk i statystyk. Laureat Medalu Copleya (1955).
Życiorys.
Ukończył Gonville and Caius College na Uniwersytecie Cambridge.
Był profesorem eugeniki London School of Economics (1933–1943) i profesorem genetyki Uniwersytetu w Cambridge (1943–1957) oraz członkiem Towarzystwa Królewskiego w Londynie. Anders Hald określił go jako "geniusza, który niemalże sam stworzył podstawy współczesnej statystyki", zaś Richard Dawkins jako "największego ze spadkobierców Darwina".
Ronald Fisher stworzył m.in. statystyczną metodę największej wiarygodności (ang. "maximum likelihood"), analizę wariancji ("ANOVA") oraz liniową analizę dyskryminacyjną. Współtworzył twierdzenie Fishera-Tippetta-Gniedenki. Odkrył (niezależnie od Waltera Behrensa) problem Behrensa-Fishera oraz rozkład Behrensa-Fishera.
W latach 1919–1933 opracowywał wyniki doświadczeń prowadzonych w Stacji Eksperymentalnej Rothamsted koło Harpenden. Był jednym z twórców nowoczesnej statystyki matematycznej, zajmował się metodami weryfikacji hipotez za pomocą metod statystycznych, m.in. w antropologii, genetyce, ekologii. Autor "Statistical Methods for Research Workers" (1925), "Statistical Methods and Scientific Inference" (1956).

</doc>
<doc id="130255" url="https://pl.wikipedia.org/wiki?curid=130255" title="Tadeusz Wilkosz">
Tadeusz Wilkosz

Tadeusz Wilkosz (ur. 9 marca 1934 w Krakowie) – reżyser filmów animowanych, scenarzysta i scenograf. Zajmuje się głównie animacją lalkową.
Życiorys.
W 1956 ukończył studia na Wydziale Grafiki Filmowej w Wyższej Szkole Przemysłu Artystycznego w Pradze. Po praktyce w czeskich studiach filmów animowanych rozpoczął pracę w Studiu Filmów Lalkowych w Tuszynie, przekształconym później w Studio Małych Form Filmowych Se-ma-for. W roku 1959 zadebiutował filmem "Mysie figle". Jako reżyser zrealizował w Se-ma-forze ponad 30 filmów lalkowych, następnych 100 powstało pod jego kierownictwem artystycznym, przy współudziale scenariuszowym i autorstwie projektów plastycznych. Od 1968 roku należał do PZPR. W czasach PRL był odznaczony m.in.: Krzyżem Kawalerskim Orderu Odrodzenia Polski, Złotym Krzyżem Zasługi, Medalem 40-lecia Polski Ludowej.
Jest ojcem (scenariusz, scenografia, kierownictwo artystyczne, reżyseria niektórych odcinków) ulubionych bohaterów trzech telewizyjnych seriali dla dzieci: "Przygody Misia Colargola", "Trzy Misie" i "Pingwin Pik-Pok". Jego filmy docenione zostały zarówno w kraju, jak i na świecie, zdobywając liczne nagrody i wyróżnienia. 
Filmografia pełnometrażowa: 

</doc>
<doc id="130257" url="https://pl.wikipedia.org/wiki?curid=130257" title="Karabin maszynowy MG 42">
Karabin maszynowy MG 42

Maschinengewehr 42 (MG 42) – niemiecki uniwersalny karabin maszynowy z okresu II wojny światowej.
Historia.
W 1934 do uzbrojenia Reichswehry (od 1935 Wehrmacht) wprowadzono uniwersalny karabin maszynowy MG 34. Była to broń dobrze sprawdzająca się w warunkach bojowych, o dużej szybkostrzelności, ale skomplikowana i droga w produkcji. Dlatego już w latach 1935–1937 inspektorat broni strzeleckiej (WaPrüf 2) Urzędu Uzbrojenia (HWA – "Heereswaffenamt") podjął analizy dotyczące wprowadzenia nowego prostszego w produkcji karabinu maszynowego. Podjęto decyzję o zastosowaniu w konstrukcji na szeroką skalę technologii głębokiego tłoczenia, niestosowanej do tej pory szerzej w produkcji broni, lecz umożliwiającej masową produkcję przez niewyspecjalizowane firmy. Założono także większe tolerancje elementów, niż w MG 34, zwiększające niezawodność i umożliwiające stosowanie podzespołów od różnych podwykonawców. W 1937 HWA zaproponował sporządzenie projektu koncepcyjnego, a następnie wykonanie modeli funkcjonalnych nowej broni trzem firmom: Rheinmetall, Stübgen w Erfurcie i Metall- und Lackwarenfabrik Johannes Großfuß w Döbeln. Karabiny maszynowe dwóch pierwszych firm działały na zasadzie odprowadzenia gazów prochowych, a firmy Großfuß na zasadzie krótkiego odrzutu lufy, z nowatorskim układem ryglowania za pomocą rolek. W 1938 przeprowadzono próby modeli, po których odrzucono już na początkowym etapie rozwoju karabiny firm Rheinmetall i Stübgen (miały one pewne problemy z gromadzeniem się nagaru). Model karabinu maszynowego firmy Großfuß okazał się obiecujący i pewny w działaniu i na jego rozwoju następnie się skupiono.
Po próbach kilkakrotnie ulepszanych modeli funkcjonalnych w 1938, w lutym 1939 powstał prototyp karabinu maszynowego, który otrzymał początkowo oznaczenie MG 39. Na żądanie wojska zwiększono szybkostrzelność w stosunku do MG 34, do 1050 strz./min. Zamówiono następnie partię przedseryjną 150 karabinów MG 39, które testowano latem 1939. Karabin ten miał m.in. lufę zaadaptowaną z MG 34 i celownik ramieniowy z ramieniem na mimośrodzie. W 1940 dopracowywano konstrukcję oraz, na kolejne żądanie wojska, podwyższono szybkostrzelność teoretyczną do 1500 strz./min, tworząc model MG 39/41, z nową lufą i lżejszym zamkiem. W 1941 zamówiono 1500 sztuk do badań wojskowych. Równolegle prowadzone były prace nad zwiększeniem szybkostrzelności karabinu MG 34 (model MG 34S). 24 listopada 1941 nowe karabiny maszynowe zademonstrowano Hitlerowi, który, pod wrażeniem pokazu strzelania, nie czekając na wyniki prób, nakazał skierowanie MG 39/41 do produkcji. Po próbach, na wiosnę 1942 przyjęto nową broń na uzbrojenie pod nowym oznaczeniem Maschinengewehr 42, w skrócie MG 42 (oficjalnie uczyniono to dopiero rozkazem z 12 października 1943). 
O procesie konstruowania karabinu maszynowego MG 42 wiadomo, że kierownikiem zespołu konstrukcyjnego był dr inż. Werner Gruner z firmy Großfuß, nieznany wcześniej (ani później) szerzej z konstrukcji broni. Również firma Großfuß nie miała do czynienia do tej pory z konstrukcją broni, ale przodowała w technologii głębokiego tłoczenia metali, co wskazuje, że od początku była typowana na zwycięzcę konkursu, którego celem było stworzenie broni jak najbardziej technologicznej, z zastosowaniem nowych rozwiązań (warto zauważyć, że skonstruowania karabinu maszynowego nie zlecono takim uznanym i potencjalnie bardziej konserwatywnym producentom broni strzeleckiej, jak np. Mauser). Prawdopodobnym autorem kluczowego rozwiązania projektu, w postaci zamka ryglowanego rolkami, według części relacji był pracownik WaPrüf 2 inż. Eckhardt, co potwierdzałoby wersję o celowym zleceniu skonstruowania broni oczekiwanej przez wojsko. 
W 1942 rozpoczęto produkcję seryjną nowej broni. Do końca roku wyprodukowano 17 250 sztuk. W 1943 produkcję uruchomiono także w innych zakładach, wypuszczając 119 000 sztuk, a w 1944 – 215 300 sztuk. Do końca wojny wyprodukowano około 360–370 tysięcy sztuk. Produkcja odbywała się w sposób kooperacyjny, karabiny były montowane przez 5 fabryk: Großfuß w Döbeln, Gustloff-Werke w Suhl, Maget Maschinen- und Gerätebau w Berlinie, Mauser w Berlinie i Steyr w Austrii, które wykorzystywały części własnej produkcji, jak i dostarczane przez licznych mniejszych kooperantów. Poszczególne części produkowane były w kilku miejscach, co pozwalało na utrzymanie produkcji w warunkach bombardowań alianckich.
MG 42 nazywany był przez żołnierzy „Szybką strzykawką” (niem. "Schnellespritze") lub „Piłą Hitlera” (niem. "Hitlersäge"), z powodu charakterystycznego odgłosu wydawanego podczas strzelania serią, który ze względu na szybkostrzelność karabinu zlewał się w jeden dźwięk przypominający jazgot piły tarczowej.
MG 42 został po raz pierwszy użyty w maju 1942 w Afryce. Pierwszymi żołnierzami, którzy z niego strzelali w warunkach bojowych, byli grenadierzy pancerni z Afrika Korps feldmarszałka Erwina Rommla. Tak rozpoczęło się bojowe użytkowanie MG 42 – karabinu, który powszechnie jest uważany za udany pierwowzór nowoczesnego uniwersalnego karabinu maszynowego. Oryginalność i trafność rozwiązań konstrukcyjnych sprawiają, że mimo upływu lat, broń ta jest nadal produkowana (po wojnie pojawiły się nowe wersje tego karabinu: MG 42/59, MG1 i MG3 strzelające NATO-wską amunicją kalibru 7,62 mm). Natomiast w Jugosławii produkowano ukm wz. 53, nieznacznie różniący się od oryginału i strzelający nabojem 7,92 × 57. Po wycofaniu z jednostek liniowych, gdzie zastąpiony został przez licencyjny sowiecki PKM oznaczony wz. 84, trafił do pospolitego ruszenia. Podczas wojen w rozpadającej się Socjalistycznej Federacyjnej Republice Jugosławii był często używany.
MG 42 zdobył tak duże uznanie, że Amerykanie postanowili skopiować tę broń na podstawie kilku zdobytych egzemplarzy, lecz próby te skończyły się fiaskiem. Szwajcarzy skonstruowali Mg. 51 oparty konstrukcyjnie na MG 42. Do dziś w większości współczesnych karabinów maszynowych stosuje się rozwiązania, które po raz pierwszy pojawiły się właśnie w MG 42.
Czas produkcji i cena.
Produkcja jednej sztuki MG 42 zajmowała 75 roboczogodzin i kosztowała 250 reichsmarek.

</doc>
<doc id="130259" url="https://pl.wikipedia.org/wiki?curid=130259" title="Pistolet maszynowy MP 40">
Pistolet maszynowy MP 40

MP 40 (niem. "Maschinenpistole 40") – niemiecki pistolet maszynowy kalibru 9 mm, zasilany nabojem 9 × 19 mm Parabellum, produkowany w czasie II wojny światowej. Popularnie nazywany "Schmeisserem", choć w istocie niemiecki konstruktor Hugo Schmeisser stworzył tylko magazynek.
Historia konstrukcji.
W okresie międzywojennym armia niemiecka posiadała 37 000 pistoletów maszynowych (głównie MP 18 I i MP 28 II), nie były one jednak przepisowym uzbrojeniem. Dopiero doświadczenia wojen toczonych na świecie w latach 30 XX wieku spowodowały zwiększenie zainteresowania tym rodzajem broni.
Ponieważ używane już typy pistoletów maszynowych uznano za przestarzałe, postanowiono skonstruować nowy pistolet maszynowy. 29 czerwca 1938 r. nowy pistolet został przyjęty do uzbrojenia jako MP 38. Była to konstrukcja nowoczesna, ale dość kłopotliwa i skomplikowana w produkcji. Najbardziej kłopotliwym w produkcji elementem broni była komora zamkowa. Skomplikowana technologia powodowała, że do końca 1940 r. wyprodukowano zaledwie 40 000 egzemplarzy MP 38. Było to o wiele za mało jak na potrzeby stale rozwijającego się Wehrmachtu.
W 1939 r. rozpoczęto prace nad modernizacją MP 38. W firmie Erma-Werke GmbH opracowano wersję MP 38(L) z komorami zamkową i spustową wykonanymi technologią odlewania z aluminium. MP 38(L) był lżejszy i łatwiejszy w produkcji od MP 38, ale ponieważ pierwszeństwo w dostawach deficytowego aluminium miał przemysł lotniczy, jego produkcji nie uruchomiono.
Poza Ermą prace nad modernizacją MP 38 prowadzono w HWA (Heereswaffenamt, niem. Urząd Uzbrojenia Wojsk Lądowych). Prace w HWA miały na celu nie tylko uproszczenie produkcji, ale także eliminację z konstrukcji MP 38 elementów z materiałów deficytowych (takich jak metale lekkie).
Największą nowością w prototypie opracowanym przez HWA była nowa komora zamkowa. Jej projektantem był inżynier Anton Peter. Był on zwolennikiem stosowania w produkcji broni elementów wykonywanych metodą tłoczenia ze stalowej blachy (Anton Peter był nazywany przez współpracowników Stahlblech Peter, niem. Blaszany Piotruś). Zaprojektowana przez niego komora zamkowa była zwijana z blachy stalowej i zgrzewana punktowo. Była ona prostsza w produkcji niż rurowa komora zamkowa MP 38, a jej dodatkową zaletą była mniejsza powierzchnia styku zamka z komorą zamkową, dzięki czemu zmniejszyło się ryzyko zacięć w przypadku zanieczyszczenia broni. Poza nową komorą zamkową nowy był chwyt pistoletowy wykonany także metodą tłoczenia z blachy (MP 38 ta część była aluminiowym odlewem). Przyspieszeniu produkcji służyć miała także rezygnacja z obróbki kosmetycznej (jej rezultatem było nowe gładkie gniazdo magazynka).
Produkcję nowego pistoletu maszynowego uruchomiono na początku 1940 r. Nowa broń otrzymała oznaczenie MP 40. Pistolet został zaprojektowany przez niemieckiego konstruktora Heinricha Vollmera. Poza zakładami wcześniej produkującymi MP 38 czyli Erfurter Maschinenfabrik B. Geipel GmbH i Waffen- und Fahrradfabrik C.G. Haenel, produkcję MP 40 uruchomiono także w austriackich zakładach Steyr (wcześniej produkujące MP 34(ö), z czasem stały się największym producentem MP 40). Wprowadzono także nowe magazynki wyposażone w pionowe rowki mające zwiększyć sztywność magazynka i jego odporność na zanieczyszczenia. Podobnie jak MP 38, nowy pistolet maszynowy strzelał tylko ogniem seryjnym, ale niska szybkostrzelność umożliwiała doświadczonemu żołnierzowi prowadzenie ognia pojedynczego. Etatowo w pistolety maszynowe uzbrojeni mieli być dowódcy: drużyn, plutonów, kompanii. Zadziwia fakt, że sztab generalny opracował szczegółowe zasady użycia MP dopiero w 1940 r.
Pomimo rozpoczęcia produkcji seryjnej, prace nad udoskonalaniem MP 40 trwały nadal. Dużą wadą nowego pistoletu maszynowego był podobnie jak w przypadku MP 38 brak możliwości zabezpieczenia broni z zamkiem w przedniej pozycji. 25 czerwca 1942 r. rozpoczęto produkcję MP 40 wyposażonych w nową rękojeść napinania zamka. Składała się ona z trzpienia przyspawanego do zamka i osadzonej na nim ruchomej tulei. Przesunięcie tulei w stronę komory zamkowej powodowało wsunięcie występu tulei w wycięcie komory zamkowej i zabezpieczenie broni. Zastosowane rozwiązanie było wyraźnie wzorowane na bezpieczniku radzieckiego PPSz. Od 1 czerwca 1943 r. nakazano przerobienie rękojeści wcześniej wyprodukowanych MP 38 i MP 40 Wehrmachtu, a 15 lipca 1944 r. Waffen-SS.
W tym samym 1942 r. powstał prototyp wersji MP 40/1. Miała ona poszerzone gniazdo magazynka, w którym można było zamontować dwa magazynki 32 nabojowe. Po wystrzelaniu naboi z jednego magazynka, zespół obu magazynków można było przesunąć w bok i ponownie rozpocząć ogień. Wersja ta powstała jako odpowiedź na uwagi żołnierzy frontowych, którzy postulowali zwiększenie pojemności magazynka MP 40 (bębnowy magazynek radzieckiej pepeszy zawierał 71 naboi). MP 40/1 okazał się konstrukcją niepraktyczną i nie był produkowany seryjnie.
W 1942 r. rozpoczęto produkcję pistoletów maszynowych MP 40 wyposażonych w gniazdo magazynka wykonane ze zwiniętej i zgrzanej blachy (w miejsce gniazda frezowanego). Nowe gniazda posiadały charakterystyczne poziome żebra zwiększające sztywność. Pojawiły się także: nowy chwyt pistoletowy, szyna ochraniająca dolną powierzchnię lufy i nakrętka mocująca lufę. Zmiany te miały na celu zmniejszenie czasochłonności produkcji MP 40.
W 1942 r. coraz wyraźniejsza była perspektywa wprowadzenia do uzbrojenia karabinów szturmowych. Pod koniec tego roku C. G. Haenel zakończył produkcję MP 40, przygotowując się do rozpoczęcia produkcji karabinka MKb 42(H). W 1943 r. także Erma zakończyła produkcję MP 40 i rozpoczęła wytwarzanie karabinków StG44 (a dokładniej jego wczesnych wersji MP 43 i MP 44). Ostatnim producentem MP 40 był Steyr-Werke, który zakończył produkcję MP 40 w październiku 1944 r. Z tych zakładów pochodziła ostatnia wersja produkcyjna MP 40 posiadająca komorę zamkową i spustową wykonaną w postaci jednego elementu z tłoczonej blachy.
Do końca wojny wyprodukowano według różnych źródeł od 746 000 do 1,1 miliona pistoletów maszynowych MP 40. Pomimo pewnych niedoskonałości MP 40 był jedną z najlepszych broni II wojny światowej. Jego konstrukcja stała się podstawą do opracowania brytyjskiego Stena, szwedzkiego Carl Gustaf m/45 i jugosłowiańskiego Zastava M56.
Po II wojnie światowej pistolet maszynowy MP 40 był nadal powszechnie używany w wielu armiach świata (szczególnie w konfliktach lokalnych) do końca lat 60. Przykładowo do 1956 r. MP 40 był przepisowym pistoletem maszynowym izraelskich spadochroniarzy.
Odmiany rozwojowe.
Leszek Erenfeicht i Piotr G. Krajewski w swej monografii MP 40, wzorując się na oznaczeniu niemieckich pojazdów pancernych wyróżnili odmiany (niem. Ausführung, w skrócie Ausf.) tego peemu. Oznaczono je literami A, B, C, D, E, F. Broń była stopniowo dostosowywana do szybszej i tańszej fabrykacji i upraszczana. Części pomiędzy poszczególnymi odmianami były wzajemnie wymienne, tak więc możliwa jest ogromna ilość kombinacji. Wersja z gniazdem mieszczącym dwa magazynki nosi oznaczenie MP 40/1. Podawane w literaturze 40.2, 40/II, 40/2 są nieprawidłowe.
Opis konstrukcji.
Pistolet maszynowy MP 40 był indywidualną bronią samoczynną. Automatyka pistoletu maszynowego MP 40 jest oparta na zasadzie odrzutu swobodnego zamka. Ryglowanie odbywa się masą swobodnego zamka, podpartego sprężyną powrotną. Strzelanie z zamka otwartego seriami. Trzon zamkowy miał postać walca w wydrążeniu którego umieszczona była ruchoma iglica na masywnej żerdzi. Żerdź otoczona sprężyną powrotną. Sprężyna powrotna w osłonie teleskopowej. Mechanizm spustowy umożliwia strzelanie tylko ogniem ciągłym. Zasilanie z magazynka pudełkowego o pojemności 32 nabojów, rozmieszczonych w szachownicę. Przyrządy celownicze składają się z muszki w osłonie i celownika przerzutowego, celownik dwustopniowy: stały – dla odległości 100 m i odchylany dla odległości 200 m. Lufa wkręcona w komorę zamkową zakończona podstawą muszki i hakiem ułatwiającym strzelanie przez otwory strzelnicze pojazdów. Łoże i okładziny chwytu pistoletowego z bakelitu. Kolba metalowa składana pod spód broni.

</doc>
<doc id="130260" url="https://pl.wikipedia.org/wiki?curid=130260" title="Konstruktywizm">
Konstruktywizm



</doc>
<doc id="130262" url="https://pl.wikipedia.org/wiki?curid=130262" title="William Camden">
William Camden

William Camden (ur. 2 maja 1551 w Londynie, zm. 9 listopada 1623), angielski antykwariusz, historyk i geograf.
Mieszczanin londyński, dzięki finansowemu wsparciu kanonika Thorntona ukończył studia na Uniwersytecie Oksfordzkim. Utrzymanie zapewniało mu probostwo, które otrzymał, mimo że nie złożył ślubów duchownych. Od 1575 był nauczycielem w szkole Westminsterskiej, a w latach 1593–1597 dyrektorem tej szkoły. Całe swoje życie poświęcił pracy naukowej.
Autor prac:

</doc>
<doc id="130269" url="https://pl.wikipedia.org/wiki?curid=130269" title="Raketenpanzerbüchse Panzerschreck">
Raketenpanzerbüchse Panzerschreck

Raketenpanzerbüchse Panzerschreck – niemiecki rakietowy granatnik przeciwpancerny z okresu II wojny światowej.
Panzerschreck stanowił duży postęp w stosunku do Panzerfausta. Jego budowa była bardziej skomplikowana i droższa, jednak rekompensowane było to przez większy zasięg i lepszą celność, a także przez możliwość wielokrotnego użycia. Panzerschrecki skonstruowano na podstawie amerykańskiej wyrzutni Bazooka o bardzo podobnej budowie, zdobytej przez Niemców w Afryce Północnej; według innych źródeł pierwszą bazookę zdobyto na froncie wschodnim, gdzie do Armii Czerwonej trafiła w ramach programu „Lend-Lease”.
Wyrzutnię wielorazowego użytku stanowiła stalowa rura, nazywana przez żołnierzy "Ofenrohr" („rura piecowa”), gdyż bardzo przypominała komin od popularnego polowego piecyka (tak zwanej kozy), a ponadto przy strzale wytwarzała chmurę dymu. Pocisk rakietowy ładowano od tyłu wyrzutni. W modelach RPzB 54 i RPzB 54/1 zastosowano płytę pancerną (o wymiarach 36 × 47 cm) chroniącą żołnierza przed gazami i pyłem, które wydobywały się z pocisku w czasie strzału. Pocisk kalibru 88 mm, z własnym ładunkiem miotającym w tylnej części, odpalany był za pomocą umieszczonej w rękojeści prądnicy, wytwarzającej impuls elektryczny podczas ściśnięcia jej dłonią. Donośność broni wynosiła 150 metrów, jednakże powyżej 100 metrów szansa trafienia była nikła.
Poważną wadą Panzerschrecka były duże rozmiary tej broni (udało się je ograniczyć w wersji RPzB 54/1). Z braku odpowiedniej liczby armat przeciwpancernych w obliczu rosnącej potęgi pancernej państw alianckich, Panzerschrecki z powodzeniem je zastępowały w walce na bliskim dystansie, wchodząc od wiosny 1944 r. na wyposażenie kompanii przeciwpancernych niemieckich pułków piechoty (na początku każdy pułk miał posiadać ich 36, a później już 54 i 18 w rezerwie).
Na początku powstania warszawskiego w szkole przy ulicy Woronicza na Mokotowie zdobyto około 180 pocisków, a tydzień później samego Panzerschrecka. Według zdobytego wzoru skopiowano w powstańczych warsztatach co najmniej kilkanaście wyrzutni, co znacznie podniosło skromne przeciwpancerne wyposażenie Mokotowa.

</doc>
<doc id="130272" url="https://pl.wikipedia.org/wiki?curid=130272" title="V-2">
V-2

V-2 ( – broń odwetowa nr 2, pierwotna nazwa "Aggregat 4 - A-4") – pierwszy w historii, udany konstrukcyjnie, rakietowy pocisk balistyczny, skonstruowany przez zespół niemieckich konstruktorów pod kierunkiem Wernhera von Brauna w czasie II wojny światowej. Oficjalnie pocisk przemianował w październiku 1944 roku Joseph Goebbels. Pocisk V-2 oznaczony jako MW 18014 jako pierwszy obiekt stworzony ręką człowieka przekroczył linię Kármána (wysokość 100 kilometrów), wchodząc w przestrzeń kosmiczną. Nazwa pochodzi od niemieckiego słowa "Vergeltung" oznaczającego odwet.
Prace konstrukcyjne rakiety przed wybuchem wojny.
Projekt rakiety pionowego startu A-4 (), znanej później pod wojskowym oznaczeniem V-2, opracowano już w połowie lat trzydziestych przez Hermanna Obertha i Wernhera von Brauna. Był to projekt konstrukcji nowej broni prowadzony pod nadzorem dowództwa Wojsk Lądowych Wehrmachtu, na który przeznaczono ogromne środki finansowe. Prace prowadzone były w doświadczalnym ośrodku rakietowym w pobliżu wioski Kummersdorf-Gut, obecnie w gminie Am Mellensee, w lasach na południe od Berlina. Kierownikiem projektu z ramienia Wehrmachtu został gen. Walter Dornberger, dyrektorem technicznym kierującym pracami badawczymi był Wernher von Braun.
Ze względu na wagę przywiązywaną do prac nad nową bronią przez kierownictwo III Rzeszy i Adolfa Hitlera oraz z powodu niewystarczających możliwości ośrodka w Kumersdorfie, w 1937 roku wybudowano nowy ośrodek badawczy na wyspie Uznam w pobliżu wioski Peenemünde. W tym samym roku prace nad bronią rakietową zostały przeniesione do nowego ośrodka i były tam prowadzone do końca wojny.
Prace konstrukcyjne i próby rakiety w trakcie wojny.
Pierwszy udany start rakiety A-4/V-2 przeprowadzono 13 czerwca 1942 roku, ale rakieta eksplodowała po przeleceniu 1300 m. Całkowicie udana próba odbyła się 3 października tego samego roku.
7 marca 1943 roku w swojej kwaterze głównej Wilczy Szaniec Hitler odebrał raport Wernhera von Brauna o stanie prac nad pociskiem rakietowym A-4/V-2. W czasie spotkania z Hitlerem von Braunowi towarzyszył gen. Walter Dornberger. W uznaniu osiągniętych wyników Hitler nadał von Braunowi tytuł profesorski.
W połowie lata 1943 roku w ośrodku doświadczalnym w Peenemünde uruchomiona została linia montażowa rakiet V-2. Uruchomienie drugiej linii oraz szerszą produkcję rakiet uniemożliwił Niemcom nalot na Peenemünde przeprowadzony przez alianckie lotnictwo bombowe w sierpniu 1943 roku.
Masową produkcję rakiet V-2 Niemcy uruchomili w październiku 1943 roku i w styczniu 1944 pierwsze rakiety tego typu mogły być już dostarczane na uzbrojenie Wehrmachtu, jednak żadna z nich nie miała odpowiednio wysokiej jakości, żeby mogła zostać wykorzystana bojowo. Rakietą całkowicie nie dało się sterować, bardzo trudno było określić dokładny zasięg tych pocisków, a sama rakieta bardzo często chybiała celu o odległość kilku kilometrów. Oznaczało to, że mogła ona zostać użyta tylko jako „broń terroru”. Na początku produkowano ok. 500 rakiet V-2 miesięcznie, ale celem Niemców było zwiększenie produkcji do 900 sztuk miesięcznie. Należy jednak pamiętać, że ok. 6% wszystkich V-2 eksplodowało natychmiast po starcie, a kolejne 60% miało zbyt duże wady techniczne oraz konstrukcyjne i zanim mogły zostać wprowadzone do służby, potrzebowały one dodatkowych ulepszeń.
Powstało także wiele projektów, które były oparte na V-2. Między innymi dwustopniowa wersja, mająca zasięg na ponad 5500 km oraz obsadzona załogą wersja kamikaze tej rakiety. Zbudowano także specjalne okręty podwodne, które miały wystrzeliwać pociski V-2 w zanurzeniu. Były to okręty podwodne, które położyły podwaliny pod rozwój okrętów podwodnych przenoszących pociski balistyczne z okresu zimnej wojny. Kryptonim tego projektu nazywał się „Prüfstand XII”, czasami nazywany rakietowym U-Bootem. Istniały nawet plany ataku na Nowy Jork za pomocą V-2, które miały zostać wystrzelone właśnie z okrętu podwodnego tego typu.
Rozpoznanie roli ośrodka Peenemünde przez aliantów.
Do 1943 roku alianci nie zdawali sobie sprawy z wagi prac prowadzonych przez Niemców w ramach projektu A-4/V-2 i powstającego w związku z tym zagrożenia dla Wielkiej Brytanii. Nie znali też roli ośrodka doświadczalnego w Peenemünde, którego znaczenie odkryte zostało przez polski wywiad AK w lutym 1943 roku.
Między innymi informacje polskiego wywiadu stały się podstawą decyzji o zbombardowaniu Peenemünde przez brytyjskie lotnictwo bombowe RAF. Bombardowanie odbyło się w nocy z 17 na 18 sierpnia 1943. Zniszczenie znacznej części ośrodka doświadczalnego opóźniło prace nad rozwojem rakiety i co ważniejsze, opóźniło uruchomienie masowej produkcji pocisków (rakieta V-2 została użyta przez Niemców dopiero po lądowaniu aliantów w Normandii 6 czerwca 1944).
Nalot uświadomił Niemcom, że ośrodek w Peenemünde znajduje się w zasięgu alianckiego lotnictwa bombowego i że aliantom znana jest jego rola. Zmusiło to Niemców do rozproszenia produkcji pocisków V-2 po terenie Rzeszy oraz do przeniesienia prób poligonowych rakiety w bezpieczniejszy rejon. Część produkcji przeniesiona została do ogromnej podziemnej fabryki w Nordhausen w górach Harz, funkcjonującej pod kryptonimem "Dora" (filia obozu koncentracyjnego w Buchenwaldzie). Zarówno żeby zbudować system tuneli w tej fabryce, jak i zbudować rakiety V-2 w ogromnej ilości Niemcy wykorzystali do tego robotników przymusowych pochodzących głównie z obozów koncentracyjnych. Do tego celu Niemcy zatrudnili 60 tys. więźniów, z których wielu zmarło z powodu głodu, zimna i chorób. Próby poligonowe rakiety V-2 przeniesione zostały w rejon Pustków–Blizna (niem. "Heidelager Blizna") na południu Polski. Pierwszą rakietę na nowym poligonie odpalono 5 listopada 1943 roku.
Michał Kasza z Niwisk, komendant gminny BCh, który zebrał i dostarczył 13 części rakiety, w tym jedną o specjalnym przeznaczeniu, otrzymał podziękowanie od Komendy Głównej Armii Krajowej.
W dniu 20 maja 1944 roku, w okolicach Sarnak, AK przejęła niewybuch V-2. Po rozebraniu na części został on zbadany przez naukowców współpracujących z AK, w badaniach udział brali m.in. prof. Janusz Groszkowski, prof. Marceli Struszyński i inż. Antoni Kocjan. W nocy z 25 na 26 lipca 1944 brytyjski samolot Dakota z polsko - brytyjską załogą wylądował na terenie okupowanej Polski, na polowym lotnisku „Motyl” w pobliżu Tarnowa (operacja „Most III”). W drodze powrotnej do Wielkiej Brytanii oficer wywiadu AK por. Jerzy Chmielewski ps. Rafał zabrał ze sobą do Londynu siedem najważniejszych części rakiety oraz 30 stron "Meldunku specjalnego 1/R nr 242. Pociski rakietowe."
Latem 1944, w związku ze zbliżaniem się frontu, próby balistyczne rakiet przeniesiono na poligon „Heidekraut” (pol. „Wrzos”) w okolicach Wierzchucina w Borach Tucholskich.
W lipcu i sierpniu 1944 Amerykanie dokonali trzech nalotów na Peenemünde, podczas których około 1200 samolotów B-17 latających fortec zrzuciło 3000 ton bomb. Pierwszy z tych nalotów (dzienny) odbył się 18 lipca 1944 roku. 379 ciężkich bombowców pod osłoną lotnictwa myśliwskiego zrzuciło 920,6 ton bomb na Peenemünde.
Bojowe użycie rakiety V-2.
Głównym przeznaczeniem pocisków V-2 był ostrzał miast Wielkiej Brytanii. W tym celu na francuskim wybrzeżu kanału La Manche (rejon Éperlecques) Niemcy przygotowali schrony-wyrzutnie do wystrzeliwania rakiet. Zniszczenie znacznej części wyrzutni przez alianckie lotnictwo zmusiło Niemców do przygotowania wystrzeliwania rakiet V-2 z ruchomych wyrzutni, których 45 miało być rozmieszczonych na wybrzeżu francuskim od Calais do Cherbourga. Inwazja wojsk alianckich w czerwcu 1944 w Normandii uniemożliwiła realizację i tego planu.
Ostatecznie rakiety V-2 wystrzeliwano z terenu Holandii z okolic Hagi. Ponieważ stałe wyrzutnie V-2 zostały całkowicie zniszczone przez alianckie lotnictwo bombowe, a plan rozmieszczenia 45 ruchomych wyrzutni na wybrzeżu Normandii nie powiódł się, V-2 miały być wystrzeliwane z ruchomych ramp. Każda ruchoma jednostka rakietowa składała się z 25 specjalnych pojazdów, które przemieszczały się tylko podczas nocy żeby uniknąć ataku ze strony alianckiego lotnictwa. Rakiety były wystrzeliwane w lasach, aby chronić je zarówno przed wiatrem, jak i nieprzyjacielskim lotnictwem. Pierwsza rakieta V-2 odpalona została 7 września 1944 o godz. 8.30 na Paryż. Do 27 marca 1945 roku z Holandii odpalono około 5500 rakiet, z których 2894 trafiły Londyn, a około 1600 Antwerpię. Celem były także inne miasta, m.in. Liège i Bruksela w Belgii, Lille i Paryż we Francji, Maastricht w Holandii i most w Remagen (już po zajęciu przez wojska alianckie). Przeciwko ostatnio wymienionemu celowi wystrzelono 11 rakiet, ale żadna z nich nie trafiła w cel. Od 12 października Hitler wydał rozkaz atakowania rakietami tylko Londynu i Antwerpii (jedynego w 1944 dużego portu aliantów zaopatrującego front zachodni).
Do zakończenia działań bojowych przez jednostki rakietowe ogółem odpalono 5500 rakiet V-2. Około 70% z nich trafiło w cele. Ostatnią rakietę odpalono 27 marca 1945. Ogółem ataki rakiet V-2 spowodowały śmierć 7250 żołnierzy i cywilów.
Po wojnie.
Po zakończeniu wojny Wernher von Braun przechwycony został przez Amerykanów (zobacz: operacja "Paperclip"). V-2 stał się podstawą rozwoju pocisków balistycznych w USA, ZSRR, Chinach oraz Francji.
Duża grupa naukowców i konstruktorów programu V-2 została aresztowana, wielu z nich zostało przewiezionych do USA, gdzie stanowili następnie trzon personalny programu balistycznego US Army. Związek Radziecki dla przechwyconych przez siebie niemieckich specjalistów programu V-2 – w tym Helmutta Groettrupa, prawej ręki Brauna – utworzył pierwotnie ośrodek naukowo-badawczy Instytut Rabe w Nordhausen, gdzie mieli kontynuować swoją pracę. 22 października 1946 roku jednakże NKWD aresztowało ich wraz z rodzinami oraz specjalistami innych dziedzin techniki wojskowej i tę grupę około pięciu tysięcy osób wywieziono w głąb ZSRR, gdzie mieli kontynuować swoje prace pod ścisłym nadzorem. W konsekwencji niemieccy konstruktorzy V-2 wnieśli znaczący wkład zarówno do amerykańskich, jak i radzieckich programów balistycznych.

</doc>
<doc id="130275" url="https://pl.wikipedia.org/wiki?curid=130275" title="Werner von Braun">
Werner von Braun



</doc>
<doc id="130276" url="https://pl.wikipedia.org/wiki?curid=130276" title="Jean Mabillon">
Jean Mabillon

Jean Mabillon (ur. 23 listopada 1632, zm. 27 grudnia 1707) − francuski historyk, uważany za prekursora dyplomatyki, benedyktyn, należał do pierwszego pokolenia maurystów.
Działalność naukowa.
W wieku 21 lat wstąpił do benedyktyńskiej reformowanej Kongregacji św. Maura, która poprzez starania o poziom wykształcenia swych członków stworzyła szkołę historyczno-krytyczną w dziedzinie badań nad tekstami z zakresu duchowości i patrystyki. Po 11 latach ostatecznie osiadł w opactwie Saint Germain w Paryżu, gdzie poświęcił się badaniom autentyczności dokumentów dotyczących powstania i początków zakonu benedyktynów. Współpracował tam z Bernardem de Montfaucon. Jego praca stała się początkiem nowej dyscypliny historycznej - dyplomatyki (łac. diploma – dokument). W latach osiemdziesiątych XVII wieku na zlecenie dworu francuskiego i na jego koszt odbył kilka podróży naukowych po bibliotekach i archiwach włoskich i niemieckich, gdzie gromadził wszelkiego rodzaju materiały wiążące się z dziejami Francji.
W 1798 r. Tadeusz Czacki cytował go jako autorytet w ocenie historycznej rzetelności XIII-wiecznej Złotej Legendy Jakuba de Voragine. Nazwał go "daleko uczonym":

</doc>
<doc id="130281" url="https://pl.wikipedia.org/wiki?curid=130281" title="Wybory parlamentarne w Portugalii w 2005 roku">
Wybory parlamentarne w Portugalii w 2005 roku

Wybory parlamentarne w Portugalii w 2005 roku odbyły się 20 lutego 2005. Poprzedni parlament został rozwiązany 30 listopada 2004 przez prezydenta, Jorga Sampaio. Powodem decyzji była niego niestabilność centroprawicowych władz koalicyjnych oraz wcześniejsza konieczność wielokrotnego interweniowania w konfliktach między ministrami rządu Pedro Santany Lopesa z Partii Socjaldemokratycznej.
Lista partii kandydujących wraz z liderami:
Wybory parlamentarne wygrała Partia Socjalistyczna, zdobywając 45,03% głosów i uzyskując 121 miejsc w parlamencie i utworzyła rząd. Drugie miejsce zajęła rządząca Portugalska Partia Socjaldemokratyczna, tracąc ponad 11% głosów w porównaniu do poprzednich wyborów. Na kolejnych miejscach uplasowały się: Unitarna Koalicja Demokratyczna (CDU): (PCP – PEV), poprawiając swój wynik wyborczy o 0,60% oraz stan posiadania o 2 mandaty, Centrum Demokratyczne i Społeczne – Partia Ludowa (CDS/PP), która w porównaniu z wyborami w 2002 straciła ponad 1,5% poparcia oraz 2 mandaty deputowanych. Próg wyborczy zdołał przekroczyć jeszcze Blok Lewicy (BE) poprawiając swój wynik wyborczy o 3,62% i 5 mandatów.
Wyniki wyborów.
Wyniki porównywane są z wynikami wyborów z marca 2002 roku.

</doc>
<doc id="130284" url="https://pl.wikipedia.org/wiki?curid=130284" title="Układ chemiczny">
Układ chemiczny

Układ chemiczny jest to układ termodynamiczny składający się z substancji chemicznych (związków, wolnych pierwiastków, jonów), który w zależności od sytuacji może być definiowany w różny sposób:

</doc>
<doc id="130291" url="https://pl.wikipedia.org/wiki?curid=130291" title="Epir">
Epir

Epir (grecki " – Ipiros", co oznacza kontynent lub wnętrze dużego lądu) – górzysta kraina położona w północno-zachodniej części Grecji, nad Morzem Jońskim, na północy graniczy z Albanią, na wschodzie z Tesalią, a na południu z Etolią i Akarnanią. Ponadto istnieje także Epir Północny, czyli zamieszkały przez Albańczykow, Greków i Wołochów obszar, położony po albańskiej stronie granicy.
Grecka część Epiru była do końca 2010 roku podzielona na cztery prefektury ("nomoi"): Arta, Janina, Preweza i Tesprotia. Graniczy z regionami: Macedonia Zachodnia, Grecja Zachodnia, Grecja Środkowa i Tesalia. Ma powierzchnię 9200 km², około 350 000 mieszkańców. Największym miastem jest Ioannina (Janina), licząca 100 000 mieszkańców. Ludność Epiru stanowią głównie Grecy, są także dwie małe mniejszości etniczne – Albańczycy i Wołosi (Arumuni).
Historyczna kraina Epiru rozciągała się dużo dalej na północ, na tereny dzisiejszej Albanii, gdzie Grecy nadal stanowią zauważalną mniejszość etniczną. Obszar ten jest nazywany przez Greków Północnym Epirem. Mieszkający dawniej w Epirze Albańczycy przenieśli się do Albanii po II wojnie światowej i greckiej wojnie domowej. Grecja przez długi czas uważała, że tereny południowej Albanii należą do niej, ale w końcu obydwa kraje zgodziły się na obecne granice.
Epir jest krainą górzystą; szczyty pasma górskiego Pindos sięgają 2600 m i oddzielają Epir od Macedonii i Tesalii. Większość Epiru leży po zawietrznej stronie Pindos i wiatry znad Morza Jońskiego przynoszą do Epiru znacznie więcej opadów w porównaniu z resztą Grecji, co częściowo niweluje niedostateczną żyzność gleb górskich. Z powodu nieurodzajności ziemi produkcja rolna w Epirze zawsze była jedną z najniższych w Grecji; istotną rolę odgrywało natomiast pasterstwo. W okolicach Janiny uprawia się tytoń. Na niewielką skalę uprawia się też pszenicę, winorośl, oliwki i kukurydzę, ale większość żywności jest importowana z innych regionów kraju. Pomimo wielu atrakcji do Epiru nie przyjeżdża tylu turystów co do innych części Grecji.
Historia.
Antyk.
Greckie słowo "épejros" oznacza "ląd" lub "kontynent" i pierwotnie używane było do określenia całego wybrzeża Zatoki Korynckiej. Antyczni Grecy osiedlili się w Epirze w I tysiącleciu p.n.e., ale przez cały czas były to tereny sporne, o które walczyli także mieszkający nad Morzem Adriatyckim Ilirowie. Największe znaczenie miały plemiona: Chaonowie, Tesprotowie i Molossowie. W polityce starożytnej Grecji Epir miał znaczenie marginalne. Greckie państwa-miasta (polis) założyły na jego terytorium wiele kolonii, które służyły głównie jako porty dla statków płynących na Adriatyk i do Italii.
Od V w. p.n.e. Epir był rządzony przez dynastię, która twierdziła, że wywodzi się od Pyrrusa, syna Achillesa. Dla Greków Epir był ważnym miejscem głównie z powodu umiejscowienia tam świątyni i wyroczni w Dodonie – drugiej co do ważności przepowiedni starożytnych Greków ustępującej tylko delfickiej Pytii. W IV w. p.n.e., po wstąpieniu na tron szanowanego w świecie greckim króla Arybbasa, Epir znacznie przybliżył się do świata greckiej polityki i kultury. Siostrzenica Arybbasa, Olimpias poślubiła Filipa II Macedońskiego i urodziła Aleksandra Wielkiego.
Po śmierci Arybbasa na tron wstąpił Aleksander I, który odzyskał niezależność kraju od Macedonii. Przyjął on tytuł króla Epiru i znacznie poprawił wpływy i znaczenie Epiru w innych krajach. Jednym z następców Aleksandra był Ajakides, który został zdetronizowany w 317 p.n.e. Jego syn Pyrrus przejął ostatecznie władzę w 297 p.n.e. i przez sześć lat prowadził działania wojenne przeciwko Rzymowi w południowej Italii oraz Kartaginie na Sycylii. Wojny z Rzymem przysporzyły Epirowi dużej, ale krótkotrwałej sławy.
Po śmierci Pyrrusa w 272 p.n.e. znaczenie Epiru zmalało. W 168 p.n.e. Rzymianie pod wodzą Emiliusza Paulusa splądrowali kraj i praktycznie stał się on zależny. Rządził nim tyran Charops.
W r. 157 p.n.e. Epir stał się posiadłością rzymską, a od 146 p.n.e. częścią prowincji Rzymska Macedonia.
W 27 p.n.e. wszedł w skład prowincji Achaja, a w czasach Trajana stał się odrębną prowincją, wkrótce otrzymując nazwę "Epirus Vetus" (dla odróżnienia od prowincji zwanej "Epirus nova" leżącej na północ).
Przez następne 300 lat Epir był rządzony z Rzymu, aż pod koniec IV w. n.e. przeszedł pod kontrolę Konstantynopola i Cesarstwa Bizantyńskiego. Głównymi ośrodkami w czasach cesarstwa były Nikopolis i Buthrotum.
Jego tereny były wielokrotnie najeżdżane i zasiedlane przez Gotów, później Słowian, i grecki charakter kraju był stopniowo wypierany, ale nie został do końca zapomniany i zagubiony.
Średniowiecze.
Po upadku Konstantynopola w czasie czwartej krucjaty (1204) Epir znalazł się pod władzą krzyżowców. Po okresie zamieszania, Karol II Tocco, władca Cefalonii i Zante przyjął tytuł despoty Epiru.
W 1443 albański przywódca Skanderbeg poprowadził powstanie przeciwko Imperium Osmańskiemu i opanował większość Epiru. Po jego śmierci obszary te znalazły się w sferze wpływów Wenecji.
Czasy nowożytne.
Pod koniec XV wieku cały region został ponownie podbity przez Imperium Osmańskie, które rządziło Epirem przez następne 400 lat. Pod władzą osmańską Epir był podrzędną dzielnicą zamieszkaną przez prawosławnych Greków i Albańczyków oraz muzułmańskich Albańczyków i Turków.
Pod koniec XVIII wieku, w miarę zmniejszania się roli Imperium osmańskiego, Epir został praktycznie niezależnym regionem pod władzą Ali Paszy, albańskiego księcia który otrzymał tytuł paszy (czyli gubernatora prowincji) w 1788. Jego wpływy roztaczały się na większość zachodniej Grecji i Albanię. Po wybuchu greckiej wojny o niezależność, Ali próbował stworzyć z Epiru niezależne państwo, ale został zamordowany przez osmańskich szpiegów w 1822.
Po odzyskaniu niepodległości przez Grecję, Epir pozostał pod władzą państwa tureckiego. Porozumienie Berlińskie z 1881 dało Grecji część Epiru, a reszta została przyłączona do Grecji dopiero w trakcie wojnie bałkańskiej 1912-13. Następnie Grekom ciężko było pogodzić się z okolicznością, że zdobyta przez nich, po ciężkich, przełamujących poważne umocnienia, walkach z turecką armią, częściowo greckojęzyczna, północna część Epiru przypadła Albanii.
Po wybuchu I wojny światowej i upadku Albanii, Włosi przejęli jej północne tereny, a Grecja zyskała południową część tego kraju, tzw. Północny Epir. Wewnętrzne podziały wśród Greków spowodowały, że siły greckie zostały wycofane z tego regionu w 1916 r. i zajęte przez Włochów. Konferencja Pokojowa w Paryżu w 1919 r. przyznała te tereny Grecji, ale przegrana tego kraju w wojnie grecko-tureckiej w latach 1919-1922 spowodowała, że Grecja nie mogła ich utrzymać i przeszły pod władanie Albanii.
W 1939 Albanię wraz z północnym Epirem zajęli Włosi, którzy rok później zaatakowali Grecję. W wyniku kontrataku Grecy ponownie zajęli północny Epir, ale niemiecka inwazja w 1941 zakończyła się kapitulacją Grecji i Epir znalazł się pod włoską okupacją do 1943 r., kiedy został przejęty przez Niemców. Górskie wyżyny Epiru stanowiły świetny teren dla działań partyzanckich i wkrótce powstało tam wiele oddziałów greckich, aktywnie stawiających opór okupantowi. Epir był wtedy jedyną prowincją Grecji, zdominowaną przez partyzantów rojalistycznego ugrupowania EDES, dowodzonego przez Napoleona Zerwasa, a nie lewicowo-republikańskiego ELAS.
Po wycofaniu się Niemców z Grecji w 1944, grecki nacjonalistyczny ruch oporu EDES próbował przejąć południową część Albanii na rzecz Grecji, idea ta nie znalazła jednak uznania na scenie międzynarodowej. W czasie greckiej wojny domowej, w górach Epiru toczyły się najcięższe walki, w tym dwukrotnie bitwa w masywach gór Grammos i Vitsi, za drugim razem rozstrzygająca wynik wojny na korzyść królewskiego rządu.
Po Traktacie Lozańskim, muzułmańska mniejszość albańska greckiego Epiru została wysiedlona do Albanii i Turcji. Niemniej Grecy nadal orędowali za przejęciem przez Grecję Północnego Epiru, argumentując zamieszkiwaniem go głównie przez ludność narodowości greckiej i doznawanymi przez nią drastycznymi (w okresie komunizmu) prześladowaniami narodowościowymi. Po upadku komunizmu w Albanii w 1991 agitacja z obu stron nie ustała.
Sytuacja obecna.
Jeszcze w 1993 r. Albania deportowała wysokiego dostojnika kościoła greckiego za "działania wywrotowe", co spowodowało krótkotrwały konflikt polityczny. Aktualnie sytuacja ludności greckiej uległa poprawie, zarówno w zakresie szkolnictwa, jak i ekonomicznej, wobec emigracji zarobkowej większej części tej ludności do Grecji (co dotyczy także ok. 800 tysięcy rdzennych Albańczyków). Grecy dysponują już w Albanii prawami mniejszości, niemniej nie we wszystkich miejscowościach, zamieszkałych przez nich oraz wciąż dochodzi do lokalnych zadrażnień, a w mieszanych szkołach do tolerowanych, jeśli nie inspirowanych rękoczynów, np. w dni greckich świąt narodowych. Policja często nie reaguje na zgłoszenia. Sporadycznie dochodzi do mordów na tle czysto narodowościowym, ostro i publicznie potępianych następnie przez albańskie władze państwa. Grecja, kierując się danymi Greckiego Kościoła Prawosławnego, ocenia liczebność swej mniejszości w Albanii na ok. 12% ludności kraju. Albańskie władze uznają, że jest to 3%. Grecki Komitet Helsiński wskazuje na liczącą 300-400 tysięcy osób mniejszość prawosławną, składającą się głównie z Greków i Arumunów. Ρotwierdza to dane strony greckiej, ponieważ Arumuni w Grecji od co najmniej stuleci w większej części identyfikują się także jako Grecy. Kwestia Epiru i zamieszkujących ją mniejszości, wciąż kontrowersyjna dla obu krajów, wydaje się zmierzać w stronę dobrosąsiedztwa. Jednocześnie widoczne są szybka modernizacja i zdecydowany wzrost poziomu życia, także w albańskiej części tej prowincji.

</doc>
<doc id="130292" url="https://pl.wikipedia.org/wiki?curid=130292" title="Arbuz zwyczajny">
Arbuz zwyczajny

Arbuz zwyczajny, nazywany także kawonem ("Citrullus lanatus" (Thunb.) Mansf.) – gatunek rośliny z rodziny dyniowatych. Pochodzi z Afryki Południowej, gdzie nadal rośnie dziko, ale jako gatunek uprawny został rozprzestrzeniony w wielu innych regionach o ciepłym klimacie i jest uprawiany w wielu krajach świata, miejscami dziczeje.
Biologia.
Roślina jednoroczna. Kwiaty są obcopylne. Rośliny są na ogół jednopienne. Najpierw pojawiają się kwiaty męskie, a później po tygodniu żeńskie. Kwiaty otwierają się na bardzo krótki okres, zwykle po wschodzie słońca i pozostają otwarte jeden dzień, potem opadają.
Zastosowanie.
Roślina jadalna.
Gatunek pochodzący z Afryki południowej udomowiony był w Afryce północnej już ponad 5 tysięcy lat temu (tak stare nasiona arbuza znaleziono w Libii). W Egipcie znaleziono pozostałości arbuzów w grobowcach i świątyniach z 1330 r.p.n.e., a w Sudanie z 1500 r.p.n.e. Wymieniany jest w Biblii. Także w Chinach i Indiach uprawiany jest od niepamiętnych czasów. Do Europy dotarł ok. XI-XII w., a w XIV w. wyróżniano tu już kilka odmian arbuzów.
Owoce arbuza mają polepszać przemianę materii i wpływać korzystnie na układ pokarmowy.
Roślina lecznicza.
Owoce arbuza dzięki dużej zawartości wody działają moczopędnie, są zalecane dla chorych na nerki. Z badań wynika również, że podobnie jak pomidor i czerwony grejpfrut jest źródłem likopenu, który ma właściwości wspomagania leczenia chorób nowotworowych.
Roślina kosmetyczna.
Arbuzy używane są do maseczek na skórę, działają bowiem przeciwzmarszczkowo, tonizująco i ściągająco, pomagają przy leczeniu stanów zapalnych skóry i zajadów.
Uprawa.
Obecnie arbuz zwyczajny uprawiany jest w wielu krajach, na różnych zamieszkanych kontynentach. Największym producentem są Chiny, a następnie Turcja. W Europie krajami, w których uprawia się arbuzy są Hiszpania, Portugalia, Włochy, Chorwacja, Francja, Grecja, Bułgaria, Rumunia, Węgry i Ukraina.
Jest to roślina światłolubna, ciepłolubna i potrzebująca bardzo dużo wody. Optymalna temperatura powietrza waha się od 21 do 29 °C minimalna to 18, a maksymalna 35 stopni. Dobrze rośnie na glebach o pH 5,5–6,0, próchniczych, bogatych w składniki pokarmowe i na glebach wcześniej niezajętych pod uprawę. Rośliny wysiewa się pod koniec lutego albo na początku marca. W Polsce uprawiany głównie w szklarniach i tunelach foliowych (do uprawy w Polsce najlepiej nadają się miejscowe odmiany). Sadzenie arbuzów powinno odbywać się w rozstawie 80×100 cm (arbuz uprawiany jest z rozsady doniczkowej). Podlewanie umiarkowane, niezbyt częste, ale systematyczne (z racji głębokiego zasięgu systemu korzeniowego arbuz jest odporny na okresowe susze). Zbieranie owoców odbywa się zazwyczaj od połowy sierpnia do połowy września.

</doc>
<doc id="130293" url="https://pl.wikipedia.org/wiki?curid=130293" title="Słownictwo">
Słownictwo

Słownictwo, inaczej leksyka – ogół wyrazów danego języka; pojedyncza warstwa leksykalna (np. słownictwo neutralne, książkowe, ekspresywne itp.) lub wyrazy używane przez konkretną osobę. Leksyka tworzy złożony system, w którego skład wchodzą różne podsystemy z rozmaitymi warstwami słów. Poszczególne leksemy różnią się pod względem pochodzenia, kontekstu stosowania, nacechowania stylistycznego i stopnia bliskości znaczeniowej. 
Rozróżnia się słownictwo rodzime i słownictwo pochodzenia obcego (zapożyczone). Z punktu widzenia stylistyki wyróżnia się słowa neutralne, tworzące fundament zasobu leksykalnego, a także słowa wyspecjalizowane, zarezerwowane dla pewnych kontekstów komunikacyjnych (np. słownictwo naukowe, publicystyczne itp.). Wartość stylistyczna różnych elementów leksykalnych zmienia się wraz z rozwojem języka. Niektóre jednostki leksykalne z czasem wychodzą z powszechnego obiegu, stając się archaizmami, nowo powstałe wyrażenia (neologizmy) zaś zyskują aprobatę dopiero po pewnym czasie.
Charakterystyczną cechą słownictwa jest jego chwiejność, spowodowana zachodzącymi zmianami w realiach społecznych. Słownictwo właściwe dla języka standardowego może wzbogacać się, przejmując elementy dialektów terytorialnych, a współcześnie także internacjonalizmy (np. "rewolucja", "kosmos"). Popularyzacja wiedzy i badań naukowych sprawia, że terminologia charakterystyczna dla naukowej warstwy języka standardowego z czasem przenika do języka popularnego. Pojawienie się nowych przedmiotów i zjawisk również prowadzi do zmian leksykalnych.
Między jednostkami leksykalnymi zachodzą różnego rodzaju relacje semantyczne i formalne, takie jak: synonimia, antonimia, homonimia.

</doc>
<doc id="130295" url="https://pl.wikipedia.org/wiki?curid=130295" title="Herman Diamand">
Herman Diamand

Herman Diamand (ur. 30 marca 1860 we Lwowie, zm. 26 lutego 1931 tamże) – polski prawnik i polityk socjalistyczny, poseł do Rady Państwa w Wiedniu XI i XII kadencji, w okresie w II RP poseł na Sejm Ustawodawczy oraz na Sejm I i II kadencji.
Życiorys.
Urodził się w rodzinie mieszczańskiej jako syn Jakuba i Betty (z domu Holländer). Ukończył szkołę realną we Lwowie, po czym studiował na Uniwersytetach Lwowskim i Wiedeńskim oraz w Czerniowieckim, gdzie w 1896 uzyskał doktorat. Już w czasie studiów związał się z ruchem socjalistycznym jako współorganizator Partii Robotniczej w Galicji (październik–listopad 1890). Zasiadał w jej kierownictwie do 1919 (od 1897 ugrupowanie działało jako Polska Partia Socjalno-Demokratyczna Galicji i Śląska Cieszyńskiego). Wspierał finansowo prasę i wydawnictwa partyjne. Od 1904 do 1931 reprezentował socjalistów polskich z trzech zaborów we władzach II Międzynarodówki i Socjalistycznej Międzynarodówki Robotniczej. Podzielał stanowisko Ignacego Daszyńskiego w kwestii m.in. demokratyzacji stosunków galicyjskich, modernizacji gospodarczej kraju, ewolucyjnej realizacji celów socjalistycznych, odzyskania niepodległości, asymilacji Żydów. Popierał działalność militarno-polityczną Józefa Piłsudskiego. Od 1907 do 1918 posłował do wiedeńskiej Rady Państwa. Podczas kadencji zyskał rozgłos i uznanie jako znawca spraw gospodarczych i prawniczych. W 1914 roku był członkiem Naczelnego Komitetu Narodowego. Był członkiem Komisji Sejmowo-Konstytucyjnej Tymczasowej Rady Stanu. 
W grudniu 1918 został powołany w skład Polskiej Komisji Likwidacyjnej, gdzie kierował wydziałem górniczym. Zabiegał u socjalistów francuskich i brytyjskich o poparcie starań Polski w sprawie Śląska. Uczestniczył w delegacji polskiej na rokowania handlem z Niemcami (od 1924 do 1928) i na Konferencję Genewską (1927). Był aktywnym działaczem Polskiej Partii Socjalistycznej, sprawując w jej kierownictwie funkcję członka Centralnego Komitetu Wykonawczego (od 1919 do 1926) oraz członka, wiceprzewodniczącego i przewodniczącego Rady Naczelnej (od 1919 do 1930). Uchodził za znawcę praktyki parlamentarnej i spraw finansowo-gospodarczych. Publikował artykuły na łamach polskiej i zagranicznej prasy socjalistycznej, m.in. "Naprzodu", "Prawa Ludu", "Robotnika", "Arbeiterzeitung", "Jüdische Volkstime".
Zmarł 26 lutego 1931 na atak serca. 1 marca 1931 został pochowany na cmentarzu żydowskim we Lwowie.

</doc>
<doc id="130297" url="https://pl.wikipedia.org/wiki?curid=130297" title="Teofil Wiśniowski (powstaniec)">
Teofil Wiśniowski (powstaniec)

Teofil Wiśniowski (ur. 28 grudnia 1805 lub 1806, zm. 31 lipca 1847 w Kleparowie) – uczestnik powstania listopadowego i organizator związków węglarskich w Galicji. 
Życiorys.
Pochodził z Jazłowca.
Od 1838 członek Towarzystwa Demokratycznego Polskiego, sekretarz jego Centralizacji i redaktor naczelny "Demokraty Polskiego". Od 1844 ponownie w konspiracji powstańczej w Galicji, prezes trybunału powstańczego w Galicji, w 1846 dowódca oddziału powstańczego. Odniósł zwycięstwo w potyczce ze szwadronem huzarów austriackich w Narajowie (cyrkuł brzeżański) 21 lutego 1846 r.. Po bitwie rozpuścił swój oddział.
Teofil Wiśniowski ukrywał się w okręgu złoczowskim aż do 3 marca 1846 roku. Tego dnia został jednak wykryty przez rusińskich chłopów w Manajowie i wydany w ręce Austriaków. Od marca do sierpnia 1846 r. trwało śledztwo policyjne, a następnie do 10 września 1846 proces, który zakończył się wyrokiem śmierci dla Wiśniowskiego. 31 lipca 1847 Teofil Wiśniowski został powieszony wraz z Józefem Kapuścińskim na Górze Stracenia ("Hyclowskiej") we Lwowie.
Góra Stracenia stała się od tego czasu aż do końca rządów austriackich miejscem manifestacyjnego kultu obu przywódców powstańczych. W 1894 społeczeństwo Lwowa ufundowało i postawiło tam pamiątkowy obelisk, który przetrwał do czasów obecnych. Autorem monumentu był Julian Markowski.

</doc>
<doc id="130299" url="https://pl.wikipedia.org/wiki?curid=130299" title="Józef Kapuściński">
Józef Kapuściński

Józef Kapuściński (ur. 23 marca 1818 w Gorlicach, zm. 31 lipca 1847 w Kleparowie) – emisariusz Towarzystwa Demokratycznego Polskiego. Prowadził w okręgu Pilzno w Galicji (zob. historia zaboru austriackiego) przygotowania powstańcze, kierował m.in. atakiem na burmistrza Pilzna. Został ujęty, skazany na śmierć i powieszony wraz z Teofilem Wiśniowskim na Górze Stracenia w Kleparowie pod Lwowem.
Życiorys.
Dzieciństwo i edukacja w Gorlicach.
Był synem Józefy z domu Stakoniewicz i Jana, kupca, ławnika w magistracie. Uczył się w Jaśle, a następnie w Nowym Sączu (w gimnazjum jezuitów). Nawiązał kontakt ze studenckim ruchem konspiracyjnym. Czytał nielegalne druki dostarczane z emigracji, popularyzował na wsiach ideę walki z rządem absolutnym. W roku 1838 został aresztowany za posiadanie pracy Lelewela i Chodźki „Wyprawy do Polski 1833 r.” (Paryż 1835). Śledztwo, które trwało sześć miesięcy, zakończyło się uwolnieniem z powodu braku dowodów winy, jednak uniemożliwiło kontynuowanie nauki i zdanie matury. Józef Kapuściński otrzymał stanowisko praktykanta w magistracie w Gorlicach, a następnie – dzięki kontaktom ojca i pomocy syndyka magistratu, Kaspera Markla – został kancelistą w Pilźnie.
Działalność w Pilźnie.
Utrzymywał kontakt z plebejskim skrzydłem sprzysiężenia przygotowującego powstanie. Jest prawdopodobnie, że werbunek do oddziałów powstańczych, które miały zasilić rejon Tarnowa (ważny cel planowanego ataku powstańczego), powierzyli mu w roku 1845 emisariusze Towarzystwa Demokratycznego Polskiego (taka informacja znalazła się w akcie oskarżenia w roku 1847). Kontaktował się m.in. z E. Dembowskim, T. Wiśniowskim, L. Mazurkiewiczem, uprzedzając ich o aresztowaniach planowanych przez burmistrza Pilzna (był nim wówczas Kasper Markl). Był podejrzewany o ukrywanie w swoim domu aktywnego agitatora, Juliana Glosara. Zorganizował w Pilźnie czołówkę rewolucyjną, brał też udział w gromadzeniu broni (laniu kul, przygotowywaniu granatów) – dzięki niemu utworzono w mieście pierwszy zastęp powstańczy. Burmistrz Kasper Markl próbował informować starostę Tarnowa (J. Breinl) o zaawansowanych przygotowaniach do powstania. Raport tej treści przejął należący do czołówki rewolucyjnej funkcjonariusz pocztowy Gabriel Danielewicz. Kapuściński poznał też plan wykorzystania chłopów przeciw „rebelii szlacheckiej” – wywołania ataku chłopów na lokalne oddziały powstańcze. Tych spraw miała dotyczyć narada sołtysów zorganizowana przez Markla 18 lutego 1846 roku (zgodnie z instrukcją J. Breinla).
Nie jest pewne, czy Kapuściński otrzymał od władz powstańczych rozkaz zabicie Markla (w czasie procesu – zaprzeczał). Prawdopodobnie otrzymał powiadomienie o przyspieszeniu działań o trzy dni i 18 lutego przewiózł powstańców pod Tarnów (dwoma przejętymi dyliżansami). Koło północy wrócił z Szymonem Góreckim, braćmi Eustachym i Leonem Szumańskimi, Józefem Siekierskim do Pilzna, gdzie Markl wciąż naradzał się z chłopami. Raniony przez Kapuścińskiego próbował uciec i został zabity przez Góreckiego włócznią. W drodze powrotnej pod Tarnów powstańcy zostali ujęci przez chłopów i dostarczeni do Tarnowa. Ich sprawę rozpatrywał sąd karny we Lwowie, który orzekł 7 stycznia 1847 winę Kapuścińskiego jako bezpośredniego zabójcy. Wyrok został podtrzymany przez Sąd Apelacyjny (23 lutego) i Sąd Najwyższy w Wiedniu (1 lipca). Egzekucja odbyła się we Lwowie 31 lipca 1847 roku. Równocześnie stracono Teofila Wiśniowskiego (cesarz Ferdynand I złagodził wyrok śmierci trzem pozostałym oskarżonym). „Góra Stracenia” obu powstańców stała się miejscem manifestacyjnego kultu, a patriotyczna młodzież demonstrowała „żałobę narodową” po Kapuścińskim.

</doc>
<doc id="130303" url="https://pl.wikipedia.org/wiki?curid=130303" title="Rapperswil">
Rapperswil

Rapperswil – szwajcarskie miasteczko na północnym brzegu Jeziora Zuryskiego w kantonie St. Gallen, z zamkiem z XIII wieku. Około 7,5 tys. mieszkańców.
Siedziba Muzeum Polskiego, założonego 23 października 1870 przez Władysława Platera w celu zabezpieczenia polskich zabytków historycznych i propagowania spraw polskich.
W mieście znajduje się stacja kolejowa Rapperswil oraz klasztor kapucynów, położony na półwyspie nad Jeziorem Zuryskim. 

</doc>
<doc id="130304" url="https://pl.wikipedia.org/wiki?curid=130304" title="Satelita szpiegowski">
Satelita szpiegowski



</doc>
<doc id="130309" url="https://pl.wikipedia.org/wiki?curid=130309" title="Ministerstwo Gospodarki Przestrzennej i Budownictwa">
Ministerstwo Gospodarki Przestrzennej i Budownictwa

Ministerstwo Gospodarki Przestrzennej i Budownictwa – urząd administracji rządowej funkcjonujący w Polsce w latach 1987–1997, obsługujący ministra Gospodarki Przestrzennej i Budownictwa, do którego zadań należała realizacja polityki państwa w zakresie gospodarki przestrzennej, gospodarki komunalnej i mieszkaniowej, budownictwa i inwestycji w stosunku do wszystkich podmiotów gospodarczych, niezależnie od formy własności.
Utworzenie urzędu.
Ministerstwo zostało utworzone ustawą z 23 października 1987 r. (wchodzącą w życie dzień później) w miejsce zniesionego Ministerstwa Budownictwa, Gospodarki Przestrzennej i Komunalnej oraz Głównego Urzędu Geodezji i Kartografii.
Ogólne zadania urzędu.
Do zadań Ministra Gospodarki Przestrzennej i Budownictwa należała realizacja polityki państwa w zakresie gospodarki przestrzennej, gospodarki komunalnej i mieszkaniowej, budownictwa i inwestycji w stosunku do wszystkich podmiotów gospodarczych, niezależnie od formy własności, a w szczególności współudział w opracowywaniu założeń polityki przestrzennej i inwestycyjnej oraz opracowywanie założeń polityki budowlanej i mieszkaniowej.
Zadania urzędu w zakresie zapewnienia ładu przestrzennego.
Zapewnienia ładu przestrzennego dokonywano przez:
Zadania urzędu w zakresie sprawnego i efektywnego funkcjonowania.
Urząd stwarzał warunki do sprawnego i efektywnego funkcjonowania gospodarki przestrzennej, komunalnej i mieszkaniowej oraz budownictwa przez:
Zadania urzędu w zakresie określania kierunków rozwoju.
Zadaniem urzędu było określanie kierunków rozwoju, inicjowanie, wdrażanie i upowszechnianie postępu naukowo-technicznego oraz współdziałanie w realizacji przekształceń strukturalnych dla zapewnienia nowoczesności i wysokiej jakości budownictwa oraz właściwej eksploatacji zasobów przez:
Zadania urzędu w zakresie współdziałania z jednostkami organizacyjnymi.
Minister Gospodarki Przestrzennej i Budownictwa współdziałał w zakresie ustalania zasad racjonalnej i oszczędnej gospodarki materiałami, surowcami, paliwami i energią w budownictwie przez:
Zakres obowiązków urzędu jako organu założycielskiego.
Zadania i obowiązki urzędu jako organu założycielskiego przedsiębiorstw państwowych oraz organu sprawującego nadzór nad działalnością jednostek badawczo-rozwojowych realizowano w zakresie:
Zniesienie urzędu.
Ministerstwo Gospodarki Przestrzennej i Budownictwa zniesione zostało 1 stycznia 1997 r. na mocy ustawy z dnia 8 sierpnia 1996 r. – Przepisy wprowadzające ustawy reformujące funkcjonowanie gospodarki i administracji publicznej, zadania i kompetencje włączono do Ministerstwa Spraw Wewnętrznych i Administracji oraz Ministerstwa Skarbu Państwa.

</doc>
<doc id="130310" url="https://pl.wikipedia.org/wiki?curid=130310" title="Ministerstwo Przekształceń Własnościowych">
Ministerstwo Przekształceń Własnościowych

Ministerstwo Przekształceń Własnościowych – resort zajmujący się procesami prywatyzacji przedsiębiorstw Skarbu Państwa. Ministerstwo zostało zlikwidowane w wyniku reformy centrum w 1996 roku. Jego kompetencje przejęło Ministerstwo Skarbu Państwa.

</doc>
<doc id="130311" url="https://pl.wikipedia.org/wiki?curid=130311" title="Teoria pola (fizyka)">
Teoria pola (fizyka)

Teoria pola – dział fizyki badający pola fizyczne, czyli obszary w których występują zjawiska fizyczne oraz wypracowujący metody tego badania. Fizycy matematyzując problem, opisują te zjawiska poprzez przypisanie każdemu punktowi przestrzeni matematycznego obiektu, co odpowiada określeniu pewnej funkcji na przestrzeni, w której występuje pole. 
Pola dzieli się ze względu na rodzaj funkcji:
Zazwyczaj to samo pole fizyczne można opisywać polami różnego typu np. pole elektryczne można opisywać przez potencjał elektryczny lub przez natężenie pola elektrycznego.
Różniczkowe operatory pola.
Współczesna fizyka opisuje pola i zależności zachodzące między wielkościami używając operatorów różniczkowych. Używanymi operatorami różniczkowymi są:
Przykładem wyrażenia praw fizycznych z użyciem operatorów różniczkowych są równania Maxwella.
Przedstawianie graficzne pól.
Pola skalarne obrazuje się często poprzez połączenie liniami/powierzchniami punktów o takiej samej wartości, np. punkty o takim samym potencjale grawitacyjnym (linie ekwipotencjalne).
Pola wektorowe obrazuje się poprzez rysowanie linii stycznych do wektora pola np. linie pola magnetycznego lub elektrycznego.

</doc>
<doc id="130312" url="https://pl.wikipedia.org/wiki?curid=130312" title="Stanisław Szczepanowski">
Stanisław Szczepanowski

Stanisław Antoni Szczepanowski (ur. 12 grudnia 1846 w Kościanie, zm. 31 października 1900 w Nauheim) – polski ekonomista, chemik, inżynier, przedsiębiorca naftowy, od 1886 poseł do parlamentu austriackiego, od 1889 do Sejmu Krajowego galicyjskiego.
Życiorys.
Syn Jana Władysława i Wandy z Poplińskich. Ojciec, ur. w 1813 w Nagłowicach, pow. Jędrzejów, ukończył gimnazjum w Krakowie i prawo na Uniwersytecie Jagiellońskim ze stopniem doktora. Miał trzy siostry: Teofilę Smoluchowską (matkę fizyka Mariana Smoluchowskiego), Benignę Wolską i Marię Jarecką. Pradziadek był członkiem Konfederacji Barskiej, potem w nieznanych okolicznościach stracił majątek.
Stanisław Antoni Szczepanowski uczęszczał w latach 1854–1857 do gimnazjum w Chełmnie i w latach 1857–1862 do szkoły realnej w Wiedniu. Po jej ukończeniu pracował z ojcem w latach 1862–1864 w Oraviczy w Banacie przy budowie kolei. W latach 1864–1867 studiował na wydziale ogólnotechnicznym Politechniki Wiedeńskiej. W latach 1867–1869 studiował chemię i ekonomię w École Centrale des Arts et Manufactures w Paryżu, a w 1869–1871 technologię chemiczną i ekonomię w Londynie, gdzie uzyskał dyplom inżynierski.
W Londynie utrzymywał się początkowo z pracy w prywatnym laboratorium analitycznym, a potem pracował w latach 1870–1879 jako urzędnik wydziału przemysłu i handlu Ministerstwa dla Spraw Indii ("India Office"). Pracował dla tego ministerstwa m.in. w eksperymentalnej dla Indii przędzalni bawełny w Manchesterze, potem poznawał przędzalnictwo lnu i konopi we Włoszech i studiował w Akademii Mleczarskiej w Mediolanie. We Francji zwiedzał fabryki włókiennicze i przemysłu rolno-spożywczego. Dokładnie poznał przemysł i mechanizmy gospodarcze Anglii, Szkocji i Walii. Badał też systemy podatkowe niektórych krajów europejskich i pozaeuropejskich (np. Persji). W 1877 przyjął obywatelstwo Anglii i zachował je do 1889. W 1878 zaproponowano mu, jako ekspertowi do spraw Indii, wspólną podróż do tego kraju z brytyjskim następcą tronu (późniejszym królem Edwardem VII), jednakże odmówił i w 1879 przeniósł się do Galicji.
W Galicji włączył się intensywnie do budowy przemysłu naftowego. W 1879 założył własną kopalnię ropy naftowej w Słobodzie Rungurskiej. Dowiercił się dużych, jak na tamte czasy, ilości ropy naftowej. Słoboda stała się wkrótce największą kopalnią ropy w Galicji. W 1880 założył w Słobodzie pierwszą w Galicji fabrykę maszyn górniczych, a w 1881 założył Pierwsze Towarzystwo Eksploatacji Nafty i Wosku Ziemnego w Słobodzie. W 1883 wybudował w Peczeniżynie najnowocześniejszą wówczas i największą rafinerię. W 1886 zbudował linię kolejową Peczeniżyn – Kołomyja oraz rurociąg naftowy Słoboda Rungurska–Peczeniżyn. Niestety, w 1887 został wyrugowany ze wszystkich tych interesów przez wspólników.
Nie zrezygnował jednak z dalszej rozbudowy przemysłu naftowego. W latach 1887–1889 miał niewielkie kopalnie w Równem i Wietrznie w powiecie krośnieńskim. W 1889 założył kopalnię w Kosmaczu, powiat Kosów. W latach 1889–1894 posiadał też niewielką kopalnię w Siarach pod Gorlicami. W Rypnem, w powiecie Dolina, miał ze wspólnikami dwie kopalnie. W latach 1894–1896 był właścicielem kopalni w Synowódzku Wyżnym, w powiecie Stryj, a w 1896 założył kopalnię w Grąziowej, powiat Stary Sambor. W 1888 rozbudował małą kopalnię w Schodnicy pod Borysławiem. Wkrótce produkcja tej kopalni przekroczyła ówczesną wydajność Borysławia i innych ośrodków w Galicji. Uruchomił też ze wspólnikiem rurociąg ropny ze Schodnicy, początkowo do Maźnicy, potem do Borysławia. Niestety, i tym razem w wyniku problemów finansowych stracił w 1894 Schodnicę, tuż przed dowierceniem rekordowego odwiertu. Schodnica okazała się bardzo ropodajna i była długi czas ważnym ośrodkiem przemysłu naftowego. Po tym niepowodzeniu Szczepanowski przestał się liczyć jako przedsiębiorca naftowy, odsprzedając też wkrótce pozostałe kopalnie naftowe.
"Trzeźwy entuzjasta", rzecznik uprzemysłowienia Galicji. W 1889 założył Galicyjskie Towarzystwo Akcyjne dla Przemysłu Naftowego; był współzałożycielem Towarzystwa Szkoły Ludowej.
Nazywany był "romantykiem pozytywizmu". Pisali o nim: Bolesław Prus, Henryk Sienkiewicz, Ignacy Sewer-Maciejowski (był bohaterem dwóch powieści: "Nafta" i "Ponad siły"), jemu dedykował "Filozofię romantyzmu polskiego" Stanisław Brzozowski.
Był ideologiem młodzieży w preharcerskich latach. Jego idee "odrodzenia narodowego" niezwykle silnie oddziaływały na młodzież (m.in. "Eleusis", w tym Andrzej Małkowski), która realizowała je w skautingu, Legionach Polskich, harcerstwie.
Zmarł w Nauheim, gdzie został pierwotnie pochowany. Staraniem towarzystw naftowych jego prochy zostały przeniesione i pochowane na Cmentarzu Łyczakowskim we Lwowie.
Był autorem dzieła "Nędza Galicji w cyfrach i program energicznego rozwoju gospodarstwa krajowego" (1888), studiowanego przez młodego Stefana Żeromskiego.
W 1881 ożenił się z Heleną z Wolskich, z którą miał dwóch synów: Witolda i Stanisława Wiktora oraz cztery córki: Florę, Zofię Helenę Antoninę, Eleonorę i Wandę. 

</doc>
<doc id="130313" url="https://pl.wikipedia.org/wiki?curid=130313" title="Stanisław ze Szczepanowa">
Stanisław ze Szczepanowa

Stanisław ze Szczepanowa (również Stanisław Szczepanowski; ur. ok. 1030 w Szczepanowie, zm. 11 kwietnia 1079 w Krakowie) – polski duchowny, prezbiter, biskup krakowski, męczennik, święty Kościoła katolickiego oraz jeden z głównych patronów Polski.
Życiorys.
Pochodzenie i data urodzin Stanisława nie są znane. Według tradycji uznaje się, że urodził się 26 lipca 1030 w Szczepanowie jako syn Wielisława i Bogny, najprawdopodobniej z rodu Turzyna (Prus). Odebrał staranne wykształcenie, najpierw w gnieźnieńskiej szkole katedralnej, a w późniejszym czasie we Francji lub w Belgii w Liège. Zasłynął jako kaznodzieja i misjonarz Małopolski, pracował także w kancelarii panującego ówcześnie biskupa krakowskiego Lamberta, który wyznaczył go na swego następcę. Po śmierci Lamberta obrany został ordynariuszem diecezji, a w 1072 za zgodą księcia Bolesława Szczodrego został konsekrowany na biskupa krakowskiego.
Okres posługi biskupiej Stanisława zaliczany jest do najświetniejszych za panowania Piastów. Biskup Stanisław sprowadził do Polski legatów rzymskich, zorganizował od nowa metropolię gnieźnieńską, podjął działania mające na celu koronację Bolesława Szczodrego w 1075 roku. Dzięki wskrzeszeniu metropolii gnieźnieńskiej, ustały pretensje metropolii magdeburskiej do zwierzchnictwa nad diecezjami polskimi. Jako że zależało mu na szerzeniu wiary chrześcijańskiej w ówczesnej Polsce, biskup wspierał także powstawanie i umacnianie klasztorów benedyktyńskich, stanowiących istotne ośrodki ewangelizacji.
Konflikt z królem.
Relacja Galla Anonima piszącego swą "Kronikę" trzydzieści kilka lat później pozostaje do dziś jedynym ówczesnym źródłem pisanym. Według niej, w wyniku konfliktu z Bolesławem Szczodrym, Stanisław został skazany na obcięcie członków: "za bunt [Bolesław] skazał biskupa na obcięcie członków. Ani więc biskupa-buntownika nie uniewinniamy, ani króla mszczącego się tak szpetnie nie zalecamy".
Najprawdopodobniej sam kronikarz dobrze znał tło konfliktu, lecz w swoim dziele nie rozwinął owego wątku. Przypuszcza się, że nie mógł tego zrobić ze względu na panowanie w owym czasie Bolesława III Krzywoustego, syna księcia Władysława Hermana, który był członkiem opozycji względem króla.
Według późniejszych przekazów bezpośrednim powodem konfliktu pomiędzy biskupem a królem było to, że Stanisław bezskutecznie upominał Bolesława za niewłaściwe postępowanie wobec poddanych oraz za powodowanie publicznego zgorszenia. Wedle przekazu kroniki Wincentego Kadłubka Stanisław "najpierw groził mu [Bolesławowi] zagładą królestwa, wreszcie wyciągnął ku niemu miecz klątwy". Nie jest jasne, czy należy przez to rozumieć grożenie ekskomuniką czy jej rzucenie; przyjmuje się jednak raczej to pierwsze.
Według Jana Długosza Stanisław nie stawił się po wezwaniu przed sąd królewski, gdyż nie pozwalało mu na to prawo kanoniczne, więc został przez króla bezprawnie skazany na śmierć.
Według wersji alternatywnej, pozostawionej przez Wincentego Kadłubka, biskup Stanisław stanął w obronie niewiernych żon rycerzy, walczących na wyprawie kijowskiej, które król rozkazał okrutnie ukarać, choć ich mężowie im przebaczyli. Król rozkazał swoim sługom zabicie biskupa w kościele na Skałce w czasie odprawiania przez niego mszy świętej, a gdy ci nie chcieli, sam własnoręcznie zamordował świętego. Wersja ta jednak ze względu na moralizatorski charakter kroniki Kadłubka, a także na fakt, że również był biskupem i napisał swoją kronikę w czasie panowania potomków Władysława Hermana, jest mało wiarygodna.
Autorem żywota św. Stanisława znanego w dwóch wersjach, krótszej "Vita minor" i dłuższej "Vita maior" jest Wincenty z Kielczy OP, natomiast Jan Długosz w "Żywocie św. Stanisława" opisuje cuda, które zdarzyły się po śmierci biskupa.
Historiografia tematu jest bardzo rozwinięta. Tadeusz Wojciechowski w swojej pracy "Szkice historyczne jedenastego wieku" z 1904 wysuwa tezę, iż św. Stanisław został skazany za zdradę narodu. Twierdzenie to opiera się na "Kronice Galla Anonima", gdzie sam autor nazywa go "traditor episcopus" – „biskup zdrajca”. Słowo "traditor" jest wieloznaczne, a sam Gall używał go w kilku znaczeniach: w Kronice zastosował je w sumie 13 razy, ale tylko 3 razy na określenie zdrady polegającej na konszachtach z zewnętrznym nieprzyjacielem.
Według Wojciechowskiego przedmiotem sporu pomiędzy Bolesławem Szczodrym a św. Stanisławem nie były „niewierne żony”, lecz władza w młodym państwie polskim: Stanisław reprezentował frakcję polityczną przeciwną królowi a przychylną interesom Cesarstwa i być może frakcjom wspierającym Władysława Hermana. Spisek ten został wykryty, a Stanisław, na mocy sądu arcybiskupiego, został za zdradę króla skazany na obcięcie członków.
Tezy Wojciechowskiego spotkały się z krytyką jako oparte w zbyt dużym stopniu na domysłach, zwłaszcza odnośnie do domniemanej ingerencji czesko-niemieckiej w sprawy polskie, na którą w źródłach nie ma najmniejszego dowodu. Zdaniem Romana Grodeckiego stawianie alternatywy „święty czy zdrajca” może być w rzeczywistości pozorne, gdyż nie da się wykluczyć, że postępowanie biskupa wypływało ze szlachetnych pobudek etycznych, ale ponieważ nie było na rękę królowi, zostało zakwalifikowane jako zdrada polityczna.
W średniowiecznej łacinie zdrajców „na rzecz kogoś innego” określano zaś częściej terminem "proditor," więc niektórzy wskazują, że gdyby Gall faktycznie oskarżał św. Stanisława o taką zdradę, użyłby właśnie słowa "proditor, z"aś użyte przez niego "traditor" oznacza w tym kontekście wewnętrzne nieposłuszeństwo wobec władcy. Co więcej, czaszka św. Stanisława, przechowywana na Wawelu, nosi ślady śmiertelnego, sześciocentymetrowego wgniecenia, powstałego na skutek uderzenia tępym narzędziem. Według niektórych badaczy jest to dowód, że na św. Stanisława przeprowadzono zamach, co wykluczałoby osąd.
Hipoteza Tadeusza Grudzińskiego zakłada, że głównym powodem konfliktu pomiędzy św. Stanisławem a Szczodrym była reforma kościelna, przeprowadzona przez legatów papieskich w 1075. Utworzone zostało wówczas biskupstwo płockie (redukcja diecezji krakowskich Stanisława), odnowiono również arcybiskupstwo w Gnieźnie, wykluczając jednocześnie św. Stanisława z pełnienia funkcji metropolity. Na powyższe wydarzenia miał nałożyć się bunt rycerstwa, spowodowany szerokimi nadaniami na rzecz Kościoła, a nie możnych. Po wykryciu spisku możnych i św. Stanisława, król miał wydać samodzielnie wyrok, wykonany jednak przez kata przed kościołem św. Michała.
Historyk Jan Powierski, sądzi, że skoro w 1071 św. Stanisław osadzony został przez króla na biskupstwie krakowskim, a w 1075 odmówiono mu stanowczo arcybiskupstwa w Gnieźnie, to w przeciągu tych czterech lat musiały nastąpić wydarzenia, które pogorszyły jego wizerunek w oczach króla. Być może okazał się on osobą niegodną tego urzędu. Wincenty Kadłubek opisał dość szeroko pogłoski, jakoby biskup miał prowadzić niemoralne życie, wkładając te słowa w usta wygnanego króla i określając je jako mało wiarygodne. Nie możemy mieć jednak pewności, czy pogłoski o jego niemoralnym życiu w istocie były jedynie plotkami, czy też miały pewne uzasadnienie. Dalej Powierski pisze, że bunt rycerstwa faktycznie miał miejsce i był spowodowany zbyt dużą liczbą wypraw wojennych, pozbawionych jednak łupu, gdyż były to wyprawy sojusznicze. Rycerze zbuntowali się na skutek braku odczuwalnych sukcesów, jak i na skutek tego, że przez zdecydowaną większość roku brali jedynie udział w wojnach. Bunt nie miał być jednak kierowany przez św. Stanisława. Wedle Powierskiego przywódcą buntu mógł być Sieciech: palatyn posiadający w kraju ogromną władzę i wpływy, a Stanisław miał być jedynie pionkiem wykorzystywanym przez możnych widzących w nim sojusznika w działaniach przeciw królowi.
Kult.
Kult świętego Stanisława rozpoczął się z chwilą przeniesienia jego relikwii w 1088 roku do katedry krakowskiej, jeszcze za życia Władysława Hermana, brata królewskiego. Powstała później legenda o rozbiciu dzielnicowym Polski jako karze za ten czyn świętokradczy (za taki uważano właśnie zamordowanie biskupa), według której Polska rozpadła się tak jak członki ćwiartowanego biskupa. Oczekiwano jednak cudu za wstawiennictwem Stanisława, jako patrona zjednoczenia.
W Polsce od końca XII wieku rozwinął się kult świętego Stanisława, a katedra wawelska, która mieści jego sarkofag, nosi wezwanie jego i św. Wacława Czeskiego. Również w Krakowie znajduje się jego sanktuarium w kościele Paulinów na Skałce. W I niedzielę po święcie św. Stanisława – przypadającym 8 maja – odbywa się procesja z relikwiami świętego z katedry wawelskiej do kościoła św. Michała Archanioła i św. Stanisława Biskupa na Skałce, w której bierze udział Episkopat Polski, przedstawiciele duchowieństwa, zakonów i laikatu.
Według części badaczy, pierwsze ślady kultu świętego Stanisława na Śląsku pochodzą jeszcze sprzed roku 1163 (płaskorzeźba w kościele świętego Wincentego na Ołbinie pod Wrocławiem przedstawiająca męczeństwo świętego Stanisława). Z terenów poza Polską można wskazać na dwunastowieczną chrzcielnicę w kościele Tryde w okolicy miasta Lund w Szwecji (sceny z procesu o wieś Piotrowin i męczeństwo biskupa). Związek obu tych zabytków ze św. Stanisławem jest jednak wątpliwy. Wstawiennictwu św. Stanisława przypisywał zwycięstwo w bitwie pod Grunwaldem król Władysław II Jagiełło, Zygmunt I Stary uznał go za swego patrona.
Niemal wszyscy polscy królowie, począwszy od Władysława I, zostali koronowani, klęcząc przed sarkofagiem św. Stanisława w katedrze wawelskiej. W 1509 roku w podzięce za zwycięstwo nad Bogdanem Jednookim, hospodarem mołdawskim, król Zygmunt I Stary zamówił srebrny tryptyk do mauzoleum świętego Stanisława w katedrze na Wawelu, zaś około 1630 r. król Zygmunt III Waza zamówił srebrny relikwiarz trumienny do przechowywania relikwii świętego. Oba dzieła zostały zniszczone przez wojska szwedzkie pod wodzą Paula Würtza podczas Potopu. 2 maja 1669 krakowska kapituła zamówiła u gdańskiego złotnika Piotra von der Rennen nowy relikwiarz świętego; data wykonania nie jest znana (rozliczenie należności z wdową nastąpiło po śmierci artysty, zmarłego w 1671). Ozdobiony 12 scenami z życia św. Stanisława sarkofag znajduje się w katedrze wawelskiej.
W 1765 król Stanisław August Poniatowski ustanowił Order Świętego Stanisława.
Kanonizacja.
Starania mające na celu rozpoczęcie procesu kanonizacyjnego rozpoczęto pod wpływem analogicznej historii w Anglii (Tomasz Becket). Biskup krakowski Iwo Odrowąż, a później Jan Prandota rozpoczęli starania o jego kanonizację, a dominikanin Wincenty z Kielczy OP otrzymał zadanie napisania żywota męczennika dla potrzeb procesu kanonizacyjnego. O wyniesienie późniejszego świętego na ołtarze starała się również św. Kinga OSC. Z jej inspiracji Bolesław V Wstydliwy i biskup Prandota wysyłali dwukrotnie poselstwo w tej sprawie do Stolicy Apostolskiej.
8 września 1253 w bazylice świętego Franciszka w Asyżu, Stanisław został kanonizowany przez papieża Innocentego IV, bullą datowaną na 18 września 1253. Uroczystość podniesienia relikwii świętego i ogłoszenia jego kanonizacji w Polsce odbyła się 8 maja 1254 roku.
Dzień obchodów.
Tradycyjne wspomnienie św. Stanisława w Kościele katolickim obchodzone jest 11 kwietnia (dzień śmierci), natomiast w polskim Kościele 8 maja i ma rangę uroczystości liturgicznej (podniesienie relikwii w Polsce).
Patron.
W roku 1963 papież Jan XXIII ustanowił świętego Stanisława, wraz ze Świętym Wojciechem i Najświętszą Maryją Panną Królową Polski, pierwszorzędnym Patronem Polski. Jest również patronem Krakowa (wraz ze św. Florianem), Ostrowa Wielkopolskiego; jest patronem archidiecezji krakowskiej, lubelskiej, poznańskiej i warszawskiej oraz diecezji kieleckiej, płockiej, sandomierskiej, tarnowskiej i świdnickiej, a także Krucjaty Wyzwolenia Człowieka.
Jan Paweł II nazwał go „patronem chrześcijańskiego ładu moralnego”. W 1979 papież wydał list "Rutilans agmen" z okazji dziewięćsetnej rocznicy męczeństwa św. Stanisława ze Szczepanowa. Ponadto Poczta Polska 8 maja 2021 wprowadziła do obiegu znaczek pocztowy o nominale 3,30 zł z jego wizerunkiem w nakładzie 120 000 sztuk, z cyklu „Patroni Polski” projektu Bożydara Grozdewa, wraz z kopertą FDC oraz okolicznościowym datownikiem pierwszego dnia obiegu.
Ikonografia.
W ikonografii osobę polskiego świętego przedstawia się w szatach pontyfikalnych. Jego atrybuty to orzeł, pastorał, umarły Piotrowin, palma męczeństwa. Najstarszym zachowanym do naszych czasów cyklem ikonograficznym przedstawiającym żywot świętego stanowią ilustracje z Legendarium Andegaweńskiego pochodzącym z ok. 1333 roku. W wieku XV rośnie liczba przedstawień polskiego świętego. Od tego czasu ukazuje się go zazwyczaj z postacią wskrzeszonego Piotra, który w miarę upływu czasu przedstawiany jest w ikonografii jako postać o coraz mniejszych rozmiarach. Najczęstszymi scenami pojawiającymi się w średniowiecznych cyklach ikonograficznych związanych z legendą o świętym są: kupno wsi Piotrawin, wskrzeszenie Piotra, Piotr zeznający przed królem, zabójstwo Stanisława, posiekanie zwłok, pilnowanie fragmentów ciała świętego przez cztery orły, pogrzeb.
Św. Stanisław w sztuce.
Jan Matejko przedstawił świętego na obrazie "Bitwa pod Grunwaldem", w chwili kiedy według "Roczników" Jana Długosza pojawił się on na obłoku. Sceny z życia męczennika przedstawione zostały na Tryptyku bodzentyńskim oraz "Tryptyku kobylińskim".
Św. Stanisławowi zostały poświęcone dwa wielkie dzieła muzyczne. Pierwszym jest oficjum rymowane "Historia gloriosissimi Stanislai" Wincentego z Kielczy, napisane na uroczystość kanonizacji lub translacji (z którego pochodzi sławny hymn "Gaude, mater Polonia" (ok. 1253)), drugim – "Beatus Vir" Henryka Mikołaja Góreckiego, zamówiony w 1978 przez (jeszcze) kardynała Karola Wojtyłę na 900-lecie męczeństwa świętego, a prawykonany w 1979 i dedykowany już papieżowi Janowi Pawłowi II. Przez ostatnie dwanaście lat swego życia Franciszek Liszt pisał oratorium "Św. Stanisław", nie dokończył go jednak. Kilka lat temu Paul Munson zebrał istniejące fragmenty i skompletował dwie sceny (I i IV); pozwoliło to wydać płytę CD z nagraniem utworu oraz wprowadzić utwór do sal koncertowych.
Postać świętego pojawia się w powieściach "Boleszczyce" Józefa Ignacego Kraszewskiego oraz "Nowa Baśń" Teodora Parnickiego. Konflikt św. Stanisława z Bolesławem Szczodrym przedstawiają:

</doc>
<doc id="130314" url="https://pl.wikipedia.org/wiki?curid=130314" title="Barwy ciepłe">
Barwy ciepłe

Barwy ciepłe – subiektywne określenie barw przesuniętych w widmie barwnym w stronę czerwieni.
Określenie to może być bezwzględne (dotyczyć wyłącznie odcieni czerwieni, oranżu i żółcieni), jak i względne: może dotyczyć właściwie każdej barwy chromatycznej bardziej przesuniętej w stronę czerwieni niż barwa subiektywnie odbierana jako „czysta”. Np. zieleń o odcieniu oliwkowym jest uznawana za ciepłą, a o odcieniu szmaragdowym – za zimną, przy czym to przyporządkowanie może się znacznie różnić w zależności od indywidualnych cech percepcji obserwatora. Określenie to może też dotyczyć barw „prawie” achromatycznych, tzn. odcienie szarości również mogą być uznawane za ciepłe, jeśli zawierają domieszkę ciepłych barw lub też będąc absolutnie neutralnymi znajdują się w sąsiedztwie „zimnych” barw.
Na kole barw barwy ciepłe biegną od średniej zieleni poprzez żółcień, oranż i czerwień aż do średniego fioletu.
Określenie barw jako ciepłych jest dokładną odwrotnością pojęcia temperatury barwowej, gdyż barwy uznawane za ciepłe odpowiadają niższym temperaturom barwowym.
W powszechnym pojęciu barwy ciepłe są uznawane za pobudzające, optymistyczne, czasem agresywne. Nie jest to do końca zgodne z empirycznie zweryfikowanym psychologicznym wzorcem działania barw, gdyż ludzie o różnych charakterach mogą na nie reagować odmiennie.

</doc>
<doc id="130315" url="https://pl.wikipedia.org/wiki?curid=130315" title="Barwy chłodne">
Barwy chłodne

Barwy chłodne – subiektywne określenie barw przesuniętych w widmie barwnym w stronę fioletu.
Określenie to może być bezwzględne (dotyczyć wyłącznie odcieni fioletu, błękitu i zieleni), jak i względne: może dotyczyć właściwie każdej barwy chromatycznej bardziej przesuniętej w stronę fioletu niż barwa subiektywnie odbierana jako "czysta". Np. zieleń o odcieniu oliwkowym jest uznawana za ciepłą, a o odcieniu szmaragdowym za zimną, przy czym to przyporządkowanie może się znacznie różnić w zależności od indywidualnych cech percepcji obserwatora, a przede wszystkim od "otoczenia" barwnego, czyli bezpośredniego sąsiedztwa innej barwy. Odbieranie przez obserwatora barwy jako ciepłej lub chłodnej jest więc względne.
Określenie to może dotyczyć również barw "prawie" achromatycznych, tzn. odcienie szarości również mogą być uznawane za zimne, jeśli zawierają domieszkę barw chłodnych, lub też będąc absolutnie neutralnymi znajdują się w sąsiedztwie barw ciepłych.
Na kole barw barwy chłodne biegną od średniej zieleni poprzez wszystkie odcienie niebieskiego aż do średniego fioletu.
Określenie barw jako chłodnych jest dokładną odwrotnością pojęcia temperatury barwowej, gdyż barwy uznawane za chłodne odpowiadają wyższej temperaturze barwowej.
W powszechnym pojęciu barwy chłodne są uznawane za uspokajające, skłaniające do rozluźnienia i refleksji, czasem przygnębiające. Nie jest to do końca zgodne z empirycznie zweryfikowanym psychologicznym wzorcem działania barw, gdyż ludzie o różnych charakterach mogą na nie reagować odmiennie.

</doc>
<doc id="130316" url="https://pl.wikipedia.org/wiki?curid=130316" title="Barwy złamane">
Barwy złamane

Barwy złamane – przeciwieństwo barw czystych. Potoczne określenie barw z zauważalną domieszką bieli, szarości lub czerni. Im mocniej „złamana” barwa, tym bardziej zbliża się do achromatyczności.
W praktyce malarskiej złamanie barwy osiąga się raczej przez dodatek farby o kolorze dopełniającym lub zbliżonym do dopełniającego; osiągnięte w ten subtelne i naturalne niż „martwe” odcienie farb z dodatkiem czerni; natomiast farby z dodatkiem czystej bieli (pastelowe) nie są na ogół w terminologii malarskiej uważane za „złamane”.
Barwy złamane sprawiają wrażenie mniej kontrastowych i wyrazistych, ale także delikatniejszych i bardziej wyrafinowanych od barw czystych. W malarstwie i innych sztukach wizualnych służą dość często do wyrażenia lub podkreślenia nastroju melancholii, smutku i zagubienia, lub jako tło sprzyjające szczególnie mocnemu uwydatnieniu plam lub obiektów o czystych, jaskrawych barwach.

</doc>
<doc id="130317" url="https://pl.wikipedia.org/wiki?curid=130317" title="Ministerstwo Łączności">
Ministerstwo Łączności

Ministerstwo Łączności – resort zajmujący się sprawami telekomunikacyjnymi w Polsce (telefonia, poczta, telegraf). Zlikwidowane w 2001, jego kompetencje przejęło Ministerstwo Infrastruktury.

</doc>
<doc id="130321" url="https://pl.wikipedia.org/wiki?curid=130321" title="Ministerstwo Rozwoju Regionalnego (Polska)">
Ministerstwo Rozwoju Regionalnego (Polska)

Ministerstwo Rozwoju Regionalnego (MRR) – polski urząd administracji rządowej istniejący w latach 2005–2013 obsługujący ministra właściwego do spraw działu administracji rządowej rozwój regionalny. 
Ministerstwo powstało 31 października 2005, zostało wydzielone z Ministerstwa Gospodarki i Pracy:
Dział rozwój regionalny obejmuje sprawy:
27 listopada 2013 z połączenia Ministerstwa Rozwoju Regionalnego i Ministerstwa Transportu, Budownictwa i Gospodarki Morskiej utworzono Ministerstwo Infrastruktury i Rozwoju.
Kierownictwo ministerstwa (stan na dzień zniesienia Ministerstwa).
Struktura.
Jednostki podległe Ministerstwu Rozwoju Regionalnego:

</doc>
<doc id="130326" url="https://pl.wikipedia.org/wiki?curid=130326" title="Krzysztof Ziemiec">
Krzysztof Ziemiec

Krzysztof Michał Ziemiec (ur. 26 czerwca 1967 w Warszawie) – polski dziennikarz, prowadzący "Wiadomości" w TVP1 w latach 2004–2006 i 2009–2019, "Panoramy" w TVP2 w latach 2006–2007 oraz od 2019 roku "Teleexpress" w TVP1.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1986). Ukończył studia na Wydziale Inżynierii Środowiska Politechniki Warszawskiej, a także pracownię radiową polsko-amerykańskiego studium dziennikarskiego.
W latach 1994–2002 pracował w Programie III Polskiego Radia, m.in. jako prowadzący audycję "Zapraszamy do Trójki". Następnie w latach 2002–2004 pracował w stacji telewizyjnej TVN24, gdzie prowadził "serwisy informacyjne" i "Magazyn 24 godziny". W latach 2004–2006 związany był z TVP1 jako prezenter "Wiadomości" oraz prowadzący programy publicystyczne "Kwadrans po ósmej", "Debaty Polaków" i "A dobro Polski?". Od września 2006 prowadził także "Sygnały dnia" w Programie I Polskiego Radia. Od października 2006 do października 2007 był prezenterem głównego wydania "Panoramy" w TVP2. Od 28 października 2007 do czerwca 2008 prowadził "Puls Raport" w TV Puls.
W czerwcu 2008 uległ ciężkiemu poparzeniu w wyniku oblania się, wynoszoną w garnku z mieszkania, płonącą parafiną. Do prowadzenia programów informacyjnych wrócił w Wigilię 2009 – tym razem w "Wiadomościach" TVP1. W 2010 w tej samej stacji prowadził programy publicystyczne "Z refleksem" i "Polskie sprawy" oraz program "Niepokonani". Od stycznia 2011 do lutego 2012 był gospodarzem programu interwencyjnego "Celownik", a od lutego 2011 razem z Markiem Zającem prowadził talk-show publicystyczny "Mam inne zdanie". Jesienią 2011 został jednym z dwojga gospodarzy programu "Prawdę mówiąc" w TVP Info. Od września 2013 w tej samej stacji prowadzi rozmowy po głównym wydaniu "Wiadomości", do 15 listopada program "Dziś wieczorem", a od 16 listopada 2016 "Gość Wiadomości". Od marca 2015 do lutego 2016 był gospodarzem programu "Woronicza 17". 5 maja 2016 został wybrany do składu Komisji Etyki TVP. Jest jednym z prowadzących programu "Kwadrans polityczny". Od stycznia 2018 współprowadzi program Studio Zachód na antenie TVP Info. Od lipca 2018 roku prowadzi także program "Minęła dwudziesta", a od stycznia do października 2019 ponownie prowadził "Woronicza 17" emitowane w TVP Info. 
1 lutego 2019 zrezygnował z prowadzenia "Wiadomości" w Telewizji Polskiej. Był jednym z prowadzących główne wydanie programu, emitowanego przez TVP1 i TVP Info, a retransmitowanego w TVP Polonia. Od 7 lutego 2019 prowadzi Teleexpress i Teleexpress Extra na antenach TVP1 i TVP Info.
Angażuje się w akcje na rzecz ruchu pro-life. W listopadzie 2012 został publicystą czasopisma „Sieci”, a we wrześniu 2013 gospodarzem programu "Gość Krzysztofa Ziemca w RMF FM". Od 9 października 2021 prowadzi na antenie TVP Info program "Między słowami""."
Narrator w filmie dokumentalnym "Jan Paweł II. Szukałem Was..." (2011).
Życie prywatne.
Z żoną Danutą mają troje dzieci.
Nagrody i wyróżnienia.
W 2010 otrzymał Tulipana Narodowego Dnia Życia – nagrodę przyznawaną z okazji Narodowego Dnia Życia.
Jest laureatem Wiktora za rok 2011 w kategorii „Najpopularniejszy prezenter telewizyjny”, a także dwukrotnym laureatem Telekamery: w 2011 w kategorii „Informacje – osobowość” i w 2012 w kategorii „Prezenter informacji”.
W 2012 odebrał Order Ecce Homo. Laureat Nagrody Głównej w Konkursie im. Seweryna Pieniężnego za rok 2017.

</doc>
<doc id="130327" url="https://pl.wikipedia.org/wiki?curid=130327" title="Ministerstwo Współpracy Gospodarczej z Zagranicą">
Ministerstwo Współpracy Gospodarczej z Zagranicą

Ministerstwo Współpracy Gospodarczej z Zagranicą – polski urząd administracji rządowej obsługujący ministra Współpracy Gospodarczej z Zagranicą, do którego zadań należała realizacja polityki państwa oraz koordynacja działań w zakresie stosunków gospodarczych, handlowych i naukowo-technicznych z zagranicą.
Ministerstwo zostało utworzone ustawą o utworzeniu urzędu Ministra Współpracy Gospodarczej z Zagranicą z 23 października 1987 (wchodzącą w życie dzień później z mocą obowiązującą następnego dnia). Zniesione zostało ustawą z 8 sierpnia 1996. Zadania i kompetencje zlikwidowanego resortu włączono do Ministerstwa Gospodarki oraz Ministerstwa Skarbu Państwa.

</doc>
<doc id="130330" url="https://pl.wikipedia.org/wiki?curid=130330" title="Ministerstwo Transportu i Gospodarki Morskiej">
Ministerstwo Transportu i Gospodarki Morskiej

Ministerstwo Transportu i Gospodarki Morskiej – od 2001 zostało włączone do kompetencji Ministerstwa Infrastruktury.

</doc>
<doc id="130348" url="https://pl.wikipedia.org/wiki?curid=130348" title="Bielik amerykański">
Bielik amerykański

Bielik amerykański ("Haliaeetus leucocephalus") – gatunek drapieżnego ptaka z rodziny jastrzębiowatych (Accipitridae), występujący w Ameryce Północnej. Jako symbol narodowy Stanów Zjednoczonych jest najbardziej rozpoznawalnym północnoamerykańskim ptakiem. Zasięg występowania obejmuje Kanadę i Alaskę, 48 kontynentalnych stanów USA oraz Meksyk. Jest spotykany nad otwartą wodą w pobliżu dużych zbiorników wodnych (np. jezior) lub nad oceanem. Gniazda zakłada na starych drzewach. Wyróżnia się dwa podgatunki.
"Haliaeetus leucocephalus" to duży ptak o długości ciała od 71 do 96 cm, z rozpiętością skrzydeł od 168 do 244 cm, oraz masą od 3 do 6,3 kg. Samice o około 25% większe niż samce. Upierzenie ciała dorosłych osobników jest brązowe, mają białą głowę i ogon, jasnożółte tęczówki i szpony oraz mocno zakrzywiony dziób. Podrostki całkowicie brązowe poza żółtymi stopami. Samce i samice identyczne pod względem upierzenia. Żywią się głównie rybami, ale są konsumentami oportunistycznymi. Polują na ryby, wykorzystując lot opadający i wyciągając je z wody za pomocą szponów. Osiągają dojrzałość płciową w wieku czterech lub pięciu lat. Na wolności dożywają do lat trzydziestu, ale zwykle żyją dłużej w niewoli. Budują największe gniazda ze wszystkich ptaków występujących w Ameryce Północnej. Głębokość konstrukcji dochodzi do 4 metrów, szerokość do 2,5 metra, masa do 1 tony.
Pod koniec XX wieku gatunek był na skraju wymarcia na terenie Stanów Zjednoczonych (z wyjątkiem Alaski, gdzie jego populacja rosła, podobnie jak i w Kanadzie), ale obecnie liczebność utrzymuje się na stabilnym poziomie. 12 lipca 1995 bielik amerykański został oficjalnie przeklasyfikowany przez „United States Fish and Wildlife Service” z kategorii „Endangered” (zagrożony wyginięciem) na „Threatened” (narażony na wyginięcie). 6 lipca 1999 zapoczątkowano inicjatywę "To Remove the Bald Eagle in the Lower 48 States From the List of Endangered and Threatened Wildlife" („Zdjęcie bielika amerykańskiego z listy zagrożonych gatunków na terenie 48 stanów USA”). 28 lipca 2007 został usunięty z rządowej listy zagrożonych gatunków.
Systematyka.
Bielik amerykański był jednym z wielu gatunków pierwotnie opisanych przez szwedzkiego przyrodnika Karola Linneusza w jego XVIII-wiecznej pracy – "Systema Naturae". Został przez niego pierwotnie umieszczony w rodzinie sokołowatych (Falconidae) pod nazwą "Falco leucocephalus".
Ptak ten wyglądem bardzo przypomina euroazjatyckiego bielika ("Haliaeetus albicilla"), co doprowadziło badaczy do wniosku, że te gatunki musiały w przeszłości mieć wspólnego przodka, a ich linie rozwojowe rozdzieliły się w wyniku odizolowania populacji we wczesnym miocenie (najwcześniej 10 mln lat temu). Ale możliwe także, że stało się to dużo wcześniej, we wczesnym lub środkowym oligocenie – 28 mln lat temu, jeśli najstarsze znalezione skamieniałości są prawidłowo kojarzone z tym rodzajem. Do rozejścia się linii rodowych obu gatunków doszło prawdopodobnie nad północną częścią Oceanu Spokojnego (specjacja allopatryczna). Bielik egzystował w Azji i Europie, natomiast bielik amerykański w Ameryce Północnej. Gatunki różnią się jedynie ubarwieniem głowy, która u euroazjatyckiego bielika jest jasna z motywami brązu oraz kolorem grzbietu i brzucha – które są u tego ptaka ciemnobrązowe. Rozmiary obu gatunków są podobne.
Etymologia nazwy.
Polska zwyczajowa nazwa gatunkowa nawiązuje do miejsca jego wyłącznego występowania – kontynentu amerykańskiego. Angielska nazwa gatunkowa – "Bald Eagle" pochodzi od charakterystycznego wyglądu głowy dorosłych osobników. Słowo "bald" pochodzi od "piebald" i odnosi się do białych piór głowy i ogona, kontrastujących z ciemniejszym upierzeniem ciała; nie chodzi więc o brak piór, co sugerowało by współczesne tłumaczenie słowa "bald" – łysy. Słowo "Eagle" oznacza natomiast „orzeł”. Naukowa nazwa rodzaju – "Haliaeetus" oznacza: „orzeł morski” (z klasycznego języka greckiego: "haliaetos"). Natomiast epitet gatunkowy "leucocephalus" to latynizm z greki klasycznej znaczący: "biała głowa" – z greckiego "leukos" („biały”, „jasny”, „błyszczący”, „połyskliwy”) i "kephale" („głowa”).
Morfologia.
Upierzenie dorosłego osobnika równomiernie brązowe poza białą głową i ogonem, który jest umiarkowanie długi i przypomina kształtem klin. Samce i samice identyczne pod względem koloru upierzenia, jednak gatunek wykazuje dymorfizm płciowy co do rozmiarów ciała – samice są większe od samców o 25%. Dziób, stopy i tęczówki jaskrawo żółte. Nogi upierzone, a palce krótkie i silne z dużymi szponami. Wysoce rozwinięte szpony u tylnych palców są używane do przeszywania ważnych obszarów ciała zdobyczy, podczas gdy jest ona przytrzymywana szponami u palców przednich. Dziób duży, haczykowato wygięty, z żółtą woskówką. Dorosły bielik jest nie do pomylenia z żadnym innym ptakiem w swoim rodzimym zasięgu. Blisko spokrewniony bielik afrykański ("H. vocifer") (występujący daleko poza zasięgiem bielika amerykańskiego) ma również brązowe ciało (aczkolwiek o nieco bardziej rudym odcieniu), białą głowę i ogon, ale różni się od amerykańskiego posiadaniem białej piersi i czarnej końcówki dzioba.
Upierzenie młodych osobników brązowe z białymi cętkami do czasu, aż dożyją pięciu (rzadko czterech, bardzo rzadko trzech) lat życia, wtedy osiągają dojrzałość płciową. Młode bieliki są odróżniane od orłów przednich ("Aquila chrysaetos") po bardziej odstającej głowie z większym dziobem, równych skrzydłach, które są opuszczone (nie odrobinę podniesione, jak u orła przedniego) oraz tym, że bieliki amerykańskie trzymają skrzydła podczas lotu bardziej prosto, a ich nogi nie są całkowicie opierzone. Młode mają także jaśniej ubarwione pióra w górnych obszarach ciała, szczególnie powyżej średnich pokryw skrzydłowych. Kolejną cechą wyróżniającą niedojrzałego bielika od dorosłego ptaka jest czarny dziób z żółtą końcówką. Dojrzały osobnik ma całkowicie żółty dziób. Bielik jest czasem uważany za największego prawdziwego drapieżnika rzędu szponiastych (Accipitriformes) w Ameryce Północnej. Jedynym większym gatunkiem podobnym do ptaków drapieżnych jest kondor kalifornijski ("Gymnogyps californianus"), kondorowaty, który dziś nie jest zwykle uważany za blisko spokrewnionego ze szponiastymi. Jednak orzeł przedni, ważący średnio 4,18 kg, o rozpiętości skrzydeł 63 cm u podgatunku amerykańskiego ("A. c. canadensis"), jest zaledwie 455 g lżejszy, porównując średnią masę ciała i przewyższa bielika w średniej rozpiętości skrzydeł o około 3 cm. Ponadto bliscy kuzyni bielika, posiadający stosunkowo większą rozpiętość skrzydeł, ale krótszy ogon – bielik zwyczajny i większy bielik olbrzymi ("H. pelagicus") – mogą rzadko zalatywać na wybrzeże Alaski z Azji.
Długość ciała mieści się w granicach od 71 do 96 cm. Rozpiętość skrzydeł dorosłych samic dochodzi do 2,44 m długości, podczas gdy dorosłych osobników męskich do 1,68 m. Dojrzałe samice ważą około 5,8 kg, samce 4,1 kg. Zgodnie z regułą Bergmanna wielkość tych ptaków zmienia się wraz z lokalizacją, rozmiar wzrasta im dalej od równika i tropików. Bieliki z Karoliny Południowej mają średnią masę 3,27 kg i 1,88 m rozpiętości skrzydeł, co jest wartością mniejszą niż ich północni kuzyni. Jeden z przewodników terenowych na Florydzie wymieniał tam równie małą masę bielików, około 4,13 kg. Wśród ptaków średniej wielkości, stwierdzono, że 117 bielików migrujących w Parku Narodowym Glacier waży średnio 4,22 kg, ale były to głównie młode ptaki. W tym przypadku 6 osobników dorosłych ważyło średnio 4,3 kg.
Zimujące bieliki w Arizonie (zimą ich masa jest największa w ciągu roku, ponieważ jak wiele ptaków drapieżnych spędzają najwięcej czasu na żerowaniu) ważą średnio 4,74 kg. Największe bieliki pochodzą z Alaski, gdzie duże samice mogą ważyć ponad 7 kg i mieć rozpiętość skrzydeł 2,44 m. Badanie masy dorosłych ptaków na Alasce wykazało, że samice ważyły średnio 5,35 kg, a samce 4,23 kg w porównaniu do średniej wagi niedojrzałych osobników która wynosiła odpowiednio 5,09 kg i 4,05 kg. Jedna z dużych samic ważyła 7,4 kg. R.S. Palmer odnotował wzmiankę z 1876 z hrabstwa Wyoming w Nowym Jorku o ogromnej samicy bielika amerykańskiego, którą zastrzelono; jej rozmiar zmierzono na 8,2 kg. Przy standardowych pomiarach rozpiętość skrzydeł jest w granicach 51,5–69 cm, ogona 23–37 cm, a stępu od 8 do 11 cm. Wierzchołek dzioba ("culmen") w zakresie od 3 do 7,5 cm (mierzone w linii prostej od czubka dzioba do punktu gdzie zaczyna się upierzenie), natomiast długość od środka krajca do końca dzioba wynosi 7–9 cm. Rozmiar dzioba różni się w obrębie gatunku, ponieważ u bielików z Alaski mogą być nawet dwukrotnie dłuższe niż dzioby „południowych ptaków” (np. z Georgii, Luizjany, Florydy).
Występowanie.
Środowisko.
Bielik występuje w okresie lęgowym w praktycznie każdym środowisku wodno-bagiennym w Ameryce, takim jak wybrzeża, rzeki, duże jeziora lub bagna lub inne duże akweny z dużą ilością ryb. Badania wykazały, że preferowane są akweny o obwodzie większym niż 11 km, a jeziora o powierzchni większej niż 10 km² są optymalne dla gniazdujących bielików.
Bielik zwykle wymaga starych i dojrzałych drzewostanów drzew iglastych lub liściastych do usadowienia się, nocowania i gniazdowania. Gatunek drzewa jest mniej ważny dla pary bielików niż jego wysokość, kompozycja i lokalizacja. Być może kluczowe znaczenie dla tego gatunku ma obfitość stosunkowo dużych drzew otaczających zbiornik wodny. Wybrane drzewa muszą mieć dobrą widoczność, ponad 20 m wysokości, otwartą strukturę i rosnąć blisko łowisk. Jeśli drzewa służące do założenia gniazda znajdują się w stojącej wodzie, na przykład na bagnach namorzynowych, gniazdo może znajdować się dość nisko, na wysokości 6 m nad ziemią. W bardziej typowym przypadku drzewa stojącego na suchym gruncie, gniazda mogą znajdować się na wysokości od 16 do 38 m. W zatoce Chesapeake drzewa, na których bieliki zakładają gniazda, mają średnicę 82 cm i całkowitą wysokość 28 m, podczas gdy na Florydzie przeciętne drzewo lęgowe ma 23 m wysokości i 23 cm średnicy. Drzewa wykorzystywane do gniazdowania w obszarze Greater Yellowstone mają średnio 27 m wysokości. Drzewa lub lasy wykorzystywane do gniazdowania powinny mieć baldachimy okrywające nie więcej niż 60% i nie mniej niż 20% powierzchni ziemi oraz znajdować się w pobliżu wody. Większość gniazd znaleziono w odległości 200 m od otwartej wody. Największa odległość od wód otwartych odnotowana dla gniazda bielika amerykańskiego wyniosła ponad 3 km (gniazdo znajdowało się na Florydzie).
Gniazda bielików są często bardzo duże, ze względu na wielkość ptaków. Największe odnotowane gniazdo znaleziono na Florydzie w 1963 i zmierzono na prawie 10 stóp szerokości i 20 stóp głębokości.
Na Florydzie siedliska lęgowe często składają się z bagien namorzynowych, obszarów przy linii brzegowych jezior i rzek, wysepek, sezonowo zalewanych flatwoods, rozlewisk oraz otwartych prerii i pastwisk z rozproszonymi wysokimi drzewami. Ulubionymi drzewami do gniazdowania są rosnące na Florydzie: sosna Eliotta ("Pinus elliottii"), sosna długoigielna ("P. palustris"), sosna taeda ("P. taeda") i drzewa cyprysowe, ale na południowych obszarach przybrzeżnych zwykle używają namorzynów. W Wyoming, gaje dojrzałych drzew bawełnianych lub wysokich sosen występujących wzdłuż strumieni i rzek są typowym siedliskiem gniazdujących bielików. Bieliki z Wyoming mogą zamieszkiwać typy siedlisk od dużych, starych drzewostanów sosny żółtej ("Pinus ponderosa") do wąskich pasm drzew nadbrzeżnych otoczonych rangelandem. Na południowo-wschodniej Alasce świerki sitkajskie ("Picea sitchensis") stanowią 78% drzew wykorzystywanych przez bieliki, następne są choiny ("Tsuga") które stanowią 20%. Coraz częściej bieliki gniazdują w pobliżu w sztucznych zbiorników z rybami.
Jest szczególnie wrażliwy na działalność człowieka, dlatego występuje przede wszystkim na obszarach wolnych od jego działalności. Wybiera miejsca oddalone co najmniej o 1,2 km od obszarów niewielkiej działalności człowieka i 1,8 km od obszarów intensywniejszej działalności ludzkiej. Jednak bieliki od czasu do czasu gnieżdżą się w ujściach wielkich rzek lub cichych zalesionych obszarach w dużych miastach, takich jak wyspa Hardtack nad rzeką Willamette w Portland, stan Oregon lub Narodowy rezerwat przyrody Johna Heinza w Tinicum w Filadelfii, Pensylwania, które są otoczone dużymi centrami aktywności ludzi. Ponadto, nawet bardziej w opozycji do normalnego zachowania bielików, jedna z rodzin ptasich przeniosła się w okolice Harlemu w Nowym Jorku w 2010.
Podczas zimowania bieliki są mniej wybredne w stosunku do zajmowanego siedliska oraz niepokojenia ze strony ludzi. Zwykle gromadzą się w miejscach z licznymi wysokimi stanowiskami do obserwacji otoczenia i wodami obfitującymi w pożywienie oraz (w klimacie północnym) częściowo niezamarzniętymi wodami. Alternatywnie, niewyprowadzające lęgów lub zimujące bieliki, szczególnie na obszarach pozbawionych wpływów człowieka, spędzają czas w różnych wyżynnych, lądowych siedliskach, czasami dość daleko od dróg wodnych. W północnej części Ameryki Północnej (szczególnie w części wewnętrznej) zamieszkiwanie tych miejsc przez bieliki amerykańskie jest szczególnie powszechne, ponieważ niezamarznięta woda jest często niedostępna. Siedliska zimowania na wyżej położonych obszarach często składają się z siedlisk otwartych z koncentracją średnich ssaków. Są to miejsca takie jak prerie, łąki czy tundra, lub otwarte lasy z regularnym dostępem do padliny.
Zasięg występowania.
Jego naturalne środowisko to znaczna część Ameryki Północnej, w tym większa część Kanady, cały obszar kontynentalny Stanów Zjednoczonych oraz północny Meksyk. To jedyny bielik występujący wyłącznie w Ameryce Północnej. Ptak jest zdolny przeżyć w różnorodnych siedliskach – od zanieczyszczonych rzek Luizjany po Pustynię Sonorę i wschodnie lasy liściaste Quebecu oraz Nowej Anglii. Ptaki występujące na północy migrują, podczas gdy podgatunek południowy rezyduje, nierzadko pozostając na terytorium rozrodczym przez cały rok. Chociaż wcześniej populacja bielika amerykańskiego odbudowywała się, teraz jej liczebność zaczęła spadać na obszarze Alaski, na Aleutach oraz w północnej i wschodniej Kanadzie i Florydzie.
Zdarzało się, że bielik amerykański zalatywał do Irlandii, gdzie odnotowano go dwukrotnie. Po raz pierwszy młodego osobnika tego gatunku zastrzelono nielegalnie w hrabstwie Fermanagh 11 stycznia 1973 (uznano go błędnie za bielika). Był to pierwszy przypadek odnotowania tego gatunku po wschodniej stronie Oceanu Atlantyckiego. Po raz drugi wyczerpanego młodego bielika amerykańskiego schwytano w Hrabstwie Kerry 15 listopada 1987.
Zimą bieliki amerykańskie zbierają się w miejscach obfitujących w pożywienie. Na przykład od połowy listopada do lutego, od tysiąca do dwóch tysięcy osobników zimuje w okolicy Squamish i Brackendale, w Kolumbii Brytyjskiej, w połowie drogi między Vancouver i Whistler. Ptaki zbierają się tam głównie wzdłuż rzek Squamish, Mamquam i Cheakamus, gdzie polują na łososie odbywające tarło.
Pożywienie.
Bielik to oportunistyczny mięsożerca, który może polować na różne ofiary. Na większość diety tych ptaków, na całym obszarze występowania, zwykle składają się ryby. W dwudziestu badaniach dotyczących nawyków żywieniowych, ryby stanowiły 56% pożywienia gniazdujących bielików, ptaki 28%, ssaki 14%, inne 2%. Do zakresu zwierzyny na które polują bieliki zalicza się ponad 200 gatunków, co jest wartością o wiele większą niż u odpowiednika tego ptaka na Starym Kontynencie, bielika zwyczajnego. Pomimo znacznie niższej populacji w stosunku do innych szponiastych ptaków Ameryki Północnej, bielik amerykański zajmuje drugie miejsce, niewiele za myszołowem rdzawosternym, pod względem liczby odnotowanych gatunków na które poluje.
W południowo-wschodniej Alasce ryby stanowią około 66% całorocznej diety bielików i 78% zdobyczy przyniesionej do gniazda przez rodziców. Ryby, dla bielików żyjących w ujściu rzeki Columbia w Oregonie, stanowiły 90% pożywienia. W diecie bielika odnotowano co najmniej 100 gatunków ryb. Na północno-zachodnim Pacyfiku odbywające tarło pstrągi i łososie stanowią większość diety bielików amerykańskich od późnego lata do jesieni. Bieliki południowo-wschodniej Alaski w dużej mierze polują na gorbusza ("Oncorhynchus gorbuscha"), kiżucza ("O. kisutch") i, bardziej regionalnie, nerkę ("O. nerka"). Czawyczą ("O. tshawytscha"), ze względu na duży rozmiar (osobniki dorosłe ważą od 12 do 18 kg) prawdopodobnie żywią się wyłącznie jako padliną. W ujściach rzek i na płytkich wybrzeżach południowej Alaski ważną część diety stanowią również śledzie pacyficzne ("Clupea pallasii"), dobijaki pacyficzne ("Ammodytes hexapterus") i olakony ("Thaleichthys pacificus").
W ujściu rzeki Columbia w stanie Oregon najważniejszymi gatunkami łownymi były "Catostomus macrocheilus" (17,3% wszystkich zdobyczy), aloza amerykańska ("Alosa sapidissima"; 13%) i karp ("Cyprinus carpio"; 10,8%). Bieliki żyjące w Zatoce Chesapeake w Maryland, przetrwały na pożywieniu składającym się w dużej mierze z "Dorosoma cepedianum", "Dorosoma petenense" i moronie białej ("Morone chrysops"). Stwierdzono, że bieliki florydyjskie żerują na sumach, najczęściej na sumikach karłowatych ("Ameiurus nebulosus") i wszelkich gatunkach z rodzaju "Ictalurus", a także na mugilowate, pstrągi, belonowate i węgorzokształtne. Zimujące orły na rzece Platte w stanie Nebraska żerują głównie na "Dorosoma cepedianum" i karpiach. Z obserwacji prowadzonych przy rzece Columbia wynika, że 58% ryb zostało złapanych żywych przez orła, 24% zostało złowionych jako padlina, a 18% zostało przechwyconych od innych zwierząt.
Nawet bieliki żyjące w stosunkowo suchych regionach nadal zwykle polegają głównie na pożywieniu rybnym. W Sonorze (Meksyk) i Arizonie odpowiednio 77% i ponad 73% resztek ofiar w gniazdach pochodziło od ryb, głównie różnych sumów i pstrągów tęczowych ("Oncorhynchus mykiss"). Ryby, na które polują bieliki, są często dość duże. Podczas eksperymentu przeprowadzonego w sezonie rozrodczym nad jeziorem Britton w Kalifornii, gdy bieliki miały do wyboru ryby różnych rozmiarów, te mierzące od 34 do 38 cm były wybierane w 71,8%, natomiast te o rozmiarach 23–27,5 w 25% przypadków. W gniazdach w pobliżu Jeziora Górnego, szczątki ryb (głównie z rodzaju "Catostomus") miały około 35,4 cm długości całkowitej. U ujścia rzeki Columbia rozmiar większości żerujących bielików szacowano na od 30 do 60 cm, a karpi na które polowały do 86 cm. O wiele większe ryby morskie takie jak halibut pacyficzny ("Hippoglossus stenolepis") i żarłacz żółty ("Negaprion brevirostris") są również poławiane jednak prawdopodobnie tylko jako młode, niewielkie osobniki lub jako padlina. 
Ryby strefy bentonicznej takie jak sum są zwykle spożywane już padłe, gdy unoszą się na powierzchni wody. Jednak gdy pływają na otwartym morzu, mogą być bardziej podatne na atak drapieżników, ponieważ ich oczy są skierowane ku dołowi. Bieliki regularnie polują przy turbinach wodnych, które dostarczają im okaleczonych i ogłuszonych lub martwych ryb, łatwych do upolowania. Czasami bieliki śledzą też drapieżniki, które zostawiają po sobie fragmenty ciał martwych ryb, takie jak niedżwiedzie brunatne ("Ursus arctos"), wilki szare ("Canis lupus") i lisy rude ("Vulpes vulpes"). Po tarle łososia na Północnym Pacyfiku, występujące tam bieliki żywią się niemal wyłącznie martwymi łososiami. Bieliki w stanie Waszyngton potrzebują by przeżyć 489 g ryb każdego dnia, przy czym dorosłe osobniki na ogół spożywają więcej niż młode, co zmniejsza potencjalny niedobór energii w okresie zimowym i zwiększa przeżywalność.
Poza rybami kolejną ważną bazą pokarmową bielików są inne ptaki wodne. Udział tych ptaków w diecie orłów jest zmienny, w zależności od ilości i dostępności ryb przy powierzchni wody. Ptactwo wodne może w niektórych lokalizacjach, sezonowo stanowić od 7% do 80% żeru orłów. Ptaki stanowią najbardziej zróżnicowaną grupę w spektrum ofiar bielika, z odnotowanymi 200 gatunkami na które poluje. Wyjątkowo w rejonie Greater Yellowstone ptaki stanowiły ofiary regularnie, jak ryby przez cały rok, przy czym obie grupy ofiar stanowiły 43% spożywanego pokarmu. Preferowana zdobycz wśród ptaków obejmowała perkozy, kaczki, mewy, łyski, czaple i gęsi.
Gatunki ptaków najchętniej wybierane przez bieliki są zazwyczaj średniej wielkości, np. perkoz wielki ("Aechmophorus occidentalis"), krzyżówka ("Anas platyrhynchos") czy łyska amerykańska ("Fulica americana") ponieważ taka zdobycz jest stosunkowo łatwa do złapania dla znacznie większych bielików i łatwo z nią odlecieć. Mewy popielate ("Larus smithsonianus") są ulubionymi gatunkami łownymi dla orłów żyjących wokół Jeziora Górnego Większe ptaki wodne okazjonalnie są też ofiarami, a zimujące śnieżyca cesarska ("Chen canagica") i śnieżyca duża ("C. caerulescens"), które zbierają się w duże grupy, czasami stają się regularną zdobyczą. Wśród innych dużych ptaków wodnych, na które przynajmniej od czasu do czasu polowały bieliki, były także dorosłe osobniki nura lodowca ("Gavis immer"), mewy siodłatej ("Larus marinus"), żurawia kanadyjskiego ("Grus canadensis"), czapli modrej ("Ardea herodias"), bernikli kanadyjskiej ("Branta canadensis"), pelikana brunatnego ("Pelecanus occidentalis") i młodociane pelikany dzioborogie ("P. erythrorhynchos"). Kolonie gniazdujących ptaków morskich, takich jak alki, petrele, kormorany, głuptaki zwyczajne ("Morus bassanus"), rybitwy i mewy, mogą być szczególnie podatny na drapieżnictwo. Ze względu na dużą dostępność i brak możliwości obrony gniazda przez takie gatunki, bieliki są zdolne do żerowania na wymienionych ptakach w każdym wieku, od jaj po dojrzałe osobniki i mogą skutecznie wybić znaczną część kolonii.
Wzdłuż niektórych części wybrzeża Północnego Pacyfiku bieliki, które w przeszłości polowały głównie na ryby kryjące się w wodorostach i dodatkowo młode kałany morskie ("Enhydra lutris") polują obecnie głównie na kolonie ptaków morskich, ponieważ ryby (prawdopodobnie z powodu przełowienia) i wydry (przyczyna nieznana) odnotowały gwałtowny spadek populacji, co spowodowało obawy o ochronę ptaków morskich. W związku z tą szerszą drapieżnością niektórzy biolodzy wyrazili zaniepokojenie, że polowania spowodują „kolizje pomiędzy gatunkami chronionymi” z powodu intensywnej drapieżności bielików. Potwierdzono, że orły atakują aktywne nocą, gnieżdżące się w norach gatunki ptaków morskich, takie jak petrele, wykopując ich nory i żerując na wszystkich zwierzętach, które znajdą w środku. Jeśli w pobliżu przelatuje bielik amerykański, ptaki wodne często masowo odlatują, choć w innych przypadkach mogą najwyraźniej ignorować siedzącego orła. Jeśli ptaki znajdują się w kolonii, naraża to ich niezabezpieczone jaja i pisklęta na padlinożerców, takich jak mewy. Zdobycz może być sporadycznie atakowana w locie, a ofiara do wielkości gęsi kanadyjskiej atakowana i zabijana w powietrzu. Wykonano zdjęcia bielika próbującego bezskutecznie polować na znacznie większego dorosłego łabędzia trąbiącego ("Cygnus buccinator") w locie. Podczas gdy dorosłe osobniki często aktywnie polują na ptaki wodne, zgrupowane razem, zimujące ptactwo wodne jest często wykorzystywane jako źródło pożywienia poprzez wyławianie padłych osobników, przez niedojrzałe orły, w trudnych zimowych warunkach pogodowych. Odnotowano, że bieliki czasami zabijają inne ptaki drapieżne. W niektórych przypadkach mogą to być ataki w stosunku do konkurencyjnych gatunków lub kleptopasożytnictwo, ale zakończone spożyciem ofiary. Wiadomo, że dziewięć gatunków, szponiastych i sów, padało ofiarą bielików. Gatunki sów będących ofiarami różnią się wielkością od syczonia zachodniego ("Megascops kennicotti") do puchacza śnieżnego ("Bubo scandiacus"). Większe ptaki drapieżne o dziennym trybie życia, o których wiadomo, że padły ofiarą bielików to myszołów rdzawosterny ("Buteo jamaicensis"), sokół węgrowny ("Falco peregrinus"), jastrząb zwyczajny ("Accipiter gentilis"), rybołów ("Pandion haliaetus"), sępnik czarny ("Coragyps atratus") i sępnik różowogłowy ("Cathartes aura").
Tryb życia i zachowanie.
"Haliaeetus leucocephalus" jest znakomitym lotnikiem i unosi się wykorzystując prądy termiczne. Podczas lotu osiąga prędkość 56–70 km/h, natomiast podczas lotu z rybą około 48 km/h. Część populacji migruje, to jednak zależy od warunków środowiska, w którym żyją. Jeśli ptak na swoim terytorium ma dostęp do niezamarzającego zbiornika wodnego, pozostaje nad nim przez cały rok. Jednak jeśli woda zamarza zimą, co uniemożliwia mu zdobycie pożywienia, przenosi się bardziej na południe lub na wybrzeże. Wybiera takie trasy migracji, na których może korzystać z kominów termicznych, prądów wstępujących i zasobów pożywienia. W czasie wędrówki może unosić się na duże wysokości i szybować, dzięki czemu oszczędza energię potrzebną mu na poruszanie skrzydłami. Migruje zazwyczaj podczas dnia, gdy Słońce nasila pionowe ruchy powietrza w atmosferze.
Głos.
Jego głos to zwykle przenikliwy pisk, przerywany przez „chrząknięcia”. Ptaki nie wydają krzyku, jaki zwykle wykorzystywany jest w filmach z ich udziałem. To odgłos myszołowa rdzawosternego ("Buteo jamaicensis"), który jest tam umieszczany w celu uzyskania lepszego efektu.
Długość życia.
Średnia długość życia bielików na wolności wynosi około 20 lat, przy czym najstarszy osobnik którego wiek został potwierdzony miał 38. W niewoli często żyją nieco dłużej. W jednym przypadku trzymany w niewoli osobnik z Nowego Jorku żył przez prawie 50 lat. Podobnie jak w odniesieniu do ich wielkości, wydaje się, że na średnią długość życia populacji bielika wpływa siedlisko i dostęp do pożywienia. Ponieważ nie są już tak mocno prześladowane, śmiertelność dorosłych jest dość niska. W jednym badaniu bielików z Florydy, dorosłe miały 100% roczny wskaźnik przeżywalności. W Zatoce Księcia Williama na Alasce, dorosłe osobniki miały roczny wskaźnik przeżywalności na poziomie 88%, nawet po wycieku ropy z "Exxon Valdez", który niekorzystnie wpłynął na bieliki w okolicy. Spośród 1428 osobników, które zostały poddane sekcji przez National Wildlife Health Center w latach 1963–1984, 329 (23%) bielików padło z powodu urazu, głównie zderzenia z drutami i pojazdami; 309 (22%) padło w wyniku postrzału; 158 (11%) z powodu zatrucia; 130 (9%) od porażenia prądem; 68 (5%) z powodu uwięzienia; 110 (8%) z wycieńczenia i 31 (2%) z powodu choroby; przyczyna śmierci była nieokreślona w 293 (20%) przypadkach. W tym badaniu 68% przypadków śmierci było spowodowane przez człowieka. Obecnie uważa się, że strzelanie do bielików znacznie się zmniejszyło ze względu na nadanie statusu gatunku pod ochroną. W jednym przypadku dorosły bielik badający gniazdo sokoła wędrownego w poszukiwaniu zdobyczy doznał wstrząsu mózgu od uderzenia przez nurkującego sokoła i ostatecznie zmarł kilka dni później. Istnieje nagranie przedstawiające pumę płową ("Puma concolor") zasadzającą się i zabijającą niedojrzałego bielika amerykańskiego, karmiącego się na szczątkach królika, chociaż ten film mógł zostać ustawiony.
Większość śmierci niezwiązanych z ludźmi dotyczy piskląt lub jaj. Około 50% bielików przeżywa pierwszy rok. Jednak w rejonie zatoki Chesapeake 100% z 39 oznakowanych piskląt przeżyło pierwszy rok. Czasami śmierć pisklęcia lub stłuczenie czy niewyklucie jaja, są spowodowane zawaleniem się gniazda, głodem, agresją rodzeństwa lub niekorzystną pogodą. Inną znaczącą przyczyną utraty jaj lub piskląt jest drapieżnictwo. Zaobserwowano że żerują na nich duże mewy, krukowate (w tym kruki, wrony i sroki), rosomaki ("Gulo gulo"), kuny ("Martes pennanti"), myszołowy rdzawosterne, sowy, orły, rysie rude ("Lynx rufus"), niedźwiedzie czarne ("Ursus americanus") i szopy pracze. Jeśli dostęp do pożywienia jest ograniczony, czas przebywania rodziców w gnieździe może być krótszy, aby móc dłużej żerować; skutkuje to mniejszą ochroną gniazda. Pisklęta są zwykle chronione przed drapieżnictwem ze strony zwierząt lądowych, które słabo się wspinają, ale lisy polarne ("Vulpes lagopus"), od czasu do czasu podbierały pisklęta z gniazd naziemnych na wyspie Amchitka na Alasce, zanim zostały tam wytępione. Bielik będzie zaciekle bronił swojego gniazda przed wszystkimi drapieżnikami, a nawet odpierał ataki niedźwiedzi, o czym świadczy przypadek strącenia czarnego niedźwiedzia z drzewa, gdy ten próbował wspiąć się do piskląt.
Rozród.
Młode osiągają dojrzałość płciową w wieku czterech, pięciu lat. Gdy są już dorosłe często wracają na obszar, gdzie się wykluły. Uważa się, że bieliki amerykańskie tworzą pary na całe życie. Jednakże jeśli jeden z partnerów umrze albo zniknie, drugi wybiera nowego. Pary, które wielokrotnie nieskutecznie próbowały odchować młode, także mogą się rozejść. Zaloty bielików amerykańskich wiążą się ze skomplikowanymi nawoływaniami i popisami lotniczymi, które obejmują loty nurkowe, pościgi, kołowrotki (kiedy lecą wysoko) i swobodne spadanie kończone tuż przed zderzeniem z ziemią. Zazwyczaj terytorium bronione przez dojrzałą parę będzie mieć od 1 do 2 km siedliska nadbrzeżnego.
W porównaniu z większością innych ptaków drapieżnych, które najczęściej gniazdują w kwietniu lub maju, bieliki wcześnie odbywają lęgi: budowanie lub wzmacnianie gniazd odbywa się zwykle do połowy lutego, składanie jaj pod koniec lutego (na północy ziemię może pokrywać jeszcze śnieg), a inkubacja w połowie marca i na początku maja. Jaja wykluwają się od połowy kwietnia do początku maja, a młode pierzą się pod koniec czerwca do początku lipca. Gniazdo jest największym spośród wszystkich ptaków w Ameryce Północnej; jest używane wielokrotnie przez wiele lat, a każdego roku dodaje się więcej materiału i ostatecznie może być duże na 2,5 m wszerz i waży tonę; odnotowano, że jedno gniazdo na Florydzie ma 6,1 m głębokości, 2,9 metra wszerz i waży 2,7 tony. Jest to największe znane nadrzewne gniazdo, jakie kiedykolwiek odnotowano, dla dowolnego zwierzęcia. Gniazda są zwykle używane przez mniej więcej pięć lat, ponieważ albo spadają podczas burzy, albo łamią się gałęzie, podtrzymujące strukturę, co spowodowane jest ich samą masą. Jednak jedno gniazdo na środkowym zachodzie było użytkowane nieprzerwanie przez co najmniej 34 lata. Gniazdo zbudowane jest z gałęzi, zwykle na dużych drzewach w pobliżu wody. Podczas lęgów tam, gdzie nie ma drzew, bielik będzie gniazdować na ziemi, co zostało odnotowane głównie na obszarach w dużej mierze odizolowanych od drapieżników lądowych, takich jak wyspa Amchitka na Alasce.
W stanie Sonora w Meksyku obserwowano bieliki gniazdujące na kaktusach z gatunku "Pachycereus pectinaboriginum". Gniazda położone na klifach i szczytach skalnych odnotowano w Kalifornii, Kansas, Nevadzie, Nowym Meksyku i Utah, ale obecnie widywane są tylko na Alasce i w Arizonie. Jaja mają średnio około 73 mm długości, zawierając się w zakresie od 58 do 85 mm i 54 mm szerokości, w zakresie od 47 do 63 mm. Masa jaj na Alasce wyniosła średnio 130 g, podczas gdy w Saskatchewan średnio 114,4 g. Podobnie jak w przypadku rozmiarów ciała, wielkość jaj ma tendencję do zwiększania się im dalej od równika. Bieliki znoszą od jednego do trzech jaj rocznie, zwykle są to dwa jaja. Rzadko w gniazdach znajdowano cztery jaja, ale mogą to być wyjątkowe przypadki poligynii. Ptaki w niewoli były w stanie znieść do siedmiu jaj. Rzadko zdarza się, aby wszystkie trzy pisklęta osiągnęły stadium pierzenia. Najstarsze pisklę często ma przewagę rozmiaru i głośniejszego wołania, co zwykle przyciąga uwagę rodziców. Czasami, jak odnotowano u wielu dużych ptaków drapieżnych, najstarsze rodzeństwo atakuje i zabija swoje młodsze, szczególnie na początku okresu lęgowego, kiedy różnice w rozmiarach są największe. Jednak prawie połowa bielików rodzi dwa młode (rzadziej trzy), w przeciwieństwie do innych gatunków ptaków drapieżnych, takich jak niektóre gatunki z rodzaju "Aquila", w którym zwykle obserwuje się pierzenie dwóch młodych w mniej niż 20% gniazd, pomimo że zwykle składane są dwa jaja. Zarówno samiec, jak i samica na zmianę inkubują jaja, ale samica przez większość czasu. Na tym etapie, rodzic który nie inkubuje, będzie szukał pożywienia lub materiału do gniazdowania. Przez pierwsze dwa do trzech tygodni życia piskląt, co najmniej jeden z dorosłych ptaków przebywa w gnieździe przez prawie 100% czasu. Po pięciu do sześciu tygodniach obecność rodziców zwykle znacznie spada (często siedzą na pobliskich drzewach).
Młody bielik może zyskiwać do 170 g wagi dziennie, co jest najszybszym wzrostem wśród wszystkich ptaków Ameryki Północnej. Młode ptaki podnoszą patyki i manipulują nimi, grają ze sobą w „przeciąganie liny”, ćwiczą utrzymywanie przedmiotów w szponach, rozciąganie i machanie skrzydłami. Po ośmiu tygodniach młode są wystarczająco silne, aby trzepocząc skrzydłami, unieść stopy i wzbić się w powietrze. Młode są całkowicie upierzone między 8. a 14. tygodniem życia, ale pozostają blisko gniazda i pod opieką rodziców przez następnych 6 tygodni. Młode bieliki odseparowują się od rodziców po około 8 tygodniach po przejściu pierzenia. Różnice w czasie wylotu wiążą się z płcią i kolejnością wylęgu, która ma wpływ na wzrost i rozwój. Przez następne cztery lata niedojrzałe bieliki wędrują daleko w poszukiwaniu pożywienia, aż osiągną upierzenie dorosłych i będą mogły się rozmnażać. Dodatkowo, jak pokazuje przykład pary bielików z Shoal Harbour Migratory Bird Sanctuary położonym niedaleko Sydney w Kolumbii Brytyjskiej w dniu 9 czerwca 2017 r., odnotowano że bieliki amerykańskie czasami mogą zaadaptować inne młode ptaki drapieżne do swojego gniazda. Para orłów, o których mowa, przeniosła myszołówa rdzawosternego do swojego gniazda, po czym pisklę zostało przyjęte do rodziny zarówno przez dorosłe ptaki, jak i trzy młode bieliki. To, czy pisklę przeżyje, pozostawało w tamtym czasie zagadką, ponieważ młode bieliki amerykańskie są znane z zabijania słabszego rodzeństwa. Jednak agresja jaką wykazują myszołowy mogła zapewnić mu przetrwanie, ponieważ ptaki te są dobrze znane ze swojej zdolności do skutecznej obrony przed atakami drapieżnych ptaków. Jednak sześć tygodni później odkryto, że myszołów, nazywany przez biologów monitorujących gniazdo "„Spunky”", dorósł i uczy się polować, co oznacza, że udało mu się przetrwać.
Status, zagrożenia i ochrona.
Bielik amerykański był niegdyś gatunkiem powszechnym na dużej części kontynentu amerykańskiego. Jednak w XX wieku jego populacja została dotknięta przez choroby, które wywołane były przez różnorodne czynniki. Szczególnie groźna przypadłość, skutkująca kruchością skorupek jaj tych ptaków, została przypisana wykorzystywaniu pestycydu DDT. Bieliki amerykańskie, jak wiele innych ptaków drapieżnych, były szczególnie dotknięte DDT. Środki przeciw owadom, rozpylane nad polami, pod wpływem deszczów przesiąkały do ekosystemów wodnych. Za pośrednictwem łańcucha pokarmowego pestycydy z planktonu i mniejszych ryb dostawały się do większych i gromadziły w tysiąckrotnie wyższych dawkach. Na końcu łańcucha pokarmowego stały bieliki amerykańskie. Jednak dawki DDT zgromadzone w ich organizmach były już zbyt duże. Zatrucia chemikaliami spowodowały, że w ciałach tych orłów brakowało wapnia, potrzebnego do wytworzenia grubej skorupy jaj. Cienkie skorupki nie wytrzymywały ciężaru wysiadujących je ptaków, które rozgniatały jaja.
We wczesnych latach XVIII wieku populację bielików amerykańskich szacowano na 300–500 tysięcy osobników, ale w 1950 zostało tylko 412 gniazdujących par w 48 kontynentalnych stanach USA. Innymi czynnikami zanikania ich populacji było zmniejszanie się ich naturalnego siedliska i tępienie ptaków, które przedstawiano jako „wiodący powód bezpośredniej śmiertelności u zarówno dorosłych, jak i niedojrzałych osobników bielików amerykańskich” w raporcie zamieszczonym w "Endangered Species Technical Bulletin" z 1978 roku. W 1984, National Wildlife Federation zapisała polowania, linie wysokiego napięcia (ze względu na śmiertelne porażenia prądem elektrycznym) i zderzenia w locie, jako główne powody śmierci orła. Na populacje bielika amerykańskiego negatywny wpływ miały także zanieczyszczenia olejami, ołowiem i rtęcią oraz człowiek i drapieżniki.
Gatunek był początkowo chroniony w USA i Kanadzie przez Migratory Bird Treaty Act z 1918 r., która zabraniała ścigania, polowania, łapania, trzymania w niewoli, zabijania lub sprzedawania tego gatunku (i około 800 innych). Od 1936 r. został objęty ochroną w Meksyku, przez co był odtąd chroniony w całej Ameryce Północnej. W 1940 r. w USA weszła w życie Ustawa o ochronie bielika amerykańskiego, która chroni przed łapaniem w pułapki, posiadaniem oraz handlem dwa gatunki ptaków – bielika amerykańskiego i orła przedniego. Bielika amerykańskiego ogłoszono w USA gatunkiem zagrożonym w 1967 r., a między 1962 i 1972 r. wprowadzono dalsze ograniczenia w wykorzystaniu tego ptaka w handlu. W 1972 r. w Stanach Zjednoczonych zabronione zostało stosowanie DDT. Używanie DDT zostało całkowicie zakazane w Kanadzie w 1989, choć jego wykorzystywanie było ograniczone już od 1970.
Kiedy przepisy dotyczące stosowania DDT zmieniły się, populacja orła wróciła do normy. Bielik amerykański jest dziś spotykany w znacznej części Stanów Zjednoczonych i w Kanadzie, szczególnie blisko dużych zbiorników wodnych. Na początku roku 1980 szacowana ogólna liczba osobników wynosiła 100 tys. ptaków, natomiast w 1992 r. od 110 do 115 tysięcy. W USA stanem z największą stałą populacją jest Alaska, gdzie występuje około 40–50 tys. ptaków. Druga pod względem wielkości populacja znajduje się w kanadyjskiej prowincji Kolumbii Brytyjskiej – 20–30 tys. ptaków w 1992 r.
Bielik amerykański został oficjalnie zdjęty z listy gatunków zagrożonych rządu federalnego USA 12 lipca 1995 r. przez U.S. Fish and Wildlife Service, gdy gatunek przeklasyfikowano z rangi „Endangered” (zagrożony wyginięciem) na „Threatened” (narażony na wyginięcie). 6 lipca 1999 r. zapoczątkowana została inicjatywa, by usunąć bielika amerykańskiego z listy gatunków zagrożonych na terenie 48 stanów USA. Ptak został ostatecznie zdjęty z tej listy 28 czerwca 2007 r.
W Czerwonej księdze gatunków zagrożonych IUCN od 1988 r. jest klasyfikowany jako „gatunek najmniejszej troski” (LC – "Least Concern"). Bielik jest także chroniony przez „Konwencję o międzynarodowym handlu dzikimi zwierzętami i roślinami gatunków zagrożonych wyginięciem” (ang. "Convention on International Trade in Endangered Species of Wild Fauna and Flora", CITES).
Podgatunki.
Istnieją dwa poznane podgatunki bielika amerykańskiego.
Bielik amerykański w kulturze człowieka.
W niewoli.
W Stanach Zjednoczonych na trzymanie bielików amerykańskich w niewoli konieczne jest zezwolenie. Wydaje się je głównie placówkom oświatowym, a trafiają tam zazwyczaj bieliki trwale niepełnosprawne, które nie poradziłyby sobie na wolności. Obiekty, w których są hodowane, muszą posiadać odpowiednie klatki oraz doświadczonych pracowników, którzy umieją obchodzić się z ptakami.
W Polsce warunki hodowli i utrzymywania bielika szczegółowo określa rozporządzenie Ministra Środowiska z dnia 20 grudnia 2004 r. (wydane na podstawie Ustawy o ochronie przyrody), w którym zawarto m.in. konieczność zapewnienia gatunkom z rodziny jastrzębiowatych (Accipitridae) dostosowanego rozmiarowo pomieszczenia w ogrodach zoologicznych (dla dorosłej samicy bielika amerykańskiego jest to zwykle 5 m²).
Bieliki amerykańskie z reguły nie nadają się do publicznych widowisk, ponieważ są zbyt płochliwe, podatne na stres oraz nieprzewidywalne. W Stanach Zjednoczonych bieliki amerykańskie nie mogą być hodowane dla sokolnictwa. W Kanadzie wymagane jest do tego pozwolenie.
Zezwolenie na trzymanie w niewoli „w celach religijnych” orłów niezdolnych do życia na wolności mogą uzyskać też członkowie północnoamerykańskich plemion Indian. Używają oni piór, które wypadły w sposób naturalny, oraz szczątków padłych orłów (pióra, głowa, kości) podczas ceremonii o charakterze religijnym i kulturowym.
Bielik amerykański może żyć długo w niewoli ("patrz sekcja: Długość życia"), jeśli zaadaptuje się do warunków przetrzymywania, ale może też chorować nawet w teoretycznie najbardziej odpowiednim miejscu.
Rola w kulturze Indian Ameryki Północnej.
Bielik amerykański jest świętym ptakiem w niektórych kulturach tubylczych Ameryki Północnej, a jego pióra, podobnie jak pióra orła przedniego, są jednymi z centralnych elementów religii i duchowych obrzędów Indian Ameryki Północnej. Ptaki te w wielu kulturach Indian są świętymi posłańcami między bogami a ludźmi.
Wielu uczestników pow-wow używa piór, głów i szponów tych bielików jako elementów ozdobnych strojów tanecznych. Pióra bielika amerykańskiego są często używane w tradycyjnych indiańskich ceremoniach, strojach i ozdobach, w tym do wyrobu wachlarzy, rozet z piór noszonych w tylnej części pasa podczas niektórych tańców pow-wow czy pióropuszy.
Tradycją plemienia Dakotów jest ofiarowywanie pióra orła, jako formy uhonorowania lub nagrodzenia kogoś. Współcześnie wręcza się je za różne osiągnięcia życiowe, np. z okazji ukończenia college’u.
Paunisi uważali bieliki za symbol płodności, gdyż ich gniazda są budowane wysoko nad ziemią, a ptaki te zaciekle bronią swojego potomstwa. Członkowie plemienia Kwakwala rozrzucali orli puch na powitanie ważnych gości. Dla Czoktawów bielik jest symbolem pokoju.
Podczas dorocznej ceremonii religijnej Tańca Słońca, praktykowanej przez niektórych Indian (głównie z Wielkich Równin), bielik ten obecny jest symbolicznie na kilka sposobów. W rozwidleniu centralnego słupa obszernej altany, w której zazwyczaj odbywa się taniec, budowane jest symboliczne gniazdo, a niektóre plemiona (np.: Szoszoni czy Wrony) umieszczają przy nim (lub u wejścia do altany) wypchanego orła. Tancerze używają obrzędowego gwizdka zrobionego z kości orlego skrzydła i skupiają swój wzrok na symbolicznym gnieździe bielika – „wodza wszystkich stworzeń powietrza” i „strażnika, który chroni ludzi przed złem”, „posłańca Słońca”, który „może posiadać dar uzdrawiania”. Podczas ceremonii "medicine man" może uzdrawiać chorych za pomocą wachlarza z piór bielika. Dotykając wachlarzem najpierw obrzędowego słupa centralnego, a następnie pacjenta, przekazuje mu „moc” płynącą ze słupa. Następnie "medicine man" kieruje wachlarz ku niebu, by bielik mógł zanieść modlitwy o chorego do Stwórcy.
Amerykańskie przepisy federalne o ochronie ptaków drapieżnych i wędrownych (zwane „prawem o orlich piórach”, ang. "Eagle feather law") zezwalają na pozyskiwanie piór bielika amerykańskiego lub orła przedniego w celach religijnych lub duchowych jedynie Indianom z plemion uznawanych przez władze federalne. Niektóre grupy północnoamerykańskich Indian kwestionują konstytucyjność tych przepisów uznając, iż ograniczają one ich wolność religii gwarantowaną przez Pierwszą Poprawkę do Konstytucji Stanów Zjednoczonych. Niektórzy twierdzą też, że przepisy te ograniczają wolność religii członkom plemion nie uznawanych przez władze federalne USA (ale np. uznanych przez władze jednego ze stanów). Prawo o orlich piórach bywa też krytykowane za stosowanie preferencji opartych na kryteriach rasowych i ingerowanie w suwerenność plemion.
Jako symbol Stanów Zjednoczonych.
Bielik amerykański jest symbolem narodowym Stanów Zjednoczonych. To jeden z najbardziej rozpoznawalnych państwowych symboli. Pojawia się na większości oficjalnych pieczęci, w tym na Wielkiej Pieczęci Stanów Zjednoczonych.
Obowiązujący do dziś wzór Wielkiej Pieczęci Stanów Zjednoczonych, przedstawiający bielika amerykańskiego trzymającego w szponach trzynaście strzał i gałązkę oliwną z trzynastoma liśćmi został przyjęty przez Kongres Kontynentalny 20 czerwca 1782.
Po zakończeniu (w 1783) wojny o niepodległość, Benjamin Franklin w 1784 napisał z Paryża do córki list, w którym skrytykował wybór bielika amerykańskiego na symbol USA i zasugerował indyka, jako lepszy symbol amerykańskich wartości. Przedstawił w nim bielika jako „ptaka o kiepskim charakterze moralnym”, który jest „zbyt leniwy, by samemu łowić ryby”, co nawiązywało do okradania przez niego rybołowów z pożywienia. Nazwał również bielika „kompletnym tchórzem”, którego łatwo przegonią z dogodnego miejsca znacznie mniejsze tyrankowate. W liście Franklin napisał, że indyk to „dużo bardziej przyzwoity ptak”, opisując go: „trochę próżny i głupi [ale] Ptak Odwagi”.
Bielik amerykański pozostał jednak godłem Stanów Zjednoczonych. Został też umieszczony na państwowych pieczęciach oraz na rewersie kilku monet (w tym na ćwierćdolarówce bitej do 1999), gdzie przedstawiono go z głową skierowaną w stronę gałązki oliwnej. Między 1916 a 1945 Flaga Prezydencka ukazywała bielika zwróconego głową w lewą stronę (prawą dla widza), co zrodziło legendę miejską, że bielik zwrócony był w kierunku gałązki oliwnej w czasie pokoju, natomiast w czasie wojny w kierunku strzał.
Heraldyka Filipin.
Na Wielkiej Pieczęci Stanów Zjednoczonych wzorowane jest godło Filipin. W okresie kiedy Filipiny były kolonią Stanów Zjednoczonych (1898–1946), godło i inne znaki państwowe były w obu państwach wspólne od 1935 do 1946. Na godle niepodległych Filipin od 1946 bielik amerykański zajmował miejsce na lazurowym lub niebieskim tle po lewej stronie tarczy, a hiszpański lew stojący umieszczany był na czerwonym lub szkarłatnym tle po prawej stronie tarczy, co miało symbolizować kolonialną historię Filipin. W 1998 przyjęto ustawę nr 8491, w treści której nie uwzględniono orła i lwa w dolnej części tarczy, usuwając je z niej. Jednak zmodyfikowana tarcza nie jest popularna, ponieważ zgodnie z Konstytucją Filipin zmiana ta musi zostać ratyfikowana w drodze referendum.

</doc>
<doc id="130352" url="https://pl.wikipedia.org/wiki?curid=130352" title="Barwy zimne">
Barwy zimne



</doc>
<doc id="130354" url="https://pl.wikipedia.org/wiki?curid=130354" title="Ignacy Mycielski (generał)">
Ignacy Mycielski (generał)

Ignacy Mycielski hrabia herbu Dołęga (ur. 17 stycznia 1784 w Zbąszyniu, zm. 22 kwietnia 1831 w Warszawie) – polski generał.
Był synem starosty oświęcimskiego Jana Nepomucena i Anny z Garczyńskich, wnukiem kasztelana poznańskiego Macieja, bratankiem wojewody inowrocławskiego Józefa i starosty lubiatowskiego i generała Stanisława. Ignacy Mycielski wstąpił w listopadzie 1806 do konnej gwardii honorowej Napoleona, rok później awansował na podporucznika; był adiutantem pułkownika Wincentego Krasińskiego (późniejszego generała). Brał udział w kampaniach 1807 na Pomorzu i w Prusach Wschodnich.
W 1809 awansowany na majora, 1813 na pułkownika. Uczestniczył w kolejnych kampaniach napoleońskich, w 1814 po kolejnej kampanii pozostał przez jakiś czas we Francji, czekając na wyjaśnienie statusu ziem byłego Księstwa Warszawskiego. Powrócił do Warszawy w październiku 1815, w utworzonej armii polskiej został dowódcą 4. Pułku Piechoty Liniowej. Na jesieni 1820 mianowany komendantem Korpusu Kadetów w Kaliszu, pozostał na tym stanowisku do wybuchu powstania listopadowego. We wrześniu 1826 otrzymał nominację cara Mikołaja I na generała brygady.
Miał opinię lojalnego oficera wobec rodziny carskiej. Po wybuchu powstania młodzież kaliska dokonała napadu na jego mieszkanie, doszło m.in. do zniszczenia portetów członków rodziny carskiej. Bez względu na zastrzeżenia Józef Chłopicki mianował Mycielskiego 4 stycznia 1831 dowódcą twierdzy Modlin (w miejsce generała Kazimierza Małachowskiego). Generał Mycielski pozostał na stanowisku zaledwie miesiąc, 6 lutego odwołany z powodu postępującej choroby (prawdopodobnie gruźlicy). W kwietniu 1831 zmarł w Warszawie.
Nie założył rodziny. Był wielokrotnie odznaczony, m.in. Krzyżem Kawalerskim Orderu Virtuti Militari (1808), Orderem Legii Honorowej (1812), Orderem Św. Stanisława I klasy (1829), Orderem Św. Anny II klasy. W 1830 został nagrodzony Znakiem Honorowym za 20 lat służby.
Był członkiem loży wolnomularskiej Français et Polonais.

</doc>
<doc id="130355" url="https://pl.wikipedia.org/wiki?curid=130355" title="Urząd Komitetu Integracji Europejskiej">
Urząd Komitetu Integracji Europejskiej



</doc>
<doc id="130356" url="https://pl.wikipedia.org/wiki?curid=130356" title="UKIE">
UKIE



</doc>
<doc id="130359" url="https://pl.wikipedia.org/wiki?curid=130359" title="Ignacy Mycielski (oficer pruski)">
Ignacy Mycielski (oficer pruski)

Ignacy Mycielski (ur. 24 czerwca 1842, zm. 11 lutego 1884) – hrabia herbu Dołęga.
Był synem Teodora (oficera powstania listopadowego, ziemianina i działacza społecznego) i jego pierwszej żony Anieli z Mielżyńskich. Urodził się w Chocieszewicach (obecnie: Pępowo), które wraz ze Smogorzewem stanowiły później jego majątek (Chocieszewice sprzedał Wilhelmowi Radziwiłłowi). Brał udział w powstaniu styczniowym, później został oficerem w armii pruskiej. 9 listopada 1865 poślubił Jadwigę Moszczeńską, z którą miał dwóch synów Maksymiliana i Ludwika oraz dwie córki Anielę i Elżbietę. Zmarł w Smogorzewie.

</doc>
<doc id="130360" url="https://pl.wikipedia.org/wiki?curid=130360" title="Jakub Bojko">
Jakub Bojko

Jakub Bojko (ur. 7 lipca 1857 w Gręboszowie, zm. 7 kwietnia 1943 tamże) – polski działacz, publicysta i pisarz ludowy, jeden z pionierów ruchu ludowego w Galicji, współtwórca Stronnictwa Ludowego w Galicji (1895), w II RP poseł na Sejm Ustawodawczy i na Sejm II kadencji oraz senator I i III kadencji, wójt Gręboszowa.
Życiorys.
Pochodził z rodziny chłopskiej. Był synem zbiega z Kongresówki Gabriela i jego drugiej żony – Elżbiety Kamysz, rodem z Woli Rogowskiej (zmarła, gdy Jakub miał 12 lat). W 1880 poślubił Julię z domu Świętek (zm. 1938).
Nauczycielem został dzięki samokształceniu, podczas którego pracował we własnym gospodarstwie rolnym (nauczał od 1877 do 1890). Pisał wiersze i opowiadania, publikowane w czasopismach: „Chata”, „Wieniec”, „Pszczółka”, „Przyjaciel Ludu”. Od 1896 był członkiem korespondentem Towarzystwa Muzeum Narodowego Polskiego w Rapperswilu. Był w Gręboszowie prezesem Towarzystwa Zaliczkowego i koła im. Tadeusza Kościuszki Towarzystwa Szkoły Ludowej.
Poseł do Sejmu Krajowego we Lwowie (1895). Był także posłem do austriackiej Rady Państwa IX (1897–1900) i X kadencji (1901–1907) wybieranym w kurii IV – gmin wiejskich z listy PSL w okręgu wyborczym nr 6 (Tarnów, Pilzno, Brzostek, Dębica, Dąbrowa, Żabno) oraz kadencji XI (1907–1911) i XII kadencji (1911–1918) wybieranym z listy PSL okręgu wyborczego nr 44 (Mielec, Radomyśl, Dąbrowa, Żabno). W parlamencie austriackim w kadencji IX należał do klubu PSL, w kadencji X był posłem niezrzeszonym, a w kadencji XI i XII należał do grupy posłów PSL, potem PSL „Piast” w Kole Polskim w Wiedniu.
Był m.in. wiceprezesem Stronnictwa Ludowego oraz jego klubów poselskich w Sejmie Krajowym i parlamencie austriackim. Od 1913 do 1918 prezes PSL „Piast”, którego był jednym z organizatorów. Wicemarszałek Sejmu Ustawodawczego (1919–1922), wicemarszałek Senatu (1922–1927). Do 1920 zasiadał w zarządzie głównym, a do 1924 w radzie naczelnej PSL „Piast”. W 1926 został honorowym prezesem partii. W październiku 1927 wystąpił z PSL „Piast” (po przewrocie majowym), tworząc prorządowe Zjednoczenie Ludu Polskiego (nie było ono popularne wśród ludności wiejskiej). Wstąpił też do BBWR. W 1928 był marszałkiem seniorem Sejmu II kadencji (1928–1930), przeprowadzając wybór na marszałka Ignacego Daszyńskiego (lidera PPS). Z życia politycznego wycofał się w 1935.
Jakub Bojko został określony przez Władysława Orkana mianem "Chłopskiego Skargi".
Upamiętnienie.
Z inicjatywy Józefa Putka wydana została seria znaczków pocztowych, m.in. z podobizną Jakuba Bojki.
W Krakowie, na osiedlu Kurdwanów Nowy, położonym w południowo-wschodniej części miasta, imieniem Jakuba Bojki nazwano jedną z głównych tamtejszych ulic. Jego imieniem nazwano także ulicę na obszarze Sanoka.
W 2015 w Muzeum Budownictwa Ludowego w Sanoku zrealizowano fabularyzowany film biograficzny pt. "Chłopski Skarga", z Kazimierzem Kaczorem w roli Jakuba Bojki.

</doc>
<doc id="130361" url="https://pl.wikipedia.org/wiki?curid=130361" title="Podobozy KL Lublin na Majdanku">
Podobozy KL Lublin na Majdanku

Podobozy KL Lublin na Majdanku – zespół jedenastu obozów podległych w trakcie II wojny światowej niemieckiemu obozowi KL Lublin na Majdanku.
Plany przyłączania dalszych obozów.
Komendanturze Majdanka zamierzano w 1943 roku podporządkować m.in. obozy w Trawnikach, Poniatowej, Lwowie i Płaszowie. Do tych zmian strukturalnych nie doszło, po powstaniu w Sobiborze trzy pierwsze obozy zamknięto mordując więźniów, a Płaszów stał się samodzielnym Konzentrationslager.

</doc>
<doc id="130362" url="https://pl.wikipedia.org/wiki?curid=130362" title="Xandros">
Xandros

Xandros Linux – komercyjna, przeznaczona na komputery stacjonarne i netbooki (takie jak ASUS Eee PC) dystrybucja Linuksa oparta na systemie Debian.
Jej pierwsza wersja bazowała na Corel LINUX OS i jest kontynuacją Corel Desktop.
Zaletą systemu Xandros Linux może być bardzo czytelny instalator, a także przyjazna obsługa dla użytkownika migrującego z systemu Windows XP – nietrudno zauważyć podobieństwo interfejsu Xandrosa do tego znanego z systemów rodziny Windows.
Xandros oferuje kilka autorskich dodatków, niedostępnych w innych dystrybucjach:
System oferuje również ulepszoną integrację z siecią Windows Networks, graficzne zarządzanie zasobami NFS/SAMBA oraz łatwego w konfiguracji klienta VPN.
System Xandros przyjął światową klasyfikację pomocy technicznej.

</doc>
<doc id="130367" url="https://pl.wikipedia.org/wiki?curid=130367" title="Schronisko „Orzeł”">
Schronisko „Orzeł”

Schronisko „Orzeł” (dawniej "Eulenkoppenbaude, Bismarckbaude") – schronisko turystyczne położone w Górach Sowich, przy drodze z Przełęczy Sokolej do schroniska „Sowa” i na Wielką Sowę, pod szczytem Sokolicy, na wysokości 844 m n.p.m..
Położenie.
Poniżej schroniska znajdują się rozległe łąki, ciągnące się w kierunku doliny Czarnego Potoku, a powyżej są rozległe lasy dolnoreglowe. 
Historia.
Schronisko powstało w roku 1930. Zostało zbudowane na zlecenie mistrza krawieckiego Juliusa Dintera. Zaraz po II wojnie światowej było nieużytkowane. W 1950 przejął je Fundusz Wczasów Pracowniczych, natomiast w 1960 Przedsiębiorstwo Usług Turystycznych „Śnieżnik”. W roku 1968 zostało oddane w ajencję, a w 1992 sprywatyzowane i pozostaje nieprzerwanie w rękach tej samej rodziny.
Oferta.
Schronisko posiada 90 miejsc noclegowych w pokojach od 1- do 6-osobowych oraz w dwóch salach zbiorowych (8- i 12-osobowej). Schronisko prowadzi zarówno bufet jak i całodzienne wyżywienie. Przy obiekcie funkcjonują dwa wyciągi narciarskie.
Szlaki turystyczne.
Obok schroniska przechodzi szlak z Rzeczki na Wielką Sowę.

</doc>
<doc id="130368" url="https://pl.wikipedia.org/wiki?curid=130368" title="Ludwik Wejher (zm. 1616)">
Ludwik Wejher (zm. 1616)

Ludwik Wejher herbu Skarzyna (ur. 1580 / 1586 - zm. 1616) – syn Ernesta i Anny Mortęskiej, brat Melchiora.
Życiorys.
W 1594 roku był studentem Akademii Wileńskiej, w pierwszych latach XVII wieku studiował też w Ingolstadt, a później w Padwie. Po studiach wileńskich przebywał jakiś czas na dworze Zygmunta III. W 1600 roku był posłem na sejm z województwa pomorskiego. W listopadzie 1600 roku walczył w Inflantach na czele oddziału złożonego ze 100 husarzy i 50 kozaków, który wcześniej zyskał nie najlepszą reputację ze względu na szkody, których dopuścił się na Litwie.
Jako dworzanin królewski, kolejno zdobywał tytuły i zaszczyty:
od 1608 rotmistrz królewski, od 1612 podskarbi ziem pruskich i ekonom malborski, od 1613 podkomorzy chełmiński, starosta człuchowski w latach 1610-1616, kościerzyński, nowodworski i tczewski.
Podczas wojny moskiewskiej (dowodził czterema chorągwiami liczącymi w sumie 400 husarzy i 400 piechórów), uczestnik oblężenia Smoleńska.
Poseł na sejm 1611 roku z województwa kaliskiego i poznańskiego.

</doc>
<doc id="130371" url="https://pl.wikipedia.org/wiki?curid=130371" title="Amalowie">
Amalowie

Amalowie – królewski ród plemienia Ostrogotów. Z rodu tego wywodził się Hermanaryk – twórca państwa gockiego nad Morzem Czarnym i Teodoryk Wielki.
Amalowie goccy czy ostrogoccy?
Zachowany przekaz Jordanesa w "Getice" o rodzie Amalów nie jest konsekwentny. Z jednej strony, tam gdzie dziejopis zapewne posługuje się wykładnią Ablaviusa, Amalowie mieli stanąć na czele Ostrogotów w wyniku podziału Gotów, do którego doszło nad Morzem Czarnym, a władca ostrogocki z III w., Ostrogota, pierwszy Amal określany mianem króla, miał rządzić tylko wschodnim odłamem Gotów. Natomiast zgodnie z inną (Kasjodorową) tradycją Ostrogota miał rządzić obiema częściami plemienia. Te nawzajem się wykluczające przekazy spowodowały, że Kasjodorowi Amalowie — Ostrogota i Hermanaryk — są uznawani za władców rządzących całym plemieniem Gotów lub za władców tylko ostrogockich. Powstała również hipoteza łącząca oba te stanowiska, zakładająca, że Ostrogota był początkowo władcą całego plemienia, a później, w związku z przesunięciem się Wizygotów na tereny Dacji i rozłamem plemienia, pozostał władcą jedynie Ostrogotów.
Historia rodu.
Zapewne to Amalowie rządzili po wojnach gockich za cesarza Aureliana w 2. połowie III w. nad Ostrogotami-Greutungami, których siedziby znajdowały się na wschód od Dniestru. W czasach Teodoryka Wielkiego ród ten niemal całkowicie zawłaszczył przekazywanie gockiej tradycji.
Kształtowanie tradycji rodu Amalów.
Powstanie tradycji.
Za twórcę tradycyjnej historii rodu uważa się wersję Kasjodora (która dochowała się do czasów współczesnych w zachowanym skrócie "Historia Gothorum "tegoż dokonanym przez Jordanesa), będącą zarazem oficjalnym zapisem wydarzeń z jego dziejów promowanym przez Teodoryka Wielkiego. Być może jednak i Jordanes miał swój wkład w tę tradycję. Powstanie tego przekazu (z inspiracji właśnie władcy Ostrogotów), a zarazem ukończenie przez Kasjodora prac nad swoim dziełem, datuje się prawdopodobnie na rok 519, chociaż nie wyklucza się również roku 515 lub 517. Kasjodorowa historia rodu Amalów miała odegrać istotną rolę w gockim procesie etnogenetycznym, tworząc podstawę dla powstania poczucia jedności różnych odłamów Gotów oraz, co równie istotne, legitymizować władzę rodu nad nimi. Przekaz ten, przez niektórych uważany za wynik aktywnej współpracy Teodoryka Wielkiego (konsultacje) z Kasjodorem, ściśle wiąże się z działaniami podjętymi przez władcę ostrogockiego względem jego zięcia Eutaryka.
Prawo Amalów do rządów nad Gotami.
Amalowie jako władcy Gotów pojawiają się po raz pierwszy w kontekście (rzekomego) zwycięstwa na wodzem rzymskim Fuskusem. Dzięki niemu ród ten miał być okrzyknięty Ansami i to przez całe plemię Gotów. Tym sposobem Amalowie uzyskali status „półboski” pozwalający na odnoszenie zwycięstw dzięki sakralnej mocy, dzięki której (oraz zdolności do przystosowywania się do nowych warunków politycznych), pomimo klęsk dalej stali na czele plemienia. Może z tego powodu Kasjodor nie poruszył kwestii etymologii nazwy rodu. Według Kasjodora Goci ulegli rozbiciu na dwa odłamy — Wizygotów i Ostrogotów — dopiero w okresie najazdu huńskiego po śmierci Amala Hermanaryka, który tym samym był ostatnim przedstawicielem rodu panującym nad ogółem plemienia. Taka tradycja z jednej strony dobrze legitymizowała władzę Teodoryka Wielkiego nad Wizygotami, z drugiej — spowodowała podważenie innych, znanych wcześniej przekazów o etnogenezie gockiej. Dzięki przekazowi o Hermanaryku Amalowie stawali się jedyną prawowitą dynastią mogącą rządzić nad całym ludem, starszą, godniejszą szacunku, historycznie bardziej uprawnioną do sprawowania władzy (już przez Ablaviusa określeni "praeclari" — przesławni) niż wizygoccy Baltowie. W ten szczególny status Amalów wpisywała się Kasjodorowa/Jordanesowa opowieść o jego przedstawicielu Beremudzie, który po przybyciu do Wizygotów mógłby bezproblemowo objąć nad nimi władzę, do czego nie doszło tylko ze względu na skromność Amala. Przekaz ten jest jasny: to Amalom jako spadkobiercom dawnych królów należą się rządy nad Wizygotami, a co więcej, to właśnie im Wizygoci by je sami oddali.
Działania unifikacyjne Amalów.
Amalowie w erze przedteodorycjańskiej próbowali kilka razy doprowadzić do zjednoczenia gockich plemion pod swoją władzą. Istnieje również odosobniona hipoteza, że wojna Rzymu z Hunami w latach 450−451 wybuchła w związku z działaniami władcy amalskiego w kierunku podporządkowania sobie Wizygotów. W osobie Teodoryka Wielkiego doszło do intensyfikacji tych prób, najpierw jeszcze w okresie sprzed inwazji na Italię (489), co spowodowało późniejszą konieczność prowadzenia polityki unifikującej różne odłamy gockie już na Półwyspie Apenińskim, później zaś (w odniesienie do Wizygotów) po jego proklamacji na króla tych ostatnich w 511 r..
Eutaryk i Amalasunta — symboliczna unifikacja rodu Amalów.
Dziedziczyć oba trony (ostrogocki i wizygocki) miał po Teodoryku Wielkim jego zięć Eutaryk, według "Getiki" również Amal, potomek Hermanaryka i Beremuda, a więc osoba mogąca szczycić się nawet lepszym pochodzeniem niż władca Ostrogotów. Małżeństwo z córką Teodoryka Wielkiego Amalasuntą miało, idąc za "Getiką", wymiar symboliczny — za jego sprawą doszło do „połączenia” dwóch linii Amalów, potomków Wuultulfa (Teodoryk Wielki, Amalasunta) i Hermanaryka (Eutaryk), a tym samym doszłoby do unifikacji linii rządzących w przeszłości Ostrogotami. Według koncepcji (najprawdopodobniej Kasjodora) objęcie przez Eutaryka schedy po Teodoryku Wielkim miało stanowić swoistą klamrę — objęcie władzy nad oboma odłamami Gotów, rozumianymi jako jedność, a tym samym powrót do (będącej wytworem autora) sytuacji sprzed najazdu Hunów. Śmierć Eutaryka jeszcze za życia teścia zniweczyła starania o unifikację obu grup gockich pod berłem Amalów — ostatecznie ród ten pozostał u władzy jedynie u Ostrogotów (syn pary — Atalaryk).
Genealogia Amalów.
Legendarne początki.
Zgodnie z przekazem "Getiki", rodowód Amalów, wywodzących się od Asów, obejmujący siedemnaście pokoleń żyjących na przestrzeni połowy tysiąclecia, rozpoczynają takie postaci, jak Gaut, Amal i Ostrogota. Protoplastą Amalów jest skandynawski bóg wojny Gaut (Gapt) [‘ojciec Gautów’]. W następnych pokoleniach przedstawicielami rodu są kolejno: Hulmul-Humil (Humle) [‘ojciec Duńczyków’], bóg Duńczyków; Augis-Avigis; Amal [‘ojciec Amalów’], eponim rodu; Hisarna [‘Żelazny’] — być może związany z celtycką (środkowoeuropejską) fazą gockiej etnogenezy; Ostrogota [‘ojciec Ostrogotów’], eponim plemienia; Hunuil [‘Odporny na Czary’]; Athal(a) [‘Szlachetny’]. Pochód tych legendarnych postaci zamykają synowie tego ostatniego — Achiulf (Agiulf) i Oduulf.
Okres historyczny (do początku V wieku).
Pierwszym przedstawicielem Kasjodorowych Amalów, który pojawia się także w innym źródle niż "Getika" jest zmarły w 375 r. Hermanaryk, mający być jednym z synów Achiulfa (Agiulfa) (pozostali według tradycji to: Ansila, Ediulf i Wultuulf). Od tego momentu kolejne pokolenia rodu można już próbować czasem utożsamiać z pojawiającymi się w rzymskiej historiografii (Ammianus Marcellinus) postaciami, np. wnuka Wuultulfa Winitara z Ammianowym Witimirem czy syna tegoż Wandalara z Widerykiem.

</doc>
<doc id="130373" url="https://pl.wikipedia.org/wiki?curid=130373" title="Amalaryk">
Amalaryk

Amalaryk (ur. 502 zm. 531) – władca Wizygotów (511-531) z rodu Baltów.
Życiorys.
Syn Alaryka II, który zginął w roku 507 pod Vouille w bitwie z wojskiem króla Franków Chlodwiga I. Ze względu na bardzo młody wiek Amalaryka, królem Wizygotów został wybrany Gezalek, nieślubny syn Alaryka II. Podczas jego panowania Wizygoci utracili terytoria we Francji i zostali zmuszeni do wycofania się na Półwysep Iberyjski.
W tej sytuacji w roku 511 zainterweniował król ostrogocki Teodoryk Wielki, otaczając opieką Amalaryka i sprawując władzę w jego imieniu do roku 526.

</doc>
<doc id="130374" url="https://pl.wikipedia.org/wiki?curid=130374" title="Lycoris">
Lycoris

Lycoris Desktop/LX – komercyjna dystrybucja Linuksa dla początkujących, oparta na Debianie. Stylistyką nawiązuje do Windows XP. 
Firma Lycoris powstała w 2000 r. 15 czerwca 2005 ogłoszono jej wykupienie przez Mandrivę i zapowiedziano integrację Desktop/LX Personal z Mandriva Discovery. Ta Dystrybucja nie jest rozwijana.

</doc>
<doc id="130377" url="https://pl.wikipedia.org/wiki?curid=130377" title="Krępa (Ostrów Wielkopolski)">
Krępa (Ostrów Wielkopolski)

 
Krępa (niem. Krempa) - dzielnica Ostrowa Wielkopolskiego umiejscowiona we wschodniej jego części, w pobliżu cieków Ołobok i Krępianka. Także nazwa ostrowskiego osiedla administracyjnego (Osiedle III Krępa).
Historia.
Początkowo wieś rycerska – pierwsze wzmianki o osadzie pochodzą z roku 1403. Przez lata chłopi z Krępy cieszyli się poważaniem nie tylko wśród mieszkańców okolicy, ale i wśród mieszczan z Ostrowa. Krępianie pełnili obowiązki honorowych żałobników zacniejszych mieszkańców XIX-wiecznego Ostrowa. Od początków XIX wieku na Krępie znajdowało się założenie dworskie, siedziba administratora klucza krępskiego (hrabstwo Przygodzice), później z pałacem, małym browarem, młynem, sadem i stawami rybnymi.Gmina wiejska Krępa liczyła przed I wojną światową 62 domów i 781 mieszkańców (w tym 85 ewangelików), a dominium 5 domów i 92 mieszkańców.Folwark istniał jeszcze w latach międzywojennych. W jego pobliżu założona została w 1928 pierwsze w odrodzonej Polsce stacja hodowli jedwabników. Wieś została włączona do Ostrowa w roku 1934. Echem dawnej Krępy jest ulica profesora Kaliny, dawniej Starowiejska.
Osiedla.
Obecnie Krępa dzieli się administracyjnie na dwa osiedla.
Najstarsza, historyczna część Krępy. Miejsce urodzenia Antoniego Kaliny. Fabryka maszyn dla przemysłu spożywczego SPOMAX (tradycje sięgające końca XIX wieku). Wraz z częścią os. Jana Pawła II tworzy duży kompleks zabudowy jednorodzinnej.
(d. Spółdzielcze, Wschód, Manifestu Lipcowego). Duże osiedle bloków wielorodzinnych, uzupełnione o nową zabudowę willową, niską, która wraz z osiedlem Krępa tworzy duży kompleks zabudowy jednorodzinnej. Obejmuje także Osiedle Robotnicze z lat II wojny światowej.
Szlaki turystyczne.
Przez Krępę prowadzi szlak turystyczny:
Komunikacja.
Linie autobusowe kursujące na Krępie: 2, 5, 5B, 6, 11, 18, 20, 21, 23, 25, 27, B, C, M, M-E

</doc>
<doc id="130381" url="https://pl.wikipedia.org/wiki?curid=130381" title="Piercing">
Piercing

Piercing – forma ozdabiania ciała. Polega na wykonywaniu przekłuć na ciele i wprowadzaniu w takie miejsca kolczyków. Ze względu na radykalny charakter takiego ozdabiania ciała, piercing jest zaliczany do jednej z praktyk tzw. modyfikacji ciała.
Zabieg.
Przekłuwanie ciała trwa z reguły około dwóch minut (przy czym samo przekłucie skóry – kilka sekund). Do wykonania zabiegu używa się specjalnych szczypiec do podtrzymywania fałd skórnych (z reguły wcześniej wysterylizowanych w autoklawie), oraz igły wenflonowej, bądź specjalnej igły iniekcyjnej. Kiedy piercer ustali z klientem, które dokładnie miejsce ma zostać przekłute, chwyta je szczypcami, następnie przebija je igłą, w którą (lub w jej plastikową obwódkę w przypadku wenflonu) po przebiciu wkłada bezpośrednio kolczyk.
Nie należy używać pistoletu. Z powodu plastikowych części nie jest możliwa jego sterylizacja, a kolczyki używane do przekłuwania są wykonywane ze stali chirurgicznej mogącej uczulać. Ponadto nie są ostro zakończone, więc podczas przebicia rozrywają tkankę.
Stosunek Kościoła katolickiego do kolczykowania ciała.
W XIII wieku Kościół Katolicki zabronił kolczykowania ciała, w związku z dogmatem, według którego człowiek jest stworzony na obraz Boga i w związku z tym nikt nie ma prawa ingerować w ten obraz. Po wprowadzeniu powszechnego zakazu uszy (oraz inne części ciała) kolczykowali sobie tylko piraci, złodzieje oraz przedstawiciele niższych klas społecznych.
Rodzaje piercingu – opis.
Pępek (navel).
Piercing ten zwykle nie przechodzi dokładnie przez pępek, lecz przez płat skóry znajdujący się nad lub pod nim. Piercing bezpośrednio przez pępek jest możliwy wyłącznie, jeżeli osoba ma pępek wystający, tzw. "outie". Piercing ten rozpowszechnił się szczególnie wśród młodych kobiet.
Jest jednym z najwolniej gojących się przekłuć, czasem zajmuje to nawet rok. Powodem tego jest małe ukrwienie tego obszaru ciała. Biżuterią zazwyczaj stosowaną są bananki.
Sutki (nipple).
Piercing sutków może odbywać się zarówno u mężczyzn, jak i kobiet. Przebicie jest zwykle wykonywane poziomo lub pionowo. Czas gojenia wynosi zwykle od 2 do 4 miesięcy. Biżuterią zwykle stosowaną w tych piercingach to najczęściej kółka, podkowy, sztangi oraz tzw. Nipple shield. Piercing ten oprócz walorów estetycznych może mieć także walory funkcjonalne, gdyż sutki należą do stref erogennych. Osoby z tym piercingiem twierdzą, że zwiększa to ich czułość.
Piercing ten nie przeszkadza w karmieniu piersią, lecz nie zaleca się aby karmić z włożoną biżuterią.
Piercing powierzchniowy.
Piercing powierzchniowy odbywa się w dowolnym miejscu na skórze, nie przebijając żadnych konkretnych utworów. Nie spełnia on żadnej innej roli prócz estetycznej. Większość piercingów na skórze jest odrzucanych przez organizm w szybkim tempie, toteż większość przebić nigdy się nie goi. Z tego względu piercing powierzchniowy jest w większości tymczasowy. Jest jednak terminologia dotycząca niektórych szczególnych miejsc często przebijanych:
Corset.
Jest to podtyp piercingu powierzchniowego. Ta modyfikacja charakteryzuje się kolczykami umieszczonymi parami wzdłuż kręgosłupa połączonymi wstążką, swoim wyglądem przypominając gorset. Silnie powiązany z BDSM. Ze względu na bardzo duże prawdopodobieństwo zahaczania ubraniem o kolczyki, co prowadzi do migracji, jest to modyfikacja tymczasowa.
Hand web.
Piercing ten przebija błoniastą skórę pomiędzy kciukiem a palcem wskazującym. Goi się powolnie, od 6 miesięcy do roku. W tym czasie należy zachować higienę okolicy. Piercing ten jest trudny do utrzymania ze względu na położenie.
Piercing a zdrowie.
Z medycznego punktu widzenia kolczykowanie ciała jest równoznaczne jego okaleczaniu. Przekłucie, w którym umieszczono kolczyk, stanowi otwartą ranę, której gojenie jest długotrwałe. Z tego powodu w piercingu nie używa się biżuterii wykonanej ze srebra lub złota, jako metali niekorzystnie wpływających na proces gojenia. Do świeżych przekłuć używa się tytanu G23, bioplastu i PTFE. Są to materiały hipoalergiczne, pozbawione niklu (który najczęściej jest przyczyną uczuleń) oraz są biozgodne. Przekłucie powinno być wykonane w warunkach sterylnych przez osobę wykwalifikowaną (nazywaną piercerem), aby zminimalizować ryzyko zakażenia np. gronkowcem lub wirusem zapalenia wątroby typu C, wirusem zapalenia wątroby typu B, wirusem HIV.
Piercing wykonywany w jamie ustnej zwiększa ryzyko urazów w uzębieniu, a także licznych ubytków próchnicowych.
Gojenie.
Czas gojenia jest zależny od miejsca przekłucia oraz indywidualnych cech organizmu. W pierwszej fazie gojenia normalne jest odczuwanie dyskomfortu, lekkiego bólu, swędzenia i pieczenia. Często też wydziela się płyn zawierający limfę, który zasychając tworzy suche strupki na biżuterii. Czas gojenia najczęściej przekłuwanych części ciała:
Niekorzystne efekty noszenia kolczyków w świetle badań naukowych.
Do najczęstszych powikłań związanych z noszeniem kolczyków zalicza się:
Zarejestrowano zależność pomiędzy wczesnym przekłuwaniem uszu u dziewczynek, a występującym później rozwojem alergii.
Według prof. Ewy Czarnobilskiej (kierowniczka zespołu prowadzącego badania) główną przyczyną występowania odczynu alergicznego wymienianą przez alergologów jest obecność niklu jako składnika stopów do produkcji kolczyków – przy czym nieistotny jest deklarowany przez producenta rodzaj metalu, z jakiego wykonana jest biżuteria, gdyż nikiel jest standardowym składnikiem.
Objawy alergii widoczne są w postaci wyprysków skórnych. Objaw ten jest często tłumaczony alergią pokarmową (np. na mleko), tymczasem przyczyna leży w kontakcie kolczyka (jonów niklu) z układem immunologicznym.
Ciekawym jest fakt, iż zaprzestanie noszenia kolczyków przez dziecko nie skutkuje zniknięciem objawów alergii. Układ immunologiczny zapamiętuje obecność jonów niklowych, które przez pewien okres życia występowały we krwi i limfie człowieka. Mimo zaprzestania noszenia kolczyków u dziecka może występować reakcja alergiczna na:
W świetle badań alergologicznych na próbie 428 uczniów w wieku 7–8 i 16–17 lat stwierdzono, że:
Innymi objawami alergii na nikiel są:

</doc>
<doc id="130386" url="https://pl.wikipedia.org/wiki?curid=130386" title="Półwysep Tajmyr">
Półwysep Tajmyr



</doc>
<doc id="130387" url="https://pl.wikipedia.org/wiki?curid=130387" title="Kolczykowanie">
Kolczykowanie



</doc>
<doc id="130388" url="https://pl.wikipedia.org/wiki?curid=130388" title="Tajmyr">
Tajmyr



</doc>
<doc id="130391" url="https://pl.wikipedia.org/wiki?curid=130391" title="Hecht">
Hecht

Hecht – jednostopniowy kierowany pocisk rakietowy ziemia-powietrze opracowany w 1943 roku, naprowadzany programowo (leciał po ustalonej trajektorii).
Po pierwszym locie, projekt odrzucony na korzyść pocisku Feuerlilie.

</doc>
<doc id="130393" url="https://pl.wikipedia.org/wiki?curid=130393" title="Witiges">
Witiges

Witiges, Witigis – król Ostrogotów w latach (536-540). Był pierwszym królem spoza rodu Amalów. Jego żoną była Matasunta, córka Amalasunty i siostra Atalaryka. Na tronie zasiadł po zgładzeniu Teodahada w trakcie wojny z wodzem cesarza Justyniana, Belizariuszem. Witiges, chcąc wzmocnić się w Italii, zawarł sojusz z Frankami i Alamanami. Dnia 21 lutego 537 Goci rozpoczęli oblężenie zajętego przez Belizariusza Rzymu. W wyniku dywersji na swoich tyłach musieli w marcu 538 r. odstąpić od oblężenia i pomaszerować na pomoc Rawennie. W 538 w Italii wylądował korpus Narsesa, jednak osobisty konflikt Belizariusza i Narsesa paraliżował skuteczne działania przeciwko Witigesowi. W 539 siostrzeńcowi króla, Uraisowi, udało się zadać klęskę wojskom cesarskim w Ligurii oraz zdobyć Mediolan. Belizariusz szybko odzyskał inicjatywę oblegając Auximum, klucz do Rawenny, w której zamknął się Witiges. W tym czasie do północnej Italii wdarła się armia Franków pod wodzą Teudeberta, który za koncesje terytorialne gotów był poprzeć oblężonego w Rawennie Witigesa. Jednak Witiges poddał się Belizariuszowi, którego wojska w maju 540 weszły do Rawenny. Witiges został odesłany na wschód, a jego następcą został Hildebad.

</doc>
<doc id="130394" url="https://pl.wikipedia.org/wiki?curid=130394" title="Ruhrstahl X-4">
Ruhrstahl X-4

X-4 – niemiecki kierowany pocisk rakietowy powietrze–powietrze opracowany w czasie II wojny światowej w zakładach Ruhrstahl. Miał kształt cygara, ze skrzydłami umieszczonymi w środkowej części i z tyłu. Kierowany był za pomocą cienkiego przewodu, rozwijanego w miarę oddalania się pocisku od samolotu aż do momentu trafienia celu. Głowica umieszczona była na nosie i wyposażona w zapalnik uderzeniowy.
Pierwsza partia została wyprodukowana wiosną 1944. Produkcja masowa rozpoczęła się w styczniu 1945. Choć około 1000 korpusów pocisku zostało ukończonych w zakładach Ruhrstahl w Brackwede, produkcja silników rakietowych musiała zostać wstrzymana po zniszczeniu fabryki BMW w Stargardzie w nalocie bombowym. Nie zdołano naprawić zniszczeń ani ewakuować linii produkcyjnych przed wkroczeniem sowieckich oddziałów w lutym 1945.

</doc>
<doc id="130395" url="https://pl.wikipedia.org/wiki?curid=130395" title="Kiryśnik czarnoplamy">
Kiryśnik czarnoplamy

Kiryśnik czarnoplamy ("Megalechis thoracata"), opisywany wcześniej pod nazwą "Hoplosternum thoracatum" – kirys czarnoplamy – gatunek ryby z rodziny kiryskowatych (Callichthyidae). Często pielęgnowany w akwariach.
Występowanie.
Ameryka Południowa – w dorzeczach Amazonki, Orinoko, rzeki Paragwaj oraz w rzekach wybrzeża Gujany i północnej Brazylii. Występuje w zamulonych i słabo oświetlonych odcinkach rzek.
Charakterystyka.
Ciało wydłużone, dołem spłaszczone, masywne, pokryte cętkami, mały otwór gębowy w dolnej części pyska, dwie pary wąsików. Długość około 12 (w małych akwariach, w większych dorasta do 20) cm. Oddychają jelitowo.
Warunki hodowlane.
Ryby spokojne, ruchliwe. Zalecane trzymanie kilku osobników. Jedynie starsze osobniki wykazują niewielką agresję wobec innych przydennych ryb potrącając je bokiem ciała.
Rozmnażanie.
Samiec buduje gniazdo z piany na powierzchni wody, gdzie samica składa ikrę. Liczba jaj waha się od 700 do 800 sztuk. Czasami zestresowany samiec zjada ikrę, jednak zwykle troskliwie się nią opiekuje. Wychów narybku wygląda podobnie jak u spokrewnionych z nim kirysków.

</doc>
<doc id="130397" url="https://pl.wikipedia.org/wiki?curid=130397" title="Aefelden">
Aefelden



</doc>
<doc id="130400" url="https://pl.wikipedia.org/wiki?curid=130400" title="Rheintochter">
Rheintochter

Rheintochter (z niem. "Córa Renu") – kierowany pocisk rakietowy ziemia-powietrze opracowany przez niemieckie przedsiębiorstwo Rheinmetall-Borsig.
Prace nad tym pociskiem rozpoczęto w 1941 roku. Była to rakieta dwustopniowa, kierowana za pomocą fal radiowych, która służyć miała jako skuteczny środek obrony przeciwlotniczej. Pracowano nad kilkoma wersjami pocisku (R 1, R2 i R 3), które docelowo miały osiągać pułap do 14 km.
Pierwszy prototyp wzniósł się w powietrze jesienią 1943, a od 1944 roku główną placówką doświadczalną była Łeba – tzw. Małe Peenemünde. 
W skonstruowanej jako pierwsza poddźwiękowej wersji Rheintochter, oznaczonej R 1, paliwem silników obu stopni był proch bezdymny, dwunitrodwuglikol. Silnik pierwszego stopnia rakiety, umieszczony za kadłubem drugiego stopnia, pracował 0,6 sekundy i wyposażony był w siedem dysz wylotowych. Do jego korpusu przymocowane były cztery stateczniki ze sklejki.
Po zakończeniu pracy silnika pierwszego stopnia następowało rozdzielenie członów rakiety i uruchomienie silnika drugiego stopnia. Jego czas pracy wynosił 10 sekund. Obok sześciu dysz wylotowych rozmieszczonych dookoła kadłuba znajdowało się sześć skrzydeł wykonanych ze sklejki. Według niektórych opracowań 1/3 cięciwy skrzydeł pokryta była blachą, która służyła za antenę odbiorczą. Głowica bojowa znajdowała się w tylnej części kadłuba, zaś zapalnik zbliżeniowy i przedział kierowania zlokalizowano z przodu - sterowanie pociskiem zapewniały cztery płytowe stateczniki w układzie kaczki. 
Pocisk wersji R 1 okazał się jednak nieudany ze względu na zbyt niskie osiągi, stąd też w późniejszym okresie użyto go jedynie do prób układów kierowania itp.
W rozwojowej wersji naddźwiękowej Rheintochter, oznaczonej jako R 3, której pierwszy prototyp wzniósł się w powietrze w końcu 1944 roku, w celu zwiększenia osiągów (prędkości i pułapu) zmieniono układ napędowy. Pierwszy stopień rakiety tworzyły dwa silniki, umieszczone po bokach kadłuba drugiego stopnia – ich czas pracy wynosił 0,9 sekundy, po czym następowało ich odrzucenie. Drugi stopień rakiety napędzany był silnikiem na ciekłe materiały pędne. Utleniaczem była mieszanina kwasu siarkowego i azotowego, oznaczana jako "Sv-Stoff Salbei", zaś paliwem był eter winyloizobutylowy nazwany "Visol" lub mieszanina ksylidyny i trójetyloaminy – "Tonka". Czas pracy silnika wynosił 43 sekundy. Głowicę bojową zlokalizowano tym razem pośrodku kadłuba, pomiędzy zbiornikami materiałów pędnych a liczbę skrzydeł zredukowano do czterech.
Ze względu na problemy z dopracowaniem tego napędu zdecydowano się powrócić do silnika drugiego stopnia na stały materiał pędny – tę wersję pocisku oznaczono R 3P, w odróżnieniu od wersji na paliwo ciekłe R 3F. Układ drugiego stopnia tej odmiany nawiązywał do zastosowanego w pocisku R 1 - z głowicą bojową zlokalizowaną za silnikiem zajmującym środkową część kadłuba. Także i w tym przypadku napotkano jednak na kłopoty z konstrukcją silnika (wynikłe z jego dużych rozmiarów) i najprawdopodobniej do końca wojny żaden z pocisków R 3P nie otrzymał docelowej jednostki napędowej.
Program Rheintochter anulowany został ostatecznie 6 lutego 1945 ze względu na nieperspektywiczność. Do tego czasu odpalono w ramach testów 51 rakiet w wersji R 1 i siedem R 3P – żaden pocisk Rheintochter nie został użyty bojowo.

</doc>
<doc id="130402" url="https://pl.wikipedia.org/wiki?curid=130402" title="Enzian">
Enzian

Enzian – przeciwlotniczy pocisk rakietowy konstrukcji niemieckiej z okresu II wojny światowej.
Historia.
Prace nad pociskiem Enzian prowadzone były już w 1942 roku w fabryce Messerschmitta. Był on kierowany drogą radiową. Wersje Enziana o symbolach E-1, E-2 i E-3 napędzane były silnikami Waltera. Wersja E-4 zamontowany miała silnik firmy Konrad DVK. Podobnego silnika, o zwiększonym ciągu, użyto przy opracowywaniu modelu E-5. Kaliber pocisku zmieniał się lekko w zależności od modeli i wynosił dla wersji E-1 880 mm, a dla wersji E-4 915 mm. Prac zaprzestano w 1945 roku z powodu wysokich kosztów produkcji silnika drugiego stopnia.
Użycie bojowe.
W 1944 odpalono 24 rakiety.

</doc>
<doc id="130406" url="https://pl.wikipedia.org/wiki?curid=130406" title="Abitrices">
Abitrices



</doc>
<doc id="130407" url="https://pl.wikipedia.org/wiki?curid=130407" title="Micela">
Micela

Micela ( ‘okruszyna’, "micella" ‘okruszynka’) – grupa cząsteczek surfaktantu albo jonów w roztworze, zorganizowanych najczęściej w kulistą formę. W zależności od rozpuszczalnika, ich hydrofilowe lub hydrofobowe części znajdują się w zewnętrznej lub wewnętrznej części miceli. Ich tworzeniu towarzyszy m.in. zmiana napięcia powierzchniowego, ciśnienia osmotycznego, czy przewodnictwa elektrycznego. Wyróżnia się:
Nasycenie micel jest przyczyną niskiego napięcia międzyfazowego. Działają one także solubilizująco (tzw. rozpuszczalność micelarna), co pozwala substancję nierozpuszczalną w wodzie wprowadzić do fazy wodnej. Dzięki temu układy micelarne stosuje się jako detergenty, nośniki leków, a także w syntezie organicznej, katalizie micelarnej, flotacji oraz w procesach odzysku ropy naftowej.

</doc>
<doc id="130408" url="https://pl.wikipedia.org/wiki?curid=130408" title="Fieseler Fi 103">
Fieseler Fi 103

Fieseler Fi 103 – popularnie zwany V-1 (niem. "Vergeltungswaffe-1", broń odwetowa nr 1) – niemiecki samolot-pocisk (pocisk manewrujący) z okresu II wojny światowej. Potocznie nazywany "latającą bombą".
Historia.
Prace nad bronią, którą nazwano później Fieseler Fi-103, prowadzone były już pod koniec lat trzydziestych. Prace nad projektem prowadził Fritz Gosslau. W pocisku V-1 zamierzano wykorzystać nowe silniki pulsacyjne. Prace posuwały się dość szybko, co prawdopodobnie spowodowane było naciskiem „sponsora”, czyli Ministerstwa Lotnictwa. W połowie 1942 roku przedstawiono projekt do oceny.
Prace nad Fi-103 prowadzone były w Peenemünde. Próby startowania pocisku wykonywano w wielu wariantach, również przy użyciu samolotu, a jedna z koncepcji zakładała kierowanie V-1 przez pilota (wersja "Reichenberg"). Najlepszym rozwiązaniem okazał się start ze specjalnej wyrzutni-katapulty.
Produkcja pocisków V-1 rozrzucona była po całych Niemczech i terenach okupowanych, co spowodowane było potężnym nalotem lotnictwa RAF w nocy z 17 na 18 sierpnia 1943 roku na ośrodek Peenemünde. Pierwszym zakładem była fabryka Volkswagena w Fallersleben oraz Fieseler w Kassel. Później produkcję przejęły zakłady "Dora" (Mittelwerk), położone w podziemnym kompleksie w Turyngii. Skąpe materiały mówią też o wytwarzaniu części do V-1 w Lubiążu, Ząbkowicach Śląskich, Świdnicy. Dla podobnej produkcji przeznaczony był prawdopodobnie kompleks „Riese” budowany w Górach Sowich. Na ziemiach polskich znajdowały się również poligony, na których przygotowywano pierwsze oddziały „artylerii rakietowej”.
Pierwsze próby pocisków V-1 przeprowadzono na poligonie w Peenemünde w 1942 roku. W 1943 roku na północnym wybrzeżu Francji Niemcy wybudowali wyrzutnie pocisków V-1 oraz zespoły schronów służących do magazynowania pocisków. Nalot na Peenemünde, dokonany przez RAF w sierpniu 1943 roku, opóźnił bojowe użycie pocisków V-1.
Poprzez to opóźnienie do dnia lądowania aliantów w Normandii, czyli 6 czerwca 1944 roku, nie odpalono ani jednej latającej bomby.
Zastosowanie bojowe.
Pierwsze bombardowanie pociskami V-1 przeprowadzone zostało w nocy z 13 na 14 czerwca 1944 roku. Z dobrze zamaskowanych wyrzutni odpalono 10 pocisków w kierunku Londynu, z czego tylko 4 dotarły do Wysp Brytyjskich. 15 czerwca na krótko przed północą z 55 wyrzutni wystrzelono do południa 16 czerwca ok. 100 pocisków V-1. 18 czerwca już 500. Ataki te Niemcy rozpoczęli jednak za późno – gdyby pocisków V-1 użyli do bombardowania skoncentrowanych przed desantem barek i okrętów w brytyjskich portach przed 6 czerwca, wtedy mogliby osiągnąć większy efekt psychologiczny i być może wpłynąć na decyzję o inwazji.
W zależności od lokalizacji wyrzutni i innych czynników czas dolotu pocisku V-1 do Londynu wynosił 20–25 minut. Z racji stosunkowo małej celności broń ta nadawała się do ataków na duże powierzchniowo cele jak miasta: Londyn, a późniejszym okresie Antwerpię i Liège.
W niszczeniu budynków pociski V-1 były, jeśli dotarły do celu, o wiele skuteczniejsze niż zwykłe bomby lotnicze o podobnej masie. Ogółem do końca 1944 roku wystrzelono 6046 pocisków V-1, z tej liczby rozbiło się niebawem po starcie 1681. Do końca wojny wystrzelono 1279 latających bomb (także na Belgię). Razem wszystkie wyrzutnie lądowe wystrzeliły 20 880 pocisków V-1, do celów dotarło 18 435. Około 1600 sztuk „odpalono” z samolotów (zwykle do tego używano bombowców He 111).
Wyprodukowano około 30 tys. pocisków V-1. Wystrzelono około 10 tys. przeciwko Anglii, z czego 7 tys. „trafiło”, tzn. wylądowało gdzieś na angielskim terytorium (z tego 3876 pocisków w obrębie aglomeracji miejskiej Londynu).
Zwalczanie broni V-1 polegało na:
Zniszczonych przez samoloty myśliwskie lub balony zaporowe zostało ponad 3000 pocisków.
Z powodu ataków pociskami V-1 zginęło w Anglii około 5500 osób, a 16 tys. zostało rannych. Mimo braku jakichkolwiek środków obronnych V-1 mogły też być niebezpieczne dla myśliwców, które je atakowały. Ze względu na niewielki rozmiar celu samolot musiał zbliżyć się do „latającej bomby” na niewielką odległość (w przypadku Glosterów Meteorów było to często 100–300 jardów), tymczasem nawet pojedynczy pocisk z działka mógł spowodować eksplozję ładunku wybuchowego, ta zaś w połączeniu z chmurą odłamków mogła zagrozić znajdującemu się w pobliżu myśliwcowi.
Zdobyczne pociski V-1 – przechwycone przez nacierające siły alianckie oraz niewybuchy – posłużyły alianckim konstruktorom do opracowania własnych pocisków rakietowych. W ramach tych projektów powstały m.in. amerykański JB-2, radzieckie pociski Ch-101, Ch-102 i 10ChN oraz francuskie CT.10 i Caisseur.

</doc>
<doc id="130411" url="https://pl.wikipedia.org/wiki?curid=130411" title="Ludwik Kulczycki">
Ludwik Kulczycki

Ludwik Kulczycki (ur. 22 lipca 1866 w Warszawie, zm. 31 sierpnia 1941 w Warszawie) – polski socjolog i publicysta. Współzałożyciel i autor prac programowych II Proletariatu.
Życiorys.
Studiował w Warszawie i Genewie. Od 1894 członek PPS. Za udział w ruchu rewolucyjnym kilkukrotnie więziony (m.in. w Cytadeli Warszawskiej), a także i zesłany na Syberię wschodnią (1895-1899). W 1899 zbiegł do Lwowa, gdzie rozpoczął działalność publicystyczną i naukową. Zajął się socjologią, historią ruchów społecznych XIX wieku i zagadnieniami prawno-państwowymi. Utracił zaufanie współtowarzyszy i został odsunięty od władz partii. W 1900 dokonał secesji i utworzył III Proletariat, bardzo aktywny w latach 1904–1905. Po 1910 odszedł od ruchu socjalistycznego. W latach 1910-1914 działacz Polskiego Stronnictwa Postępowego w Galicji. W czasie I wojny światowej członek Naczelnego Komitetu Narodowego. W 1917 roku rozpoczął pracę w polskiej służbie państwowej pracując w departamencie spraw wewnętrznych i ministerstwie pracy i opieki społecznej. Był pracownikiem Biura Delegacji do Spraw Szkół Lekarsko-Dentystycznych Tymczasowej Rady Stanu. Profesor Szkoły Nauk Politycznych (1918–1932) i Wyższej Szkoły Dziennikarskiej (do 1924). Od 1920 związany z Narodową Partią Robotniczą. W latach 1924-1928 był dziekanem Wydz. Społeczno-Administracyjnego Wyższej Szkoły Nauk Społecznych i Ekonomicznych w Łodzi, nieformalnie będącej filią warszawskiej Szkoły Nauk Politycznych.
2 maja 1923 został odznaczony Krzyżem Oficerskim Orderu Odrodzenia Polski.
Ludwik Kulczycki został pochowany na cmentarzu Powązkowskim w Warszawie (kw. 221-I-14/15).
Jego żoną była Natalia (zm. 1952), z którą miał syna Jerzego (1895-1919).

</doc>
<doc id="130413" url="https://pl.wikipedia.org/wiki?curid=130413" title="A-9/A-10">
A-9/A-10

A-9/A-10 (Aggregate-9/Aggregate-10) – nazwa dwustopniowego pocisku międzykontynentalnego o napędzie rakietowym, zaprojektowanego w latach 40. XX wieku przez zespół Wernehra von Brauna w Niemczech.
Projekt.
Pocisk został zaprojektowany jako konstrukcja dwustopniowa. Pierwszy stopień, A-10, miał wynosić drugi, A-9, na wysokość ok. 24 km z maksymalną prędkością 1200 m/s. Na tej wysokości miała następować separacja po której A-9 miał osiągać pułap do 55 km przy maksymalnej prędkości 2900 m/s. Inne źródła podają maksymalne prędkości jako: 2400 m/s (A-10) i 2800 ms (A-9) oraz maksymalny pułap 160 km. Całkowita wysokość pocisku miała wynosić 25,8 m.
Projekt A-10 ulegał w trakcie prac zmianom, początkowo planowano zastosowanie silnika z 6 komorami spalania (stosowanymi już w pociskach A-4, każda o ciągu 27,5 tony). Ostatecznie zdecydowano się za użycie pojedynczego silnika rakietowego napędzanego mieszanką etanolu i tlenu o ciągu ok. 200 ton.
Stopień A-9 oparty był na pocisku A-4, dodano m.in. skrzydła i kabinę pilota. Miał być wynoszony przez stopień A-10 następnie wznosić się przy użyciu własnego silnika, podobnego do stosowanego w pociskach V2. Po wyczerpaniu paliwa miał kontynuować lot balistyczny, przechodząc następnie w lot ślizgowy.

</doc>
<doc id="130418" url="https://pl.wikipedia.org/wiki?curid=130418" title="Mścisław Wartenberg">
Mścisław Wartenberg

Mścisław Wiktor Wartenberg (ur. 26 listopada 1868 w Żninie, zm. 13 kwietnia 1938 we Lwowie) – polski filozof, metafizyk.
Życiorys.
Studiował na uniwersytetach we Wrocławiu, Lipsku, Tybindze i Jenie. Doktorat uzyskał w Jenie w 1898. W 1900 habilitował się na Uniwersytecie Jagiellońskim w Krakowie. Od 1903 profesor filozofii Uniwersytetu Lwowskiego. Kierownik Katedry Filozofii Ścisłej. Specjalista filozofii Kanta i neokantyzmu. Profesorem zwyczajnym został w 1907, członek Polskiego Towarzystwa Filozoficznego we Lwowie i jego wiceprzewodniczący w latach 1904–1908.
Autor m.in. "Kants Theorie der Kausalität" (1899) i "Obrona metafizyki" (1902)
W grudniu 1936 otrzymał tytuł profesora honorowego Wydziału Humanistycznego Uniwersytetu Jana Kazimierza we Lwowie.
Linki zewnętrzne.
"Publikacje Mścisława Wartenberga" dostępne w serwisie Polona

</doc>
<doc id="130419" url="https://pl.wikipedia.org/wiki?curid=130419" title="Breda">
Breda

Breda – miasto w południowo-zachodniej Holandii, w prowincji Brabancja Północna, ok. 40 km na pd.-wsch. od Rotterdamu, w pobliżu granicy z Belgią.
Dane ogólne.
Ośrodek kulturalno-naukowy: akademia sztuk pięknych, szkoła teatralna i muzyczna, akademia wojskowa; biblioteki, muzea. Breda jest jednym z głównych skupisk polonijnych w Holandii.
Historia.
W XI wieku Breda była lennem Świętego Cesarstwa Rzymskiego, a jej pierwszym znanym do dzisiaj władcą był Heinrich I van Brunesheim (1080 - 1125). W 1327 roku Adelheid van Gaveren sprzedał ją Janowi III, księciu Brabancji. W 1350 roku została odsprzedana Janowi II z Wassenaar. W 1403 roku dziedziczka jego linii, Johanna van Polanen (1392 - 1445) wyszła za mąż za Engelbrechta I van Nassau (1370 - 1442) i w ten sposób Breda stała się własnością Dynastii Orańskiej-Nassau trafiając ostatecznie we władanie Wilhelma I Orańskiego, pierwszego namiestnika (stadhoudera) prowincji Niderlandów. W ten sposób tytuł "barona Bredy" powiązany był z tytułem hrabiego Nassau, Oranii i namiestnika prowincji Niderlandów. Ten stan utrzymywał się aż do roku 1795, gdy Breda dostała się pod okupację francuskich sił rewolucyjnych.
Breda uzyskała prawa miejskie w 1252 roku i dzięki temu można było rozpocząć budowę murów obronnych. W XV wieku
nastąpił gwałtowny rozwój miasta. Rozpoczęto budowę katedry z 97 metrową wieżą, a w 1534 średniowieczne mury zostały poważnie rozbudowane przez Henryka III z Nassau, dzięki czemu Breda stała się jedną z potężniejszych twierdz na linii warowni w Niderlandach. W tym samym czasie w mieście zaczęło pojawiać się coraz więcej domów, budowanych przez przedstawicieli znanych holenderskich rodów. Jeden z najbardziej okazałych pałaców został zaprojektowany w renesansowym stylu przez znanego włoskiego architekta Tomasso Vincidora i stał się rezydencją rodziny królewskiej.
Szybki rozwój infrastruktury miejskiej został zatrzymany w 1534 roku przez pożar, który zniszczył większość zabudowań Bredy: spalonych zostało około 300 domów, ocalało tylko 150.
Podczas wojny osiemdziesięcioletniej Breda została opanowana podstępem przez Hiszpanię w 1581 roku, ale 1590 przeszła z powrotem w ręce Maurycego Orańskiego, księcia Nassau (dzięki brawurowej akcji 68 ochotników, którzy zdołali się przedostać do miasta w łodziach przykryci darnią). Breda ponownie została zdobyta przez Hiszpanów w roku 1625 po około 10-miesięcznym oblężeniu. Poddanie się obrońców miasta Hiszpanom dowodzonym przez generała Ambrosio Spinola zostało uwiecznione przez Diego Velázqueza na obrazie „Poddanie Bredy”. W 1637 Fryderyk Henryk Orański odbił miasto po 4-miesięcznym oblężeniu. Breda została ostatecznie przyłączona do Republiki Zjednoczonych Prowincji w roku 1648 na mocy pokoju westfalskiego.
II wojna światowa.
Podczas II wojny światowej Breda, tak jak cała Holandia, znalazła się pod niemiecką okupacją. Miejscowość zajęła niemiecka 9 Dywizja Pancerna 13 maja 1940 r. Miasto zostało wyzwolone 29 października 1944 roku przez polską 1 Dywizję Pancerną (1 DPanc.) dowodzoną przez generała Stanisława Maczka w ramach natarcia kanadyjskiej 1 Armii w kierunku ujścia Mozy. W czasie walk o miasto przed frontem 1 DPanc broniły się niemieckie 256, 711, 719 DP. oddziały 1 DPanc opanowały 28 października Molenschot, Lijndonk, Raaleind, Bavel, a w nocy 28/29 października rejon Dorst. Rankiem 29 października ruszyły do natarcia główne siły dywizji: 3 Brygada Strzelców (3 BS) wzmocniona czołgami zdobyła Ginneken, wdarła się na przedmieścia miasta i uchwyciła nieuszkodzony most; 10 Brygada Kawalerii Pancernej (10 BKPanc), działając patrolami w rejonie Dorst, oczyszczała teren na północ od toru kolejowego Breda-Tilburg. Pododdziały 3 BS opanowały południowo-zachodnią część Bredy i przeprawy w rejonie Oranienboom. 1 ppanc. zajął północno-wschodnią część Bredy oraz prowadził rozpoznanie stacji kolejowej. 30 października dywizja oczyściła rejon miasta i prowadziła walki o przyczółek na kanale. Po zdobyciu miasta toczono walki o Moerdijk i ujście Mozy.
Polscy żołnierze zostali entuzjastycznie powitani przez mieszkańców Bredy. W każdym oknie i na każdej witrynie sklepowej widniały polskie napisy „Dziękujemy Wam, Polacy”. Zarząd miasta okazując wdzięczność Polakom uhonorował ich Srebrnym Medalem Miasta Bredy oraz Honorowym Obywatelstwem Miasta Bredy. Po wojnie, na wniosek ponad 40 000 mieszkańców Bredy, generałowi Stanisławowi Maczkowi przyznano honorowe obywatelstwo Holandii. Na polskim cmentarzu wojennym pośród mogił polskich żołnierzy znajduje się grób generała. W 1981 roku, powstało w Bredzie muzeum mu poświęcone.
W okresie od 3 października (wyzwolenie Alphen) do 29 października 1 DPanc. wzięła do niewoli 7 oficerów i 569 niemieckich szeregowców, 3 czołgi, 9 dział różnych kalibrów. Podczas walk 1 DPanc. straciła 151 zabitych i kilkuset rannych.
Walki o Bredę zostały upamiętnione na Grobie Nieznanego Żołnierza w Warszawie, napisem na jednej z tablic - „BREDA 29 - 30 X 1944”.
Okres powojenny.
Po wojnie znajdowało się tu więzienie, które funkcjonowało na bazie koncepcji Panoptikonu, w którym odbywali karę niemieccy zbrodniarze wojenni.
75. rocznica wyzwolenia miasta.
W dniu 29 października 2019 roku w Bredzie odbyły się uroczystości związane z 75. rocznicą wyzwolenia miasta spod okupacji hitlerowskiej. W uroczystościach wzięli udziałː Król Niderlandów Wilhelm-Aleksander i Prezydent Rzeczypospolitej Polskiej Andrzej Duda. Najpierw odebrali defiladę wojskową w centrum miasta, a potem złożyli wieńce na cmentarzu polskich żołnierzy. W okolicznościowych przemówieniach obaj przypomnieli zasługi i ofiary poniesione przez polskich żołnierzy w czasie II wojny światowej i podczas wyzwalania Bredy. 
Gospodarka.
Ważny ośrodek przemysłu włókienniczego (oprócz tradycyjnych wyrobów - produkcja włókna kokosowego i wyrobów z juty) i maszynowy (zbrojeniowy); drugie po Amsterdamie centrum wyrobów czekoladowych i cukierniczych, browar, przetwórnie owoców, fabryka tworzyw sztucznych (koncern Akzo), zakłady skórzano-obuwnicze.
Edukacja.
W Bredzie znajduje się wiele różnego rodzaju szkół podstawowych, średnich jak i wyższych.
Szkoły średnie:
Szkoły średnie zawodowe:
Szkoły wyższe:
Organizacje studenckie aktywne w Bredzie to między innymi:
Gmina Breda.
Do gminy Breda należą następujące wioski: Bavel, Effen, Prinsenbeek, Teteringen i Ulvenhout. Byłe wioski Ginneken i Princenhage zostały w roku 1942 włączone do miasta i są od tej pory dzielnicami Bredy.

</doc>
<doc id="130424" url="https://pl.wikipedia.org/wiki?curid=130424" title="Styczeń 2003">
Styczeń 2003



</doc>
<doc id="130425" url="https://pl.wikipedia.org/wiki?curid=130425" title="Buergeryt">
Buergeryt

Buergeryt (burgeryt) – turmalin żelazowy, minerał z gromady krzemianów, zaliczany do grupy turmalinów.
Nazwa pochodzi od nazwiska krystalografa Martina Juliana Buergera (1903-1986). Jest minerałem bardzo rzadkim.
Charakterystyka.
Właściwości.
Tworzy kryształy słupkowe, wykazujące zazwyczaj zbrużdżenia. Bywa spotykany w skupieniach ziarnistych. Jest izomorficzny z innymi turmalinami: elbaitem, dravitem, schorlem, uvitem. Jest kruchy, przeświecający. Niekiedy wykazuje barwną migotliwość (iryzację) o barwie brązu. 
Występowanie.
Spotykany w niektórych kwaśnych skałach magmowych np. ryolitach, pegmatytach.
Miejsca występowania: Meksyk – Mexquitic.

</doc>
<doc id="130426" url="https://pl.wikipedia.org/wiki?curid=130426" title="Zacharzew (Ostrów Wielkopolski)">
Zacharzew (Ostrów Wielkopolski)

Zacharzew (wg TERYT: Parcele Zacharzewskie) – część miasta Ostrowa Wielkopolskiego umiejscowiona w jego północno-zachodniej części. Oficjalnie dzieli się na dwa osiedla: nr 9 „Nowe Parcele” i nr 10 „Parcele Zacharzewskie”.
Zacharzew charakteryzuje się przeważającą zabudową mieszkalną jednorodzinną. Część wschodnią i północną zajmują zakłady przemysłowe, usługowe, osiedle bloków wielorodzinnych i cmentarz przy ul. Bema. Ponadto większe zakłady przemysłowe znajdują się między ul. Chłapowskiego a Żniwną oraz na zachodnich peryferiach (baza magazynowa PKN Orlen i Węglozbyt).
Historia.
Wieś Zacharzew wymieniana jest w źródłach od 1444 roku. Wówczas rozgraniczono jest ziemie z sąsiednią Topolą, a w 1446 z Gorzycami. 
Kolejnymi właścicielami Zacharzewa byli: Maciej Radzimski (1505), Piotr Radzimski (1535), Maciej Zacharzewski (częściowo od 1545), Wojciech Rąmpczyński (1550), Franciszek Chwalczewski, później brat Piotr. Od 1568 roku Zacharzew należał razem z Krępą i Ostrowem do rodziny Kiełczewskich (do 1654). 
W 1730 wieś z folwarkiem była w kluczu krępskim dóbr przygodzickich, które były własnością marszałka koronnego Franciszka Bielińskiego. Wtedy w obręb zespołu folwarcznego wchodził m.in. dwór na kopcu (). W 1755 roku włości przygodzickie stały się własnością rodu Radziwiłłów: kolejno Marcina, Józefa Mikołaja, Michała Hieronima, Antoniego (pierwszego ordynata przygodzickiego), Wilhelm i Bogusław, Ferdynand, Michał.
W 1931 roku wschodnią, dworsko-folwarczną część wsi (do ulicy Głowackiego) rozparcelowano, w 1934 włączono do Ostrowa Wielkopolskiego i stopniowo przeznaczano na zabudowę mieszkalną. Dalszy fragment włączono do miasta 1 grudnia 1979 pozostawiając część jako samodzielną wieś z kilkuset mieszkańcami.
W dawnym Zacharzewie znajdował się park Cesarza Wilhelma, którego zdjęcie zachowało się na pocztówce w zbiorach Muzeum Miasta Ostrowa Wielkopolskiego.
Folwark w Zacharzewie.
Założenie dworsko-folwarczne Zacharzew jeszcze na początku XX wieku położone było we wschodnim skraju wsi i zajmowało prostokątny teren między obecnymi ulicami Krotoszyńską, Wybickiego, Czarnieckiego a Bema. Od zabudowań chłopskich oddzielone było łąką. W południowej części znajdował się dziedziniec folwarczny z dworkiem dzierżawcy, wozownią, stajnią, stodołami i innymi budynkami gospodarczymi. W części północnej mieściła się kolonia domów robotników folwarcznych. Między tymi dwiema częściami nadal widoczne jest średniowieczne grodzisko – pozostałość wcześniejszych dworów.
W XIX wieku dzierżawcami folwarku byli Wilhelm (1870), a później Bernhard Lange (1877), w latach 80. Jan Gaj, a co najmniej od 1905 do 1929 roku Zdzisław Kornobis.
Obecnie większość obszaru dawnego folwarku zajmuje osiedle domów jednorodzinnych oraz szklarnie. Z zabudowań do czasów obecnych zachowały się dawny dom robotników folwarcznych przy ul. Wybickiego 22 oraz dwór dzierżawcy przy ul. Czerwonych Kosynierów 11.
Grodzisko.
Przy zbiegu ulic Wybickiego i Skorupki znajduje się kopiec z fosą. Pierwsze wzmianki o budowli obronnej w tym miejscu pochodzą z 1483 roku. W XIV wieku na kopcu otoczonym palisadą znajdował się prawdopodobnie podpiwniczony, drewniany dom. Po jego spaleniu na przełomie XV i XVI w. podwyższono kopiec i wybudowano nowy drewniany dwór, w późniejszych latach umocniony brukiem kamiennym. Dwór z tego okresu wzmiankowany jest podczas lustracji w 1731 r. W wieku XIX wybudowano dwór murowany, z którego zachowały się tylko piwnice. Grodzisko zostało odkryte w 1989, a wpisane do rejestru zabytków w 1994 roku.
Dwór dzierżawcy.
Przy ul. Czerwonych Kosynierów zachował się dwór zbudowany zapewne pod koniec XIX wieku przez ówczesnych dzierżawców folwarku. Po południowej stronie dworu rozciągał się czworoboczny ogród użytkowy. Wzniesiony został na rzucie prostokąta z frontowym gankiem wejściowym. Ściany piwnic wykonane są z kamieni, wyższych kondygnacji z cegieł dekorowane poziomymi pasami z ciemniejszej cegły. W czasie przebudowy z początku XX w. dobudowano wschodnią przybudówkę i otynkowano ceglaną elewację. Okna parteru i poddasza w profilowanych obramieniach zwieńczonych gzymsem.
Obecnie używany jest jako dom mieszkalny.
Zabytki.
Zabytki wpisane do Ewidencji Zabytków Miasta Ostrowa Wielkopolskiego:
Położenie.
Zacharzew graniczą od północy ze Szczygliczką, od południa z Gorzycką Drogą i Odolanowską Drogą (Osiedlem nr 8 „Odolanowskim”), od wschodu ze Śródmieściem, od zachodu ze wsiami Radłów, Zacharzew, Lamki, Gorzyce Wielkie.
Przed 1932 rokiem miejscowość położona była w powiecie odolanowskim, W latach 1975–1998 w województwie kaliskim, w latach 1932-1975 i od 1999 w powiecie ostrowskim.
Transport.
Przez Zacharzew przebiega jedyna (oprócz fragmentów obwodnicy – S11 i DK25) droga krajowa w mieście – DK36 ulicami Krotoszyńską i Poznańską oraz droga powiatowa do Raszkowa. Kompleksowo przebudowane w latach 2020-2022 ulice Chłapowskiego i Wybickiego są z kolei fragmentem ramy komunikacyjnej miasta.
Południową granicę tej części miasta wyznacza linia kolejowa nr 14, z towarową stacją kolejową Ostrów Wielkopolski Zachodni oraz przystankiem kolejowym Ostrów Wielkopolski Gorzyce.
Komunikacja miejska.
Linie komunikacji miejskiej, których duża część trasy biegnie przez Zacharzew:
Ponadto po trasie podobnej do K-1 kursuje MZK z Krotoszyna.
Na Zacharzewie znajdują się pętle autobusowe: "Zacharzew" przy ul. Krotoszyńskiej, przy Dwernickiego oraz przy Bema ("Bema cmentarz"). Przy ulicy Lotniczej znajduje się siedziba Miejskiego Zakładu Komunikacji oraz jedyna w mieście zajezdnia autobusowa z m.in. ładowarkami autobusów elektrycznych.
Edukacja.
Szkoły podstawowe.
Szkoła Podstawowa nr 7 (ul. Bema 30), Szkoła Podstawowa nr 11 (ul. Batorego 2), Szkoła Podstawowa nr 14 (ul. Krotoszyńska 171)
Szkoła ponadpodstawowa.
Zespół Szkół Technicznych (ul. Poznańska 43)

</doc>
<doc id="130431" url="https://pl.wikipedia.org/wiki?curid=130431" title="Katarzyna Grochola">
Katarzyna Grochola

Anna Katarzyna Grochola (ur. 18 lipca 1957 w Krotoszynie) – polska pisarka.
Jedna z najpoczytniejszych i najpopularniejszych polskich pisarek współczesnych – jej książki sprzedały się w nakładzie ponad 4 mln egzemplarzy. Autorka głównie powieści obyczajowych, kierowanych przede wszystkim do kobiecego grona czytelników. Jej najbardziej znane dzieła to "Nigdy w życiu!" (2001) i "Ja wam pokażę!" (2004), które doczekały się adaptacji w postaci filmów o takich samych tytułach.
Życiorys.
Urodziła się w Krotoszynie, ale dorastała w Poznaniu, Wałbrzychu i Warszawie. Jest córką prawnika Władysława Grocholi i jego żony Lidii, polonistki. Ma młodszego brata Władysława. Jej dziadek, Władysław Grochola, był majorem Wojska Polskiego.
Od dziecka interesowała się literaturą i pisaniem, a pierwszą książkę napisała w wieku 11 lat. Ukończyła VII Liceum Ogólnokształcącego im. Juliusza Słowackiego w Warszawie. 
We wczesnym okresie dorosłości była salową w Szpitalu Wolskim. W Libii, dokąd wyjechała z pierwszym mężem w 1978, pracowała jako sekretarka i maszynistka. Wróciła do Polski w 1981 i pracowała jako korektorka w Krajowej Agencji Wydawniczej. Następnie wyjechała do Londynu, gdzie zarabiała, sprzątając mieszkania i pracując u jubilera. Po powrocie do kraju była dyrektorką składu celnego i specjalistką do spraw szkoleń w Fundacji Rozwoju Demokracji Lokalnej. Przez osiem lat współpracowała z pismami „Poradnik Domowy” i „Jestem”, w których odpisywała na listy przesyłane przez czytelników do redakcji. Przez rok była konsultantką w biurze matrymonialnym. Pod koniec lat 90. publikowała w czasopismach: „Gracja”, „Marie Claire” oraz „Pani”.
Jako pisarka zadebiutowała powieścią "Przegryźć dżdżownicę" (1997). Popularność przyniosła jej następna powieść, "Nigdy w życiu!" (2001), która doczekała się trzech kontynuacji: "Serce na temblaku" (2002), "Ja wam pokażę!" (2004), "A nie mówiłam!" (2006), tworzących czterotomowy cykl "Żaby i anioły". W 2010 została wydana jej książka autobiograficzna "Zielone drzwi". Z córką Dorotą Szelągowską napisała książkę "Makatka" (2011). Jest autorką powieści kryminalnej "Zranić marionetkę" (2019). Łącznie opublikowane zostały jej 22 książki, w tym sześć zbiorów opowiadań i dwie rozmowy z psychoterapeutą Andrzejem Wiśniewskim.
Napisała spektakl radiowy "Kot mi schudł" (2000) i utwór dramatyczny "Pozwól mi odejść" (2000). Była współscenarzystką seriali "M jak miłość" (2001–2002) i "Na dobre i na złe" (2002), a także współautorką scenariuszy do filmowej i serialowej ekranizacji swojej powieści "Ja wam pokażę!" (2006, 2007). 
W latach 2003–2004 współprowadziła audycję "Rozmowy niepoprawne" w Radiu Kolor. W 2005 założyła Wydawnictwo Autorskie, które zostało zamknięte w 2009. Pisała felietony do miesięczników „Pani” i „Moje smaki życia” oraz publikowała w literackim miesięczniku „Bluszcz”. W parze z Janem Klimentem zajęła trzecie miejsce w jedenastej edycji programu rozrywkowego TVN "Taniec z gwiazdami" (2010). W 2020 prowadziła program dokumentalny "Niewidzialne: stop przemocy" w Crime+Investigation Polsat, była ambasadorką kampanii „Stop przemocy wobec kobiet” oraz wystąpiła w krótkometrażowym filmie Olgi Bołądź "Alicja i żabka". Napisała teksty piosenek na płytę Stanisława Bartosika pt. "Moje kochanie" (2021).
Życie prywatne.
Z pierwszym mężem, za którego wyszła w wieku 21 lat, ma córkę Dorotę Szelągowską. Z drugim mężem rozstała się po trzech latach małżeństwa. W latach 2004–2010 była nieformalnie związana z fotografem Krzysztofem Jarczewskim. W 2018 poślubiła muzyka Stanisława Bartosika. 
W 1997 zamieszkała w Milanówku pod Warszawą.
Podkreśla przywiązanie do religii rzymskokatolickiej. Mając 21 lat, przystąpiła do chrztu. 
W wieku 30 lat przeszła chorobę nowotworową. W 2022 zachorowała na raka prawego płuca.
Publikacje.
Z psychoterapeutą Andrzejem Wiśniewskim:

</doc>
<doc id="130432" url="https://pl.wikipedia.org/wiki?curid=130432" title="Supermarine Spitfire">
Supermarine Spitfire

Supermarine Spitfire – brytyjski jednomiejscowy myśliwiec zbudowany w wytwórni Supermarine w Southampton w Anglii. Okazał się bardzo rozwojowym projektem i w różnych wersjach służył przez całą wojnę. Stał się jednym z najsłynniejszych używanych podczas II wojny światowej samolotów bojowych, na którym walczyli również Polacy.
Historia.
Spitfire (z ang. złośnik, choleryk) został zaprojektowany w wytwórni Supermarine przez znanego konstruktora głośnych w latach trzydziestych rekordowych wodnosamolotów, inż. Reginalda Josepha Mitchella. W 1931 Ministerstwo Lotnictwa wydało wymagania nr F7/30 na nowy samolot myśliwski. W odpowiedzi na to wytwórnia Supermarine opracowała maszynę oznaczoną jako Typ 224. Był to całkowicie metalowy dolnopłat, ze stałym podwoziem, napędzany najmocniejszym wtedy silnikiem Rolls Royce Goshawk z kondensacyjnym systemem chłodzenia na skrzydłach, który sprawiał duże problemy. Osiągi samolotu nie były lepsze od konkurentów. Maszynę tę w 1935 roku nazwano Spitfire. Konkurs wtedy wygrał i wszedł do produkcji Gloster Gladiator. W lecie 1934 roku rozpoczęto prace nad poprawą osiągów maszyny, maszynie w ten sposób powstałej nadano oznaczenie Typ 300. Postanowiono zastosować nowy silnik PV12, późniejszy Merlin. Podwozie miało być chowane, cieńsze skrzydło o eliptycznym obrysie i kabinę z owiewką oraz pracujące pokrycie. W oparciu o tak poprawiony projekt Ministerstwo Lotnictwa wydało nowe wymagania nr F37/34 i F10/35. Jeszcze w 1935 roku samolot miał mieć powierzchniowy system chłodzenia, ale zamieniono go na nowy typ chłodnicy.
Wersje.
F.37/34 Prototyp K5054.
Maszyna prototypowa. Napędzana silnikiem Rolls-Royce Merlin C o mocy 990 KM z dwułopatowym drewnianym śmigłem bez zmiany kąta nastawienia łopat. Maszyna była metalowa, ale powierzchnie sterowe były kryte płótnem. Oblatano go 5 marca 1936. Początkowo prędkość maksymalna nie przekraczała 540 km/h, czyli była prawie taka sama jak u Hawker Hurricane, ale po zmianie śmigła osiągnięto 560 km/h. Ponieważ podwozie było po schowaniu całkowicie zakryte, a dodatkowe osłony podwozia sprawiały problem usunięto je. Samolot ten podlegał licznym modyfikacjom i testom. Rozbił się 4 września 1939 roku.
Mk I – Typ 300.
W 1937 przystąpiono do produkcji wersji seryjnej Spitfire Mk I. Bazowała ona ma maszynie prototypowej. Wzmocniono w niej konstrukcję skrzydła, zwiększono zapas paliwa oraz zmodyfikowano kąt wychylenia klap. Napęd stanowił silnik Rolls-Royce Merlin II o mocy 1030 KM oraz dwułopatowe drewniane śmigło, takie samo jak w prototypie. Silnik ten, w porównaniu do silnika głównego przeciwnika, czyli silnika Daimler-Benz DB601 w Messerschmitt Bf109E, miał jedną podstawową wadę, ze względu na konstrukcję gaźnika, nie mógł pracować przy ujemnych przeciążeniach, co z kolei odbijało się na zdolnościach manewrowych samolotu. Podpisano kontrakt na produkcję 1000 samolotów. Pierwszy seryjny egzemplarz oblatano 15 maja 1938 roku. Do końca października 1939 zamówiono łącznie 4000 egzemplarzy. Jeden samolot tego typu zakupiła w celach badawczych i porównawczych także Polska. Maszyna wysłana w sierpniu 1939 nigdy jednak do Polski nie dotarła. Już na początku produkcji zamiast ręcznego chowania podwozia wprowadzono mechanizm chowania elektryczny i zmieniono rozrusznik. Od 78 wyprodukowanego egzemplarza w samolotach Spitfire zaczęto stosować trójłopatowe, metalowe śmigła deHavilland, o zmiennym skoku. A od 175 egzemplarza silniki Rolls-Royce Merlin III o tej samej mocy, które mogły napędzać trójłopatowe śmigła deHavilland albo Rotol. Oba śmigła poprawiły osiągi maszyny, a maszyny ze śmigłem Rotol dodatkowo miały lepsze wznoszenie niż ze śmigłem deHavilland. Podczas produkcji samolotów Spitfire wprowadzono wypukłą osłonę kabiny, co bardzo poprawiło widoczność i komfort pilota. Dodano także szybę pancerną z przodu osłony kabiny i płytę stalową chroniącą tył głowy i barki pilota oraz aparaturę IFF, rozpoznania swój-obcy. Wytwarzano dwie odmiany wersji Mk I ze względu na dwa typy stosowanych skrzydeł. Odmiana Mk IA miała skrzydła typu A które pozwalały na uzbrojenie maszyny w 8 karabinów maszynowych Browning 7,7 mm z zapasem 300 pocisków na km. Odmianę Mk IB miała typ skrzydła B, w której uzbrojenie stanowiło 2 działka 20 mm (zapas 60 sztuk amunicji na działko) i 4 karabiny 7,7 mm (zapas 350 sztuk na km). Ogółem wyprodukowano 1566 samolotów Spitfire Mk I, z których 30 przebudowano na wersję IB.
Jeszcze w 1939 roku zaproponowano stworzenie rozpoznawczej wersji samolotu poprzez usunięcie uzbrojenia oraz zamontowanie aparatów fotograficznych i trzykrotne zwiększenie zapasów paliwa. Już na jesieni 1939 roku w paru maszynach wersji Mk I usunięto 2 wewnętrzne km i tam zamontowano aparaty, oznaczono je jako PR Mk IA. Poza tym maszyny były identyczne z myśliwcami. W styczniu 1940 dokonano następnej modyfikacji, za pilotem zamiast balastu umieszczono zbiornik z paliwem. Te maszyny oznaczono jako PR Mk IB. Następnie powstała wersja PR Mk IC z dodatkowym zbiornikiem paliwa pod lewym skrzydłem i owiewką z aparatami pod prawym. Następna wersja PR.ID miała już zbiorniki paliwa w krawędziach skrzydeł i aparaty za kabiną pilota. Wersja PR.IE miała dodatkowe aparaty w owiewce pod skrzydłem i mogła robić zdjęcia z małej wysokości. Wersja PR.IF miała dodatkowy zbiornik za kabiną pilota i dwa zbiorniki pod skrzydłami. Do tego standardu przebudowano wszystkie maszyny wersji B i C. Wersja PR.IG była oparta o wersję E, ale zachowała uzbrojenie z 8 km oraz opancerzony wiatrochron.
Od połowy lipca do końca października 1940 roku Spitfire’y Mk I walczyły nad niebem Anglii z Messerschmittami Bf 109 i Bf 110 o panowanie na niebie Anglii. Pomagali im też piloci Hurricane’ów Mk I, których było w RAF o 3/4 więcej niż Spitfire’ów (chodzi o późne lato 1940 roku). Głównym zadaniem Spitfire’ów było ściąganie na siebie eskorty myśliwskiej (gdyż były szybsze od Hurricane’ów), tak aby Hurricane’y mogły bez przeszkód atakować bombowce Do 17, He 111, Ju 87 i Ju 88.
Mk II – Typ 329.
W 1940 pojawiła się wersja Mk II napędzana dwunastocylindrowym widlastym silnikiem tłokowym Merlin XII. Silnik wyposażono w mechaniczną sprężarkę (kompresor) z regulacją ciśnienia doładowania o mocy 1175 KM. Spitfire'a Mk II wyposażono w trójłopatowe śmigło o zmiennym skoku typu de Havilland lub Rotol. Dzięki temu prędkość maksymalna maszyny wzrosła o 28 km/h, wzrosła również prędkość wznoszenia. Zależnie od konstrukcji płata i zamontowanego w nim uzbrojenia wytwarzano dwie odmiany: A i B.
Samolot Spitfire był zaprojektowany jako maszyna przechwytująca i nie miał dużego zasięgu działania. Kiedy RAF rozpoczął intensywne działania nad Europą w 1941, pojawiła się potrzeba wydłużenia zasięgu maszyny. W związku z tym przebudowano 60 maszyn wersji Mk IIA, przystosowując je do przenoszenia pod skrzydłami dodatkowych zbiorników z paliwem o pojemności 136l (30 galonów). Oznaczono je jako Mk IIa LR (long range) i wykorzystywano do marca 1942 roku. Prędkość maksymalna tych maszyn spadła do 553 km/h.
Niewielką liczbę Spitfire Mk II używaną w ratownictwie morskim w 1943 roku oznaczono jako Mk IIC. Były one uzbrojone w 2 działka 20 mm i 4 km 7,7 mm, a ponadto dodano w nich zaczepy do przenoszenia bomb dymnych, służących do oznaczania miejsc z rozbitkami. Ponadto w kadłubie wygospodarowano miejsce na nadmuchiwaną łódź i pakiet ratunkowy z flarami, które mogli wykorzystywać sami piloci w razie zestrzelenia czy awarii lub mogły być zrzucane rozbitkom.
Łącznie w wersji Mk II zbudowano 920 samolotów, w tym 751 w wersji Mk IIA. Maszyny te szybko zastąpiły w jednostkach bojowych wersję Mk I, którą odesłano do jednostek treningowych.
Do brytyjskich dywizjonów myśliwskich samoloty Spitfire Mk I zaczęto przekazywać od czerwca 1938, w wersji Mk II od połowy 1940 roku.
Mk III – Typ 348.
Wersja Mk III miała zmienioną i wzmocnioną konstrukcję. Wzmocniono podwozie główne, które teraz miało klapy całkowicie je zakrywające po schowaniu oraz zastosowano całkowicie chowane kółko ogonowe oraz grubsze opancerzenie o masie 40 kg. Zastosowano silnik Merlin XX o mocy 1390 KM z dwubiegową sprężarką oraz nowe śmigło. Obcięto końcówki skrzydła, co zmniejszyło rozpiętość do 9,3 m i powierzchnię nośną do 20,4 m.kw., ale poprawiło szybkość wykonywania beczki. Szybę pancerną montowaną dotychczas na zewnątrz, na wiatrochronie, przeniesiono do środka kabiny i zintegrowano z wiatrochronem, co poprawiło widoczność. Opracowano całkiem nowe skrzydło, typ C, bardziej uniwersalne, w którym można było montować albo 8 km 7,7 mm albo 2 działka 20 mm i 4 km 7,7 mm albo 4 działka 20 mm. Zbudowano tylko jeden prototyp, przebudowany z wersji Mk I, oblatany 16 marca 1940 roku, anulowano zamówienie na 1000 sztuk. Wystąpiły braki w dostawach silnika Merlin XX z uwagi na priorytet dla Hurricane Mk II, a ponadto Rolls Royce opracował kolejny wariant silnika Merlin 45, który mógł być montowany na płatowcach wersji Mk I i II, co dało w rezultacie wersję Mk V, podczas gdy produkcja wersji Mk III wymagała zmian w zakładach produkcyjnych z powodu zmienionej konstrukcji. Zmiany wypróbowane na tej wersji, nie poszły na marne i zastosowano je potem w innych wersjach. Konstrukcję płatowca wykorzystano przy pracach nad wersjami Mk VII i VIII, a skrzydło typu C już w wersji Mk V.
Mk IV – Typ 353.
Planowano również uruchomienie produkcji wersji Mk IV bazującej na płatowcu wersji Mk III, ale z silnikiem Griffon o mocy 1500 KM. Uzbrojenie miało stanowić aż 6 działek. Z powodu przystąpienia do produkcji wielkoseryjnej wersji Mk V od zamiaru produkcji wersji z silnikiem Griffon jednak chwilowo odstąpiono i potem powrócono w wersji XII.
Oznaczenie Mk IV ostatecznie nosiły samoloty rozpoznania fotograficznego powstałe z przebudowy wersji Mk V. W sumie w 1941 powstało 229 egzemplarzy tego rodzaju samolotów oznaczonych PR Mk IV, znanych również pod nazwą Spitfire D. Napędzane były silnikami Merlin 45 lub 46. Maszyny nie były uzbrojone, a w to miejsce w skrzydłach zamontowano dodatkowe zbiorniki paliwa o pojemności aż 518 litrów (118 galonów). Ten typ skrzydła oznaczano literą D. Dzięki temu maszyny te miały zasięg aż 3220 km, co pozwalało im wykonywać lot aż do Szczecina. Weszły do służby w październiku 1940 roku. Zbudowano 229 sztuk tej wersji.
Mk V – Typ 349.
Pod koniec 1940 roku, piloci latający na wersji Mk II zaczęli spotykać nową wersję Messerschmitta Bf 109F, która przewyższała wersję Mk II pod każdym względem, w tym w osiągach na dużych wysokościach. Ponieważ wersja Mk IV z silnikiem Griffon nie była gotowa do produkcji, z uwagi na problemy z silnikiem, a wersja Mk III, nie weszła do produkcji ze względu na braki w dostawach silnika Merlin XX, postanowiono szukać tymczasowego środka zaradczego. W tym czasie firma Rolls-Royce opracowała kolejną wersję silnika Merlin 45, która mogła być z łatwością zamontowana na płatowcach wersji Mk I lub II. Postanowiono więc tak zrobić i w styczniu 1941 roku, na płatowcu wersji Mk II wzmocniono konstrukcję łoża silnika i zamontowano silnik Merlin 45 o mocy startowej 1440 KM (później stosowano jego odmianę Merlin 46, 50 i 50A). Silnik ten miał nową jednostopniową sprężarkę, która poprawiła osiągi maszyny na dużych wysokościach. Nowy silnik pozwalał osiągać większą prędkość maksymalną oraz prędkość wznoszenia. Wprowadzono też metalowe pokrycie lotek, zamiast jak w poprzednich wersjach z płótna, poprzez co zmniejszyły się siły potrzebne do sterowania maszyną. Dzięki tym zmianom samolot okazał się co najmniej równorzędnym przeciwnikiem dla nowej wersji Bf 109F i miał porównywalne osiągi z wersją Mk III. W marcu 1941 roku postanowiono rozpocząć produkcję seryjną tak zmodyfikowanej maszyny. Początkowo stosowano dwa typy skrzydeł, na których można było montować różne uzbrojenie, stąd powstały dwie podwersje: Mk Va (skrzydło typ A) – 8 km kal. 7,7 mm i Mk Vb (skrzydło typ B) – 2 działka 20 mm i 4 km 7,7 mm. Od października 1941 roku zaczęto stosować całkiem nowe skrzydło typ C (pierwotnie opracowane dla wersji Mk III), w podwersji Vc, w której wzmocniono główny dźwigar oraz przesunięto go do przodu o 2 cale (5,08 cm). Można było w tym typie stosować różne warianty uzbrojenia: 4 działka 20 mm albo kombinacje uzbrojenia z typu A lub B. W praktyce stosowano 2 działka kal. 20 mm, ale z zapasem 120 sztuk na każde działko oraz 4 km z zapasem 350 na km. Ponadto można było pod każdym skrzydłem podwieszać bombę o masie do 113 kg. Łącznie wyprodukowano 6478 maszyn tej wersji (od wiosny 1941 roku), 94 jako Va, 3923 jako Vb i 2447 jako Vc.
W części maszyn pod nosem zamontowano filtry na wlocie powietrza do gaźnika, przystosowując maszyny do działań w warunkach pustynnych (Afryka Północna), co powodowało jednak spadek osiągów maszyny. Od sierpnia 1941 roku pojawił się Focke-Wulf Fw 190, który przewyższał wersję Mk V osiągami. Aby chociaż częściowo zrekompensować jego przewagę, zaczęto montować na tej wersji silniki Merlin serii 50, z nowym membranowym gaźnikiem, dzięki któremu można było w końcu wykonywać manewry przy ujemnych przeciążeniach. Ponadto opracowano odmianę M silnika (Merlin 45M, 50M i 55M), która miała mniejszą sprężarkę, lepiej spisująca się na małych wysokościach oraz usunięto końcówki skrzydeł, co poprawiło osiągi i zwrotność. Tak zmodyfikowane maszyny oznaczono LF Mk V. Standardową wersję oznaczono od tej pory jako F Mk V.
Mk VI – Typ 350.
Wersja ta była wysokościowym myśliwcem do zwalczania niemieckich maszyn dysponujących dużym pułapem operacyjnym. Napęd stanowił silnik Merlin 45 lub 46 z czterołopatowym śmigłem Rotol o średnicy 3,27 m. Skrzydła miały zwiększoną rozpiętość przez wydłużenie końcówek (typ skrzydła B). Kabinę ciśnieniową uzyskano uszczelniając przednią i tylną przegrodę. Wszelkie linki sterujące i kable elektryczne wyprowadzono przez specjalne, gumowe uszczelniacze. Ponadto zlikwidowano drzwiczki wejściowe w burcie kadłuba oraz zmieniono sposób zamykania osłony kabiny – zakładano ją od góry i mocowano od zewnątrz. W locie można było ją otworzyć tylko przez odrzucenie. Powietrze tłoczyła do kabiny sprężarka, zamontowana z boku silnika. W maszynach produkowanych od końca 1942 roku, w celu uzyskania poprawy osiągów na dużych wysokościach, wprowadzono instalację wtrysku ciekłego tlenu do silnika, była ona jednak bardzo wrażliwa na ogień przeciwnika. Zbudowano tylko 100 egzemplarzy, wobec przejęcia zadań wysokościowych przez wersję Mk IX.
Mk VII – Typ 351.
Była to też wersja wysokościowa. Była też pierwszą wersją, na której zastosowano silnik Merlin serii 60 (konkretnie Merlin 61 lub 64), który miał dwustopniową, dwubiegową sprężarkę, zdecydowanie poprawiającą osiągi na dużych wysokościach. Z uwagi na nową wersję silnika zmieniono system chłodzenia, wprowadzając dwie chłodnice pod każdym skrzydłem, przez co uległa likwidacji wizualna asymetria w wyglądzie. W wersji tej wzmocniono konstrukcję kadłuba, który z uwagi na dłuższy silnik uległ wydłużeniu, zmieniono filtr powietrza do gaźnika na nowy oraz dodano w skrzydłach dwa dodatkowe zbiorniki paliwa. Wersja ta miała ciśnieniową kabinę typu „Lobelle”, w której powrócono do sposobu zamykania kabiny znanego z wersji Mk I do V, czyli osłona była odsuwana do tyłu i powrócono do drzwiczek ułatwiających wsiadanie i wysiadanie. Hermetyczność uzyskiwano dzięki podwójnym szybom i gumowym nadmuchiwanym uszczelkom. Po prawej stronie silnika zamontowano kompresor do nadmuchu powietrza do kabiny. Zastosowano skrzydło typu C, zwiększono jego rozpiętość do 12,2 m oraz wprowadzono chowane kółko ogonowe. W ostatnich maszynach zrezygnowano jednak z kabiny ciśnieniowej i wprowadzono osłonę kabiny odsuwaną do tyłu oraz powrócono do krótszego skrzydła o normalnych zaokrąglonych końcówkach. Zbudowano 140 maszyn tej wersji, ponieważ maszyny te ustępowały jednak osiągami na dużych wysokościach dodatkowo odciążonym maszynom Mk IX. W ostatniej wyprodukowanej maszynie zastosowano silnik Merlin 71, co jeszcze bardziej poprawiło osiągi na dużych wysokościach. Osiągnęła pułap aż 13 475 m.
Mk VIII – Typ 360.
W 1941 roku, rozpoczęto prace nad zastosowaniem w Spitfire nowej odmiany silnika Merlin 61 z dwustopniową, dwubiegową sprężarką. Silnik ten w sierpniu 1941 roku zabudowano na jednym egzemplarzy wersji Mk III (N3297). Testy potwierdzały wzrost osiągów maszyny, pozwalający na uzyskanie przewagi nad FW190. Ponieważ jednak należało dopracować konstrukcję płatowca, co doprowadziło do powstania wersji Mk VII i Mk VIII, jako środek zaradczy, tymczasowy, postanowiono zabudować na płatowcu wersji Mk V silnik Merlin 60 i budować tę wersję jako Mk IX, do czasu zakończenia prac nad wersją definitywną Mk VIII.
W wersji Mk VIII zrezygnowano z ciśnieniowej kabiny pilota. Zwiększono zapas paliwa, powiększając zbiornik paliwa w kadłubie do 96 galonów (436 litrów) oraz dodano w każdym skrzydle zbiornik o pojemności 14 galonów (ok. 64 litrów). Tak jak w wersji Mk VII, kółko ogonowe było wciągane do kadłuba, długość maszyny w związku z nowym silnikiem uległa wydłużeniu i zastosowano nowy system chłodzenia z dwiema chłodnicami pod skrzydłami. Zastosowano też skrzydło typu C, z 2 działkami 20 mm i 4 km 7,7 mm. Ponadto mogła ona przenosić jedną bombę 226 kg pod kadłubem albo 2 (do 113 kg) pod skrzydłami. Napęd stanowił silnik Merlin 61 o mocy 1565 KM albo Merlin 63 o mocy 1710 KM, z 4-łopatowym śmigłem. Część pierwszych wyprodukowanych maszyn miała zwiększoną rozpiętość skrzydeł. Późne egzemplarze tej wersji miały powiększony ster kierunku jak Mk IX. Produkowana była, oprócz wersji podstawowej jeszcze w dwóch odmianach: LF Mk VIII napędzana silnikiem Merlin 66 (1705 KM), przeznaczona do operowania na mniejszych wysokościach i HF Mk VIII z silnikiem Merlin 70 (1655 KM), do operowania na większych wysokościach. Ostatnie serie tej wersji przebudowano obniżając kadłub za kabiną i montując kroplową osłonę kabiny, co radykalnie poprawiło widoczność do tyłu. Wersja ta miała stać się główną wersją w produkcji Spitfire, ale tak się nie stało ze względu na sukces wersji Mk IX. Zbudowano 1652 sztuk. Pierwsze egzemplarze wyprodukowano już w listopadzie 1942 roku, ale pierwszy dywizjon wyposażono w nią dopiero w czerwcu 1943 roku.
Mk IX – Typ 361.
W sierpniu 1941 roku pojawił się Focke-Wulf Fw 190 i okazało się, że jest lepszy od maszyn wersji Mk V. Straty RAF wzrosły tak bardzo, że w listopadzie 1941 roku zawieszono nawet wykonywanie dużej części operacji nad kontynentem. Podobnie było kiedy w marcu 1942 ponownie wznowiono loty. Pilnym stało się więc znalezienie maszyny mogącej stawić mu czoła.
Ponieważ aby wprowadzić wersje Mk VII i VIII do produkcji, wobec zmian w konstrukcji, należało dokonać dość poważnych zmian linii produkcyjnych, postanowiono szukać tymczasowego środka zastępczego. Postanowiono zamontować na płatowcu wersji Mk V ten sam silnik co w wersji Mk VII i VIII, z jak najmniejszą liczbą zmian. Zabudowano więc na dwóch płatowcach wersji Mk VC silnik Merlin 61 z 4-łopatowym śmigłem, po wzmocnieniu łoża silnika. Zmiana okazała się tak dobra, że postanowiono rozpocząć produkcję seryjną natychmiast. Maszyna była szybsza od wersji Mk V o 64 km/h, na 1219 metrów wznosiła się w 1 minutę, a pułap wzrósł z 11 034 do 13 106 m. Pełna produkcja rozpoczęła się w czerwcu 1942 roku, a maszyny trafiły do jednostki bojowej już w następnym miesiącu. Wyprodukowano łącznie, razem z siostrzaną wersją Mk XVI, 7180 maszyn tej wersji. Z testów ze zdobycznym FW190 wynikało, że maszyny te są równorzędnym dla siebie przeciwnikiem.
Od wiosny 1943 zaczęto montować na Mk IX, zamiast silnika Merlin 61, nowe jego wersje Merlin 63, 66 i 70, które miały m.in. tryb bojowy, pozwalający na 5 minut, poprzez zwiększenie doładowania silnika, zwiększyć znacznie jego moc, co mogło np. pozwolić oderwać się od przeciwnika. Silnik Merlin 66 był zoptymalizowany do działań na niższych wysokościach niż Merlin 61 i 63. Maszyny te oznaczono jako Mk IXB, a maszyny z poprzednimi wersjami silnika, jako Mk IXA. Pod koniec 1943 zmieniono oznaczenia i maszyny z silnikami Merlin 61 i 63 oznaczono jako F.IXC (łącznie zbudowano 1255 maszyn tej odmiany), z silnikiem Merlin 66 jako LF.IXC (najliczniej produkowana odmiana, 4010 maszyn), a z silnikiem Merlin 70, zoptymalizowanym do działań na dużych wysokościach, HF.IXC (410 sztuk). Wszystkie produkowane w tym czasie maszyny wersji IX miały skrzydło typu C z 2 działkami 20 mm i 4 km 7,7 mm.
Od lata 1944 roku na wersji Mk IX wprowadzono następujące modyfikacje:
Żadna z tych zmian nie spowodowała jednak zmiany oznaczeń.
W 1946 roku Izrael zakupił w Czechosłowacji 58 szt. Spitfire LF.Mk IXE. W ramach operacji Velvetta przetransportowano te maszyny z Kunovic do izraelskiej bazy lotniczej Ekron. W czasie operacji 6 samolotów uległo zniszczeniu, lądując przymusowo w Jugosławii, zanim uzyskano zgodę na tankowanie w Titogradzie. W sumie do Izraela dotarły 52 maszyny. Izraelscy lotnicy woleli latać na Spitfire’ach aniżeli na Avia S-199 i dlatego odbudowali wybrakowane brytyjskie i uszkodzone egipskie Spitfire’y, uzyskując w ten sposób kolejne 5 maszyn. W latach 1950–1951 Izrael przejął 50 szt. LF.Mk IX z Włoch i po przeprowadzeniu remontu sprzedał 30 szt. do Birmy, po czym rozpoczęto przezbrajanie wojsk powietrznych na samoloty odrzutowe.
PR.IX.
Dla celów rozpoznawczych w listopadzie 1942 roku przerobiono 15 maszyn wersji Mk IX, usuwając całe uzbrojenie i montując w tyle kadłuba aparaturę fotograficzną. Oznaczono ją jako PR.IX.
FR.IX.
W 1944 na niewielkiej liczbie maszyn wersji Mk IX zamontowano pojedynczy aparat fotograficzny F.24, nie usunięto jednak uzbrojenia i oznaczono je jako FR.IX. Maszyny wykorzystywano do rozpoznania z małych wysokości na froncie włoskim (m.in. przez polski 318. dywizjon) i zachodnioeuropejskim.
Type 509-Tr 9.
Treningowa wersja dwumiejscowa powstała po wojnie i oparta konstrukcyjnie na Mk.IX. Pierwszy prototyp jednak powstał z przebudowy Mk VIII MT818 w macierzystej wytwórni Supermarine i dostał cywilną rejestrację G-AIDN. Przednią kabine ucznia przesunięto do przodu zmniejszając pojemność zbiorników paliwa, a tylną instruktorską wstawiono wyżej i okryto nową większą osłoną kroplową. RAF nie złożył zamówienia a wszystkie 26 maszyn opartych na przebudowanych Spitfire IX trafiły do odbiorców zagranicznych. Ich liczba się zwiększa gdyż obecnie restaurowane, zachowane bądź odbudowywane maszyny są modyfikowane na dwumiejscowe wg oryginalnego projektu.
UTI.IX, Mk IX UTI
Sowiecka modyfikacja niewielkiej liczby maszyn Spitfire LF.IX (1185 samolotów) z 1944 roku dostarczonych w ramach Lend-Lease do celów szkolno-treningowych, oraz zwalczania wysokościowych samolotów zwiadowczych Luftwaffe. W wersjach treningowych drugą, instruktorską kabinę wstawiono z tyłu kadłuba korzystając z kompletów części zapasowych i okryto standardową osłoną Malcom Hood. Oryginalnie nie zachował się ani jeden tak zmodyfikowany samolot, ale korzystając z pomysłu kilka współcześnie latających maszyn jest zmodyfikowane w taki sam sposób.
PR.X – Typ 362.
Wersja rozpoznawcza powstała w 1944 roku, już po wersji PR.XI, przez zamontowanie do kadłubów wersji Mk VII skrzydeł z wersji PR.XI. Usunięto całe uzbrojenie, ale pozostawiono kabinę ciśnieniową typu „Lobelle”, czyli odsuwaną do tyłu. Napęd stanowił silnik Merlin 77. W skrzydłach, w miejsce uzbrojenia, zamontowano 2 zbiorniki paliwa po 302 litry. Nie była przystosowana do działania w warunkach tropikalnych. Powstało w ten sposób 16 maszyn. Wykorzystywana była do rozpoznania z dużych wysokości. Wprowadzona do jednostek w maju 1944 roku a wycofana we wrześniu 1945 roku.
PR.XI – Typ 365.
Wersja rozpoznawcza powstała w oparciu o wersję Mk IX. Pozbawiona uzbrojenia i w to miejsce, poprzez uszczelnianie płata, stworzenie integralnego kesonu, powstały dodatkowe zbiorniki paliwa. Z tyłu kadłuba zamontowano uniwersalny uchwyt na aparaty, co pozwalało montować je w różnych kombinacjach, zależnie od potrzeb. Napędzana silnikiem Merlin 61, 63 lub 70. Ponadto miała powiększony zbiornik oleju w nosie, co spowodowało lekką modyfikację osłony, oraz chowane kółko ogonowe. Większość egzemplarzy tej wersji przystosowano do działań w warunkach tropikalnych. Osiągała prędkość maksymalną 664 km/h na 7400 m, prędkość przelotową 632 km/h na 9450 m, pułap 13 410 m i zasięg 3200 m. Produkowana seryjnie od listopada 1942 roku. Zbudowano 471 sztuk. W jednostkach często montowano pod skrzydłami, w niewielkiej owiewce, dodatkowe aparaty. Na jednej maszynie podjęto próby osiągnięcia maksymalnej prędkości w nurkowaniu w Farnborough. 27 kwietnia 1944 r. na samolocie o numerze EN409 osiągnięto prędkość aż 975 km/h co odpowiadało liczbie Macha 0,89 i spowodowało oderwanie się śmigła i zdeformowanie skrzydeł. Pilot S/Ldr Martindale zdołał jednak tak uszkodzonym samolotem wylądować w Farnborough.
Mk XII – Typ 366.
Pierwsza wersja z silnikiem Griffon. Silnik ten miał większą pojemność skokową 36 l, podczas gdy Merlin 27 l, ale był zbudowany w tym samym układzie – 12 cylindrowy V. Obracał się jednak w przeciwnym kierunku. Był jednak tylko 7,5 cm dłuższy, 270 kg cięższy i w przekroju tylko o 6% większy niż Merlin. Śmigło było czterołopatowe. Pod koniec 1941 roku zbudowano 2 maszyny z tym silnikiem i oznaczono je jako Mk IV, miały silnik Griffon IIB z jednostopniową sprężarką i chowane kółko ogonowe oraz skrzydła o normalnej rozpiętości. Wzmocniono przy tym, by móc zamontować ten silnik, podłużnice w kadłubie i zmieniono mocowanie silnika. Pierwszą maszynę, DP845, oblatano 27 listopada 1941 roku. Z uwagi na dłuższy silnik, długość samolotu wzrosła do 9,30 m. Planowano, że wersja seryjna maszyny będzie uzbrojona albo w 2 działka 20 mm i 4 km 7,7 mm albo w 4 działka 20 mm. Zamontowano nawet na tym prototypie makiety 6 działek, ale potem wrócono do konfiguracji 2 działka i 4 km. Wkrótce oznaczenie prototypu, DP845, zmieniono na Mk XX, ponieważ oznaczenie Mk IV przydzielono wersji rozpoznawczej PR.ID. A potem na Mk XII, stając się prototypem tej wersji.
Drugi prototyp, DP851, oblatano 8 sierpnia 1942 roku. Jego konstrukcja w porównaniu do DP845 uległa wzmocnieniu. Zainstalowano na nim potem silnik Griffon 61 i stał prototypem wersji Mk 21.
Maszyna DP845 wzięła udział w lipcu 1942 roku w wyścigu z Hawker Typhoon i FW190, w locie na małej wysokości i wygrał go, co było dość niespodziewane dla obserwatorów. Maszyna ta potem przechodziła próby i dokonywano na niej modyfikacji. Wypuszczono krótką serię maszyn tej wersji, 100 sztuk. Produkcję rozpoczęto od października 1942 roku. Płatowiec początkowo bazował na wersji Mk V, a potem na wersji Mk VIII. Były one napędzanie silnikiem Griffon III lub IV, które zapewniały bardzo dobre osiągi na małych i średnich wysokościach, ale na dużych były gorsze od wersji Mk IX. Zrezygnowano z chowanego kółka ogonowego. Skrócono końcówki skrzydeł, przystosowując je lepiej do działań na małych wysokościach.
PR Mk XIII.
Wersja rozpoznawcza bazująca na wersji PR.IG, ale napędzana silnikiem Merlin 32, zoptymalizowanym do działań na małych wysokościach. Pozostawiono w niej uzbrojenie złożone z 4 km. W 1943 roku przebudowano w ten sposób 26 (lub nawet 32) maszyny wersji PR Type G, Mk II i w większości Mk V. Używano jej do działań rozpoznawczych w czasie lądowania w Normandii w 1944 roku.
Mk XIV – Typ 373.
Wersja Mk XII z silnikiem Griffon, pokazała możliwości samolotu, była lepsza od innych wersji na małych i średnich wysokościach, ale była gorsza na dużych od wersji Mk IX. Dlatego poszukiwano dalszej poprawy właściwości na dużych wysokościach. Rozwiązaniem była wersja Mk XIV. Powstała przez zamontowanie na 5 płatowcach (JF316 do JF320) wersji Mk VIII, silnika Griffon 61, który miał już dwustopniową sprężarkę co poprawiło osiągi na dużych wysokościach. Śmigło było pięciołopatowe. Początkowo statecznik był standardowy, ze spiczastym zakończeniem, jak w późnych Mk VIII. Ale potem okazało się, że z uwagi na silnik potrzebny jest inny statecznik. Powiększono go i obniżono zarazem oraz zmieniono jego obrys. Produkcję rozpoczęto od października 1943 roku. Zbudowano 957 maszyn. Pierwsze maszyny tej wersji miały silnik Griffona 61, ale potem zastąpiono go silnikiem Griffon 65. Na jednym egzemplarzu Mk VIII, przebudowanym do Mk XIV, zamontowano silnik Griffon 65 z przeciwbieżnymi śmigłami. Na jesieni 1944 roku powstała odmiana myśliwsko-rozpoznawcza FR.XIV z zamontowanym dodatkowo w tyle kadłuba aparatem fotograficznym i dodatkowym zbiornikiem paliwa na 148 litrów. Początkowo stosowano w tej wersji skrzydła typu C, ale w lecie 1944 zaczęto produkować ją z takimi samymi zmianami jak w wersji Mk IX w tym skrzydłem typu E i obniżonym kadłubem za kabiną i kroplową osłonę kabiny, poprawiającą widoczność do tyłu oraz uzbrojeniem złożonym z 2 × 20 mm i 2 × 12,7 mm. Do walk z pociskami V-1, w celu zwiększenia prędkości na małych wysokościach, użyto w tej wersji paliwa 150 oktanowego i zwiększono ciśnienie ładowania silnika. Dało to przyrost prędkości o 50 km/h, do 640 km/h na wysokości 600 m.
Mk XV i XVII.
Nie nadawano tych oznaczeń, aby uniknąć pomyłki z tak oznaczonymi wersjami Seafire’a, pokładowej odmiany Spitfire’a.
Mk XVI – Typ 361
Wersja ta, to właściwie wersja Mk IX, wyposażona tylko w zoptymalizowany do pracy na małych wysokościach silnik. Wszystkie maszyny tej wersji, miały skrzydła typu E o skróconych końcówkach (LF Mk XVI). Zastosowano na niej kadłubowy zbiornik paliwa o pojemności powiększonej do 213 litrów. Ponadto podobnie jak w wersji Mk IX, w tyle kadłuba zamontowano dodatkowy zbiornik na paliwo o pojemności 314 litrów, który normalne nie był wykorzystywany z uwagi na znaczne pogorszenie własności lotnych samolotu, a tylko w razie potrzeby znacznego zwiększenia zasięgu. Od lutego 1945 roku, zaczęto produkować maszyny z obniżonym tyłem kadłuba i kroplową osłoną kabiny. W związku z tym miały one dodatkowy zbiornik paliwa w tyle kadłuba o zmniejszonej pojemności do 300 litrów. Zbudowano 1054 sztuk.
Mk XVIII (Mk 18) – Typ 394.
Wersja ta powstała w oparciu o płatowiec wersji Mk XIV ze skrzydłem typu E i tym samym silnikiem Griffon 65 o mocy 2035 KM, ale wzmocnioną konstrukcją skrzydeł, kroplową osłoną kabiny. Powstała w połowie 1945 roku, pierwszy egzemplarz oblatano w czerwcu 1945 roku. Zbudowano 300 sztuk.
Część maszyn przerobiono na wersję myśliwsko-rozpoznawczą FR.18, montując w tylnej części kadłuba dwa zbiorniki paliwa po 140 litrów oraz trzy aparaty fotograficzne.
PR 19 – Typ 389 i 390.
Ostatnia wersja rozpoznawcza, powstała w oparciu o wersję Mk XIV – płatowiec i silnik i Mk XI – zbiorniki paliwa w skrzydłach i aparatura fotograficzna. Nie miała uzbrojenia. Pierwsze 25 maszyn oznaczono jako typ 389. Od 26 maszyny wprowadzono ciśnieniową kabinę oraz jeszcze bardziej zwiększono pojemność zbiorników paliwa, do 387 litrów każdy, co dało w tych egzemplarzach pojemność 3,5 raza większą (łącznie 1152 litrów) niż w prototypie z 1935 roku. Te maszyny miały oznaczenie Typ 390. Zbudowano 225 maszyn. Pierwsze maszyny weszły do służby w maju 1944 roku i zastąpiły tam wersję Mk XI. Służyły do 1954 roku. Maszyna zazwyczaj wykonywała loty z prędkością 595 km/h na wysokości 12 200 m, co skutecznie chroniło ją przed myśliwcami przeciwnika. Samolot mógł osiągać pułap nad Europą do 13 000 m, a w tropikach jeszcze więcej. Po wojnie, na tej wersji osiągano pułap nawet 14 900 m. A 5 lutego 1952 roku, na maszynie z 81 dywizjonu z Hongkongu, osiągnięto pułap 15 710 m i prędkość maksymalną 1110 km/h, czyli 0,97 Macha.
Mk XX.
Oznaczenie to nosiły dwie maszyny, pierwotnie oznaczone jako Mk IV, potem przemianowano ich oznaczenie na Mk XX. W końcu jeden z nich stał się prototypem wersji Mk XII a drugi wersji Mk 21.
Mk 21 – Typ 356.
Kiedy na samolocie Spitfire zamontowano silnik Griffon, stało się jasne, że aby wykorzystać w pełni jego możliwości należy zmienić konstrukcję samolotu, i to zasadniczo. Stało się to w wersji Mk 21. W 1942 roku drugą z maszyn prototypowych Mk IV z silnikiem Griffon, DP851, potem oznaczonych jako Mk XX, wyposażono w silnik Griffon 61 zamiast Griffon IIB i oznaczono w grudniu 1942 roku jako Mk 21. Miała ona jeszcze zwykłe skrzydło, ale o zmienionej, wzmocnionej konstrukcji i grubszym poszyciem. Zmieniono dalej wiatrochron i ster kierunku, na taki jak w Mk XIV. Początkowo maszyna ta miała śmigło czterołopatowe, ale po pewnym czasie zastąpiono je pięciołopatowym. Masa startowa tej maszyny wynosiła 4080 kg. Rozwijał prędkość maksymalną 732 km/h na wysokości 7800m. Prędkość wznoszenia na wysokości 2350 m wynosiła 24,5 m/s a czas wznoszenia na 9000 m – 7 min 51 sekund. Pułap wynosił 13 000 m. Maszyna ta została złomowana w maju 1943 r. 24 lipca 1943 r. został oblatany właściwy prototyp wersji Mk 21, PP139. Powiększono w nim lotki o 5% i były one dłuższe. Skrzydła się wydłużyły i ich powierzchnia wzrosła. Spowodowało to zdecydowaną zmianę obrysu skrzydła w stosunku do pozostałych wersji Spitfire. Zwiększono pojemność zbiorników paliwa w skrzydłach do 153 litrów. Rozsunięto podwozie o 39 cm i jego golenie wydłużono o 11,5 cm oraz było całkowicie osłonięte osłonami, oraz wprowadzono mechanizm jego skracania o 20 cm, tak aby mieściło się we wnękach w skrzydle. Zastosowano dzięki temu śmigło 5-łopatowe Rotol o większej średnicy, 3,35 m. Uzbrojenie stanowiły 4 działka 20 mm, usunięto karabiny maszynowe. Początkowo maszyna ta miała usterzenie jak w prototypach wersji Mk XIV, ale potem zamontowano na niej powiększone usterzenie jak w seryjnych Mk XIV. Samolot przechodził próby jesienią 1943 r., ale z uwagi na problemy z silnikiem nie udało się ich ukończyć. Pierwszą seryjną maszynę tej wersji (LA187) oblatano w 15 marca 1944 roku. Miała ona ostro zakończone końcówki skrzydeł i usterzenie jak w wersji Mk XIV. Wszystkie powyższe zmiany spowodowały jednak pogorszenie właściwości lotnych samolotu. Próby maszyny LA201 przeprowadzono pod koniec 1944 i wykazały jeszcze gorsze właściwości niż maszyna PP139. Kolejne badania potwierdziły złe charakterystyki samolotu i nie dopuszczono wersji Mk 21 do lotów bojowych do czasu rozwiązania tych problemów. Wywołało to zamieszanie w wytwórni, ponieważ była już gotowa linia produkcyjna tej wersji na 3000 sztuk. Aby to wyeliminować, wprowadzono zmiany w konstrukcji usterzenia, poprzez zmianę trymera na usterzeniu pionowym oraz wzmocnienie konstrukcji usterzenia poziomego. Próby przeprowadzone w marcu 1945 roku na maszynie LA215, wykazały zdecydowaną poprawę właściwości samolotu i uznano go z tymi zmianami za zdatny do służby. Zbudowano 120 sztuk tej wersji, resztę zamówienia z uwagi na koniec wojny anulowano. Kilka egzemplarzy miało silnik Griffon 85 z przeciwbieżnymi trójłopatowymi śmigłami. Loty na nich wykazały zdecydowaną poprawę stateczności maszyny, tak iż nie trzeba było używać w ogóle trymera na usterzeniu pionowym. Silnik z tymi śmigłami jednak nie nadawał się jeszcze do produkcji seryjnej, dochodziło bowiem często do awarii śmigła.
Mk 22 – Typ 356.
Wersja ta w stosunku do wersji Mk 21 miała obniżony tył kadłuba i kroplową osłoną kabiny. Zwiększono ponadto napięcie w układzie elektrycznym z 12 V do 24 V. Pierwszy egzemplarz oblatano w marcu 1945 roku. Początkowo miała takie samo usterzenie jak Mk 21, ale potem zastosowano powiększone, jak w Spiteful, co spowodowało powiększenie długości samolotu do 9,73 m. Poprawiło to też właściwości samolotu, dlatego przyjęto je za standardowe w kolejnych wersjach. Zbudowano 287 sztuk. Wersji tej używano w RAF do 1951 roku.
Mk 23.
Wersja ta, nigdy nie budowana, miała mieć skrzydło o zmienionym przekroju i laminarnym profilu. Zmiany te wypróbowano na jednym Mk VIII (JG204), modyfikując połączenie skrzydła z kadłubem, co miało poprawić opływ powietrza i zmniejszyć jego zawirowania. Maszynę tę oblatano w styczniu 1944 roku. Właściwości lotne uległy znacznemu pogorszeniu, więc nie rozwijano dalej tej wersji.
Mk 24 – Typ 356.
Była to ostatnia wersja Spitfire’a. Bazowała konstrukcyjnie na wersji Mk 22. Miała dwa dodatkowe zbiorniki paliwa (po 148 l) w tyle kadłuba. Pod skrzydłami miała zaczepy do podwieszania rakiet. Miała też usterzenie ogonowe takie, jak ostatnie egzemplarze wersji Mk 22 oraz Spiteful. Ostatnie egzemplarze uzbrojone były w nowe działka Hispano Mk V kal. 20 mm o krótszej i całkowicie osłoniętej lufie. Ostatni egzemplarz Mk 24 (WN496) ukończono w lutym 1948 roku. Zbudowano 54 maszyny tej wersji, w tym 27 przebudowano z Mk 22.
Ostatnimi samolotami z rodziny Spitfire były Spiteful i Seafang.
Spitfire w polskich muzeach.
W Muzeum Lotnictwa Polskiego w Krakowie eksponowany jest egzemplarz Supermarine Spitfire LF Mk XVIE.
W połowie października 1945 roku do Warszawy na wystawę wysłano trzy samoloty Spitfire, ale jeden wylądował omyłkowo na poznańskim lotnisku Ławica, zajętym wówczas przez jednostkę sowiecką, która lądowanie potraktowała jako naruszenie przestrzeni powietrznej. Po kilku dniach przetrzymywania pilota zezwolono mu na powrót do brytyjskiej strefy okupacyjnej Niemiec.
Dwa Spitfire’y XVI ze znakami taktycznymi Q-JH z dywizjonu 317 oraz QH-Z z dywizjonu 302 zostały wypożyczone na Wystawę Lotniczą RAF zorganizowaną w 1945 roku w Muzeum Narodowym w Warszawie. Samoloty były wystawione na podjeździe do Muzeum Narodowego. Po zakończeniu wystawy samoloty zostały przekazane w 1946 roku do Muzeum Wojska Polskiego w Warszawie.
W roku 1950 Główny Zarząd Polityczny Wojska Polskiego, któremu podlegało Muzeum Wojska Polskiego, wydał rozkaz zezłomowania samolotów.
Pod koniec 1950 roku grupa podoficerów z Technicznej Szkoły Lotniczej na Boernerowie otrzymała rozkaz zdemontowania eksponatów i przewiezienia na złomowisko, jako reliktów imperializmu. Część przyrządów pokładowych udało się jednak uczniom szkoły wynieść z terenu, gdzie pocięte już samoloty były składowane.

</doc>
<doc id="130433" url="https://pl.wikipedia.org/wiki?curid=130433" title="Hiady">
Hiady

Hiady (Dżdżownice) – duża i jasna gromada otwarta w gwiazdozbiorze Byka, położona 151 lat świetlnych od Ziemi. Zawiera około 300 młodych gwiazd, z których większości nie można dostrzec nieuzbrojonym okiem.
Podobnie jak inne gromady otwarte, Hiady zajmują w przestrzeni dość duży obszar. Jej centralna część rozciąga się na obszar o średnicy 10 lat świetlnych, a pozostałe gwiazdy należącego do tego obiektu znajdują się na powierzchni o średnicy 80 lat świetlnych. O wspólnej przynależności gwiazd świadczy jednakowy ruch w przestrzeni (ok. 43 km/s, w kierunku punktu położonego na wschód od Betelgezy), wskazujący, że wszystkie powstały z jednej mgławicy 600 do 800 milionów lat temu. Z tego samego miejsca pochodzi też prawdopodobnie gromada Messier 44. Najjaśniejszą gwiazdą gromady jest θ2 Tau.
Lokalizacja.
Hiady, wraz z Aldebaranem (który nie należy do gromady), tworzą na niebie charakterystyczną literę V. Można ją łatwo odnaleźć dwukrotnie przedłużając linię łączącą Syriusza i pas Oriona. Ze względu na duże rozmiary gromadę łatwiej obserwować przez lornetkę niż teleskop. 
Historia.
Hiady znane były już w starożytności, wspominali o nich m.in. Homer, Hezjod, Horacy i wielu innych twórców. W mitologii greckiej Hiady były córkami tytana Atlasa i nimfy okeanidy Plejone lub Ajtry oraz przyrodnimi siostrami Plejad. Hiady nazywano „Płaczkami”, ponieważ rozpaczały po tragicznej śmierci brata Hiasa rozszarpanego przez lwa lub dzika, tak bardzo, że bogowie wynieśli je między gwiazdy. Według innego mitu były piastunkami Dionizosa; Zeus przemienił je w gwiazdy, by uchronić je od gniewu Hery.
Gromadę po raz pierwszy skatalogował Giovanni Batista Hodierna w 1654 r. Uwzględniano ją w większości XVII i XVIII-wiecznych atlasów nieba, jednak fizyczne związki pomiędzy gwiazdami Hiad przedstawił dopiero w 1908 roku Lewis Boss.

</doc>
<doc id="130434" url="https://pl.wikipedia.org/wiki?curid=130434" title="Lipowiec">
Lipowiec

Zobacz też.
Lipowiec Kościelny, Lipowiec Mały, Lipowiec-Kolonia
Nowy Lipowiec, Stary Lipowiec

</doc>
<doc id="130439" url="https://pl.wikipedia.org/wiki?curid=130439" title="Szynszyla">
Szynszyla

Szynszyla ("Chinchilla") – rodzaj ssaka z podrodziny Chinchillinae w obrębie rodziny szynszylowatych (Chinchillidae). 
Rozmieszczenie geograficzne gatunków.
Historyczny zasięg występowania szynszyli krótkoogonowej obejmował terenach całych Andów w północno-zachodniej Argentynie, Chile, Peru i Boliwii na wysokości od 3000 do 6000 m n.p.m. Z terenów Peru i Boliwii brakuje oficjalnych potwierdzeń istnienia gatunku od ponad 50 lat. Obserwacje lokalnych mieszkańców i pracowników parków narodowych wskazują jednak, że populacje tych zwierząt mogą jednak istnieć na terenach przygranicznych Boliwii. W 2012 roku naukowcy poinformowali o odkryciu populacji tych zwierząt (ok 12 osobników) w Nevado Tres Cruces National Park położonego na terenie chilijskiego regionu Atakama. W tej części Chile nie odnotowywano istnienia populacji od kilkudziesięciu lat.
Na temat historycznych miejscach rozmieszczenia populacji szynszyli małej informacje są bardzo skąpe, bowiem przez dziesięciolecia gatunek był tępiony przez człowieka, a nie prowadzono szczegółowych badań populacji na wolności. Dzika populacja "C. lanigera" żyje w Rezerwacie Narodowym Las Chinchillas (hiszp. "Reserva Nacional Las Chinchillas") – rezerwacie położonym w okolicy miasta Illapel w chilijskiej prowincji Choapa (region Coquimbo) – oraz w okolicy chilijskiego La Higuera położonego 100 km na północ od Coquimbo. Zdecydowana większość dzikich "C. lanigera" jest jednak skupiona w 42 koloniach rozsianych dookoła "Las Chinchillas Nacional Reserve".
Morfologia.
Długość ciała (bez ogona) 220–380 mm, długość ogona 100–170 mm, długość ucha 45–48 mm, długość tylnej stopy 54–120 mm; masa ciała 369–850 g.
Systematyka.
Podział systematyczny.
Do rodzaju należą następujące gatunki:
Rodzaj "Chinchilla" obejmuje dwa znane współcześnie gatunki: szynszyla mała ("Chinchilla lanigera"), oraz szynszyla krótkoogonowa ("Chinchilla chinchilla" lub "Chinchilla brevicaudata") określanej również jako "Bolivian chinchilla", "Peruvian chinchilla" lub "Royal chinchilla". Literatura zoologiczna na temat gatunków szynszyli jest nieuporządkowana i w przeszłości była dość skąpa, a w 1937 roku Theodor Bidlingmaier wspominał jedynie o zauważalnych różnicach morfologicznych poszczególnych kolonii i lokalizacji. Gryzonie z rodzaju "Chinchilla" zostały przez człowieka przetrzebione i nie można obecnie stwierdzić, czy w niedalekiej przeszłości nie istniały odrębne gatunki lub podgatunki szynszyli.
Po przeprowadzeniu porównawczych badań genetycznych osobników z kolonii żyjących w okolicach Auco, z szynszylami z rejonu Talca naukowcy stwierdzili, że różnice w budowie genetycznej między poszczególnymi populacjami żyjącymi na wolności są duże. Zdaniem badaczy forma udomowiona szynszyli jest w rzeczywistości hybrydą powstałą w wyniku krzyżowania gatunków z rodzaju "Chinchilla", prawdopodobnie "C. lanigera" z "C. chinchilla" ("C. brevicaudata"). Wobec tego faktu, a także znacznych różnic, jakie po udomowieniu tych "Chinchilla" zachodzą na skutek inbredu, uzasadnione byłoby używanie odrębnego określenia dla formy szynszyli udomowionych. Mimo licznych aluzji w literaturze zoologicznej formalnie nie została przyjęta żadna odmienna forma nazewnictwa dla szynszyli hodowlanej.
W obrębie "C. chinchilla" wyodrębniane są dwa podgatunki:
W języku polskim nazwa „szynszyla” była także stosowana jest również dla wiskaczy peruwiańskiej ("Lagidium peruanum"), nazywanej czasem szynszylą dużą. Gatunek ten nie jest jednak zaliczany do rodzaju "Chinchilla".
Ochrona.
Zarówno szynszyla mała, jak i szynszyla krótkoogonowa są zaliczane przez Międzynarodową Unię Ochrony Przyrody (IUCN) do gatunków krytycznie zagrożonych na wolności.

</doc>
<doc id="130440" url="https://pl.wikipedia.org/wiki?curid=130440" title="Szynszylowate">
Szynszylowate

Szynszylowate (Chinchillidae) – rodzina ssaków z infrarzędu jeżozwierzokształtnych (Hystricognathi) w obrębie rzędu gryzoni (Rodentia), które występują w południowej oraz zachodniej części Ameryki Południowej. Najbardziej znanym przedstawicielem jest szynszyla mała ("Chinchilla lanigera"). Szynszyla jest nieco większa od wiewiórek naziemnych. Zwierzę to prowadzi nocny tryb życia. Nazwa zwierzęcia wywodzi się od indiańskiego plemienia Chincha, a w dosłownym tłumaczeniu brzmi Mała Chincha. Plemię to wykorzystywało miękkie i gęste futra gryzoni jako okrycia wierzchnie. Ze względu na swoje cenne futro szynszyla stała się obiektem polowań, dlatego już przed końcem XIX wieku gatunek ten niemal zupełnie wyginął. Obecnie większość szynszyli hodowana jest na farmach, a ich futra wykorzystywane są w przemyśle odzieżowym.
Systematyka.
Rodzina obejmuje żyjące współcześnie gatunki zgrupowane w dwóch podrodzinach:
Opisano również rodzaj wymarły o niepewnej pozycji systematycznej i nie sklasyfikowany w żadnej z powyższych podrodzin:
Charakterystyka gatunków.
Z rodzaju szynszyla:
Z rodzaju wiskacza ("Lagidium"):
Z rodzaju wiskaczan ("Lagostomus"):
Historia.
Pierwsza wzmianka w literaturze na temat szynszyli pojawiła się w 1599 roku w książce pod tytułem „Historia Natura y Moral de las Indias” napisanej przez jezuitę José de Acostę. Opisywał on w niej te gryzonie jako „górskie zwierzęta, które tak samo jak wiewiórki są małymi stworzeniami, lecz odróżnia je od nich niebywale miękkie futerko”.
Jednym z pierwszych ludzi, którzy zaczęli hodować szynszyle dla zysku był Jezuita Juan Ignacjo Molina, dzięki któremu w 1810 roku powstał dokładny opis szynszyli. Wielokrotnie próbowano hodować gryzonie w niewoli. Pierwszy rzetelny raport, dotyczący próby hodowli, pochodzi od Federico Alberta, dyrektora zoologiczno-botanicznej stacji badawczej w Chile. W artykule „La Chinchilla” opisał on przypadek Francisco Irrazavala z Santiago, który w 1895 roku otrzymał parę szynszyli, która jeszcze tego samego roku wydała na świat potomstwo. Para kontynuowała reprodukcję aż do wybuchu epidemii w lecie 1896, będącej przyczyną wyginięcia całej hodowli gryzoni.
W 1918 roku Mathias F. Chapman, inżynier górnictwa w Kalifornii, pracując w Chile kupił szynszylę i traktował ją jak zwierzę domowe. Gryzoń okazał się idealnym domownikiem, dlatego Chapman postanowił wyhodować całe ich stado. Ze względu na to, że w ówczesnym czasie szynszyle były bliskie wyginięcia, objęto je ochroną. Chapman starał się jednak o zgodę na przewiezienie kilku osobników do Stanów Zjednoczonych. Jego upór doprowadził do tego, że rząd w Chile wydał pozwolenie na schwytanie i przewiezienie kilku gryzoni. Chapman razem z grupą ludzi przeszukiwali góry przez 3 lata, a złapali zaledwie 11 szynszyli. Mężczyzna poświęcił 12 miesięcy na schodzenie z gór, ponieważ było to konieczne, aby zwierzęta w pełni zaaklimatyzowały się w nowym środowisku. Po przewiezieniu szynszyli do Ameryki okazało się, że tylko 3 z nich są rodzaju żeńskiego. Chapman rozpoczął hodowlę gryzoni. Zarówno on, jak i inni ludzie, mający styczność z tymi zwierzętami potwierdzali, że są one świetnymi towarzyszami. Od połowy lat sześćdziesiątych XX wieku szynszyle stały się niezwykle popularne jako zwierzęta domowe.
Środowisko naturalne.
Szynszyle żyją na terenach skalistych, głównie w Andach w Chile. Zamieszkują nory i szczeliny skalne. Z natury są zwinne, potrafią podskoczyć nawet do wysokości 1,5 metra.
W rodzimym otoczeniu na szynszyle czyhają przeróżne zagrożenia ze strony drapieżników takich jak: skunksy, węże oraz dzikie psy. Dlatego też gryzonie wykształciły różne taktyki obronne. Między innymi jest to rozpryskiwanie moczu bądź odrzucanie nadgryzionego futerka. Szynszyle żywią się roślinnością wysokogórską, owocami, ziarnami oraz małymi insektami. Taka dieta zdecydowanie mogłaby podrażnić układ trawienny domowych szynszyli, które przeważnie jedzą siano.
W środowisku naturalnym zwierzęta te żyją w koloniach zwanych stadami. Mogą się one rozmnażać o każdej porze roku. Ciąża szynszyli trwa 111 dni, czyli znacznie dłużej niż u innych gryzoni. Ze względu na tak długi okres ciąży młode szynszyli rodzą się z otwartymi oczkami i futerkiem na ciele. Miot jest zazwyczaj mały i przeważnie bliźniaczy.
Przemysł futrzany.
Międzynarodowy handel futrami szynszyli rozpoczął się w XVI wieku. Futro gryzoni stało się bardzo popularnym produktem handlowym ze względu na niesamowitą miękkość, spowodowaną wyrastaniem nawet do 60 włosków z jednej torebki włosowej. Kolor włosów jest jednolity, co sprawia, że idealnie nadają się do produkcji dodatków do garderoby (futrzane kołnierze, podszycia) oraz odzieży wierzchniej. Do wyrobu jednego długiego, futrzanego płaszcza potrzeba aż 150 szynszylich futer. Doprowadziło to do wyginięcia szynszyli olbrzymiej oraz przyczyniło się do zmniejszenia populacji pozostałych gatunków szynszyli. Mimo zaprzestania polowań na dzikie gryzonie, hodowla szynszyli domowych na potrzeby rynku wciąż się rozwija.
Domowa szynszyla.
Hodowlane szynszyle mogą być trzymane w domach tak samo jak inne domowe pupile. Są one gryzoniami prowadzącymi nocny tryb życia i zwykle nie lubią, kiedy przeszkadza im się w ciągu dnia. Szynszyla jest płochliwym stworzeniem, dlatego nie lubi być trzymana na rękach, potrafi ona jednak nawiązać silną więź z właścicielem. W związku ze swoim bardzo nerwowym usposobieniem, szynszyle zazwyczaj nie są postrzegane jako odpowiednie zwierzęta dla małych dzieci, jednakże potrafią być bardzo przyjacielskie w stosunku do ludzi, jeżeli jako młode zostaną przyzwyczajone do ludzkiego dotyku.
Szynszyle trzymane w niewoli żyją zazwyczaj 15 lat, lecz znane są także przypadki, kiedy niektóre osobniki żyły 20 lat, a nawet i dłużej. W 2008 roku odnotowano, że najstarsza szynszyla na świecie ma 27 lat i mieszka na terytorium Wielkiej Brytanii.
Aby wyrazić swoje potrzeby lub zlokalizować innego osobnika szynszyle wydają najróżniejsze dźwięki, takie jak: ćwierkanie, piszczenie i szczekanie. W zależności od sytuacji jest to ciche ćwierkanie wysyłane w kierunku potencjalnego partnera, bądź też głośne, agresywne szczekanie w sytuacji zagrożenia.
Młode szynszyli często witają rodziców ćwierkiem o bardzo wysokim tonie, który zazwyczaj sygnalizuje to, że są one głodne.
Pierwsze naukowe badania nad dźwiękami, które wydają szynszyle w swoim środowisku zostały przeprowadzone przez lekarza weterynarii – Dr Bartl z Niemiec. Mówią one o tym, że szynszyle, które są aktywne nocą, wydają dźwięki o wczesnych, porannych godzinach. Natomiast samica szynszyli, która jest zirytowana bądź przestraszona może głośno gdakać i opryskać moczem potencjalnego wroga.
Szynszyle tej samej płci mogą ze sobą mieszkać, jednakże jest wielce prawdopodobne, że w końcu zaczną one ze sobą walczyć. Ciągłe walki oraz życie w dobrych stosunkach zależy indywidualnie od każdego gryzonia. Konflikt pomiędzy szynszylami może być zredukowany jeżeli szynszyle znają się od małego albo stopniowo zapoznają się ze sobą kiedy są już starsze. Samce i samice szynszyli zazwyczaj żyją ze sobą w bardzo dobrych stosunkach, a żeby uniknąć niechcianej reprodukcji można je łatwo wysterylizować. W czasie corocznej reprodukcji szynszyle mają zazwyczaj 2 mioty gryzoni, a w każdym z nich jest od 1 do 3 młodych (przy czym 3 są rzadkością).
Szynszyle potrzebują dużo ruchu, a zatem powinny mieć zapewnione duże koło do ćwiczeń (minimum 38 cm średnicy), w którym będą mogły biegać. Ponadto powierzchnia kołowrotka powinna być wykonana z solidnego tworzywa, ponieważ łapy i palce szynszyli łatwo mogą się wplątać w szczeliny koła, a ogon może wkręcić się w szprychy. Zęby szynszyli muszą być co jakiś czas ścierane, ponieważ nieustannie rosną i jeśli są zbyt długie mogą uniemożliwić szynszylom jedzenie.
W ścieraniu zębów pomocne są: drewniane patyki, pumeks oraz specjalne gryzaki. Natomiast nie poleca się drewna cytrusowego i iglaków, ponieważ zawierają dużą ilość żywicy, olejków oraz fenoli, które są toksyczne dla szynszyli. Drewno brzozy, wierzby, jabłoni, manzanity oraz sosny (wysuszonej w piecu) jest bezpieczne dla tych gryzoni i mogą je one bez problemu żuć, natomiast spożycie plastikowych elementów może spowodować niedrożność jelit.
Ciało szynszyli nie wydziela potu, dlatego też temperatura pomieszczenia, w którym przebywają nie powinna przekraczać 25° C (80° F), w przeciwnym razie zwierzę mogłoby ulec przegrzaniu, a nawet dostać udaru cieplnego. Organizm szynszyli rozprowadza nadmiar ciepła poprzez przekierowywanie krążenia do jego ogromnych uszu, dlatego też sygnałem zbyt wysokiej temperatury ciała są czerwone uszy.
Z natury szynszyle są bardzo żywiołowymi zwierzętami, dlatego należy je od czasu do czasu wypuszczać z klatki, by mogły pobiegać po większym terenie i zaspokoić swoją ciekawość.
Umaszczenie szynszyli może być różnorodne, począwszy od szarości, która jest powszechnym i jedynym kolorem występującym w naturze, poprzez biel, beż, heban i wiele innych. Zwierzęta te instynktownie czyszczą swoje futro (kilka razy w tygodniu), biorąc kąpiele w pyle (drobno starty pumeks), w którym się tarzają. W środowisku naturalnym do tego celu wykorzystują drobne skałki wulkaniczne. Pył wnikając w futro gryzonia pochłania tłuszcz i brud. Szynszyli nie kąpie się w wodzie, ponieważ ich futro jest tak gęste, że nie jest w stanie wyschnąć naturalnie, a zatrzymanie wilgoci blisko skóry może się przyczynić do rozwoju grzyba i gnicia futra. Mokre zwierzę powinno być natychmiast wysuszone ręcznikami lub zimnym strumieniem powietrza suszarki. Jednakże gęste futro ma też swoje zalety, na przykład jest odporne na ataki pasożytów takich jak pchły oraz redukuje łupież zwierzęcy, tym samym sprawiając, że szynszyle są hipoalergicznymi gryzoniami.
Odpowiednia, zdrowa dieta ma ogromny wpływ na prawidłowe funkcjonowanie układu pokarmowego szynszyli. W swoim naturalnym środowisku zwierzęta te żywią się głównie pustynnymi trawami, dlatego też ich organizm nie jest w stanie przetrawić tłustego pożywienia, wysokobiałkowych produktów oraz zbyt wielu zielonych roślin. Wszystkie potrzeby żywieniowe szynszyli są zaspakajane poprzez specjalny, wysokowartościowy granulat oraz stały dostęp do siana. Natomiast granulaty bogate w błonnik mogą być zastąpione rodzynkami lub ziarnami. Nie wskazane jest także podawanie świeżych warzyw i owoców z rzadkim miąższem, ponieważ wywołują one wzdęcia, które w konsekwencji mogą prowadzić do śmierci gryzoni. Spożycie słodyczy i suszonych owoców powinno być ograniczone do jednego lub dwóch w ciągu dnia. Orzechy nie są zalecane ze względu na ich wysoką zawartość tłuszczu, a produkty wysokobiałkowe i siano z lucerny mogą wywołać niewydolność wątroby, dlatego spożycie zarówno jednych jak i drugich powinno być ograniczone.
Należy pamiętać, że szynszyle jedzą i piją w niewielkich ilościach, dlatego też bardzo łatwo je przekarmić. Może to doprowadzić do biegunki, a na dłuższą metę nawet do cukrzycy.
Szynszyla w badaniach naukowych.
Szynszyla jest często wykorzystywana jako modelowe zwierzę w badaniach nad narządem słuchu, ponieważ zakres słyszenia (który wynosi od 20 Hz do 30 kHz) oraz wielkość ślimaka (część ucha wewnętrznego) są zbliżone do ludzkiego. Inne dziedziny badań naukowych wykorzystujących szynszyle to badania nad chorobą Chagasa, zaburzeniami żołądkowo-jelitowymi, zapaleniem płuc, listeriozą, a także infekcjami wywoływanymi bakteriami "Yersinia" i "Pseudomonas".

</doc>
<doc id="130442" url="https://pl.wikipedia.org/wiki?curid=130442" title="Bergepanzer Tiger">
Bergepanzer Tiger

Bergepanzer Tiger, nazywany też Bergetiger - niemiecki wóz zabezpieczenia technicznego z okresu II wojny światowej, zbudowany na bazie czołgu ciężkiego PzKpfw VI Tiger Ausf. E. Wóz prawdopodobnie nosił również oznaczenie "Sd.Kfz. 185", lecz nie jest to potwierdzone, gdyż takie samo oznaczenie nosiły już działa pancerne Jagdtiger z armatami kal. 88 mm L/71 (nie produkowane seryjnie).
Historia.
W styczniu 1944 trzy czołgi PzKpfw VI Tiger zostały przebudowane przez 506 batalion ciężkich czołgów (niem. "schwerer Panzer Abteilung", "sPzAbt") na wozy pogotowia technicznego Bergepanzer Tiger. W listopadzie zostały one przeniesione do 501 sPzAbt. Jeden z czołgów Tiger I, uszkodzony pod Anzio, został przez 508 sPzAbt przebudowany w dniach od 1 do 5 marca 1944 przez dodanie dźwigu o nośności do 10 ton i kołowrotu holowniczego w przebudowanej wieży. Pojazd ten został utracony między 20 a 25 maja 1944 i zdobyty przez wojska brytyjskie. Określono go wówczas jako "Bergetiger z żurawiem", lecz nie był on prawdziwym pojazdem Bergetiger, ale specjalnym pojazdem o innym przeznaczeniu.
Konstrukcja.
Czołgi pozbawione były działa, uzbrojone były tylko w karabin maszynowy MG 34. Dźwig skonstruowany w zakładach J.S. Fries &amp; Sohn we Frankfurcie nad Menem, montowany był w przebudowanej wieży zamontowanej na stałe w jednym położeniu. Mechanizm blokowy dźwigu był napędzany przez silnik czołgu.

</doc>
<doc id="130443" url="https://pl.wikipedia.org/wiki?curid=130443" title="Flammtiger">
Flammtiger



</doc>
<doc id="130449" url="https://pl.wikipedia.org/wiki?curid=130449" title="Andrzej Mleczko">
Andrzej Mleczko

Andrzej Stanisław Mleczko (ur. 5 stycznia 1949 w Tarnobrzegu) – polski rysownik i satyryk, autor publikowanych w prasie rysunków satyrycznych.
Życiorys.
W 1966 ukończył Liceum Ogólnokształcące w Kolbuszowej. W 1974 uzyskał dyplom na Wydziale Architektury Politechniki Krakowskiej. Artystycznie debiutował w 1971 w tygodniku „Student”. Opublikował na łamach różnych czasopism około 20 tysięcy rysunków i ilustracji. Jego prace wystawiano na ponad 120 krajowych wystawach indywidualnych i około 30 wystawach za granicą, ukazały się one w ponad 40 książkach i albumach. Stale współpracuje m.in. z tygodnikiem „Polityka”. Zajął się również malarstwem, ilustracją książkową, grafiką reklamową oraz plakatem, a sporadycznie także scenografią.
W 1982 założył w Krakowie przy ul. św. Jana 14 galerię autorską (sprzedawcą w niej był m.in. Jerzy Pilch). Druga taka placówka powstała w 2002 w Warszawie przy ul. Marszałkowskiej. W 2001 w radiu RMF FM Andrzej Mleczko prowadził razem z Pawłem Pawlikiem program "Galeria Andrzeja Mleczki". Wystąpił także w epizodycznych rolach w filmach Olafa Lubaszenki "Chłopaki nie płaczą" (2000) i "E=mc²" (2002).
Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.

</doc>
<doc id="130450" url="https://pl.wikipedia.org/wiki?curid=130450" title="Santoryn">
Santoryn

Santoryn (, "Santorini"), Thira (, "Tira") – wulkaniczna wyspa na Morzu Egejskim, tworząca z kilkoma mniejszymi wyspami należący do Grecji mały archipelag o tej samej nazwie, wchodzący w skład archipelagu Cyklad. Wyspa położona jest 175 km na południowy wschód od wybrzeża Grecji i 110 km na północ od wybrzeża Krety.
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Thira, w gminie Thira.
Istniejąca przed ok. 1600 r. p.n.e. jedna wyspa (o nazwie podobno "Strongili" – „okrągła”) została w wyniku silnego wybuchu wulkanu zatopiona (powstała jedna z największych na świecie kalder o średnicy 10 km), pozostały tylko jej boczne fragmenty stanowiące dzisiaj wyspy (zobacz zdjęcie satelitarne obok):
Nazwa "Santorini" pochodzi z XIII wieku od imienia świętej Ireny ("Saint Irene"), poprzednie nazwy: Kallisti, Strongili lub Tera/Thira ().
Santoryn jest znany z lokalnie produkowanego wina, przede wszystkim z odmiany assyrtiko. Krzewy winne są uprawiane bez podpórek i krótko przycinane, by ograniczyć narażenie na wiatr.
Na wyspie znajduje się czynny Port lotniczy Santoryn.
Historia.
Przed wybuchem wulkanu Thera istniała na wyspie rozwinięta cywilizacja (kultura minojska), której mieszkańcy opuścili w większości wyspę tuż przed wybuchem wulkanu – po wielkim trzęsieniu ziemi, które nawiedziło wyspę. Wybuch wulkanu przyczynił się prawdopodobnie również do znacznego zniszczenia położonej ponad 110 km (60 mil morskich) na południe Krety (pałac w Knossos). Współcześni badacze przypuszczają, że wybuch wulkanu i późniejsze jego zapadnięcie się na ok. 300–400 m pod powierzchnię obecnego poziomu morza spowodował powstanie olbrzymiej fali tsunami o wysokości dochodzącej do 200 metrów. Jedna z hipotez utożsamia zniszczenie wyspy z mityczną Atlantydą.
Po katastrofie przez 300–500 lat wyspa była niezamieszkana. Ponownie zasiedlili ją greccy Dorowie.
Obecnie na Santorynie (a przede wszystkim na głównej wyspie Thira) silnie rozwija się turystyka, która jest jednym z głównych źródeł dochodu. Główne miejscowości: Akrotiri, Emporio, Faros, Fira, Ia, Kamari, Megalochori, Perisa, Pirgos.
Znaczenie erupcji dla chronologii starożytnej.
Popioły pochodzące z wybuchu wulkanu Thera zostały odkryte przez archeologów w warstwie zwanej IA (terminologia archeologii egejskiej) związanej z okresem późno-minojskim. Na podstawie podobieństwa ceramiki pochodzącej z okresu udało się ustalić, że erupcja miała miejsce za rządów egipskiego faraona Ahmose lub nieco później (XVIII dynastia). Manfred Bietak podczas wykopalisk w Tall ad-Dab (Izbat Hilmi) odkrył ponadto pumeks w kontekście stratygraficznym datowanym na okres pomiędzy panowaniem Ahmosea a Totmesa III. Ponieważ chronologia starożytnego Egiptu została ustalona już wcześniej na podstawie retrokalkulacji dokonanych w oparciu o datowanie sotisowe, egiptolodzy założyli, iż wybuch na Santorynie miał miejsce w II połowie XVI wieku p.n.e.
Jednakże próbki materiału pochodzącego z erupcji poddane analizie metodą 14C umiejscawiały erupcję w okresie 1760–1540 p.n.e. ze wskazaniem na okres wcześniejszy. Podczas Trzeciego Międzynarodowego Kongresu poświęconemu erupcji Thery uczestnicy założyli, iż omawiane zdarzenie miało miejsce w I połowie XVII wieku p.n.e. Wnioski wulkanologów zostały jednak stanowczo odrzucone przez egiptologów, którzy nie zamierzali zmieniać ustalonej chronologii egipskiej, wskazując na małą ich zdaniem dokładność datowania radiowęglowego. Należy przy tym zaznaczyć, że zmiana chronologii starożytnego Egiptu oznaczałaby zmianę całej chronologii starożytnej dla II tysiąclecia p.n.e.
W latach 80. XX wieku wulkanolodzy oraz dendrolodzy wykryli zależność pomiędzy wielkimi erupcjami wulkanicznymi a krótkotrwałymi ochłodzeniami klimatu powodującymi przedwczesne przymrozki. Pozostawiają one widoczne ślady w słojach drzew pochodzących z roku erupcji lub z roku następnego. Po odkryciu długowiecznych okazów sosny ościstej w Ameryce Północnej udało się ustalić, iż jedyna potężna erupcja w II tysiącleciu p.n.e. miała miejsce w roku 1627(±1) p.n.e. Godnym uwagi jest fakt, iż według wulkanologów wybuch Thery był dwukrotnie potężniejszy od erupcji Krakatau. Data dostarczona przez dendrochronologię potwierdziła więc wcześniejsze przypuszczenia wulkanologów datujących erupcję na XVII wiek p.n.e. Pomimo powyższych faktów, egiptolodzy nadal odmawiają dokonania zmian w chronologii starożytnego Egiptu.
Dr Walter Friedrich z duńskiego Uniwersytetu w Aarhus oraz dr Walter Kutschera z Uniwersytetu Wiedeńskiego badali próbki gałęzi drzewa oliwnego, posiadającej 72 pierścienie rocznego przyrostu. Dwa drzewa oliwne zostały odnalezione podczas wykopalisk na wyspie Santoryn w pobliżu muru zbudowanego w epoce brązu. Zdaniem naukowców, drzewa były częścią gaju oliwnego znajdującego się tuż obok zabudowań starożytnej osady. Drzewa zostały odsłonięte w pozycji stojącej, tak jak zostały przykryte przez pumeks, skałę wylewną powstałą po szybkim zakrzepnięciu lawy podczas erupcji wulkanu.
W 2006 roku duńsko-niemiecki zespół naukowców na podstawie analizy danych radiowęglowych zaproponował datę erupcji Thery na lata 1627–1600 (XVII wiek p.n.e.). Inne badania z 2008 roku wskazywały, że wielka erupcja nastąpiła w 1613 p.n.e. (±10 lat). Jednakże kolejne badania radiowęglowe z 2018, przeprowadzone przez zespół z Uniwersytetu Arizony i Uniwersytetu Sheffield, umieszczają erupcję Thery w latach 1560–1544 przed naszą erą.
Thira przed erupcją.
W XIX wieku podczas wydobycia popiołu wulkanicznego potrzebnego do budowy Kanału Sueskiego natrafiono w wiosce Akrotiri na Santorynie na mury domów i przeprowadzono pierwsze wykopaliska. Prace te miały miejsce również w XX wieku. Wykopaliska doprowadziły do stwierdzenia, że na wyspie znajdowało się przed wielkim wybuchem wulkanu starożytne miasto i było ono znacznym ośrodkiem kultury egejskiej. Najważniejsze znaleziska to malowidła freskowe o rozmaitej tematyce (bitwa morska i najazd na miasto u wybrzeży Afryki, walczące na pięści dzieci, sceny z przyrody). Fakt zasypania miasta przez wulkan umożliwił zachowanie się negatywów obiektów wykonanych z drewna, co pozwoliło na ich rekonstrukcję. Interesujące są analogie z kulturą materialną współczesnej wsi kreteńskiej.
Zabytki.
Większość zabytków na Santorynie znajduje się w miejscowości Oia oraz Fira. Do najciekawszych z nich należą:

</doc>
<doc id="130451" url="https://pl.wikipedia.org/wiki?curid=130451" title="Profil lotniczy">
Profil lotniczy

Profil lotniczy – obrys przekroju skrzydła samolotu, łopaty śmigła itp. w płaszczyźnie prostopadłej do osi biegnącej wzdłuż rozpiętości skrzydła (lub promienia śmigła czy wirnika). Cechą charakterystyczną profilu lotniczego jest zdolność do efektywnego wytwarzania siły nośnej pod wpływem powietrza opływającego profil (płat).
Profile lotnicze są przedmiotem badań w tunelach aerodynamicznych: dąży się do otrzymania jak największej siły nośnej (dla spodziewanej prędkości samolotu) oraz minimalizacji oporu profilu.
Zbiór profili lotniczych składa się na kształt płata (płat może mieć różne profile wzdłuż rozpiętości): skrzydła, łopaty śmigła lub łopaty wirnika śmigłowca. Kształt profilu lotniczego mają także łopatki turbin i sprężarek silników odrzutowych.
Rodzaje profili.
Ze względu na symetrię wyróżnia się podział na dwie grupy:
W lotnictwie szeroko stosowane są profile rodziny NACA (ang. National Advisory Commitee for Aeronautic). Spotyka się także inne profile, np. RAE (Royal Aircraft Establishment), GAF, CAGI (Centralnyj Aerogidridynamiczeskij Institut), profile Clark, Epplera i Wortmana.
Polskie profile, zaprojektowane w Instytucie Lotnictwa w Warszawie, oznaczone są jako IL (np. ILHX4A1-12M, ILHX4A1-9 – profile łopat wirnika nośnego śmigłowca IS-2).
Klasyczne.
Cechą wyróżniającą jest położenie maksymalnej grubości profilu w ok. 25% długości cięciwy. Za tym punktem następuje przejście warstwy laminarnej w turbulentną, co powoduje wzrost oporu tarcia. Stosowane w samolotach o niskich prędkościach przelotowych ze względu na duży współczynnik siły nośnej.
Laminarne.
Maksymalna grubość znajduje się w zakresie 35-70% długości cięciwy, dzięki czemu na przeważającej długości profilu przepływ jest laminarny (ma mniejsze od turbulentnego opory tarcia). Utrzymanie laminarnej warstwy przyściennej jest możliwe tylko w niewielkim zakresie małych kątów natarcia i jest wrażliwe na odkształcenia i zabrudzenia opływanej powierzchni. Przykłady: NACA 66(1)-212, Wortmann FX 67-K-150/17.
Nadkrytyczne.
Profile nadkrytyczne posiadają stosunkowo płaską górną powierzchnię, z dość mocno wybrzuszonym dołem profilu. Maksymalna strzałka ugięcia szkieletowej przesunięta jest mocno do tyłu. Opracowane dla samolotów latających w zakresie prędkości transonicznych. Cechy profili tego typu wpływają na zwiększenie krytycznej liczby Macha, opóźniają więc powstanie fal uderzeniowych związanych z lokalnym przekroczeniem prędkości dźwięku przez przyspieszający na profilu płyn. Przykładowe profile to: RAE 5214, NASA/Langley SC(2)-0714.
Naddźwiękowe.
Charakteryzujące się ostrą krawędzią zarówno spływu, jak i natarcia; zaprojektowane dla samolotów poruszających z prędkościami naddźwiękowymi.
Opisywanie profilu lotniczego.
Wielkości geometryczne.
Mówiąc o profilu lotniczym używa się także określeń:
Patrząc na płat jako zbiór profili linię łączącą noski profili nazywa się krawędzią natarcia a linię łącząca ostrza – krawędzią spływu.
Wielkości aerodynamiczne.
Profil lotniczy charakteryzuje się następującymi bezwymiarowymi wielkościami aerodynamicznymi:
Wykresy zależności tych współczynników od kąta natarcia tworzą tzw. charakterystykę profilu.
Oznaczenia profili NACA.
Wyróżnia się profile NACA 5 i 4-cyfrowe oraz profile NACA laminarne. Do ich opisu używa się wielkości wyrażonych w procentach względem długości cięciwy.

</doc>
<doc id="130455" url="https://pl.wikipedia.org/wiki?curid=130455" title="Leki przeciwtarczycowe">
Leki przeciwtarczycowe

Leki przeciwtarczycowe (inna nazwa tyreostatyki) jest to grupa leków o różnej budowie chemicznej i różnym mechanizmie działania, których wspólną cechą jest hamowanie syntezy i wydzielania tyroksyny. Są używane w leczeniu nadczynności tarczycy.
W Polsce stosowane są następujące preparaty:
Zastosowanie.
Leczenie nadczynności tarczycy.
Grupy tyreostatyków.
Tioamidy cykliczne.
Nazywane również tyreostatykami zawierającymi siarkę. Są to leki hamujące powstawanie hormonów tarczycy poprzez inhibicję peroksydazy tarczycowej - enzymu odpowiedzialnego za utlenianie jodków do jodu i umożliwienie jego wbudowanie w strukturę hormonu. Propylotiouracyl (PTU) ponadto hamuje występujące obwodowo rozkładanie tyroksyny (T4) do trójjodotyroniny (T3). Leki te uniemożliwiają syntezę hormonu, jednak nie mają wpływu na ograniczenie jego uwalniana ze zgromadzonych zapasów, dlatego efekt terapeutyczny obserwowany jest dopiero po około tygodniu od rozpoczęcia leczenia.
Leki: metylotiouracyl, propylotiouracyl (PTU), karbimazol, tiamazol
Wskazania:
Jod.
Preparaty jodu w dużych dawkach np. w postaci płynu Lugola, hamują uwalnianie hormonów z komórek tarczycy poprzez inhibicję enzymów proteolitycznych (efekt Wolffa-Chaikoffa). Efekt ten pojawia się szybko ale utrzymuje się maksymalnie do dwóch tygodni.
Wskazania:
Jod radioaktywny 131I.
W leczeniu tyreostatycznym wykorzystywany jest również radioaktywny izotop jodu 131I. Takie leczenie jest określane jako leczenie „radiojodem”. Radiojod wychwytywany jest przez tarczycę tak samo jak zwykły jod, jednak emitując promieniowanie β i γ uszkadza komórki przez które został pochłonięty. Prowadzi to do zmniejszenia ilości komórek tarczycy, a co za tym idzie spadku syntezy trójjodotyroniny i tyroksyny. Jod radioaktywny 131I podaje się doustnie.
Inne substancje tyreostatyczne.
Działanie hamujące wydzielanie hormonów mają również inne substancje:
Leki stosowane z innych wskazań, mające jednak działanie tyreostatyczne:
Inne związki chemiczne:
Cechą wspólną wszystkich tyreostatyków jest to, że po pewnym czasie stosowania i zablokowania tym samym produkcji hormonów tarczycy, dochodzi na zasadzie sprzężenia zwrotnego do nadprodukcji hormonu tyreotropowego, czyli TSH, którego jednym z działań jest powodowanie przerostu tarczycy czyli wola tarczycy.
Aby temu zapobiec, w trakcie leczenia tyreostatykami po osiągnięciu prawidłowej czynności hormonalnej, do leczenia dołącza się hormony tarczycy, czyli tyroksynę, która to działanie blokuje.

</doc>
<doc id="130456" url="https://pl.wikipedia.org/wiki?curid=130456" title="Foo fighter">
Foo fighter

Foo fighter – nazwa niewytłumaczonego do tej pory zjawiska w postaci świetlistych kul, obserwowanego przez żołnierzy, marynarzy i lotników alianckich podczas II wojny światowej.
Relacje.
Pierwszy znany raport o „dziwnych światłach na niebie” pochodzi z września 1941 roku od załogi polskiego transatlantyku SS Pułaski, który pełnił w czasie wojny służbę jako transportowiec dla wojska. W czasie rejsu z Dakaru do Suezu marynarz wachtowy Doroba dostrzegł w nocy kulę zielonkawego światła o rozmiarach połowy tarczy księżyca, utrzymującą się nieco na skos od dziobu i wyraźnie towarzyszącą statkowi. Brytyjski oficer łącznikowy, który wraz z Polakami przez ponad godzinę obserwował zjawisko, poinformował o tym wywiad wojskowy Security Service, dodając, że na koniec „obiekt” skręcił gwałtownie i oddalił się z ogromną szybkością.
Z biegiem czasu przybywało wojennych doniesień o tajemniczych światłach, a lotnicy amerykańscy nadali im miano „foo fighter”. Nieznana jest etymologia tej nazwy, ale najprawdopodobniej zapożyczona została z popularnego w końcu lat 30. komiksu „Smokey Stover, the Foo Fighter” – surrealistycznej opowieści o dzielnym strażaku, który co rusz powtarzał, że „gdzie fu tam ogień” (ang. "Where's the foo, there's the fire"). Słowo „foo” w języku angielskim nie istnieje, a próby wywodzenia go z fr. "feu" (ogień) lub "kung-fu" wydają się naciągane. Rysownik Bill Holman, autor komiksu twierdził, że znalazł to słowo na spodzie chińskiej figurki.
Największą zbiorową obserwację odnotowano wczesnym rankiem 25 lutego 1942 roku – nad Los Angeles pojawił się świecący obiekt wielkości (jak podawała miejscowa prasa) sterowca, który wolno przeleciał nad wybrzeżem od Santa Monica do Long Beach. W tym czasie artyleria przeciwlotnicza wystrzeliła w jego stronę kilka tysięcy pocisków. „Obiekt” – doleciawszy do Signal Hill – skręcił najpierw w głąb lądu, a następnie zawrócił i zniknął nad oceanem. Zjawisko to – obserwowane przez tysiące mieszkańców Los Angeles – nigdy nie zostało wyjaśnione. Wydarzenie to nazwane zostało Nalotem na Zachodnie wybrzeże lub "Bitwą o Los Angeles".
28 lutego 1942, tuż przed rozpoczęciem bitwy na Morzu Jawajskim z pokładu ciężkiego krążownika amerykańskiego USS „Houston” dostrzeżono znaczną ilość żółtawych rozbłysków, które oświetlały morze na wiele mil wokół. Nie wiadomo, jak długo trwało to zjawisko, bowiem krążownik wszedł zaraz do bitwy i otrzymał kilka trafień pociskami japońskimi, więc nikt na pokładzie nie śledził już zjawiska.
O godz. 10 rano 12 sierpnia 1942, podczas walk o Guadalcanal amerykańscy żołnierze bazujący na wyspie Tulagi ogłosili alarm przeciwlotniczy, dostrzegli oni około 150 świateł, w grupach od 10 do 12, przesuwających się nad wyspą. Żołnierze byli przekonani, że mają do czynienia z bombardowaniem, ale nic takiego nie nastąpiło. Według raportu wywiadu wojskowego żołnierze twierdzili, że obiekty wyglądały jak metaliczne spłaszczone kule, lekko chwiejące się w locie i poruszające się szybciej niż ówczesne samoloty.
Podobne niewyjaśnione zjawiska obserwowane były na innych obszarach działań wojennych, także w Europie. W marcu 1945 magazyn „Times” donosił: "„Jeśli nie mamy do czynienia z mistyfikacją lub złudzeniem optycznym, to nasi piloci z pewnością mieli do czynienia z najdziwniejszą tajną bronią wroga, jaką kiedykolwiek napotkali. W ubiegłym tygodniu stacjonujący we Francji piloci dywizjonu nocnych myśliwców złożyli relację z całego ciągu dziwnych spotkań z kulami ognia, które od miesiąca towarzyszą im w lotach nad Niemcami. Nikt z nich nie był w stanie powiedzieć czego – jego zdaniem – owe kule ognia chciały dokonać. Piloci są zdania, że to nowa broń psychologiczna Niemców. Zgodnie z ich relacjami światła trzymały się bardzo blisko ich maszyn i towarzyszyły im na odcinku wielu mil, by w końcu przyspieszyć i zniknąć.”"
Rezultaty badań.
Wszystkie doniesienia były drobiazgowo badane przez wywiady wojskowe i w większości zostały utajniane. Lotnikom (którzy byli świadkami największej ilości spotkań) wręcz zakazano rozpowiadania o tym poza własnym gronem. Z analizy znanych obecnie doniesień wynika, że:
UFO.
W oficjalnych raportach RAF-u, pojawił się termin „Unindentified Flying Object” (UFO), który pojawił się ponownie na przełomie lat 40 i 50 XX w., w USA ,a następnie rozpowszechnił się na Europę. Obecnie odnosi się do "„przedmiotów lub zjawisk zaobserwowanych najczęściej przez osoby przypadkowe, nie dających się zidentyfikować z żadnymi obiektami i zjawiskami znanymi z warunków ziemskich; nie jest wyjaśnione, czy relacje obserwatorów są uwarunkowane psychologicznie, czy dotyczą zjawisk meteorologicznych, optycznych, czy innych, nie poznanych jeszcze zjawisk naturalnych”". Termin ów pojawił się wkrótce po pierwszym próbnym wybuchu bomby nuklearnej na pustyni White Sands w Nowym Meksyku, jaki miał miejsce 16 lipca 1945 roku. W kilka dni po tej detonacji cały stan stał się widownią zjawiska znanego jako „zielone meteory”. Nie były to jednak meteory, bo nie spadały na ziemię, lecz poruszały się – z ogromną prędkością – równolegle do niej. Zjawisko trwało kilkanaście dni i ustało samoistnie.
Próby wyjaśnienia.
Hipotez próbujących wyjaśnić zjawisko "foo fighterów" jest wiele. Oto niektóre z nich:
Niektóre hipotezy mają słabe strony:
Sądząc z poszczególnych relacji, prawdopodobnie jest to nie jedno, a z co najmniej kilka odrębnych zjawisk: obserwowane obiekty różniły się kształtem, kolorem, wielkością, liczebnością, a jedyną ich cechą wspólną była szybkość i zdolności manewrowe. Większość świadków – poza jednym – nie wspomina także o wydawanych przez "foo fightery" dźwiękach.

</doc>
<doc id="130457" url="https://pl.wikipedia.org/wiki?curid=130457" title="Halikarnas">
Halikarnas

Halikarnas (gr. Ἁλικαρνᾱσσός "Halikarnassós") – stanowisko archeologiczne w Bodrum w Turcji. W czasach starożytnych – miasto nad Morzem Egejskim w Karii. Największą sławę przyniosło mu Mauzoleum – jeden z siedmiu cudów świata.
Halikarnas założyli koloniści greccy z Trojzeny i Argos. W VIII wieku p.n.e. należał do heksapolis, związku sześciu miast doryckich razem z Lindos, Kamejros i Ialissos leżącymi na wyspie Rodos oraz z Kos i Knidos. W VI wieku p.n.e. miasto dostało się pod panowanie lidyjskiego króla Krezusa. Na przełomie VI i V wieku p.n.e. Halikarnasem władała Artemizja (Starsza). W V wieku p.n.e. zagarnięte zostało przez Persów.
W latach 377–353 p.n.e. zależnym od Persów władcą Karii był Mauzolos. Przeniósł on stolicę swego państwa z Mylasy do Halikarnasu. Rozbudowując miasto wzorował się na planie Rodos, które otaczało półkolem port i rynek. Gdy zmarł, jego żona, a zarazem siostra, Artemizja II, nakazała zbudować grobowiec dla męża. W roku 353 p.n.e. budowla była ukończona. Grobowiec Mauzolosa – Mauzoleum – słynął z piękna i stał się wzorcem dla innych budowli tego typu.
W 334 roku p.n.e. Aleksander Macedoński zdobył bronione przez Persów miasto, które uległo wówczas zniszczeniu. Nigdy już nie podniosło się z upadku.
Mauzoleum przetrwało do początków XVI wieku n.e., kiedy to posłużyło budującym fortecę joannitom jako źródło budulca. Budowla miała prostokątną podstawę o wymiarach 30 na 40 m oraz 45 m wysokości. Część posągów z grobowca, dzieła Skopasa, Leocharesa, Bryaksisa i Timoteosa, można dziś podziwiać w British Museum.
Z Halikarnasu pochodzili historycy Herodot i Dionizjusz.

</doc>
<doc id="130458" url="https://pl.wikipedia.org/wiki?curid=130458" title="Pamięć ferrytowa">
Pamięć ferrytowa

Pamięć ferrytowa, pamięć rdzeniowa – magnetyczna pamięć nieulotna o dostępie swobodnym. W latach 1955–1975, podstawowa pamięć o dostępie swobodnym, często utożsamiana z pamięcią operacyjną.
Przechowuje dane w postaci kierunku namagnesowania rdzeni ferrytowych o prostokątnej pętli histerezy, a do odczytu wykorzystuje zależność napięcia wyjściowego transformatora impulsowego od kierunku wcześniejszego namagnesowania rdzenia z twardego ferromagnetyka.
Prawie wyłącznie oparta jest na rdzeniach toroidalnych. Przy próbie zastąpienia pierścieni otworami w płytce ferrytowej nie udało się uzyskać wymaganej powtarzalności właściwości magnetycznych otworów. Zastąpienie pierścieni rdzeniami wielootworowymi okazało się zbyt drogie i trudne technologicznie. Jedynie pamięci na dwuotworowych biaksach zdobyły niewielką popularność.
Dalszy opis dotyczy pamięci na pojedynczych rdzeniach toroidalnych o ile nie zaznaczono inaczej.
Pamięć ta przechowywała dane przy wyłączonym zasilaniu. Dane były kasowane przy każdym odczycie i – w razie potrzeby – ewentualnie niezwłocznie ponownie zapisywane, jeśli zachodziła potrzeba przechowania ich w dalszych cyklach pracy. Nieniszczący odczyt zapewniają pamięci ferrytowe na biaksach i transfluksorach o odmiennej zasadzie odczytu.
Budowa komórki.
Komórka pamięci ferrytowej zdolna przechować 1 bit składa się z jednego, rzadziej dwóch rdzeni o średnicy ok. 1 mm (od 0,2 do 2 mm), przez które zależnie od organizacji przewleczonych jest od 2 do 4 przewodów – maksymalnie: odczytu (S), zakazu (Z) i dwa adresowe (X i Y). Komórki pamięci połączone są w prostokątne płaty.
Zasada działania.
W komórce na jednym rdzeniu połączono dwie funkcje znane z magnetycznych elementów logicznych:
Każda komórka jest miniaturowym, impulsowym, nasycanym transformatorem dwustanowym z magnesem jako rdzeniem. Rdzeń posiada dwa stabilne stany namagnesowania Br i -Br (dodatni i ujemny), oznaczające 1 i 0.
Stan rdzenia zmieniany jest impulsami w przewodach sterujących (uzwojeniach pierwotnych):
Prąd sterujący I wytwarza natężenie pola magnetycznego proporcjonalne do swojej wartości, a napięcie wyjściowe Ul jest proporcjonalne do szybkości zmian indukcji magnetycznej.
Indukcja B związana jest z natężeniem pola H pętlą histerezy i zależy od początkowego namagnesowania rdzenia.
Przy odczycie, komórka zawierająca 1 jest zerowana. Przemagnesowaniu rdzenia zawierającego 1 towarzyszy duża zmiana indukcji magnetycznej od Br do -Br, indukująca napięcie w przewodzie sygnałowym. Przy braku przemagnesowania rdzenia zawierającego 0 indukowane jest jedynie niewielkie zakłócenie. 
W szybkich pamięciach sygnał zakłócający posiada podobną wartość jak użyteczny od przemagnesowanego rdzenia ale towarzyszy przedniemu zboczu prądu odczytu, a sygnał od przemagnesowania jest opóźniony.
Zapis następuje po wyzerowaniu w czasie odczytu. Polega na namagnesowaniu rdzeni odpowiadających 1 w przeciwnym kierunku do namagnesowania w czasie odczytu.
W podstawowej organizacji cykl pracy zawsze składa się z odczytu i następującego bezpośrednio po nim zapisu. W pamięciach z dzielonym cyklem po odczycie pamięć może czekać z zapisem na nową wartość z procesora czytając i zapisując w międzyczasie inne komórki.
Do wyboru rdzenia wykorzystuje się koincydencje dzieląc prąd sterujący na kilka przewodów.
Prądy w przewodach dobiera się tak aby przemagnesowaniu uległy tylko wybrane rdzenie.
Pozwala to sterować dużą ilością rdzeni za pomocą małej ilości przewodów i elementów elektronicznych.
Pamięć koincydencyjna (3D).
Rdzenie komórek 3D o średnicy 1 mm.
Przez każdy przebiegają cztery przewody:
Nazwa 3D pochodzi od przestrzennego rozmieszczenia rdzeni ferrytowych.
Pamięć składa się z bloku ułożonych jeden na drugim płatów pamięci. Każdy płat odpowiada jednemu bitowi słowa maszynowego.
Płat składa się z siatki prostopadłych przewodów adresowych przewleczonych przez znajdujące się na ich skrzyżowaniach rdzenie. Odpowiadające sobie przewody adresowe wszystkich płatów są połączone szeregowo. Dodatkowo każdy płat posiada dwa swoje indywidualne przewody przewleczone przez wszystkie rdzenie danego płatu – poziomo przebiegający przewód zakazu i skośnie przewód odczytu.
Przewody są tak wszyte aby zakłócenia indukowane między przewodami o różnych funkcjach znosiły się. Stąd szczególny przebieg przewodu odczytu, a w pamięciach trójprzewodowych krzyżowanie jego w połowie długości przewodów adresowych.
W dużych płatach ich wielkość (pojemność) ogranicza długość przewodów odczytu i zakazu dlatego płat jest dzielony na 4 części z oddzielnymi przewodami odczytu i zakazu.
Charakterystyczną cechą pamięci koincydencyjnej jest wzbudzanie wybranego rdzenia przez jednoczesne wzbudzenie dwoma prostopadłymi przewodami adresowymi X i Y. Prąd w nich płynący jest tak dobrany, że pojedynczy przewód nie jest w stanie przemagnesować rdzenia (przemagnesowanie rdzenia następuje tylko na przecięciu wybranych przewodów adresowych).
 Odczyt Zapis
 __________
 Prąd w linii X i Y ____/ \_____________ ________
 \__________/
 ___________
 Prąd w linii zakazu _____________________________/ \________
 ___
 Sygnał wyjściowy __________/ \___________________________________
 Prąd zakazu dla wartości 0, dla 1 nie występuje.
 Sygnał wyjściowy dla wartości 1, dla 0 nie występuje.
W czasie odczytu zeruje się wszystkie bity wybranego słowa. Rdzenie bitów zawierające 1 zostają przemagnesowane. Przemagnesowanie wzbudza napięcie w przewodzie odczytu sygnalizując 1.
W czasie zapisu do przewodów adresowych doprowadza się prąd o przeciwnym kierunku zapisując do komórek 1. Na płatach wymagających pozostawienia 0, zapisowi 1 zapobiega podanie na przewód zakazu prądu kompensującego prąd w przewodzie adresowym.
Trzyprzewodowa pamięć koincydencyjna (3D3W).
Przewód odczytu jest wykorzystywany tylko w czasie odczytu, a zakazu tylko w czasie zapisu. W nowszych pamięciach 3D zrezygnowano z najbardziej kłopotliwego przy szyciu przewodu odczytu. Do odczytu wykorzystuje się przewód zakazu rozdzielając ich funkcje w układach sterowania. Usunięcie skośnie przebiegającego przewodu odczytu pozwoliło ustawić wszystkie rdzenie równolegle i zbliżyć je do siebie zwiększając upakowanie i pojemność.
W opisach wspólny przewód oznaczano “zakazu/odczytu” lub “S/Z” (sygnałowy/zakazu). Czasem w opisach w miejsce przewód używa się nazwy linia. Linia odnosi się do funkcji, a przewód do realizacji fizycznej. Mamy dwie linie: zakazu i odczytu będące jednym przewodem zakazu/odczytu.
Pamięć hybrydowa "(płaska, planarna)" (H).
Rozwinięcie pamięci przestrzennej 3D lub 3D3W na płaszczyznę, przy zachowaniu organizacji logicznej.
W pamięci 3D przewody adresowe składały się z krótkich odcinków na kolejnych płatach lutowanych w całość. Bardzo duża liczba połączeń lutowanych była kłopotliwa w wykonaniu i zawodna. Dodatkowo liczne przewody adresowe łączyły blok pamięci z elektroniką.
Wad tych uniknięto układając płaty poszczególnych bitów, przeważnie dziewięciu, na płaszczyźnie (płycie).
Pamięć wykonywano jako jeden duży płat z wydzielonymi obszarami poszczególnych bitów o własnych przewodach zakazu/odczytu. Przewody adresowe prowadzono zygzakiem kolejno przez obszary wszystkich bitów.
Płat pamięci był montowany bezpośrednio do płytki drukowanej z elementami sterującymi.
Pamięci scalone.
Ze względu na pracochłonność szycia podejmowano nieudane próby scalenia pamięci ferrytowych:
Scalenie powiodło się dopiero po zastąpieniu rdzeni ferrytowych cienkimi warstwami anizotropowego permaloju w pamięciach cienkowarstwowych i drutowych.
Historia.
Pierwszy raz zastosowana została w komputerze Whirlwind w 1953. Była podstawową pamięcią o dostępie swobodnym w latach 1955-1975. Częściowo wyparta przez pamięci na cienkich warstwach anizotropowego permaloju a ostatecznie przez pamięci półprzewodnikowe.
Pamięć ta ma dzisiaj znaczenie historyczne. 
Była produkowana m.in. przez zakłady Elwro we Wrocławiu do lat 80. XX w. i stosowana np. w komputerach ZAM-21, ZAM-41, serii Odra, a także w maszynach R-32 (z rodziny RIAD).
Obecnie.
Chociaż przestarzała to z racji zainteresowania istnieją zestawy do Arduino, które pozwalają na wykorzystanie pamięci ferrytowych we współczesnych projektach.

</doc>
<doc id="130461" url="https://pl.wikipedia.org/wiki?curid=130461" title="Andrzej Łozowski (dziennikarz)">
Andrzej Łozowski (dziennikarz)

Andrzej Łozowski (ur. 2 stycznia 1942 w Barszczewie, zm. 18 lutego 2005 w Warszawie) – wieloletni dziennikarz sportowy "Rzeczpospolitej".
Absolwent Akademii Wychowania Fizycznego w Warszawie. W 1969 rozpoczął pracę w dziale sportowym "Trybuny Ludu". Lata 1976-1982 spędził w "Sztandarze Młodych", a od 1982 pracował w "Rzeczpospolitej". Przez kilka lat był kierownikiem działu sportowego "Rzeczpospolitej", a potem zastępcą kierownika tego działu.

</doc>
<doc id="130463" url="https://pl.wikipedia.org/wiki?curid=130463" title="Abel Tasman">
Abel Tasman

 Abel Janszoon Tasman (ur. w 1603 w Lutjegast w Republice Niderlandów, zm. 10 października 1659 w Batawii w Holenderskich Indiach Wschodnich) – holenderski żeglarz, odkrywca i kupiec.
Był pierwszym Europejczykiem, który dopłynął do Tasmanii i Nowej Zelandii podczas wyprawy w latach 1642–43 zorganizowanej przez Holenderską Kompanię Wschodnioindyjską (hol. "Vereenigde Oostindische Compagnie" (VOC)). 
Tasmanię nazwał "Anthoonij van Diemenslandt" na cześć swojego sponsora, gubernatora Holenderskich Indii Wschodnich. Anglicy skrócili nazwę do Ziemi Van Diemena, a potem (w 1855 r.) zmienili ją na Tasmania.
Podczas drugiej wyprawy w (1644) sporządził mapy północnego wybrzeża Australii. 
Życie w Holandii.
Tasman przyszedł na świat w 1603 w Lutjegast w prowincji Groningen w Holandii. Niewiele wiadomo na temat jego dzieciństwa i lat młodzieńczych. Pierwsze informacje o młodym Tasmanie dotyczą jego ślubu z Jannetije Tjaers, którą pojął za żonę jako wdowiec w 1632. Z pierwszego związku Tasman posiadał córkę.
Praca dla Holenderskiej Kompanii Wschodnioindyjskiej.
Wkrótce po ślubie Tasman został zatrudniony przez Holenderską Kompanię Wschodnioindyjską (hol. "Vereenigde Oostindische Compagnie" (VOC)), podpisując w 1633 kontrakt na trzy lata. Do 1634 pływał jako oficer na statku handlowym pomiędzy Batawią a Molukami. W lipcu 1634 został mianowany szyprem małego statku "Mocha". 
W 1637 odwiedził Holandię, by uregulować swoje sprawy i w październiku 1638 powrócił wraz z żoną na stałe do Batawii. Po upływie pierwszego kontraktu z VOC, podpisał drugi dziesięcioletni.
Tasman brał udział w kolejnych wyprawach organizowanych przez kompanię. W 1639 wysłano go pod komendą Mathijsa Quasta na wschód celem odkrycia legendarnych "Wysp Złota i Srebra", które miały leżeć na wschód od Japonii. Wyprawa zakończyła się fiaskiem. W 1640 i 1641 popłynął do Japonii, a w 1642 na Sumatrę, gdzie podpisał traktat handlowy z sułtanem. 
Pierwsza wyprawa (1642-43).
W sierpniu 1642 Tasman przewodził wyprawie mającej na celu odkrycie nieznanego lądu na południu – "Terra Australis", który miał leżeć na południowym Pacyfiku. Tasman miał na bieżąco sporządzać mapy i zapisywać swoje obserwacje. Ponadto celem ekspedycji było również znalezienie połączenia drogą morską z Pacyfikiem, umożliwiającego żeglugę do Ameryki Południowej poprzez wody Australii. W wyprawie brały udział dwa statki: "Heemskerck" (kapitan: Abel Tasman) i "Zeehaan" (kapitan: Gerrit Jansz z Leiden) oraz 110 osób załogi.
By obrać właściwy kurs, Tasman najpierw popłynął na Mauritius, gdzie zrobił zwrot na południowy wschód, wykorzystując korzystny układ wiatrów, i dotarł do południowego wybrzeża Australii. 
Tasmania.
24 listopada 1642 żeglarze ujrzeli zachodnie wybrzeże Tasmanii na wysokości portu Macquarie. Nowy ląd Tasman nazwał Ziemią Van Diemena na cześć Antoniego van Diemena generalnego gubernatora Holenderskich Indii Wschodnich. Następnie odkrywcy udali się na południowy kraniec Tasmanii, skręcając na północny wschód, aż opuścili wody Przylądka Fredericka Hendricka na półwyspie Forestiera. Podjęto próbę wylądowania, która się nie powiodła z powodu zbyt wysokich fal. Niemniej jednak 3 grudnia 1642 cieśla okrętowy dopłynął do brzegu i zatknął flagę holenderską.
Nowa Zelandia.
Tasman zamierzał kontynuować wyprawę w kierunku północnym, ale z powodu niekorzystnych wiatrów popłynął na wschód. 13 grudnia 1642 żeglarze ponownie ujrzeli nowy ląd – północno-zachodnie wybrzeże Wyspy Południowej Nowej Zelandii. Tasman nazwał Nową Zelandię "Staten Landt", zakładając, że ląd ten był połączony z wyspą "Staten Island" w Argentynie na południowym krańcu Ameryki Południowej.
Jedna z łodzi Tasmana, która popłynęła najpierw na północ, a później na wschód, została zaatakowana przez Maorysów w ich tradycyjnych łodziach, tzw. wakach. Czterech żeglarzy zginęło, ofiary po stronie Maorysów nie są znane. Tasman nazwał te wody Zatoką Morderców (hol. "Moordenaarsbaai") – obecnie Złota Zatoka (ang. "Golden Bay"). 
Tasman skierował wyprawę dalej na północ. Wziął jednak Cieśninę Cooka za zatokę, którą nazwał Zatoką Zeehaen (ang. "Zeehaen Bight"). Do tej pory zachowały się dwie oryginalne nazwy nadane przez Tasmana: przylądek Maria van Diemen (ang. "Cape Maria van Diemen") oraz Wyspy Trzech Króli (ang. "Three Kings Islands").
Droga powrotna.
W drodze powrotnej do Batawii, żeglarze minęli archipelag Tonga 21 stycznia 1643. Niedaleko od wysp Fidżi statki Tasmana omal nie rozbiły się na podwodnych rafach na północnym wschodzie archipelagu. Tasman sporządził mapę wschodniego krańca wyspy Vanua Levu oraz Cikobii. Odkrywcy powrócili do Batawii 15 czerwca 1643.
Druga wyprawa (1644).
Celem drugiej wyprawy Tasmana w 1644 było znalezienie cieśniny pomiędzy Nową Gwineą a Australią. Tasman dowodził trzema statkami ("Limmen", "Zeemeeuw" i "Braek"), które skierował ku południowym wybrzeżom Nowej Gwinei. Ominął jednak Cieśninę Torresa i kontynuował swoją podróż wzdłuż wybrzeża Australii, konkludując, że cieśnina pomiędzy Nową Gwineą a Australią nie istnieje. W trakcie wyprawy na bieżąco sporządzał mapy północnego wybrzeża Australii oraz notatki na temat nowego lądu i jego mieszkańców.
Życie w Batawii.
2 listopada 1644 Abel Tasman został mianowany członkiem rady sprawiedliwości w Batawii. W 1646 Tasman pożeglował na Sumatrę, a w sierpniu 1647 udał się jako przedstawiciel kompanii do króla Syjamu. W maju 1648, w czasie negocjacji pokojowych dążących do zakończenia wojny trzydziestoletniej, Tasman przewodził ekspedycji na Filipiny do Manili, której celem był atak na statki hiszpańskie przewożące srebro z Ameryki. Tasman dowodził flotą ośmiu dobrze uzbrojonych statków. Zaatakowani Hiszpanie wyrzucili cenny ładunek za burtę, podpalając statek, by nie wpadł w ręce Holendrów. Wyprawa zakończyła się fiaskiem, a Tasman powrócił do Batawii w styczniu 1649. 
W trakcie wyprawy na Filipiny miał miejsce przykry incydent – Tasman uznał dwóch żeglarzy za dezerterów za niewykonanie jego zakazu (pod groźbą śmierci) schodzenia na ląd Wysp Babuyan i rozkazał ich powiesić. Dzięki interwencji pierwszego oficera, żeglarze przeżyli. Po powrocie do Batawii, Tasman został postawiony przed sądem i uznany winnym złamania prawa. Wymierzona kara była bardzo surowa. Tasman został zawieszony w funkcji komandora, nałożono na niego grzywnę oraz obowiązek zapłaty rekompensaty rodzinom ofiar. 5 stycznia 1651 przywrócono mu rangę komandora. Tasman spędził resztę życia Batawii. Ok. 1652 wystąpił z kompanii i stał się niezależnym kupcem. Zmarł w Batawii w październiku 1659.
Znaczenie.
Tasman odkrył, że Australia nie jest połączona z Antarktydą. W trakcie wypraw sporządził mapy: północnego wybrzeża Australii, Ziemi Van Diemena, Nowej Zelandii, Tonga oraz Fidżi. Kompania uznała jednak ekspedycje Tasmana za fiasko. Tasman nie odkrył ani bogatych w surowce ziemi, ani nie nawiązał interesujących kontaktów handlowych. Nie udało mu się też znaleźć drogi na Pacyfik. Przez ponad 100 lat, aż do czasu Jamesa Cooka, Tasmania i Nowa Zelandia nie były odwiedzane przez Europejczyków. Do brzegów Australii docierały jedynie pojedyncze zagubione statki.
Dziedzictwo Tasmana.
Imieniem Tasmana nazwano wiele punktów geograficznych:
Ponadto istnieją: most Tasmana, autostrada Tasmana, prom Abel Tasman na Tasmanii oraz Park Narodowy im. Abla Tasmana w Nowej Zelandii. Jego nazwiskiem nazwano też planetoidę (6594) Tasman.

</doc>
<doc id="130464" url="https://pl.wikipedia.org/wiki?curid=130464" title="Abel Janszoon Tasman">
Abel Janszoon Tasman



</doc>
<doc id="130469" url="https://pl.wikipedia.org/wiki?curid=130469" title="Einstein@Home">
Einstein@Home

Einstein@home – projekt przetwarzania rozproszonego działający na platformie BOINC powstały w 2005. Ma on za zadanie wyszukiwanie sygnałów pochodzących z pulsarów w danych pochodzących z Laserowego Interferencyjnego Obserwatorium Fal Grawitacyjnych LIGO w USA i z obserwatorium fal grawitacyjnych GEO600 w Niemczech. Ponieważ zakłada się, że niektóre z pulsarów nie są idealnie sferyczne, zgodnie z ogólną teorią względności, gwiazdy te powinny emitować charakterystyczne fale grawitacyjne, które LIGO i GEO600 mają wykryć w najbliższym czasie.
Projekt ten został uruchomiony w ramach Światowego Roku Fizyki (2005) jako próba rozwiązania problemu analizy ogromnych ilości danych w ramach przetwarzania rozproszonego. Do 2015 roku odkryto za pomocą projektu około 50 pulsarów.

</doc>
<doc id="130470" url="https://pl.wikipedia.org/wiki?curid=130470" title="Grudzień 2002">
Grudzień 2002



</doc>
<doc id="130476" url="https://pl.wikipedia.org/wiki?curid=130476" title="Tworzenie postaci">
Tworzenie postaci

Tworzenie postaci to proces, w którym gracz kreuje swą postać, by użyć jej w grze fabularnej. Proces ten składa się zazwyczaj z dwóch komponentów: pozamechanicznego, opierającego się na twórczej pracy gracza i polegającego na określaniu (wymyślaniu) ogólnych cech postaci, jej wyglądu zewnętrznego, charakteru, cech zachowania, życiorysu itd., oraz mechanicznego, polegającego na wypełnianiu karty postaci w celu zbudowania podstaw do przeprowadzania testów z udziałem tworzonej postaci.
Element mechaniczny w grach fabularnych jest to na ogół ustalanie zgodnie z mechaniką cech, umiejętności i innych ważnych współczynników postaci, z którą utożsamiać będzie się dany gracz. Poza tym gracz także tworzy luźny opis wyglądu postaci czy też jej biografii. Przy tworzeniu postaci zazwyczaj asystuje mistrz gry zezwalający czasem na pewne ustępstwa od reguł zawartych w mechanice gry. Dane dotyczące postaci gracz zapisuje na specjalnej karcie. 
Proces ten wygląda w ten sposób, że zależnie od systemu i świata gry gracz wpierw wybiera typ postaci jaką będzie grać, czyli jej rasę, klan itd. Następnie zgodnie ze wskazówkami odnoszącymi się do danego typu postaci ustala jej współczynniki, cechy, umiejętności, czasami też inne wynikające ze specjalnych zasad systemu. W niektórych systemach wymagany też jest wybór profesji, od której zależeć mogą określane współczynniki. W niektórych systemach wielkości współczynników zależą od mechaniki i rzutów kośćmi, w innych gracz otrzymuje pewną pulę punktów, które może wykorzystać rozdzielając je pomiędzy konkretne współczynniki postaci.
Kolejnym krokiem jest najczęściej ustalenie stanu posiadania, czyli przeważnie podręcznego ekwipunku również zgodnie z mechaniką i najczęściej zawartym w podręczniku. Po tych ustaleniach gracz także tworzy w sposób zazwyczaj dowolny imię dla swojej postaci, określa jej wagę, wzrost, wiek, miejsce pochodzenia czy zamieszkania, a także określa jej biografię. 
Wypada wskazać, że element mechaniczny, choć pozornie wydaje się dominować, w rzeczywistości jest drugorzędny, a czasem w ogóle nieobecny - w przypadku, gdy gracz nie tworzy karty postaci.

</doc>
<doc id="130479" url="https://pl.wikipedia.org/wiki?curid=130479" title="Jatagan">
Jatagan

Jatagan – typowa dla niektórych krajów islamu (np. Turcji) jednosieczna broń biała średniej długości (ok. 70 cm), o podwójnej krzywiźnie ostrza i charakterystycznej rękojeści. Jest dłuższa od kindżału, ale krótsza od szabli.
Głownia jataganu jest lekko sierpowata, przy sztychu odgięta do tyłu z wydatnym tylcem. Jatagan nie posiada jelca, a jego zintegrowana z rękojeścią głowica jest rozdwojona (uformowana w dwa ucha podobne z wyglądu do zakończenia baraniej kości udowej). Okładzina rękojeści wykonywana była z dwóch płytek znitowanych w kilku punktach, wykonanych często z kłów morsa, kości słoniowej lub bydlęcej, rogu lub metalu (mosiądz, srebro). Zdobiona ornamentami z koralu i pokryta filigranem. Powierzchnia głowni jest gładka, zwykle zdobiona wschodnimi motywami dekoracyjnymi (z drutu mosiężnego lub srebrnego) oraz napisami arabskimi (zazwyczaj imionami, np. Hassan, Muhammad, Ahmed).
Jatagany używane były od XVI wieku na Bliskim Wschodzie. . Większość zachowanych okazów pochodzi z XVII i XIX wieku.

</doc>
<doc id="130480" url="https://pl.wikipedia.org/wiki?curid=130480" title="Netcat">
Netcat

netcat – uniwersalne narzędzie skanująco-monitorujące oraz prosty serwer, odpowiednik polecenia cat, uzupełniony o komunikację TCP/IP (stąd net-cat, sieciowy cat). 
Jest to jedna komenda nc (brak interfejsu graficznego), co umożliwia używanie programu w skryptach.

</doc>
<doc id="130481" url="https://pl.wikipedia.org/wiki?curid=130481" title="Shrek 2">
Shrek 2

Shrek 2 – amerykański film animowany z 2004 roku. Powstał dla wytwórni DreamWorks Pictures, a jego reżyserami byli Andrew Adamson, Kelly Asbury i Conrad Vernon. Obraz jest sequelem przeboju kasowego z 2001 roku zatytułowanego "Shrek", jego pozostałe kontynuacje typu: "Shrek Trzeci" pojawiła się trzy lata później, a ostatnia "Shrek Forever" sześć lat później.
Fabuła.
Shrek i Fiona zostają zaproszeni przez rodziców Fiony, króla Harolda i królową Lilian, do Zasiedmiogórogrodu. Pragną oni poznać jej „księcia z bajki”. Shrek zgadza się, chociaż bardzo niechętnie. W podróży nie może zabraknąć także Osła, który sam wprosił się do Zasiedmiogórogrodu. Shrek ma wątpliwości, czy rodzice Fiony zaakceptują go oraz swoją córkę jako ogrzycę. Jego obawy nie okazały się bezpodstawne, król Harold od pierwszej chwili nie polubił Shreka, a przyciśnięty do muru przez Wróżkę Chrzestną, chcącą zeswatać Fionę ze swoim synem, Księciem z Bajki, wynajmuje płatnego zabójcę, Kota w Butach. Honorowy kot, w zamian za oszczędzenie mu życia, postanawia towarzyszyć Shrekowi, co nie podoba się Osłu. Shrek pragnie, aby Fiona i jej rodzice byli szczęśliwi i w końcu go zaakceptowali, dlatego decyduje się zmienić siebie i Fionę w ludzi przez magiczny eliksir „Żyj długo i szczęśliwie”. Jednak nie kończy się to dobrze, bo Shrek, Osioł i Kot w butach zostają aresztowani pod pretekstem niezatrzymania się na wezwanie. Tymczasem Wróżka Chrzestna przyrządza napój, powodujący że ten, kto go wypije, zakocha się w pierwszym partnerze, którego pocałuje. Chce przetestować go na Fionie, by poślubiła Księcia z Bajki.
Postacie z Bajek (m.in. Pinokio, Ciastek, Świnki oraz Wilk) ratują trójkę bohaterów i razem z nimi ruszają do zamku, gdzie trwa bal z okazji powrotu Królewny Fiony i jej męża Shreka, w którego – dzięki odpowiednim czarom – wciela się Książę z Bajki. Gdy Shrek w ostatniej chwili pojawia się na balu, między nim a Wróżką Chrzestną następuje walka, w której ta ginie poprzez odbicie strzału różdżką za pomocą zbroi króla Harolda. Gdy ojciec Fiony przemienił się w pierwotną postać, czyli w żabę, zrozumiał wtedy, że nie docenił swojego zięcia, przeprosił obydwojga za swoje zachowanie oraz udzielił im błogosławieństwa.
Obsada.
Wersja polska.
Opracowanie wersji polskiej: Start International Polska
Reżyseria: Joanna WizmurDialogi polskie: Bartosz WierzbiętaTeksty piosenek: Marek Robaczewski, Bartosz WierzbiętaKierownictwo muzyczne: Marek KlimczukDźwięk i montaż: Janusz TokarzewskiKierownik produkcji: Paweł AraszkiewiczW wersji polskiej udział wzięli:
oraz
i inni
Polskojęzyczną wersję piosenki Bonnie Tyler "Holding Out for a Hero" śpiewa Dorota ZięciowskaChór: Izabela Bujniewicz, Daria Druzgała, Piotr Gogol, Łukasz Zagrobelny, Kalina Kasprzak, Adam Krylik, Marta Smuk, Tomasz Steciuk
Ścieżka dźwiękowa.
Ścieżka dźwiękowa animowanej komedii "Shrek 2", która została wydana w maju 2004 w Stanach Zjednoczonych, towarzysząc premierze filmu. Soundtrack uplasował się w pierwszej dziesiątce zestawienia Billboard 200, a także na 1 miejscu sprzedaży ścieżek dźwiękowych oraz w czołówce 40 najlepiej sprzedających się albumów w Australii. Singiel "Accidentally in Love" zespołu Counting Crows, promujący wydawnictwo, znalazł się w pierwszej dziesiątce zestawienia Billboard Adult Top 40 i w dwudziestce piosenek promujących ścieżki dźwiękowe. Dodatkowo utwór został nominowany do Oscara za najlepszą oryginalną piosenkę filmową ("Academy Award for Best Original Song"). Ścieżka zawiera również dwie wersje hitu Bonnie Tyler z 1980 roku, "Holding Out for a Hero".
Soundtrack w Polsce uzyskał status platynowej płyty.
Nagrody.
Film otrzymał 2 nominacje do Oscara w kategoriach Najlepszy Film Animowany i Najlepsza Piosenka. Antonio Banderas otrzymał nominację do MTV Movie Awards w kategorii Najlepsza Rola Komediowa.

</doc>
<doc id="130486" url="https://pl.wikipedia.org/wiki?curid=130486" title="Republika Raguzy">
Republika Raguzy

Republika Raguzy (czasami Republika Dubrownicka) – wolna republika kupiecka istniejąca w latach 1358–1809, o ustroju arystokratycznym, pod zwierzchnością kolejno: Wenecji (do 1358), Węgier i Turcji. Rozciągała się od Kleku na północnym zachodzie do Zatoki Kotorskiej na południu, ze stolicą w Raguzie (w 1909 r. nazwa miasta została zmieniona na Dubrownik).
Utrzymywała swoją niepodległość głównie dzięki zręcznej dyplomacji, polegającej na sprytnym lawirowaniu między Imperium Osmańskim a Wenecją.
Podstawą bytu republiki było przede wszystkim pośrednictwo w handlu między Wschodem a Zachodem. Miała flotę z 300 okrętami i własny system monetarny. Okresami, zwłaszcza po dużych stratach floty weneckiej w XVI w., jej flota była największą na Adriatyku i jedną z większych na Morzu Śródziemnym. Poza milicją miejską, strzegącą potężnych fortyfikacji miasta Raguzy, Republika nie posiadała armii.
Jej przedstawicielstwa dyplomatyczne oraz kupieckie faktorie rozrzucone były na Bałkanach i na wybrzeżu Adriatyku. Przez Raguzę wędrowały towary z Azji Mniejszej do Włoch i odwrotnie, przede wszystkim złoto i srebro, skóry i wełna, miedź i wosk, jedwab i sukno, przyprawy korzenne i broń. Rosnąca siła gospodarcza powodowała rozwój kulturalny miasta, którego największy rozkwit przypadł na XV-XVI w.
W Republice panował demokratyczny, jak na owe czasy, system rządów. Władza należała do 29 rodów szlacheckich oraz wybieranego na rok lub miesiąc księcia-rektora. Rolę parlamentu pełniły "Wielka Rada" i "Mała Rada", zaś "Rada Uproszonych" stanowiła odpowiednik dzisiejszego senatu.
Patronem Republiki był św. Błażej, symbolem – biała flaga. Zawołaniem i hasłem było "„libertas”" (wolność).
Republika straciła na znaczeniu po odkryciu Ameryki i związanej z tym zmianie szlaków handlowych. Prawdopodobnie w wyprawie Kolumba brało udział co najmniej dwóch mieszkańców Raguzy. Paradoksalnie, niekorzystne dla niej okazało się również osłabienie potęgi tureckiej.
Tragedii dopełniły również klęski żywiołowe, epidemie i zarazy, także zdarzające się coraz częściej trzęsienia ziemi, w tym najtragiczniejsze w 1667 roku. Odtąd republika chyliła się ku upadkowi.
W 1806 roku do zagrożonej przez wojska rosyjskie Raguzy wkroczyły wojska Napoleona. W 1808 roku Francuzi zadecydowali o likwidacji republiki, a w kolejnym roku Dubrownik wcielono do Prowincji Iliryjskich.
Ważne daty z historii Republiki:

</doc>
<doc id="130489" url="https://pl.wikipedia.org/wiki?curid=130489" title="Jelec (broń)">
Jelec (broń)

Jelec (także: garda) – element broni białej w formie „poprzeczki” umiejscowionej między rękojeścią a głownią. Funkcją jelca jest ochrona dłoni przed ciosami przeciwnika podczas walki, jednocześnie zabezpiecza on dłoń przed ześlizgnięciem się z rękojeści na głownię. Jelec przybiera różne formy w zależności od rodzaju broni w której jest stosowany. W swojej najbardziej rozbudowanej formie, łączony również z kabłąkiem i obłękami.
Rodzaje jelca.
Niekiedy jako jelec klasyfikowana jest również japońska tsuba.

</doc>
<doc id="130493" url="https://pl.wikipedia.org/wiki?curid=130493" title="Robbie Williams">
Robbie Williams

Robbie Williams, właśc. Robert Peter Maximilian Williams (ur. 13 lutego 1974 w Stoke-on-Trent) – angielski piosenkarz, muzyk, autor tekstów piosenek i multiinstrumentalista.
Wokalista zespołu Take That w latach 1990–1995 i 2009–2012. Od 1997 artysta solowy, wydał 11 albumów studyjnych: "Life Thru a Lens" (1997), "I’ve Been Expecting You" (1998), "Sing When You’re Winning" (2000), "Swing When You’re Winning" (2001), "Escapology" (2002), "Intensive Care" (2005), "Rudebox" (2006), "Reality Killed the Video Star", (2009), "Take the Crown" (2012), "Swings Both Ways" (2013) i "The Heavy Entertainment Show" (2016). Wylansował kilkanaście przebojów, m.in.: „Angels”, „Let Me Entertain You”, „She's the One”, „Rock DJ”, „Supreme”, „Eternity/The Road to Mandalay”, „Somethin’ Stupid”, „Feel”, „Radio”, „Tripping”, „Bodies” i „Candy”.
Uznawany za najpopularniejszego piosenkarza w Europie, często nazywany „brytyjskim księciem muzyki pop”. W 2004 uznany za jednego z najczęściej słuchanych artystów w brytyjskich rozgłośniach radiowych. W 2005 określony najlepiej sprzedającym się artystą XXI w. w Wielkiej Brytanii, z wynikiem 6,6 mln sprzedanych albumów.
Wczesne lata.
Urodził się 13 lutego 1974 w szpitalu North Staffordshire Maternity w Newcastle-under-Lyme. Jest synem Teresy Jeanette „Jan” (z domu Farrell) i Petera Williamsa. Jego matka prowadziła kwiaciarnię w Tunstall, a ojciec był komikiem i występował pod pseudonimem artystycznym Pete Conway, jak też właścicielem pubu „Czerwony Lew” w Burslem i licencjobiorcą w klubie piłkarskim Port Vale. Robbie ma starszą, przybraną siostrę, Sally, córkę jego matki z pierwszego małżeństwa. Jego ojciec opuścił rodzinę w maju 1977, kiedy Robbie miał trzy lata, utrzymywał jednak z nim stały kontakt. Dziadek Robbie’ego ze strony matki był Irlandczykiem i pochodził z Kilkenny.
Dorastał w domu przy Victoria Park Road w małej miejscowości Stoke-on-Trent w hrabstwie Staffordshire. Od dzieciństwa obserwował występy kabaretowe ojca, który na scenie kontrolował zachowanie publiczności, chętnie opowiadał dowcipy i nucił jazzowe standardy. Gdy miał trzy lata, wygrał konkurs talentów organizowany w Pontinental Hotel w Hiszpanii, na którym wykonał przebój „Summer Nights”. Jako dziecko występował jako model na pokazach mody dziecięcej i ślubnej, udzielał się także w kółkach teatralnych oraz pobierał lekcje tańca i stepowania. Jako młody chłopak wykazywał także umiejętności parodiowania innych. Ukończył naukę w szkole podstawowej Mill Hu Primary w Tunstall. W tym okresie zmagał się z dysleksją i był prześladowany przez rówieśników z powodu swojej tuszy. 
W okresie szkolnym zagrał w kilku spektaklach wystawianych przez Theatre Royal w Hankley, m.in. pierwszoplanową postać dziecięcą w "Hans Christian Andersen", główną rolę Jeremy’ego w "Chitty Chitty Bang Bang", dziecięcą rolę w "The King and I", tytułowego bohatera w "Skrzypku na dachu" i „Grubaska” w "The Pickwick Papers". Największym sukcesem w tym okresie było jednak odegranie roli Artfula Dodgera w produkcji "Oliver!", muzycznej adaptacji powieści Charlesa Dickensa "Oliver Twist" wyprodukowanej przez North Staffordshire Amateur Operatic Society. Uczył się w szkole tańca UKDDF w Tunstall oraz uczęszczał do rzymsko-katolickiej szkoły średniej im. św. Małgorzaty Ward w Tunatall. W okresie maturalnym przez trzy miesiące pracował jako obwoźny sprzedawca szyb okiennych.
Kariera zawodowa.
Sukces z Take That.
W 1990, mając 16 lat, wygrał przesłuchania na wokalistę nowo powstałego zespołu Kick It, który kilka tygodni później przemianowano na Take That. Za namową menedżera zespołu, Nigela Martina-Smitha, zaczął posługiwać się przydomkiem Robbie, mimo że nie lubił tego skrótu swojego imienia. W tym okresie także nieco schudł i podszkolił umiejętności taneczne. Przez kolejne pięć lat współpracy z zespołem nagrał trzy albumy: "Take That &amp; Party" (1992), "Everything Changes" (1993) i "Nobody Else" (1995), z czego pierwszy dotarł do drugiego miejsca na liście "UK Albums Chart", a kolejne dwa trafiły na szczyt notowania. Ponadto wylansował z grupą kilka przebojów, m.in. „Pray”, „Relight My Fire”, „Babe”, „Everything Changes”, „Sure”, „Back For Good” i „Never Forget”, z którymi dotarli do pierwszego miejsca na liście "UK Singles Chart". Oprócz tego koncertował z boysbandem po Europie i w Japonii.
W okresie największej popularności zespołu zmagał się z silnym uzależnieniem od alkoholu i narkotyków, co – przy jego niechęci do poddania się zasadom panującym w boysbandzie – wywoływało coraz częstsze konflikty i skutkowało zaniedbywaniem obowiązków przez Williamsa. Ostatecznie został wyrzucony z Take That po tym, jak w czerwcu 1995 wkroczył pod wpływem alkoholu na scenę w trakcie koncertu grupy Oasis na "Glastonbury Festival". On sam zarzucał kierownikowi grupy nierówne traktowanie wokalistów i faworyzowanie Gary’ego Barlowa. Rok później zespół zakończył działalność.
Solowe początki.
Jeszcze w okresie występów w Take That chętnie pisał własne teksty, które jednak nie zdobywały zainteresowania ani członków zespołu, ani menedżera. Po odejściu z grupy przez kilka tygodni przechodził załamanie psychiczne, po czym wrócił do działalności artystycznej za sprawą nowego menedżera, Kevina Kinselli. Został prezenterem gości w programie "The Big Breakfast" prowadzonym przez Lily Savage oraz wystąpił w spocie reklamowym producenta napojów 7 Up, za co miał zainkasować 100 tys. funtów. Kinsella w jego imieniu prowadził także rozmowy z wytwórnią Virgin Records w sprawie podpisania kontraktu płytowego, jednak panowie wkrótce zerwali współpracę, a nowym menedżerem Williamsa został Tom Abbott, z którym poznał się na festiwalu w Glastonbury w 1995. Zanim wygasł kontrakt artysty z RCA Records, chęć podpisania z nim umowy wyraziło pięć wytwórni: London Record, Parlophone, Mercury, Virgin i Chrysalis; ostatecznie podjął współpracę z tą ostatnią. Solowo zadebiutował singlem „Freedom ’96”, będącym coverem piosenki George’a Michaela o tym samym tytule z 1990. Z utworem dotarł do drugiego miejsca na liście "UK Singles Chart". Następnie wypuścił singiel „Old Before I Die”, nad którym pracował z Desmondem Childem. Pod koniec października 1996 zakończył współpracę z Abbottem, a w listopadzie poprowadził galę wręczenia MTV Europe Music Awards 1996.
Na przełomie 1996 i 1997 rozpoczął współpracę muzyczną z kompozytorem Guyem Chambersem. Wkrótce zaczęli pracę nad materiałem na pierwszy solowy album Williamsa, co zajęło im łącznie dwa tygodnie. W tym czasie piosenkarz został gospodarzem programu "Top of the Pops". We wrześniu 1997 wydał album pt. "Life Thru a Lens", który początkowo odnosił umiarkowany sukces na brytyjskim rynku – dwa miesiące po premierze wyprzedał się w nakładzie zaledwie 30 tys. egzemplarzy, a single „Lazy Days” i „South of the Border” trafiły na, odpowiednio: ósme i czternaste miejsce na liście "UK Singles Chart". 1 października na zagrał swój pierwszy solowy koncert na terenie Uniwersytetu Wschodniej Anglii w Norwich. W grudniu 1997 wystąpił w koncercie "Concert of Hope" zorganizowanym w hołdzie zmarłej kilka miesięcy wcześniej księżnej Dianie oraz wydał kolejny singiel z płyty – „Angels”, który stał się radiowym przebojem i doprowadził do zwiększenia zainteresowania słuchaczy całym albumem. Singiel do lutego 1998 sprzedał się w nakładzie ponad 600 tys. egzemplarzy i dotarł do czwartego miejsca na liście "UK Singles Chart". Za to płyta, po 28 tygodniach przebywania na liście "UK Albums Chart", dotarła na szczyt notowania i spędziła w zestawieniu 218 tygodni, ponadto rozeszła się w ponad 2 mln egzemplarzach w Wielkiej Brytanii. Czwartym singlem z płyty został utwór „Let Me Entertain You”, który dotarł do trzeciego miejsca na liście "UK Singles Chart". 
W lutym 1998 wystąpił na gali rozdania Brit Awards 1998, na której zaśpiewał w duecie z Tomem Jonesem utwór „The Full Monthy Medley”, będący mieszanką piosenek ze ścieżki dźwiękowej do filmu "Goło i wesoło". Ponadto na gali był nominowany do zdobycia statuetek w dwóch kategoriach: Najlepszy brytyjski artysta oraz Utwór roku („Old Before I Die”). Za album "Life Thru a Lens" był także nominowany do Mercury Prize. W czerwcu wystąpił w koncercie realizowanym przez Sky TV pt. "Robbie Williams – Live in Your Living Room", który kilka miesięcy później wydał w formie albumu DVD o tym samym tytule. Również w czerwcu zagrał solowy koncert podczas Glastonbury Festival. Od maja do sierpnia odbywał trasę koncertową po Anglii pod hasłem „Ego Has Landed Tour”. W tym czasie wraz z zespołem The Orb nagrał cover piosenki zespołu Bee Gees „I Started a Joke” na potrzeby kompilacji pt. "Bee Gees Tribute Album / Gotta Get a Message to You". W październiku wydał album pt. "I’ve Been Expecting You", który osiągnął ogromny sukces sprzedażowy, docierając do pierwszego miejsca na liście "UK Albums Chart" i pokrywając się 10-krotnie platynową płytą w Wielkiej Brytanii za sprzedaż w łącznym nakładzie ponad 2,5 mln egzemplarzy. Album promował singlami: „Millennium” i „She’s the One”/„It’s Only Us”, które trafiły na szczyt listy "UK Singles Chart", oraz „No Regrets” i „Strong”, które dotarły do czwartego miejsca notowania. Singiel „It’s Only Us” stał się także piosenką otwarcia w grze "FIFA 2000".
W lutym 1999 odebrał trzy nagrody Brit za wygraną w kategoriach: Najlepszy brytyjski artysta, Brytyjski singiel roku (za „Angels”; w tej kategorii nominowany był także za „Millenium”) i Brytyjski teledysk roku (za „Millenium”; był nominowany też za „Let Me Entertain You”), poza tym był nominowany do nagrody za Brytyjski album roku ("I’ve Been Expecting You"). W kwietniu wraz z Guyem Chambersem odebrał dwie naogrdy im. Ivora Novelli za wygraną w kategoriach: Autorzy piosenek roku oraz "PRS for Music Most Performed Work". Miesiąc później najlepsze utwory z pierwszego i drugiego albumu umieścił na pierwszej wydanej na amerykański rynek płycie pt. "The Ego Has Landed". W ramach promocji albumu odbył trasę po USA i Kanadzie pod hasłem „1999 Tour”, poza tym wystąpił w talk-show "Late Show with David Letterman", a stacja MTV wyemitowała o nim godzinny reportaż – "The Next Big Thing". Mimo wzmożonej kampanii promocyjnej album dotarł zaledwie do 63. miejsca na amerykańskiej liście "Billboard 200". Również w 1999 wystąpił w koncercie charytatywnym „NetAid” na Wembley Arenie, podpisał wart 2 mln funtów kontakt reklamowy z producentem napojów Pepsi i wystąpił jako gość muzyczny na gali rozdania MTV Movie Awards 1999. Za utwór „She’s the One” odebrał dwie statuetki – za najlepszy singiel i najlepszy teledysk – na gali Brit Awards 2000. Zdobywszy łącznie 11 statuetek (w tym m.in. cztery jeszcze z Take That), ustanowił ówczesny rekord liczby otrzymanych nagród, wcześniej należący do Annie Lennox.
Lata 2000–2009.
Przy trzeciej płycie rozpoczął pracę nad utworami nieco bardziej rytmicznymi, nad którym współpracował z dawnymi znajomymi z zespołu Sound 5 ze Stoke-on-Trent. Mimo że część tego materiału zamieścił na wydanym w sierpniu 2000 albumie pt. "Sing When You’re Winning", na płycie przeważały jednak utwory napisane przez Williamsa i Chambersa, w tym wysoko notowane na liście "UK Singles Chart" przeboje: „Rock DJ” (1. miejsce), „Kids” (2. miejsce), „Supreme” (4. miejsce), „Let Love Be Your Energy” (10. miejsce) i „Eternity”/„The Road to Mandalay” (1. miejsce). Duet z Kylie Minogue „Kids” pojawił się także na płycie wokalistki pt. "Light Years", na którą Williams napisał z Chambersem jeszcze dwie inne piosenki – „Loveboat” i „Your Disco Needs You”. Album"Sing When You’re Winning", podobnie jak poprzednie dwie płyty Williamsa, osiągnął duży sukces komercyjny, rozchodząc się w nakładzie ponad 2,2 mln egzemplarzy w Wielkiej Brytanii, uzyskując za to status ośmiokrotnie platynowej płyty. Od października do początku listopada 2000 odbywał angielską część trasy koncertowej pt. „The Sermon on the Mount Tour”, którą kontynuował od lutego do marca 2001, grając kilkanaście koncertów w Europie. W lutym 2001 zdobył nagrody Brit w kategoriach: Najepszy wokalista oraz Najlepszy singiel i Najlepszy teledysk (za Rock DJ”). Dwa miesiące później potwierdzono, że nagrał utwór „We Are the Champions” z muzykami zespołu Queen na potrzeby ścieżki dźwiękowej do filmu "Obłędny rycerz". 30 czerwca wystąpił na "Roskilde Festival", a 13 września premierą miała jego książka autobiograficzna pt. "Somebody Someday", którą napisał w trakcie europejskiej trasy koncertowej.
Po nagraniu z big-bandem standardu „Have You Met Miss Jones?” na ścieżkę dźwiękową do filmu "Dziennik Bridget Jones" (2001) postanowił nagrać całą płytę w swingowym stylu. Na potrzeby albumu nagrał covery jazzowych standardów wykonywanych niegdyś przez Franka Sinatrę, Deana Martina czy Sammy’ego Davisa juniora; większość sesji nagraniowych odbyła się w Capitol Recording Studios w Los Angeles, gdzie wcześniej zostały zrealizowane nagrania oryginalnych utworów. W ramach zapowiedzi albumu w październiku 2001 zagrał koncert w Royal Albert Hall w Londynie. Miesiąc później występ był retransmitowany na antenie BBC w programie "One Night with Robbie Williams", po którego emisji stacja otrzymała liczne skargi od widzów z uwagi na wulgarne słownictwo artysty. W tym samym miesiącu wydał album pt. "Swing When You’re Winning", na którym, poza solowym numerami, umieścił duety nagrane z wykonawcami, takimi jak m.in. Nicole Kidman, Jon Lovitz czy Rupert Everett, a także, dzięki życzliwości rozporządzających schedą po Franku Sinatrze, nagranie „It Was a Very Good Year”, zawierające oryginalną ścieżkę wokalną Sinatry. Na albumie umieścił także jedną premierową piosenkę – „I Will Talk and Hollywood Will Listen”, którą napisał z Chambersem. Płyta, mimo chłodnego odbioru wśród krytyków, po siedmiu tygodniach po premierze rozeszła się w nakładzie ponad 2 mln egzemplarzy i dotarła do pierwszego miejsca na liście "UK Albums Chart". Album osiągnął także sukces w Europie, dotarł m.in. do pierwszego miejsca na listach sprzedaży w Holandii i we Włoszech, drugiego w Norwegii oraz trzeciego w Austrii, Niemczech i Szwecji. Dużą popularnością cieszył się także promujący płytę singiel „Somethin’ Stupid”, nagrany z Nicole Kidman, który dotarł na szczyt listy "UK Singles Chart". W grudniu premierę miał album koncertowy pt. "Live at the Albert", zawierający zapis koncertu w Royal Albert Hall, który dotarł do pierwszego miejsca na liście "UK DVD Chart".
Jeszcze w sierpniu 2001 na jednym z koncertów ogłosił, że w kolejnym roku planuje zrobić sobie kilkumiesięczną przerwę w działalności artystycznej. W związku z ograniczoną działalnością koncertową i pobytem w Las Vegas, w lutym 2002 odmówił występu na uroczystych obchodach jubileuszu 50-lecia panowania królowej Elżbiety II oraz nie pojawił się na gali wręczenia Brit Awards 2002, na której został nagrodzony statuetką dla najlepszego brytyjskiego artysty solowego. Otrzymał także niemiecką nagrodę ECHO dla najlepszego międzynarodowego piosenkarza popowego lub rockowego. W czasie pobytu w USA miał uczęszczać na zajęcia aktorskie do Stella Adler Studio w Hollywood. W kwietniu tego samego roku premierę miał utwór grupy 1 Giant Leap „My Culture”, w którym gościnnie zaśpiewał, a w lipcu ukazał się film dokumentalny "Nobody Someday", ukazujący kulisy jego pracy. Jego menedżerem w tym okresie był Tim Clark. Po kilku miesiącach przerwy zaczął pracować z Guyem Chambersem nad materiałem na swój kolejny album studyjny. W tym czasie firma menedżerska Williamsa prowadziła rozmowy dotyczące podpisania kontraktu płytowego z wytwórniami: Universal, Warner, Sony Music i BMG. Ostatecznie w październiku 2002 przedłużył współpracę ze swoją dotychczasową wytwórnią, EMI, a ich nowy kontrakt opiewał na 80 mln funtów, co było wówczas rekordową sumą na brytyjskim rynku muzycznym. Niedługo później zakończył współpracę z Guyem Chambersem, ponieważ kompozytor nie zgodził się na podpisanie umowy na wyłączność, która zabraniałaby mu tworzyć dla innych wykonawców. W listopadzie wydał album pt. "Escapology", z którym dotarł do pierwszego miejsca na liście "UK Albums Chart" i który przez pierwsze pięć tygodni po premierze rozszedł się w nakładzie ponad 1,2 mln egzemplarzy w Wielkiej Brytanii, a ostatecznie osiągnął sprzedaż w kraju na poziomie ponad 2 mln sztuk. Ponadto do końca roku odnotowano sprzedaż albumu w ponad 4,4 mln egzemplarzy na całym świecie, w tym 70 tys. w Polsce, co przyniosło Williamsowi status platynowej płyty w kraju. Album poniósł jednak klęskę na amerykańskim rynku, docierając do zaledwie 43. miejsca na liście "Billboard 200". Płytę promował singlami: „Feel”, który dotarł do czwartego miejsca na liście "UK Singles Chart", „Come Undone”, na którego stronie B umieścił utwór „Happy Easter (War Is Coming)”, oraz „Something Beautiful”. W grudniu wydał płytę DVD pt. "Escape Routes", zawierającą film dokumentalny zarejestrowany w czasie nagrywania albumu "Escapology".
W lutym 2003 otrzymał kolejną nagrodę Brit dla najlepszego brytyjskiego artysty solowego oraz wystąpił z utworami „Feel” i „Come Undone” na gali rozdania nagród ECHO, na której odebrał statuetkę dla najlepszego międzynarodowego piosenkarza popowego lub rockowego. W marcu wydał koncertowy album DVD pt. "The Robbie Williams Show". Również w 2003 nagrał utwór „A Man For All Seasons” na potrzeby ścieżki dźwiękowej do filmu "Johnny English", a jego interpretacja przeboju „Beyond the Sea” została wykorzystana w filmie animowanym "Gdzie jest Nemo?". W ramach kolejnej próby zdobycia uwagi amerykańskiego rynku muzycznego, w maju zagrał darmowy koncert w Nowym Jorku dla 15-tysięcznej widowni, do której zwrócił się z apelem o zachęcanie lokalnych rozgłośni radiowych do grania jego piosenek Latem odbył europejską trasę koncertową pod hasłem „2003 Tour”, na której w ramach supportu występowała Kelly Osbourne. W ramach trasy od 1 do 3 sierpnia zagrał serię koncertów w Knebworth, które zarejestrował i wydał w formie albumu koncertowego pt. "Live At Knebworth" i płyty DVD pt. "What We Did Last Summer", która w pierwszym tygodniu po premierze rozeszła się w nakładzie 46 tys. egzemplarzy w Wielkiej Brytanii i ostatecznie dotarła do drugiego miejsca na liście "UK Albums Chart". 6 listopada zagrał koncert w katowickim Spodku. Jednocześnie odwołał trasę koncertową po USA z uwagi na ryzyko słabej frekwencji publiczności. Pod koniec roku zarejestrował swój pseudonim artystyczny jako znak handlowy.
W lutym 2004 za album "Escapology" otrzymał nagrodę ECHO dla najlepszego międzynarodowego piosenkarza popowego lub rockowego, a miesiąc później nawiązał współpracę z amerykańską agencją artystyczną Creative Artists. W październiku wydał kompilację przebojów pt. "Greatest Hits", który promował premierowymi singlami: „Radio” (dotarł do pierwszego miejsca na liście "UK Singles Chart") i „Misunderstood”, ponadto na potrzeby projektu Band Aid 20 uczestniczył w nagraniu nowej wersji świątecznej piosenki charytatywnej „Do They Know It’s Christmas?”. W listopadzie wydał książkę autobiograficzną pt. "Feel", a miesiąc później pojawił się epizodycznie w filmie "De-Lovely", w którym zaśpiewał utwór „It's De-Lovely”. Również w 2004 zapowiedział wydanie pod pseudonimem Pure Francis albumu eksperymentalnego, nad którym współpracował z Stephenem Duffym. Projekt jednak nigdy nie został wydany, zamiast tego stworzył z Duffym materiał na kolejny album, którego nagrania rozpoczął w lutym 2005 w Los Angeles. W tym samym miesiącu wystąpił na 25. gali rozdania nagród Brit, na której zaśpiewał utwory „Right to Be Wrong” i „Angels” w duecie z Joss Stone oraz odebrał nagrodę za największy przebój 25–lecia, którym uznano „Angels”. Poza tym za kompilację "Greatest Hits" otrzymał swoją czwartą z rzędu nagrodę ECHO dla najlepszego międzynarodowego piosenkarza popowego lub rockowego, jednak nie pojawił się osobiście na gali rozdania statuetek. W maju zagrał w kampanii promocyjnej Radia Zet, a spoty reklamowe emitowane były od września w polskiej telewizji. 2 lipca wystąpił podczas koncertu charytatywnego "Live 8" w londyńskim Hyde Parku. W tym samym roku premierę miał film animowany "Magiczna karuzela", w którym użyczył głosu głównemu bohaterowi, psu Dyźkowi. 9 października zagrał koncert promocyjny w sali Velodrom w Berlinie, a cały występ został zarejestrowany z myślą o wydaniu go na albumie koncertowym. Również w 2005 odrzucił propozycję powrotu do Take That, a także zagrał w specjalnym odcinku serialu "Mała Brytania" realizowanym wraz z organizacją charytatywną Comic Relief. 24 października 2005 wydał, współtworzony ze Stepheanem Duffym, album pt. "Intensive Care", z którym dotarł do pierwszego miejsca na liście "UK Albums Chart". Album promował singlami: „Tripping”, „Advertising Space” i „Sin Sin Sin”. W listopadzie odebrał Europejską Nagrodę MTV dla najlepszego wokalisty.
19 listopada 2005 sprzedał łącznie 1,6 mln biletów na swoją kolejną światową trasę koncertową, stając się tym samym rekordzistą świata w liczbie biletów sprzedanych na jego koncerty w ciągu jednego dnia, dzięki czemu trafił do "Księgi rekordów Guinnessa". Trasę pod hasłem "Close Encounters" odbywał od 9 czerwca do 19 września 2006, przy czym odwołał azjatycką część trasy z powodu wyczerpania fizycznego. 
W styczniu 2006 otrzymał nagrodę NRJ Music Award w kategorii Najlepszy zagraniczny wokalista, a dwa miesiące później za album "Intensive Care" zdobył kolejną nagrodę ECHO dla najlepszego międzynarodowego piosenkarza popowego lub rockowego. Wiosną zapowiedział nagranie albumu z piosenkami tanecznymi, nad którym miał pracować z duetem Pet Shop Boys. Album pt. "Rudebox" wydał 23 października 2006, promował go tytułem singlem oraz piosenkami: „Kiss Me”, „Lovenight”, „Bongo Bong and Je ne t’aime plus” i „She’s Madonna”. Płyta nie ukazała się na amerykańskim rynku. W październiku otrzymał nagrodę Los Premios MTV Latinoamérica 2006 dla Najlepszego światowego artysty pop, a miesiąc później wydał koncertowy album DVD pt. "And Through It All – Robbie Williams Live 1997-2007". W tym czasie ogłoszono także, że w 2006 jego trzy płyty: "Greatest Hits", "Intensive Care" i "Rudebox" rozeszły się w łącznym nakładzie 12 mln egzemplarzy, co dało mu pierwsze miejsce na liście brytyjskich artystów, którzy sprzedali najwięcej płyt w ciągu ostatnich 12 miesięcy.
Po wyczerpującej trasie koncertowej ograniczył działalność estradową w 2007, zamiast tego poświęcił się prowadzeniu własnego klubu piłkarskiego – LA Vale. W pierwszej połowie roku otrzymał nagrodę ECHO dla najlepszego międzynarodowego piosenkarza popowego lub rockowego (za album "Rudebox") i był nominowany do nagrody im. Ivora Novello za utwór „Rudebox”, a premierę miał film dokumentalny, będący zapisem koncertu Williamsa, który odbył się we wrześniu 2006 w Roundhay Park w Leeds podczas trasy koncertowej "Close Encounters". W maju 2007 potwierdzono, że odnowił współpracę z Guyem Chambersem, z którym pracował nad materiałem na swój kolejny album, jednak kilka miesięcy później poinformowano o ponownym zerwaniu współpracy między autorami. Przy tworzeniu utworów pracowali z nim także Mark Ronson i Chaz Jankel. W lipcu wydał teledysk do piosenki „Bodies”. W tym okresie pogodził się z kolegami z Take That, a w prasie spekulowano o możliwym powrocie wokalisty do zespołu, czemu on jednak zaprzeczał. Również w 2007 przyłączył się do apelu o obciążenie podatkiem biletów na koncerty, które odsprzedawane są w internecie, ponadto zapowiedział wydanie albumu z materiałem swingowym; płyta pt. "Let’s Swing Again" miała ukazać się wiosną 2008, jednak jej premiera początkowo została przesunięta na 2009 ze względu na problemy wewnętrzne w wytwórni EMI, a ostatecznie nigdy nie została wydana. Jeszcze w 2008 wraz z kilkudziesięcioma innymi wykonawcami powołał Koalicję wyróżnionych artystów (ang. Featured Artists’ Coalition), reprezentującą interesy artystów w dobie cyfrowej dystrybucji muzyki.
W październiku 2008 zapowiedział wydanie nowego albumu, którego nagrywanie rozpoczął w styczniu 2009. W kwietniu potwierdził, że przygotował już 50 utworów na płytę, a miesiąc później poinformował, że umieści na niej głównie ballady. Premierę albumu pt. "Reality Killed the Video Star" zapowiedział na październik, ostatecznie wydał go na początku listopada 2009. Za produkcję płyty odpowiadał Trevor Horn. Jeszcze przed premierą albumu Williams wydał kompilację pt. "Songbook", która była dołączona jako dodatek do „The Mail on Sunday”, niedzielnego dodatku do dziennika „Daily Mail”. Powrócił także do występowania na scenie, grając telewizyjny koncert "BBC Electric Proms" w Londynie, który transmitowany był w 20 krajach na świecie. Podkreślił jednakże, że nie planuje trasy koncertowej. Album promował singlami: „Bodies”, „You Know Me” i „Morning Sun”. Również w 2009 ponownie włączył się w akcję "Comic Relief" i wystąpił gościnnie w serialu "Mała Brytania".
Lata 2010–2019.
Jeszcze w 2009 kilkukrotnie sugerował w wypowiedziach publicznych możliwy powrót do Take That. W listopadzie 2009 wystąpił z członkami boysbandu w koncercie "Children in Need", co było ich pierwszym wspólnym występem od 1995. W wywiadach wyraził także zainteresowanie nagraniem nowych piosenek z zespołem, nad którymi wkrótce zaczęli pracować, a przez kolejne tygodnie kontynuowali sesję nagraniową. W lutym 2010 otrzymał honorową nagrodę Brit za „nadzwyczajny wkład w rozwój muzyki” oraz zaśpiewał mieszankę swoich przebojów na zamknięcie gali, we wrześniu wydał książkę autobiograficzną pt. "You Know Me" i zagrał koncert w Londynie z gościnnym udziałem Gary’ego Barlowa, a miesiąc później wypuścił dwupłytową składankę przebojów pt. "", na której umieścił także m.in. premierowy singiel „Shame” nagrany z Barlowem. Do piosenki nakręcili teledysk, którego fabuła inspirowana była filmem "Tajemnica Brokeback Mountain".
W listopadzie 2010 wydał z Take That album pt. "Progress". W maju 2011 ruszył z zespołem w europejską trasę koncertową. Miesiąc później wydali wspólną epkę pt. "Progressed", z którą dotarli do pierwszego miejsca na liście "UK Albums Chart", a w listopadzie wypuścili do sprzedaży album koncertowy DVD pt. "Progress Live", zawierający materiał zarejestrowany podczas koncertów w Londynie, który dotarł do 12. miejsca na brytyjskiej liście sprzedaży. Pod koniec roku Williams odszedł z zespołu, by skupić się na solowej karierze.
W sierpniu 2011 ogłosił plany nagrania kolejnego solowego albumu. Rok później potwierdził zakończenie prac nad płytą. We wrześniu 2012 wydał teledysk do singla „Candy” oraz potwierdził, że jego kolejny album ukaże się w listopadzie. Premiera "Take the Crown" odbyła się na początku listopada. Zarówno album, jak i singiel trafiły na pierwsze miejsca brytyjskich list przebojów. Również w listopadzie wydał teledysk do piosenki – „Different”, która nie potwórzyła jednak sukcesu poprzedniego singla, docierając zaledwie do 64. miejsca na liście "UK Singles Chart". Zapowiedział także europejską trasę koncertową, która trwała od czerwca do sierpnia 2013.
W lutym 2013 zapowiedział nagranie kolejnego albumu z big-bandem, na którym umieści swoje interpretacje swingowych przebojów, a także wydał utwór „Brits 2013”, w którym skrytykował ceremonie rozdania nagród Brit. 18 listopada wydał album pt. "Swings Both Ways", na którym umieścił 13 klasyków swingowych, w tym duety z Olly Mursem, Rufusem Wainwrightem, Lily Allen, Kelly Clarkson i Michaelem Bublé. Z albumem zadebiutował na pierwszym miejscu listy "UK Albums Chart". W maju 2014 wystąpił na festiwalu "Top of the Mountain" w austriackim kurorcie Ischgl, a w październiku ogłosił trasę koncertową pod hasłem "Let Me Entertain You", która odbyła się od 25 marca do 2 maja i obejmowała m.in. występ 17 kwietnia 2015 w Tauron Arena Kraków.
W sierpniu 2016 zaśpiewał na weselu Wiktorii Sardarowej, córki rosyjskiego oligarchii i magnata paliwowego Raszida Sardarowa, za co miał zainkasować 1,6 mln funtów. Dwa miesiące później wydał piosenkę „Party Like a Russian”, którą promował album pt. "The Heavy Entertainment Show" wydany w listopadzie 2016. Z płytą zadebiutował na pierwszym miejscu listy "UK Albums Chart". W 2017 wyruszył w kolejną trasę koncertową, którą we wrześniu musiał zawiesić ze względów zdrowotnych. 30 listopada opublikował cyfrowo album kompilacyjny pt. "Under the Radar Volume 2", na którym umieścił dema swoich piosenek, utwory ze stron B wydanych singli oraz wcześniej niepublikowane numery.
14 czerwca 2018 wystąpił jako gość muzyczny podczas ceremonii otwarcia Mistrzostw Świata w Piłce Nożnej na Stadionie „Łużniki” w Moskwie. W trakcie występu pokazał w stronę kamery środkowy palec, co wywołała międzynarodowe kontrowersje. 14 lutego 2019 wydał kolejną składankę mniej znanych piosenek pt. "Under the Radar Volume 3", którą promował teledyskiem do singla „I Just Want People to Like Me”. 22 listopada wypuścił pierwszy w karierze, dwupłytowy album świąteczny pt. "The Christmas Present", zawierający bożonarodzeniowe przeboje oraz premierowe piosenki. Z płytą dotarł do pierwszego miejsca na liście "UK Albums Chart". Utwory z albumu zaprezentował wraz z orkiestrą m.in. 8 grudnia podczas koncertu w Centrum Kulturalno-Kongresowym Jordanki, który został rejestrowany i wyemitowany przez Telewizję Polską.
Charakterystyka muzyczna i inspiracje.
Jako wokalista Take That wykonywał głównie popowe ballady. Karierę solową, wyłączając cover piosenki „Freedom '90” George’a Michaela, rozpoczynał od rockowego singla „Old Before I Die”, inspirowanego brzmieniami zespołu Oasis. Na albumie "I’ve Been Expecting You" znalazły się utwory inspirowane twórczością artystów, takich jak The Beach Boys, Blondie, Squeeze, Queen, The Beatles i Jimi Hendrix. Płytą "Swing When You’re Winning" zwrócił się ku swingowi i jazzowi, do których powrócił także przy okazji albumu "Swings Both Ways".
Jako swych idoli muzycznych wymienia m.in. Franka Sinatrę, Deana Martina i Sammy’ego Davisa. We wczesnej młodości słuchał płyt wielu swingujących wykonawców, takich jak Nat King Cole, Tony Bennett, Jack Jones, Ella Fitzgerald i Cole Porter. Ceni sobie także duet komików Morecambe i Wise, których występy miały wpływ na jego zachowanie sceniczne.
Przez pierwsze lata solowej kariery tworzył piosenki w duecie z Guyem Chambersem, a od 2002 samodzielnie pisze i komponuje swoje piosenki. Pierwszym autorskim utworem Williamsa był „Nan’s Song”. Nad albumem "Intensive Care" współpracował ze Stephenem Duffym. Album "Rudebox" zawierał piosenki utrzymane w stylu tanecznym, promował go elektro-funkowy, tytułowy singiel. Na płycie "Take the Crown" umieścił piosenki zachowane m.in. w stylu synth popowym i electro-funkowym, a także ballady. Elementy swingu zamieścił także na albumie "The Heavy Entertainment Show", na który nagrał także piosenki zachowane w stylu muzyki pop lat 80. i 90., ale też zawierające brzmienia rockowe i soulowe.
Wizerunek.
W okresie śpiewania w Take That wraz z pozostałymi członkami zespołu kreowali wizerunek atrakcyjny dla społeczności gejowskiej – często nosił skórzane kurtki, obcisłe koszulki i szorty. Z czasem porzucili „gejowski” styl ubierania się na bardziej przystępny dla młodych fanek. Spontaniczne wkroczenie na scenę podczas koncertu grupy Oasis na Glastonbury Festival w czerwcu 1995 uważany jest przez prasę za moment publicznego zerwania z nadaną Williamsowi przez media łatką „grzecznego wokalisty z Take That” na rzecz wizerunku zbuntowanej gwiazdy rocka.
W 2004 w książce autobiograficznej "Feel" ujawnił, że często inspiruje się sposobem uczesania Davida Beckhama.
Jego ciało zdobi kilka tatuaży. W 1994 wytatuował sobie na biodrze krzyż maltański. Ma także m.in. napis „Elvis, Grant Me Serenity” (pol. Elvisie, użycz mi swojego spokoju) na ramieniu, symbol katolickiego krzyża i głowę lwa z napisem „Born to be Mild” (pol. Urodzony, by mieć spokój) na nodze, nazwisko swojego dziadka, Jacka Farrella, na wewnętrznej części nadgarstka, zapis nutowy przeboju The Beatles „All You Need Is Love” na dole pleców, dwie jaskółki na brzuchu i wizerunek Jezusa na przedramieniu. Pojednanie z członkami Take That w 2008 utrwalił tatuażem na nadgarstku, przedstawiającym symbol zespołu – dwie stykające się litery „T” umieszczone w okręgu.
Otwarcie opowiada o stosowaniu medycyny estetycznej; stosował m.in. zastrzyki z ludzkiego hormonu wzrostu, by poprawić kondycję skóry i włosów, ponadto poddał się operacjom plastycznym mającym zlikwidować skórę na podbródku oraz bruzdy wokół nosa.
Angażuje się w akcje humanitarne. W 1998 odbył misję UNICEF-u do Sri Lanki, gdzie promował szczepienia przeciw chorobie Heinego-Medina. W maju 2000 ruszył z własną organizacją charytatywną Give It Sum, której prowadzeniem zajęła się fundacja Comic Relief i która wspomagała finansowo działania UNICEF. W 2001 publicznie propagował zapisywanie się do banków potencjalnych dawców szpiku, sam także oddał próbkę na rzecz chorującej na białaczkę 23-letniej Johanny MacVicar. W 2003 zaangażował się w kampanię społeczną UNICEF–u nagłaśniającą problem handlu dziećmi. W 2005 wystąpił w kampanii społecznej mającej na celu podniesienie świadomości na temat HIV i AIDS wśród dzieci. W 2010 odwiedził tereny dotknięcie trzęsieniem ziemi na Haiti.
Jest częstym bohaterem artykułów prasowych, a na łamach międzynarodowej prasy opisywano m.in. jego rozprawy sądowe dot. oskarżeń o plagiat czy sporów z byłym menedżerem, Nigelem Martinem-Smithem. Szerokie zainteresowanie prasy budziła także kwestia jego domniemanej homoseksualnej orientacji oraz plotki o jego romansach z wieloma znanymi kobietami. Częstym tematem w prasie były także jego zatargi z paparazzi i brukowcami, jak też potyczki słowne z innymi artystami, m.in. Noelem i Liamem Gallagherami z grupy Oasis, Eltonem Johnem, 50 Centem, wokalistami Take That – Garym Barlowem, Howardem Donaldem, Jasonem Orange’em i Markiem Owenem oraz Jimmym Pagem.
Odbiór.
Uznawany za najpopularniejszego piosenkarza w Europie, często nazywany przez prasę „brytyjskim księciem muzyki pop”. W 1999 znalazł się w gronie 20 najważniejszych muzyków mijającego tysiąclecia na podstawie badań zorganizowanych przez HMV. W 2002 został uznany za „największego muzyka wszech czasów” w plebiscycie przeprowadzonym przez brytyjską stację telewizyjną VH1. W 2004 został uznany za jednego z najczęściej słuchanych artystów w brytyjskich rozgłośniach radiowych. W 2005 został określony najlepiej sprzedającym się artystą XXI w. w Wielkiej Brytanii, z wynikiem 6,6 mln sprzedanych albumów, rok później zajął pierwsze miejsce na liście brytyjskich artystów, którzy sprzedali najwięcej płyt w ciągu ostatnich 12 miesięcy, sprzedając 12 mln egzemplarzy albumów: "Greatest Hits", "Intensive Care" i "Rudebox".
Alan McGee, założyciel Creation Records, nieprzychylnie ocenił twórczość Williamsa, uznając, że ma „zaledwie jeden procent talentu Micka Jaggera” oraz „jest produktem mającym zabawiać, dla muzyki jednak nic nie znaczy”.
Britney Spears w jednym z wywiadów w 2010 wyjawiła, że jej marzeniem jest nagranie piosenki z Williamsem.
W 1999 został okrzyknięty „najwspanialszym mężczyzną świata” w plebiscycie magazynu „Cosmopolitan”. W 2003 zajął trzecie miejsce w rankingu najseksowniejszych gwiazd muzyki na świecie sporządzonym przez stację VH1. Był wielokrotnie umieszczany w gronie 10 najseksowniejszych mężczyzn na świecie.
W 2005 w londyńskim Muzeum Figur Woskowych Madame Tussauds odsłonięto podobiznę Williamsa.
Życie prywatne.
Pasjonuje się piłką nożną. Od dzieciństwa kibicuje drużynie piłkarskiej Port Vale F.C., jest też kibicem Chelsea F.C.. W 1998 zagrał w drużynie muzyków podczas corocznego halowego turnieju piłkarskiego "Soccer Six", a w 2006 wraz z Jonathanem Wilkesem powołał do życia charytatywną imprezę sportową "Soccer Aid", podczas którego zbierane są fundusze na rzecz UNICEF-u. W latach 2005–2007 zarządzał piłkarską drużyną LA Vale, złożoną z przedstawicielami show-biznesu, z którą angażował się w akcje charytatywne.
Interesuje się sztuką i malarstwem. Kolekcjonuje dzieła Banksy’ego i Andy’ego Warhola. Sam w wolnych chwilach maluje obrazy i tworzy kolaże.
Wierzy w istnienie UFO, jest także wielbicielem teorii spiskowych dotyczących kosmitów.
Związki.
Pod koniec lat 80. spotykał się z Rachel Gilson, następnie był związany z Jacqueline Hamilton-Smith. Pod koniec 1997 związał się z piosenkarką i prezenterką telewizyjną Nicole Appleton, z którą zaręczył się w czerwcu 1998, jednak już w grudniu zakończył związek z uwagi na częste rozłąki spowodowane koncertami obojga artystów. Byłej narzeczonej zadedykował gorzki utwór „Sexed Up”. W 2002 Appleton w swojej książce autobiograficznej pt. "Together" ujawniła, że była w ciąży z Williamsem, jednak pod naciskami wytwórni fonograficznej poddała się aborcji. Williams poświęcił nienarodzonemu dziecku tekst piosenki „Grace” z albumu pt. "I’ve Been Expecting You". Po rozstaniu z Appleton spotykał się m.in. z prezenterką telewizyjną Tanią Strecker, Robin Reynolds i modelką Rachel Hunter. Ponadto przez kolejne lata plotkowano o jego romansach z piosenkarkami: Melanie C, Geri Halliwell i Lisą Lovbrand, modelką Naomi Campbell, publicystką Victorią Schweizer, aktorkami: Nicole Kidman, Anną Friel, Valerie Cruz, Aimee Osbourne i Marshą Thomson, kuratorką sądową Lisą Brash, prezenterką telewizyjną Emmą Griffiths, gitarzystką Lisą Leveridge i celebrytką Tarą Palmer-Tomkinson.
W 2007 związał się z aktorką Aydą Field, o której w 2009 napisał piosenkę „I Won’t Do That to You”. 7 sierpnia 2010 wzięli ślub. Mają czworo dzieci: córkę Theodorę Rose (ur. 18 września 2012) i syna Charltona Valentine (ur. 27 października 2014) oraz córkę Colette Josephine (ur. 7 września 2018) i syna Beau Benedicta Enthovena (ur. 14 lutego 2020), które urodziła im surogatka.
Majątek.
Mieszka w Beverly Hills, kupił także posiadłość w Londynie i Wiltshire.
W 2002 założył własną firmę The In Good Company Co Ltd., która w 2004 odnotowała 22 mln funtów zysków ze sprzedaży wydawnictw Williamsa. W 2003 znalazł się na trzecim miejscu zestawienia najlepiej zarabiających ludzi muzycznego show-biznesu w Wielkiej Brytanii, a jego majątek oszacowano na ok. 44 mln dol.. W 2006 wpływy firmy oszacowano na ok. 7,2 mln funtów.
Uzależnienia.
Od wczesnych lat nastoletnich nadużywał alkohol i narkotyków, ostatecznie w dorosłym życiu popadł w uzależnienie od używek. W 1995, krótko po odejściu z Take That, przez kilka kolejnych miesięcy cierpiał na depresję. We wrześniu 1996 z pomocą Eltona Johna podjął terapię odwykową, która jednak nie przyniosła oczekiwanych rezultatów, dlatego poddał się kolejnej, w czerwcu 1997. Przez wiele lat chorował na depresję.
Zmagał się także z uzależnieniem od seksu i hazardu oraz papierosów.
W 2007 odbył terapię odwykową w klinice Meadows w Arizonie w związku z uzależnieniem od antydepresantów i kofeiny.

</doc>
<doc id="130494" url="https://pl.wikipedia.org/wiki?curid=130494" title="Take That">
Take That

Take That – angielski popowy zespół muzyczny założony w 1990 w Manchesterze; od 2014 zespół tworzy trio w składzie: Gary Barlow, Howard Donald i Mark Owen.
Po wydaniu trzech albumów zespół zawiesił działalność w 1996, a jego członkowie rozpoczęli kariery solowe. Boysband ponownie reaktywował się bez udziału Robbiego Williamsa w 2005. W listopadzie 2006, ukazał się nowy, studyjny album "Beautiful World'," który odniósł duży sukces komercyjny. W 2008 ukazał się singiel "Greatest Day", zwiastujący piąty album Take That – "The Circus'." Robbie Williams powrócił do oryginalnego składu zespołu w 2010, a produkcją kolejnego albumu grupy "Progress" zajął się Stuart Price. W maju 2011 grupa wyruszyła w europejską trasę koncertową „Progress Live” z koncertami w Wielkiej Brytanii, Irlandii, we Włoszech, Danii, Holandii oraz w Niemczech. Po zakończeniu wspólnej trasy koncertowej Robbie Williams opuścił zespół, wracając do działalności solowej. Gary Barlow poinformował, że odejście było polubowne. W 2012 Take That zaśpiewał w czteroosobowym składzie podczas ceremonii zamknięcia Letnich Igrzysk Olimpijskich w Londynie, obok m.in. Spice Girls i One Direction. 24 września 2014 z formacji po 15 latach odszedł Jason Orange. Siódmy album brytyjskiej grupy zatytułowany "III" ukazał się w listopadzie 2014 z promocyjnym singlem „These Days”. W 2015 zespół odbył europejską trasę koncertową "Take That Live 2015" jako trio.
Historia.
Powstanie.
Nigel Martin–Smith, szef agencji modelek, postanowił założyć angielski odpowiednik amerykańskiego zespołu New Kids On The Block, w tym celu ogłosił rozpoczęcie przesłuchań do boysbandu o nazwie Kick It. Jedna z ciotek Gary’ego Barlowa doradziła mu, by zgłosił się na casting. W agencji Martina-Smitha pojawił się następnego dnia z kasetami demo, zaprezentował umiejętności swoje i swojego kolegi – Marka Owena, z którym w przeszłości tworzyli duet Cutest Rush. Tymczasem Jason Orange i Howard Donald założyli grupę breakdance o nazwie Street Beat i już w 1988 zostali dostrzeżeni przez Martina-Smitha, który zobaczył ich występ taneczny w telewizyjnym programie "The Hitman and Her". W marcu 1990 Orange przyszedł z Donaldem do menedżera i zapytał, czy ten nie mógłby im pomóc w zrobieniu kariery. Ten poznał ich z Owenem i Barlowem. Do kompletu brakowało jeszcze jednej osoby, dlatego umieścił ogłoszenie o dodatkowych przesłuchaniach w dzienniku „The Sun”, na które odpowiedziała m.in. matka wówczas 16-letniego Robbiego Williamsa. Chłopak zaśpiewał na castingu piosenkę Jasona Donovana i wkrótce dołączył do grupy, stając się jednocześnie jej najmłodszym członkiem. 
Martin-Smith podpisał umowy z członkami zespołu we wrześniu 1990. Boysband po kilku tygodniach działalności zmienił nazwę na Take That, który był inspirowany napisem „Take That and Party” umieszczonym na plakatach Madonny. Menedżer zdecydował także o nadaniu grupie odpowiedniego wizerunku scenicznego, dzięki któremu mieli zdobyć przychylność społeczności gejowskiej – nosili m.in. skórzane kurtki i szorty, obcisłe koszulki oraz kolorowe chustki.
Początki.
Członkowie zespołu po raz pierwszy pokazali się w telewizji w październiku 1990 podczas programu telewizji BBC Manchester "Northwest Tonight", w którym wykonali jeszcze nie zrealizowane utwory „Love” i „My Kind of Girl”. W późniejszym czasie pokazali się tam jeszcze raz, tym razem zaśpiewali utwór „Waiting Around”, który stał się B-sidem do ich debiutanckiego singla „Do What U Like”. Martin-Smith wydał ten singiel pod szyldem własnej wytwórni Dance UK, którą założył po wcześniejszym zastawieniu swojego domu. Utwór dotarł do 82. miejsca na liście "UK Singles Chart" i pozwoliło grupie podpisać we wrześniu 1991 kontrakt płytowy z wytwórnią RCA. Z drugim singlem, „Promises”, dotarli do 38. miejsca na liście "UK Singles Chart", a z trzecim, „Once You’ve Tasted Love” – do 44. miejsca w zestawieniu. W tym okresie regularnie koncertowali po szkołach i klubach w ramach trasy promującej bezpieczny seks, organizowanej przez Związek Planowania Rodziny. Ich rozpoznawalność w Wielkiej Brytanii jednak była dalej mała.
Przełomowy momentem dla grupy było wydanie w maju 1992 singla z coverem zespołu Taveres – „It Only Takes a Minute”, z którym dotarli do siódmego miejsca na liście "UK Singles Chart". Wkrótce porzucili „gejowski wizerunek”, chcąc zdobyć zainteresowanie nowej grupy docelowej – młodych dziewczyn. Sukces następnie został powtórzony utworem „I Found Heaven”, do którego nakręcili swój pierwszy teledysk, a także „A Million Love Songs”; obie piosenki dotarły do Top20 na liście "UK Singles Chart". Jeszcze przed wydaniem albumu wydali singiel „Could It Be Magic”, z którym dotarli do trzeciego miejsca w brytyjskim zestawieniu przebojów. Niedługo później wydali album pt. "Take That and Party!", który zawierał wszystkie dotychczas nagrane przez nich utwory.
Okres sławy.
W 1993 wydali album pt. "Everything Changes", bazujący na oryginalnych materiałach Gary’ego Barlowa. Z krążka wypłynęły przeboje: „Pray”, „Relight My Fire” (z gościnnym udziałem Lulu), „Babe” oraz tytułowy utwór; wszystkie dotarły choć na tydzień do pierwszego miejsca na liście "UK Singles Chart". Piąta piosenka z albumu – „Love Ain’t Here Anymore” dotarła do trzeciego miejsca w brytyjskim zestawieniu przebojów. Przez cały 1994 intensywnie koncertowali; tylko we wrześniu zagrali 22 koncerty na wypełnionych stadionach. W tym okresie zdobyli międzynarodową sławę w Europie i Japonii, gdzie zaczęli grać regularne koncerty; w 1994 odbyli swoją pierwszą, regularną trasę po krajach Europy. Prasa określała ich jako „Beatlesami lat 90.”, amerykański „Rolling Stone” opisał ich za to „najgorętszymi na świecie idolami nastolatek”.
W trakcie lat 1993–1995 osiągnęli ogromną sławę w Wielkiej Brytanii, czego dowodem są liczne okładki czołowych pism w Anglii tj. "Smash Hits" czy "GQ". Byli jedną z najlepiej promowanych grup ich czasów, chętnie zapraszano ich na liczne koncerty, uroczystości i rozdania nagród, a ich wizerunek znajdował się na licznych gadżetach, m.in. plakatach, lalkach i poszewkach. Fanklub zespołu w tym okresie liczył ponad 150 tys. członków, nazywających się „thatterami”, wśród których dominowały młode dziewczyny.
W 1995 nagrali i wydali swój trzeci album pt. "Nobody Else", po raz kolejny bazujący na materiałach Barlowa. Na płycie praktycznie nie zaśpiewał Williams, który miał poważne problemy z głosem wskutek uzależnienia od alkoholu i narkotyków. Utwór promujący płytę „Sure” zajął pierwsze miejsce na liście "UK Singles Chart". Jednak największy sukces osiągnął drugi singiel z płyty – „Back for Good”, który wylądował na pierwszym miejscu aż 31 list krajowych na całym świecie oraz doczekał się dziesiątek cover w wykonaniu innych artystów.
Odejście Williamsa i rozpad.
W 1995 podpisali kontrakt z wytwórnią Arista Records na wydanie płyt w USA. W tym okresie uzależnienie Williamsa od alkoholu i narkotyków nabrało poważnych rozmiarów, niemal doprowadzając do śmiertelnego przedawkowania w trakcie nocy poprzedzającej oficjalny występ na MTV Europe Music Awards 1995. Jak zostało ukazane 10 lat później w dokumencie "For the Record", Williams był nieszczęśliwy z powodu braku zainteresowania i wsparcia jego aranżacjami bardziej zmierzającymi w kierunku gatunków takich jak hip-hop czy rap, które odbiegały od standardowo granych przez grupę popowych ballad. Zniechęcenie objawiało się bardzo często w absencji na próbach, a nawet występach. Doprowadziło to do licznych konfliktów wewnątrz zespołu, a zachowanie Williamsa zostało ukarane wykluczeniem go z planowanej trasy koncertowej po obu Amerykach. Piosenkarz przystał na ten pomysł, jednocześnie oznajmiając, że odchodzi z zespołu. Na krótko przed rozstaniem z Take That został sfotografowany przez prasę podczas imprezowania z członkami grupy Oasis na Glastonbury Festival, a tuż po odejściu z grupy uczestniczył w zakrapianym przyjęciu George’a Michaela we Francji. Liczne były również doniesienia o próbach podjęcia przez Williamsa solowej kariery, jednak do momentu rozwiązania Take That było to niemożliwe ze względu na wciąż obowiązujący go kontrakt z grupą. Ostatecznie zdecydował się rozpocząć karierę solową, co łączyło się z zapłaceniem kary w wysokości 200 tys. funtów szterlingów.
W tym samym czasie pozostali członkowie Take That starali się niezależnie od sytuacji promować dalej krążek "Nobody Else". Singeiel „Never Forget” również okazał się hitem, jednak mimo to wokaliści dość szybko zakończyła jego promocję, kończąc trasę koncertową w lipcu 1995. 13 lutego 1996 oficjalnie ogłosili, że zaprzestają działalności jako Take That. Zostało to potwierdzone wydaniem największych hitów z całej ich twórczości pod postacią albumu "The Greatest Hits" na przełomie wiosny i lata 1996. Ich ostatni wspólny występ został odnotowany w kwietniu 1996 w Amsterdamie.
Powrót i „Beautiful World”.
14 listopada 2005 czwórka z Take That ogłosiła, że wznawia swoje występy, a do sprzedaży trafiła kompilacja ich przebojów pt. "Never Forget – The Ultimate Collection", zawierająca premierową piosenkę „Today I've Lost You”, oryginalnie napisana przez Barlowa jako przedłużenie „Back for good”, jednak nigdy wcześniej nie została zrealizowana. Dwa dni później grupa wzięła udział w kręceniu materiału dokumentalnego o nich – „Take That – For The Record”, w którym wszyscy wykonawcy wyrazili swoje refleksje i poglądy na temat istnienia grupy, a także rozpadu.
Niedługo później, podczas oficjalnej konferencji prasowej, zostało zaanonsowane, że podczas zbliżającej się trasy koncertowej „Ultimate Tour 2006” z zespołem zaśpiewa Robbie Williams. Podczas koncertów jako support występowały zespoły, takie jak Pussycat Dolls czy Sugababes, a cała trasa okazała się wielkim sukcesem.
Zachęceni powodzeniem i wciąż niespadającą popularnością, członkowie zespołu powrócili do studia nagraniowego, aby rozpocząć prace nad następnym krążkiem. Kontrakt z wytwórnią Polydor Records był warty 3 mln funtów brytyjskich. Wprowadzony pod koniec 2006 album "Beautiful World" rozszedł się w ponad 2,6-milionowym nakładzie w samej Wielkiej Brytanii, podbijając tamtejszą listę "UK Albums Chart". Promujący album singiel – „Patience” – został wydany 20 listopada 2006 i już po dwóch tygodniach od wejścia na listy przebojów dotarł do pierwszego miejsca. Pod koniec 2006 zespół wystąpił na żywo z Leoną Lewis w programie "X Factor", wykonując w finałowym odcinku utwór „A million love songs”.
Do promocji płyty boysband powrócił już z drugim singlem – „Shine”, który ukazał się 25 stycznia 2007. Do utworu został nakręcony wideoklip, a jego sukces został przypieczętowany wieloma nagrodami, występami na rozdaniach nagród, np. nagrodą BRIT za najlepszy brytyjski singiel 2006 („Patience”). Jako trzeci utwór z płyty ukazała się ballada „I'd Wait for Life”, która jednak nie powtórzyła sukcesu poprzednich piosenek i zdołała osiągnąć jedynie 17. miejsce na liście "UK Singles Chart", co uznaje się za wynik braku zaangażowania Take That w dalszą promocję krążka, po części spowodowaną zbliżającą się trasą koncertową, która rozpoczęła się 11 sierpnia 2007 w Belfaście, a zakończyła się 23 grudnia w Manchesterze. W skład trasy wchodziło 49 występów w Europie i Wielkiej Brytanii. Ponadto zespół otrzymał dwie nagrody na gali rozdania Brit Awards 2008 w kategoriach: Najlepszy brytyjski singiel („Shine”) i Najlepszy występ na żywo. Do końca 2007 zrealizowali jeszcze utwór „Rule the World”, napisany na potrzeby filmu "Gwiezdny pył", który osiągnął sukces sprzedażowy.
„The Circus”.
Nieco ponad rok później, 13 października 2008, ukazał się utwór „Greatest Day”, który za zadanie miał promować mający niedługo później się ukazać album „The Circus”. Zarówno „Greatest Day” jak i „The Circus” zadebiutowały na 1. miejscu brytyjskich list, a album pozostał niepokonany przez kolejne 5 tygodni. Już późną jesienią 2008 roku Radio 1 podało wiadomość, że Take That znowu wystąpi na żywo już na przełomie lipca i sierpnia nadchodzącego roku. Wszystkie bilety na tournée rozeszły się w pierwszych dniach sprzedaży, a jak podkreślają promotorzy, trasa koncertowa była najszybciej sprzedaną w historii Anglii, 650 000 biletów w niepełne 5 godzin.
Powrót Robbiego Williamsa i nowy album.
15 lipca 2010 Williams ogłosił powrót do Take That. Singlem promującym album został wydany 8 listopada utwór „The Flood”, który zajął drugie miejsce na "UK Singles Chart", odnosząc również duży sukces w Europie. Natomiast wydany 15 listopada album "Progress", stał się najszybciej sprzedającym się albumem stulecia, ze sprzedanymi 235 tys. kopii jednego dnia, a w ciągu tygodnia liczba ta urosła do 520 tys., co spowodowało, że "Progress" stał się drugim najlepiej sprzedającym się albumem w historii angielskiej muzyki. Album odniósł też sukces w Europie, debiutując na pierwszych miejscach list przebojów w Irlandii, Grecji i Dani, a także na "European Top 100 Albums", natomiast na listach przebojów Austrii, Włoszech, Szwecji, Szwajcarii i Holandii zadebiutował w pierwszej „10”. W maju 2011 wyruszyli w europejską trasę koncertową. 19 maja wydali epkę itd. "Progressed", z którą dotarli do pierwszego miejsca na liście "UK Albums Chart". Na minialbumie umieścili osiem premierowych piosenek, w tym piosenki: „Love, Love”, która stała się piosenką przewodnią do filmu "", oraz "When We Were Young".
26 sierpnia 2011 zapowiedzieli trasę koncertową "Progress Live" po Wielkiej Brytanii i Europie, która rozpoczęła się 27 maja 2011 w Sunderland, a zakończyła się 29 lipca w Monachium. Bilety na koncerty sprzedały się w przeciągu jednego dnia na poziomie 1,1 mln, a fani chcący je kupić spowodowali zawieszenie lub spowolnienie stron internetowych prowadzących sprzedaż biletów. Zespół podzielił każdy występ na trzy części: w pierwszej wykonywali utwory z działalności w czwórkę, druga część należała do solowego występu Robbiego Williamsa, a trzecia była wspólnym występem całej piątki. Latem zagrali serię koncertów na stadionie Wembley, ustanawiając tym samym nowy rekord w liczbie występów. Zakończona trasa po Wielkiej Brytanii zebrała w sumie ponad 1,8 mln widzów i zarobiła ponad 185 mln dol. Podczas europejskiej części "Progress Tour" zostali zmuszeni do odwołania koncertu w Kopenhadze 16 lipca 2011 z powodu zatrucia pokarmowego Williamsa.
W październiku 2012 zapowiedzieli kolejną trasę koncertową i nowy album w 2013.
Trio.
11 grudnia 2014 Take That wystąpił jako trio, na rozdaniu nagród BBC Music Awards w Earls Court Exhibition Centre, prezentując piosenkę „These Days” z albumu "III". Dwa dni później zespół wystąpił na scenie wraz z finalistami brytyjskiej edycji programu The X Factor, prezentując utwór "Rule The World". 27 kwietnia 2015 zespół wyruszył w trasę koncertową „Take That Live 2015”, dając pierwszy koncert w szkockim Glasgow.
W 2016 Gary Barlow poinformował o planach wydania kolejnej płyty i jubileuszowej trasie koncertowej Take That w 2017 z okazji 25 lecia zespołu.

</doc>
<doc id="130497" url="https://pl.wikipedia.org/wiki?curid=130497" title="Waleriusz Flakkus">
Waleriusz Flakkus

Waleriusz Flakkus, Gaius Valerius Flaccus (I wiek n.e.) – poeta rzymski.
Był autorem dzieła "Argonautica", powstałego między 70 r. a 95 r. i dedykowanego cesarzowi Wespazjanowi. "Argonautica", historia wyprawy Jazona po Złote Runo, nawiązywała do utworu Apolloniosa Rodyjskiego pod tym samym tytułem. W ośmiu księgach swojego jedynego znanego dzieła Waleriusz Flakkus przedstawił dzieje Argonautów odmiennie od poprzednika, dodając nowe elementy, niektóre rozwijając, inne skracając i pomijając. Sama podróż została przesunięta na dalszy plan (zapewne brakowało autorowi przygotowania geograficznego, jakim dysponował Apollonios, uczony i kierownik Biblioteki Aleksandryjskiej), uwypuklono natomiast poszczególne przygody. Urwana w połowie księga VIII pozwala przypuszczać, że "Argonautica" nie została ukończona, tym bardziej że Kwintylian w dziele "Kształcenie mówcy" wyraził żal z powodu przedwczesnej śmierci Flakkusa. Możliwe także, że "Argonautica" nie zachowała się w całości do czasów współczesnych.

</doc>
