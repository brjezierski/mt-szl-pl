<doc id="130499" url="https://pl.wikipedia.org/wiki?curid=130499" title="Pterozaury">
Pterozaury

Pterozaury, gady latające (Pterosauria, z gr. "pteron" – skrzydło + "sauros" – jaszczur) – rząd latających archozauromorfów, prawdopodobnie archozaurów (gadów naczelnych), żyjących od późnego triasu do końca kredy (230 do 65,5 mln lat temu). Najczęściej klasyfikowane jako archozaury z kladu Avemetatarsalia (obejmującego ptaki i archozaury bliżej spokrewnione z nimi niż z krokodylami) blisko spokrewnione z dinozauromorfami; z niektórych analiz kladystycznych wynika jednak, że mogły być przedstawicielami kladu Archosauriformes nienależącymi do archozaurów lub nawet archozauromorfami nienależącymi do Archosauriformes.
Były pierwszymi aktywnie latającymi kręgowcami i największymi latającymi zwierzętami odkrytymi przez człowieka. Przez 150 milionów lat, zanim wymarły, dominowały w powietrzu, skolonizowały wszystkie kontynenty i wykształciły wielką rozmaitość form i rozmiarów. Do dzisiaj odkryto ok. 60 rodzajów i 120 gatunków pterozaurów począwszy od wielkości wróbla do rozpiętości skrzydeł powyżej 12 metrów (więcej niż myśliwiec F-16).
Historia odkryć.
Pterozaury zostały odkryte w 1784 w Solnhofen przez włoskiego uczonego Cosimo Colliniego, który sądził, że były zwierzętami pływającymi, a nie latającymi. W XIX wieku Georges Cuvier uznał, że latały.
Pierwsze skamieniałości pterozaurów odkryto w późnojurajskich wapieniach niemieckiego Solnhofen w 1784. Większość paleontologów obecnie sądzi, że były przystosowane do aktywnego lotu, a nie tylko szybowały jak uważano dawniej.
Większość skamieniałych szczątków nie zachowała się dobrze. Wiele kości było zniekształconych i potrzeba było żmudnej pracy paleontologów, aby właściwie je poskładać. Najlepiej zachowane kości są znajdywane od 1974 r. w Araripe Plateau, w Brazylii.
Budowa.
Pierwsze pterozaury miały w pełni uzębione szczęki i długie ogony natomiast u form późniejszych nastąpiła redukcja ogona, a szczęki pozbawione zębów upodobniły się bardziej do dzioba. Prawdopodobnie rozwinęły aktywny lot od samego początku, ponieważ nie znaleziono żadnych form przystosowanych, jedynie do lotu szybowego polegającego na rzucaniu się z drzew lub skał. Budowa ciała i nogi przypominają małego dwunożnego dinozaura. Chodząc po ziemi, utrzymywały pozycję pionową. Mniejsze prawie na pewno mogły biegać i skakać do lotu, trzepocząc skrzydłami. Największe musiały wznosić się podobnie jak olbrzymie współczesne ptaki: kondory. Ich skrzydła zbudowane były z błony skórnej rozpiętej między wydłużonym czwartym palcem (serdeczny) przedniej kończyny a bokiem ciała podobnie jak dzisiejsze nietoperze. Skrzydła długie i wąskie mogły częściowo składać się w locie, dzięki temu uzyskiwały większą zwrotność, szybkość i sterowność. Ich dobrze rozwinięty mostek utrzymywał silne mięśnie poruszające skrzydłami. Kości podobnie jak u ptaków puste w środku (pneumatyczne) były bardzo lekkie. Miały wielkie ażurowe czaszki, często wydłużone, prawdopodobnie przystosowane do łapania ryb, owadów i innej małej zdobyczy. Kostne grzebienie u niektórych gatunków były prawdopodobnie oznaką dymorfizmu płciowego. Odnalezione kości czaszek wskazują, że miały stosunkowo duże mózgi i duże oczy. Najbardziej rozrośnięte były części mózgu odpowiedzialne za orientację w przestrzeni i koordynację ruchów w czasie lotu. Rogowe dzioby u pierwszych form były wyposażone w ostre zęby, które u niektórych późniejszych form zanikły. Z czasem dzięki zrośnięciu się kręgów w odcinku piersiowym i krzyżowym kręgosłup nabrał sztywności, a tułów uległ skróceniu. Wiele, jeżeli nie wszystkie, miały złączone błoną stopy, które mogły być dowodem umiejętności pływania lub mogły mieć aerodynamiczną funkcję jak we współczesnych latawcach. Obecnie przeważa pogląd, że przynajmniej część musiała być stałocieplna, ponieważ wskazuje na to ich aktywny, wysokoenergetyczny tryb życia i odkryte odciśnięte włoski na niektórych skamieniałościach.
Tryb życia.
Poruszanie się.
Naukowcy od dawna zadają sobie pytanie, w jakim stopniu były sprawnymi lotnikami. Dawniej sądzono, że były jedynie zdolne do lotu ślizgowego, startując z wysoko położonych miejsc i wykorzystywały wznoszące prądy powietrzne nad zbiornikami wodnymi, jak to robią współczesne albatrosy. Taki sposób latania nie potrzebuje dużych nakładów energii, co jest istotnym argumentem, jeśli zakładać, że były zwierzętami zmiennocieplnymi.
Jednak w ten sposób mogły latać jedynie dość duże gatunki, z dużą powierzchnią skrzydeł. Małe pterozaury musiały szybko poruszać skrzydłami podobnie jak nietoperze, a więc być w stanie wystartować z miejsca i wznosić się bez pomocy wiatru. Z uwagi na to, że do latania potrzeba wysokiego nakładu energii, uważa się dzisiaj, że były zwierzętami stałocieplnymi, czego dodatkowym dowodem mogą być odciśnięte w skałach włosy pokrywające niektóre z nich.
Pojawiła się również teoria, zgodnie z którą wzbijały się do lotu, podskakując na czterech kończynach tak, jak czynią to żaby. Wskazuje na to kilkukrotnie silniejsza budowa skrzydeł od tylnych łap.
Także niewyjaśnioną kwestią pozostaje sposób poruszania się pterozaurów na ziemi. Ścierają się tutaj dwie alternatywne teorie. Jedni naukowcy sądzą, że mogły chodzić po ziemi, posługując się nogami w sposób, jak robią to dzisiejsze ptaki. Argumentują tę tezę podobną budową anatomiczną nóg obu grup. Inni zaś skłaniają się ku twierdzeniu, że pterozaury chodziły po ziemi na czterech nogach, a jako drugiej pary nóg używały złożonych wpół do tyłu skrzydlatych ramion, podobnie jak współczesne nietoperze wampirowate. Trzecia teoria zakłada, że pomagały sobie przy chodzeniu przednimi kończynami tylko największe pterozaury.
Pożywienie.
Sądząc na podstawie uzębienia, większość była zwierzętami mięsożernymi. Wcześniejsze długoogonowe żyły głównie blisko wybrzeży morskich lub nad innymi większymi wodami i prawdopodobnie odżywiały się głównie rybami i kałamarnicami. Ich dzioby były bardzo wydłużone, wypełnione ostrymi, cienkimi zębami, którymi mogły złapać znad powierzchni wody i przytrzymać śliską rybę. Późniejsze małe pterozaury prawdopodobnie polowały na owady. Można domniemywać, że większe gatunki nie były aktywnymi myśliwymi, a podobnie jak dzisiejsze kondory żywiły się padliną. Były też formy mocno wyspecjalizowane jak niezwykły "Pterodaustro" z Ameryki Południowej, który miał bardzo długi dziób i cienkie zęby, którymi mógł filtrować wodę morską lub bogate w glony i skorupiaki słone jeziora jak flamingi.
Środowisko życia.
Pterozaury opanowały nie tylko wybrzeża, ale na pewno żyły w innych środowiskach lądowych jak lasy, góry lub nawet pustynie. Prawdopodobnie jak współczesne ptaki morskie zbierające się w duże stada na czas lęgów tak i pterozaury mogły tworzyć większe kolonie. Pogląd taki nie jest tylko teoretycznym przypuszczeniem, ale opiera na odkrytym stanowisku na pustyni Atacama w Chile, gdzie na bardzo niewielkiej przestrzeni znaleziono szczątki wielu małych pterozaurów.
Rozmnażanie.
Pterozaury były jak wszystkie archozaury zwierzętami jajorodnymi. W 2004 r. opublikowano opis skamieniałego zarodka z dolnej kredy sprzed około 121 milionów lat znalezionego w północno-wschodniej chińskiej prowincji Liaoning. Dobrze zachowane jajo trochę mniejsze od kurzego zachowało się w całości, ponieważ zarodek nie zdążył się wykluć. Prawdopodobnie nastąpiła jakaś naturalna katastrofa i dzięki temu jajo tak dobrze się zachowało. Bardzo dobrze zachowany szkielet, a widoczne kości ramion, klatki piersiowej oraz charakterystyczny wydłużony czwarty palec jednoznacznie wskazują na potomka pterozaura. Embrion miał bardzo dobrze rozwinięte skrzydła, co może świadczyć, że mały pterozaur wkrótce po wykluciu był zdolny do samodzielnego lotu. Mógł też być zdolny do samodzielnego zdobywania pożywienia i nie być zależnym od rodziców.
Bennett (2018) opisał szkielet młodego osobnika należącego do rodzaju "Pteranodon" odkrytego w osadach górnokredowej formacji Niobrara (Kansas, Stany Zjednoczone); odkryty szkielet różni się od szkieletów większych osobników wyłącznie rozmiarami. W ocenie autora podobieństwo budowy szkieletu młodych i dorosłych pterozaurów dowodzi, że pterozaury były zagniazdownikami. Szkielety młodych osobników z rodzaju "Pteranodon" rzadko współwystępują ze szkieletami osobników dorosłych, co może dowodzić, że u tych pterozaurów osobniki młode i dorosłe zasiedlały inne środowiska i zajmowały inne nisze ekologiczne.
Ewolucja.
Pterozaury były pierwszymi kręgowcami w historii życia na ziemi, które opanowały sztukę aktywnego latania. Oprócz nich udało się to jeszcze ptakom i nietoperzom i choć każda z tych grup rozwijała się niezależnie, to można wskazać na konwergencję podobieństwa między nimi. Pterozaury z wyglądu są jakby skrzyżowaniem późniejszych ptaków i nietoperzy. Tak jak ptaki z czasem zredukowały ogon, wykształciły różnego rodzaju dzioby i niektóre utraciły zęby, a tak jak u nietoperzy elementem nośnym skrzydeł była błona skórna.
W toku ewolucji pterozaury wykształciły dwie linie. Wcześniejsze długoogonowe (Rhamphorhynchoidea) charakteryzowały się długim ogonem i stosunkowo krótkimi kośćmi kończyn przednich i późniejsze krótkoogonowe (Pterodactyloidea) miała z kolei tylko bardzo krótkie ogony i długie kości przednich łap. Obecnie odchodzi się już od tego klasycznego podziału i nie zakłada się, że krótkoogonowe pochodzą od długoogonowych, ale zgodnie z ich filogenezą stanowią grupę parafiletyczną.
Systematyka.
Pterozaury tradycyjnie były dzielone na 2 podrzędy: wcześniejszy (od późnego triasu do późnej jury) Rhamphorhynchoidea o długich ogonach jak "Dimorphodon" i "Rhamphorhynchus" i późniejsze (od późnej jury do późnej kredy), o krótkich ogonach pterodaktyle (Pterodactyloidea) takie jak "Pterodactylus", "Pteranodon" i ogromny "Quetzalcoatlus".

</doc>
<doc id="130500" url="https://pl.wikipedia.org/wiki?curid=130500" title="Ferdynand Cortez">
Ferdynand Cortez



</doc>
<doc id="130501" url="https://pl.wikipedia.org/wiki?curid=130501" title="Jacobus Kapteyn">
Jacobus Kapteyn

Jacobus Cornelius Kapteyn (ur. 19 stycznia 1851 w Barneveld, zm. 18 czerwca 1922 w Amsterdamie) – holenderski astronom, najbardziej znany z dogłębnych badań Drogi Mlecznej, które doprowadziły do odkrycia jej ruchu obrotowego.
Życiorys.
Od roku 1868 Kapteyn studiował matematykę i fizykę na Uniwersytecie w Utrechcie. Po ukończeniu w 1875 r. pracy dyplomowej na temat drgań membrany przez trzy lata pracował w obserwatorium w Lejdzie, nim został pierwszym profesorem astronomii i mechaniki teoretycznej na Uniwersytecie w Groningen, gdzie pozostawał do przejścia na emeryturę w 1921 r.
W latach 1896–1900 z powodu braku dostępu do obserwatorium Kapteyn zgłosił się do analizy zdjęć wykonanych przez Davida Gilla, który w Królewskim Obserwatorium na Przylądku Dobrej Nadziei (RPA) prowadził fotograficzny przegląd gwiazd nieba południowego. Rezultatem tej współpracy było opublikowanie trzytomowego "Cape Photographic Durchmusterung" (Fotograficzny przegląd nieba z Przylądka), spisu pozycji i jasności 454 875 gwiazd. Dodatkowo w 1897 r. Kapteyn odkrył nazwaną jego nazwiskiem gwiazdę, mającą największą ze znanych wówczas prędkość ruchu własnego. Obecnie jest ona na drugim miejscu, zaraz za Gwiazdą Barnarda.
W 1902 r. otrzymał Złoty Medal Królewskiego Towarzystwa Astronomicznego.
W 1904 r., badając ruchy własne gwiazd, Kapteyn zauważył, że nie są one przypadkowe, jak wówczas sądzono. Spostrzegł, że wszystkie gwiazdy można podzielić na dwie grupy, poruszające się w niemal przeciwnych kierunkach. Zebrane przez niego dane okazały się pierwszym świadectwem rotacji Galaktyki i pozwoliły na późniejsze udowodnienie przez Bertila Lindblada i Jana Oorta ruchu obrotowego wszystkich galaktyk.
W 1906 r. Kapteyn zainicjował zakrojony na szeroką skalę program badań rozmieszczenia gwiazd w Galaktyce. Plan zakładał pomiar jasności, typu widmowego, prędkości radialnej, ruchów własnych i paralaks gwiazd w 206 polach, równomiernie rozmieszczonych na sferze niebieskiej (tzw. polach kapteynowskich) oraz 46 fragmentach nieba w pobliżu płaszczyzny Galaktyki. Ten nietypowy, jak na tamte czasy, projekt zaangażował ponad 40 obserwatoriów w różnych krajach i był pierwszą analizą statystyczną w astronomii. Opublikowane w 1920 (artykuł w „Astrophysical Journal”) i 1922 ("Pierwsza próba teorii położenia i ruchu systemu gwiezdnego") roku wyniki prac pozwoliły na stworzenie modelu soczewkowatego Wszechświata (na początku XX stulecia nie wiedziano, czym w istocie jest Galaktyka) o średnicy 40 tys. lat świetlnych, którego gęstość maleje z dala od centrum. Słońce ulokowano 2000 lat świetlnych od środka. Teoria częściowo sprawdzała się, lecz zafałszowywała rzeczywiste rozmiary Drogi Mlecznej i położenie w niej Słońca.
W środowisku astronomów Kapteyn zajmował bardzo wysoką pozycję. Był członkiem Francuskiej Akademii Nauk, brytyjskiego Royal Society oraz jednym z założycieli Międzynarodowej Unii Astronomicznej. Odszedł na emeryturę w wieku 70 lat, jednak powrócił do Leiden na prośbę swego byłego studenta i dyrektora tamtejszego obserwatorium Willema de Sittera, by asystować w prowadzonej właśnie modernizacji sprzętu. Na jego cześć nazwano laboratorium astronomiczne na Uniwersytecie w Groningen, a także metrowy teleskop zamontowany na początku lat osiemdziesiątych XX wieku w obserwatorium na Wyspach Kanaryjskich.

</doc>
<doc id="130502" url="https://pl.wikipedia.org/wiki?curid=130502" title="Model Lambda-CDM">
Model Lambda-CDM

Model Lambda-CDM (Λ-CDM, ang. "Lambda-cold dark matter") – jeden z najpowszechniej uznawanych modeli kosmologicznych. Jego nazwa pochodzi od dwóch głównych składników Wszechświata: stałej kosmologicznej (oznaczanej przez Λ) i zimnej ciemnej materii. Model ten wyjaśnia mikrofalowe promieniowanie tła (CMB), obserwowaną strukturę wielkoskalową oraz przyspieszanie ekspansji Wszechświata.
Λ (lambda) jest stała kosmologiczną, czyli ciemną energią, odpowiedzialną za obecnie obserwowane coraz szybsze rozszerzanie się Wszechświata. W ramach modelu Λ-CDM uważa się, że stanowi ona obecnie około 68% gęstości energii we Wszechświecie.
Zimna ciemna materia jest to nierelatywistyczna ("powolna") ciemna materia, która jest niebarionowa i oddziałuje z materią barionową wyłącznie grawitacyjnie. Składnik ten stanowi ok. 27% gęstości energii obecnego Wszechświata. 
Pozostałe 5% przypada na atomy, które stanowią budulec planet, gwiazd i materii międzygwiazdowej, a także fotony (głównie w postaci CMB).

</doc>
<doc id="130504" url="https://pl.wikipedia.org/wiki?curid=130504" title="System Of A Down">
System Of A Down



</doc>
<doc id="130505" url="https://pl.wikipedia.org/wiki?curid=130505" title="Noc żywych trupów (film 1968)">
Noc żywych trupów (film 1968)

Noc żywych trupów (ang. "Night of the Living Dead") – amerykański horror filmowy z roku 1968, którego reżyserem był George A. Romero. Dziś film uznawany jest za jeden z klasyków kina grozy.
Film wprowadził do kultury masowej postać zombie, jako nieumarłego niezwiązanego z voodoo.
"Noc żywych trupów" należy do domeny publicznej i można legalnie oraz bezpłatnie pobrać go z Internetu.
Fabuła.
Barbara i Johnny wybrali się w dość daleką podróż, aby odwiedzić grób ich ojca. Johnny był bardzo niechętny tej podróży, dał się jednak przekonać. Gdy docierają na miejsce, John próbuje nastraszyć Barbarę. W pewnym momencie dostrzegają dziwnie idącego człowieka, który powoli zbliża się do nich. Mężczyzna atakuje Barbarę, ale ratuje ją Johnny, który po chwili ginie z rąk napastnika. Barbarze udaje się uciec, chroni się w opuszczonym domu. Niedługo później dom zapełnia się – trafiają do niego m.in. czarnoskóry Ben i małżeństwo Cooper z córką, która została pogryziona przez zombie i młodzieniec Tom ze swoją dziewczyną Judy. Zapada noc, a hordy zombie kierują się w stronę domu, w którym znajduje się ich pożywienie. Siódemka uwięzionych w domu osób stara się odpędzić trupy za pomocą ognia. Później jednak Ben, Tom i Judy zdecydowali się wyjść na zewnątrz i dostać do samochodu. Planowali zdobyć benzynę i uciec samochodem, co niestety skończyło się tragiczną śmiercią Toma i Judy w eksplozji ciężarówki. Sytuacja przybrała niekorzystny obrót dla pozostałych bohaterów – hordy zombie zaczęły dobijać się do domu. Tymczasem dochodzi do kłótni Bena z Cooperem, co prowadzi do strzelaniny. Ranny Harry Cooper chowa się w piwnicy, gdzie leży jego córka Sarah. Sarah umiera i po chwili powraca jako zombie. Podczas gdy Ben i Barbara walczą z trupami dobijającymi się do domu, pani Cooper schodzi do piwnicy i zastaje martwego męża z córką u boku jedzącą jego zwłoki. Sarah zabija matkę i wychodzi z piwnicy.
Benowi i Barbarze coraz trudniej jest powstrzymać zombie, po chwili Barbarę porywa jej brat Johnny już jako zombie. Żądne krwi trupy wchodzą do domu, a Ben ucieka do piwnicy gdzie ożywają ciała państwa Cooper, które Ben zabija a następnie czuwa przez całą noc. Rankiem Ben wychodzi z ukrycia i ginie od strzału w głowę z ręki żywego człowieka, który wziął go za zombie.
Analiza filmu.
Film był przełomem – zarówno dla kina grozy jak i kina w ogóle. Wielu uważa, że film Romera zapoczątkował nowożytną epokę horroru, charakteryzującą się tym, iż tego typu kino zapewnia widzowi nie tylko rozrywkę na mocnym poziomie, ale znaleźć można w nim także elementy krytyki społeczeństwa i polityki. Romero w "Nocy żywych trupów" złamał wszelkie dotychczas znane kanony horroru, m.in. poprzez zakończenie (główny bohater, po uporaniu się z hordami zombie, ginie przypadkowo, z ręki człowieka) oraz postaci – głównym bohaterem filmu jest czarnoskóry mężczyzna (Duane Jones), co dotychczas nie miało miejsca. Jak na realia lat 60. XX wieku film był także niezwykle krwawy i brutalny. Mimo wszystkich kontrowersji, niskobudżetowy film Romera spodobał się i do dziś powstają liczne jego kontynuacje i remaki, w planach jest także prequel. Romero był także reżyserem "Świtu-" i "Dnia żywych trupów", "Land of the Dead" oraz "Diary of the Dead".
Ciekawe jest to, że właśnie Romero wprowadził do kultury masowej postać zombie, którą znamy dzisiaj – nieumarły, powstający z grobu, aby pożywić się ludzkim mięsem. Wcześniej zombie utożsamiany był z haitańskim kultem voodoo. W roku 1966, dwa lata przed "Nocą żywych trupów", powstał film "Plaga żywych trupów" – w filmie tym martwi także powstawali z grobów, miało to jednak związek właśnie z voodoo.
Seria "żywych trupów".
Na fali popularności powstało także kilka filmów niebędących oficjalną częścią serii, jak np. włoskie "Miasto żywych trupów" w reżyserii Lucio Fulciego (1980) oraz pastisze, chociażby brytyjski horror komediowy "Wysyp żywych trupów" (2004), "Creatures from the Pink Lagoon" (2006) lub "Children of the Living Dead" (2001).

</doc>
<doc id="130507" url="https://pl.wikipedia.org/wiki?curid=130507" title="Fotomontaż">
Fotomontaż

Fotomontaż – obraz fotograficzny powstały z zestawienia, kombinacji i połączenia kilku (lub kilkunastu) fotografii – łączenie odbitek fotograficznych, technika powiększalnikowa w ciemni fotograficznej, wielokrotna ekspozycja, nakładanie zdjęć w komputerowych programach fotograficznych.
Charakterystyka.
Fotomontaż ma szczególne zastosowanie w fotografii artystycznej, plakatowej, reklamowej. Jest często wykorzystywany przez ilustrowane czasopisma, dający możliwość ukazania kilku równoległych akcji na jednej fotografii, syntezując ilustrowane wydarzenie. Często niechlubnie wykorzystywany do manipulacji w celu uzyskania oczekiwanego odbioru i oczekiwanej interpretacji. Miało to szczególne zastosowanie w krajach: Związku Radzieckiego i (hitlerowskich) Niemiec, kiedy to usuwano ze zdjęć archiwalnych (metodami ciemni tradycyjnej) wizerunki osób odsuniętych od władzy, co stwarzało wrażenie, że takie osoby nigdy nie brały udziału w życiu politycznym.
Fotomontaż z odbitek (zdjęć).
Kilka odpowiednio przyciętych i złączonych razem zdjęć (obrazów) złożonych równorzędnie – tak by jeden obraz był kontynuacją drugiego lub złożonych w rozmaitej skali – wyrażających pewien przekaz (ideę). Poszczególne elementy fotomontażu wymagają ujednolicenia co do tonalności i kolorystyki. Dopuszczalne są różne wielkości poszczególnych elementów kompozycji, które jednak muszą być podkreślone formatem głównym motywu. Do utworzenie fotomontażu mogą być wybierane motywy jednolite lub motywy zdecydowanie przeciwstawne, dla podkreślenia kontrastu, zależnie od celu, idei, przesłania, późniejszego odbioru przez widza i roli jaką ma spełniać fotomontaż.
Fotomontaż w ciemni fotograficznej.
Fotomontaż nakładany w ciemni, pod powiększalnikiem. Praca wymagająca jednego tematu pierwszoplanowego, motywu silnie zarysowanego ze słabym, lekko zaznaczonym tłem. Po pierwszej czynności – naświetleniu (wyświetleniu) obrazu negatywu pierwszoplanowego na papierze fotograficznym; miejsce naświetlone (na papierze fotograficznym) zasłania się kawałkiem białego papieru – następnie nakłada się negatyw drugoplanowy i naświetla delikatnie, w niewielkim stopniu, tak by w efekcie końcowym otrzymać tylko niewielki zarys drugiego planu – po czym całość (na fotograficznym papierze) zostaje wywołana i utrwalona. W fotomontażu nakładanym w czasie powiększania w ciemni, można zastosować dwa motywy, trzy lub więcej, jednak każdy dodatkowy motyw, wymaga zdecydowanie więcej precyzji, umiejętności i doświadczenia.
Wielokrotna ekspozycja.
Wielokrotna ekspozycja – wielokrotne (co najmniej podwójne) naświetlenie jednej klatki, jednego fotograficznego kadru. Odmienny i nieco inny temat fotomontażu. W fotografii analogowej – naświetlenie (podwójnie lub więcej) jednej klatki, tego samego zdjęcia w aparacie, na materiale światłoczułym (kliszy, filmie) – zrobienie dwóch zdjęć lub więcej na jednej klatce filmu. Techniką fotograficzną nawiązującą do techniki wielokrotnej ekspozycji, tworzonej nie aparatem lecz samym światłem, jest technika malowania światłem. Nieco inne efekty wielokrotnej ekspozycji uzyskiwane są przy specyficznym zastosowaniu lampy błyskowej. W fotografii cyfrowej (zdecydowanie łatwiej) podobne uzyskiwane są przy nakładaniu jednego obrazu na drugi, przy edycji zdjęć w komputerowych programach fotograficznych.

</doc>
<doc id="130510" url="https://pl.wikipedia.org/wiki?curid=130510" title="Klar">
Klar

Zrobić klar - Zrobić porządek na pokładzie, w kokpicie i w kabinie, wraz z buchtą lin, umyciem pokładu, kokpitu i kabiny. Na statkach morskich określenie to oznacza zrobienie jakichkolwiek porządków, posprzątanie. W języku marynarskim istnieje też czasownik klarować mający znaczenie: sprzątać, a także: systematyzować, tłumaczyć, wyjaśnić.
Klar portowy - Porządek właściwy dla pozostawienia jachtu w porcie, wszystkie luźno położone na pokładzie przedmioty schowane do kabiny.

</doc>
<doc id="130511" url="https://pl.wikipedia.org/wiki?curid=130511" title="Frottage">
Frottage

Frottage, frotaż (fr. "tarcie") – technika odciskania faktury dowolnych przedmiotów (np. drewna, tkaniny, liści, kamieni) na powierzchni papieru przez przyłożenie papieru do danej rzeczy i mocne pocieranie go ołówkiem (lub innym podobnym narzędziem). 
Technika użyta jako metoda artystyczna po raz pierwszy w latach 20. XX w. przez Maxa Ernsta. Artysta zainspirował się widokiem starej drewnianej podłogi. W jej zniszczonej powierzchni dostrzegał rozmaite figury. Chcąc je uwiecznić, położył na podłodze kartkę papieru i zaczął rysować po niej miękkim ołówkiem. W wyniku otrzymał rysunek, który przypominał mu tajemniczy las, zamieszkany przez stworzenia podobne do ptaków. Cała seria takich rysunków została przez niego opublikowana w 1926 pod tytułem "Histoire Naturelle" (historia naturalna).
Metoda zdejmowania odcisków z kamiennych, ceramicznych lub metalowych reliefów, choć nie pod współczesną nazwą, była znaną techniką reprodukcyjną w Chinach jeszcze przed naszą erą. W podobny sposób stosowali ją archeologowie.

</doc>
<doc id="130512" url="https://pl.wikipedia.org/wiki?curid=130512" title="Twierdzenie Ostrogradskiego-Gaussa">
Twierdzenie Ostrogradskiego-Gaussa

Twierdzenie Ostrogradskiego-Gaussa umożliwia zamianę całki powierzchniowej na objętościową (potrójną) i na odwrót, w zależności od potrzeb, w której funkcją podcałkową po objętości jest dywergencja pola wektorowego formula_1
Stosowane jest w elektrodynamice teoretycznej, przede wszystkim w teorii pola, elektronice, telekomunikacji i energetyce.
Teza.
Niech formula_2 będzie obszarem ograniczonym powierzchnią zamkniętą formula_3 a formula_4 i formula_5 będą funkcjami mającymi ciągłe pochodne cząstkowe pierwszego rzędu na obszarze formula_6 Prawdziwa jest wówczas następująca zależność:
Przy czym całka po lewej stronie liczona jest po zewnętrznej stronie powierzchni formula_8
Dowód.
Niech formula_9 oznacza rzut na płaszczyznę formula_10 oraz dla formula_11 niech
Podzielmy powierzchnię formula_13 na trzy takie części formula_14 że:
przy czym formula_18 oznacza brzeg obszaru formula_19
Dla formula_20 trzecia składowa wektora normalnego wynosi zero, zaś dla formula_21 wektor normalny ma postać
Jednak wiemy, że całka po lewej stronie jest po zewnętrznej stronie powierzchni formula_8 Tak więc wektor normalny powierzchni „dolnej” musi być zwrócony w dół, więc trzecia składowa wektora normalnego wynosi formula_24 Analogicznie dla powierzchni formula_25 wektor normalny wynosi
Weźmy składową formula_27 pola wektorowego. Tak więc dla lewej strony dowodzonej równości mamy:
Przekształcając prawą stronę dowodzonej równości:
Dalej, stosując twierdzenie Newtona-Leibniza, otrzymujemy:
Dowody dla składowych formula_33 i formula_34 są analogiczne.
A więc lewa i prawa strona tezy są równe.
Postać wektorowa.
Twierdzenie Gaussa-Ostrogradskiego często zapisujemy w postaci wektorowej.
Niech formula_35 będzie dowolnym polem wektorowym, dla którego istnieje dywergencja na całym zamkniętym obszarze o objętości formula_36 otoczonej powierzchnią formula_8 Wtedy Twierdzenie Gaussa-Ostrogradskiego ma postać:
gdzie formula_39 jest wektorem powierzchni dla infinitezymalnego elementu powierzchni formula_40 na powierzchni formula_3 a formula_42 jest infinitezymalnym elementem objętości w obszarze formula_6
Zaletą wzoru zapisanego w ten sposób jest jego zwięzłość.

</doc>
<doc id="130515" url="https://pl.wikipedia.org/wiki?curid=130515" title="Painkiller (gra komputerowa)">
Painkiller (gra komputerowa)

Painkiller – polska gra komputerowa z gatunku strzelanek pierwszoosobowych stworzona w 2004 roku przez firmę People Can Fly. Według informacji prasowych sprzedano 300 tys. egzemplarzy tej gry. Główny bohater – Daniel Garner – walczy z hordami piekielnych stworów, aby dostąpić wiecznego szczęścia ze swoją ukochaną oraz wypełnić tajny plan jednego z aniołów. Musi zabić czterech generałów Lucyfera i powrócić, lecz okoliczności zmuszają go do zejścia do piekła i zmierzenia się z jego władcą.
Rozgrywka.
Grę charakteryzują:
"Painkiller" to pierwsza polska gra, w której wykorzystano silnik fizyczny Havok 2. Muzykę, którą słyszy się podczas walk z demonami, nagrał polski zespół Mech.
Fabuła.
Daniel Garner i jego żona zginęli w wypadku samochodowym. Daniel trafił do miejsca między piekłem a niebem, natomiast jego żona od razu dostała się do niebios. Żeby tam trafić, Daniel musi odkupić swoje winy. Jego zadaniem jest znaleźć i zabić czterech generałów piekła oraz samego Lucyfera. Aby to zrobić trzeba zabić wszystkie hordy potworów, które ich ochraniają. W czasie podróży trafia na Ewę, która okazuje się pierwszą kobietą, żoną Adama. Pomaga mu ona w znalezieniu dalszej drogi i towarzyszy, choć nie widać jej w żadnym poziomie. Po zakończeniu czwartego rozdziału (zabiciu Alastora) zostaje porwana przez Lucyfera.
Archanioł mówi mu, że jego misja się skończyła, ale Daniel nie chce zostawić towarzyszki w potrzebie i wędruje do piekła, aby zabić szatana. Gdy mu się to udaje, Ewa wyciąga go z piekła, ale władzę obejmuje tam Alastor, który, jak się okazuje, wcale nie zginął. Dalsza akcja rozgrywa się w dodatku '. Fani gry uznają to zakończenie za kanoniczne, ponieważ jest ono uwzględnione w dodatku ', ale według twórców właściwym zakończeniem jest to z poziomu trudności "Trauma".
Alternatywne zakończenie.
Po pokonaniu Alastora główny bohater, jako biała, świecąca postać, dostaje się wreszcie do Nieba. Gdy idzie przez Raj, wspomniane są walki z bossami, jakie Daniel Garner stoczył. Następnie ukazana jest druga biała postać – żona bohatera, która razem z nim zginęła w wypadku. Oboje wreszcie są razem.
Kontynuacje.
Gra zapoczątkowała serię wydawnictw o wspólnym tytule "Painkiller". W 2004 roku ukazało się także rozszerzenie, ', niewymagające podstawowej wersji gry. W 2005 roku ukazała się "Painkiller: Black Edition", zawierająca podstawową wersję gry i dodatek "Painkiller: Battle out of Hell" na jednej płycie DVD. W 2007 roku ukazał się ', prequel, za który odpowiada czeska firma Mindware Studios. W 2009 roku ukazał się ', prequel, którego producentem jest austriacka grupa Homegrown Games. W 2011 roku ukazał się dodatek ', którego producentem jest EGGTOOTH TEAM. W 2012 roku ukazała się kolejna część serii o nazwie "" ponownie autorstwa EGGTOOTH TEAM, tym razem jednak za design poziomów odpowiada grupa rosyjskich fanów z Med-Art. W 2012 ukazało się też "Painkiller Hell &amp; Damnation". Odpowiedzialne za jego stworzenie jest śląskie studio The Farm 51, które wyprodukowało "Necrovision". Gra została wydana 31 października 2012 roku.

</doc>
<doc id="130519" url="https://pl.wikipedia.org/wiki?curid=130519" title="Havok">
Havok

Havok – pakiet programów zapewniający komponenty silnika fizycznego oraz innych narzędzi przydatnych podczas tworzenia gry komputerowej lub symulacji stworzony przez firmę Havok.
Silnik po raz pierwszy został zaprezentowany na "Game Developers Conference" w 2000 roku, obecnie jest wykorzystywany w ponad 400 tytułach.
Obecnym właścicielem firmy oraz silnika "Havok" jest Microsoft.

</doc>
<doc id="130521" url="https://pl.wikipedia.org/wiki?curid=130521" title="Cygaro">
Cygaro

Cygaro (hiszp. "puro") – ułożone rurkowato, spreparowane i sklejone zwinięte liście tytoniu używane do palenia. Dzisiejsze określenie „cygaro” (ang. cigar – cygaro, cigarette – papierosy) prawdopodobnie pochodzi z języka Majów od słowa „sik'ar”, określającego właśnie palenie tytoniu.
Najbardziej markowe cygara są pakowane w pudełka z drewna cedrowego (humidor), które pogłębiają aromat cygar i chronią je przed wyschnięciem. Pudełka są wykonywane w dwóch wersjach: „pudełka ozdobne” ze sklejki cedrowej, oklejone etykietkami i ozdobnymi wykończeniami brzegów oraz „pudełko sekretarzyk” z mosiężnymi zawiasami i gwoździami, które nie zardzewieją w wilgoci pojemnika do przechowywania cygar sklepu tytoniowego. Producenci niezmiennie od XIX wieku aż do dzisiaj ozdabiają pudełka naklejkami zdobnymi w ornamenty.
Historia.
Zwyczaj palenia cygar rozprzestrzenił się po Europie z Hiszpanii, gdzie cygara z kubańskiego tytoniu były produkowane w Sewilli od 1717 roku. Do 1790 roku manufaktury cygar rozprzestrzeniły się na północ od Pirenejów – do Francji i Niemiec. Palenie cygar nie było popularne we Francji i Wielkiej Brytanii aż do wojny na półwyspie (1806-1812) przeciw Napoleonowi, kiedy to powracający brytyjscy i francuscy weterani spopularyzowali zwyczaj ich palenia, którego nauczyli się w Hiszpanii. W tym czasie fajkę zastąpiła tabaka, a cygara stały się modną metodą palenia tytoniu. Produkcja cygar ruszyła w Anglii w 1820 roku.
Wkrótce pojawiło się zapotrzebowanie na cygara wyższej jakości i "sewille", jak nazywano hiszpańskie cygara, zostały odsunięte na rzecz pochodzących z Kuby (ówczesnej hiszpańskiej kolonii), dzięki dekretowi króla Hiszpanii Ferdynandowi VII w 1821 roku.
Palenie cygar było tak popularne w Brytanii i Francji, że w europejskich pociągach pojawiły się wagony dla palaczy, a do klubów i hoteli wprowadzono specjalne pokoje.
Powszechnie uważa się, że załoga Krzysztofa Kolumba odkryła cygara podczas eksplorowania Kuby. Jej mieszkańcy palili bardzo uproszczoną ich formę podczas swoich religijnych ceremonii. Cygara były zawinięte w kukurydzę i wypełnione liśćmi tytoniu. Załoga Kolumba szybko przejęła zwyczaj palenia i przywiozła próbki "złotego liścia" do Hiszpanii. Z początku uważano palenie za rytuał pogański, który karany był więzieniem. Taki los spotkał jednego z członków załogi Kolumba. Jednak po kilku latach, palenie było szeroko akceptowane. Później Hiszpania zbudowała cały przemysł cygarowy, którego centrum była "Sewilla" – uważana obecnie za miejsce narodzin współczesnych cygar.
Z początku Hiszpanie przywozili surowce z Kuby i sami zwijali cygara. Jednak w roku 1821, Hiszpania zezwoliła Kubie na samodzielną produkcję cygar i tak narodziły się "havany". W uznaniu za ten gest, Kubańczycy dostarczali każdego roku królowi hiszpańskiemu skrzynkę swych najlepszych cygar. Były to "Trynidady".
W Stanach Zjednoczonych cygara stały się popularne w czasach Lincolna. Fabryki powstały w Nowym Jorku, Connecticut i w Pensylwanii.
Przemysł cygarowy prosperował doskonale aż do 1960 roku, kiedy to w USA a następnie w innych krajach zdano sobie sprawę ze szkodliwego wpływu palenia na zdrowie. W tym samym czasie Stany nałożyły embargo na Kubę, zakazujące przywozu dóbr z Kuby do Stanów Zjednoczonych.
Budowa.
Budowa zewnętrzna cygara.
Każde cygaro składa się z trzech elementów:
W cygarach ręcznie robionych, występuje jeszcze jeden element – kapturek. Jest to doklejany na końcu głowy krążek tytoniu, „zamykający” cygaro, a więc naklejany na pokrywę. Kapturek ma kilka zadań. Po pierwsze, powstrzymuje rozwijanie się korpusu. Po drugie jest elementem „wykańczającym”, stanowiącym o całości cygara. Kapturki kubańskich cygar są często zwinięte w charakterystyczny „świński ogonek”. Ponadto wskazuje, że cygaro jest "hecho a mano", czyli wykonane ręcznie. Cygara maszynowe wykonywane są z tytoniu ciętego, tak więc poza pokrywą nie ma się tam co rozwijać. Cygara wykonywane maszynowo nie posiadają kapturków (maszyna nie jest w stanie nakleić tego elementu). Zamiast tego zostawia się otwór (dlatego w produkcji maszynowej nie ma potrzeby odcinania czegokolwiek).
Niektórzy producenci do cygar wykonanych maszynowo doklejają ręcznie kapturek i w ten sposób nazywają swoje wyroby "hecho a mano". Jest to nagminne zwłaszcza w Stanach Zjednoczonych. W związku z tym, producenci cygar wykonanych ręcznie coraz częściej używają terminu "totalmente a mano", co nie pozostawia najmniejszych wątpliwości co do sposobu wykonania cygara.
Kapturek jest elementem, który obcinamy przed degustacją, otwierając cygaro.
Pierścień – obecnie pełni funkcję reprezentacyjną, wskazując markę i ewentualnie kraj pochodzenia cygara. Pierścienie były koniecznością w przeszłości, gdy panowie palili cygara w białych rękawiczkach; aby ich nie brudzili, producenci zaczęli owijać cygara kawałkiem ozdobnego papieru.
Budowa wewnętrzna cygara.
Cygara ręcznie robione (określane jako long filler/długa wkładka) składają się z trzech elementów. W przekroju poprzecznym wygląda to następująco:
Rodzaje liści pokrywowych.
Istnieje wiele rodzajów ozdobnych liści pokrywowych. Rozróżnia się je po wyglądzie i własnościach organoleptycznych, które są wynikiem odmiennych procesów fermentacyjnych.
Rodzaje tytoni wkładkowych.
Tytonie wkładkowe są dobierane do rodzaju cygara, żeby pozostawały w zgodzie z charakterem liści pokrywowych, stąd częsty przesąd wśród palaczy cygar, że owijacz determinuje smak cygara. Jasne tytonie są używane w cygarach typu "claro" i "rosado", a ciemne, dłużej fermentowane w cygarach "maduro". Ze względu na zawartość substancji oleistych, które determinują walory smakowe i postrzeganą „moc” cygara, tytonie wkładkowe dzielą się na:
Typy kształtów i wymiarów – ("vitola").
Cygara produkowane są w niezliczonych formach i rozmiarach. Powstała równie ogromna liczba określeń na poszczególne kombinacje kształtów i rozmiarów. Wbrew pozorom, kształt i rozmiar mają duży wpływ na walory smakowe cygara.
Wpływ długości na smak – Po pierwsze, im dłuższe cygaro tym dłużej można się nim delektować. Dobrze zwiniętym "presidente" można się delektować nawet trzy godziny, "churchillem" półtorej godziny, "robusto" około godziny. Dłuższe cygara mają też większy potencjał do zmian smakowych. Wybitnej jakości cygara powinny zmienić swój charakter smakowy przynajmniej trzy razy w ciągu palenia. Cygara u których to zjawisko nie występuje nazywa się "nudnymi", wada ta jest wybaczalna tylko w przypadku bardzo małych cygar. Pozostaje zagadką dlaczego cygara zmieniają smak. Na pewno mają tu wpływ metody zwijania tytoniu, sztuka mieszania tytoni wypełniających oraz zmiany chemiczne w czasie palenia.
Wpływ średnicy na smak – średnica cygara ma większy wpływ na walory smakowe niż jego długość. Cygara o małej średnicy palą się intensywniej, mają w związku z tym ostrzejszy smak. W wąskich cygarach większy jest wkład liści okrywowych w smak. Cygara o dużej średnicy palą się chłodniej, mają łagodniejszy i wysublimowany smak. Obecnie cygara o dużej średnicy są znacznie popularniejsze wśród koneserów, niemniej jednak wiele małych cygar ma spektakularne walory smakowe, zwłaszcza dla miłośników mocniejszych doznań. Stosunkowo rzadkie są cygara o zmiennej średnicy. Są one szczególnie cenione, ze względu na zwiększony potencjał do zmian smaku („niespodzianek”), oraz dlatego, że tylko najbardziej utalentowani zawijacze ("torcedores") są w stanie opanować technikę ich wyrobu. Sam fakt, że cygaro zostało zwinięte przez wysoko wykwalifikowanego specjalistę podnosi jego walory smakowe. Najsłynniejszym żyjącym "torcedore" jest emerytowany pracownik fabryki "La Corona" w Havanie, Rodolpho Taboada. Cygara zwinięte przez Taboadę, nawet z „domowych” tytoni, osiągają bardzo wysokie ceny na aukcjach.
Terminologia kształtów-rozmiarów ("vitola") cygar jest bardzo rozległa i pełna nieścisłości. Niemniej warto ją znać, bardzo ułatwia zakup cygara o pożądanych walorach. Nazewnictwo wywodzi się z ojczyzny cygar, Kuby, początkowo nazwy związane było konkretnymi wytwórcami. Tak więc fabryka "La Corona" dała początek nazwie kilku vitoli „Corona”, Montecristo nr 2 dał początek viltoli „nr 2”. Później niektóre vitole kojarzone były ze znanymi osobami, tak więc Julietta nr 2 została Churchilem, Robusto zostało Rotschildem, a Cervantes Lonsdalem (od tytułu sir Hugh Cecila Lowthera, piątego Earla z Lonsdale). Obecnie wielu producentów nie przestrzega tradycyjnego kubańskiego nazewnictwa i wprowadza barwne nazwy w celach marketingowych. Np. cygaro petit corona z serii "CAO Brazilia" Cano Ozgenera nazwane zostało przez producenta "piranha", co zresztą humorystycznie lecz celnie oddaje jego walory smakowe.
Vitola dzielą się na dwie wielkie grupy: "parejo" – o kształcie cylindrycznym z płaską lub półkolistą głową, oraz "figurado", o zmiennym kształcie i średnicy. "Parejo" mogą być wykonywane maszynowo, a mniejsze również przez czeladników. "Figurado" są wykonywalne tylko przez najlepszych "torcedore"
Długość cygar tradycyjnie podaje się w calach, a średnicę w 1/64 cala.
Tradycyjne vitola "parejo":
Stosunkowo nową innowacją są cygara "parejo" o kwadratowym, prostokątnym lub rzadziej trójkątnym przekroju ("box pressed"). Innowacja ta znacznie poprawia ciąg cygara, lecz wśród konsumentów cygar przyjęta jest z mieszanymi uczuciami.
Tradycyjne "figurado"
Wpływ na zdrowie.
Szkodliwość cygara dla zdrowia jest porównywalna do papierosowego dymu. Ich palenie zwiększa ryzyko zachorowania na raka, w szczególności raka jamy ustnej, schorzeń sercowo-naczyniowych oraz przewlekłego zapalenia oskrzeli.

</doc>
<doc id="130523" url="https://pl.wikipedia.org/wiki?curid=130523" title="Kwintesencja (fizyka)">
Kwintesencja (fizyka)

Kwintesencja (łac. "quinta essentia", „piąty żywioł, piąta esencja”) – hipotetyczna forma ciemnej energii, postulowanej jako czynnik wyjaśniający obserwowane przyspieszanie ekspansji Wszechświata.
Kwintesencją jest pole skalarne o równaniu stanu (wiążącym ciśnienie formula_1 z gęstością energii formula_2) formula_3 gdzie formula_4 jest mniejsze od formula_5 W ogólności, gęstość kwintesencji, jak i jej równanie stanu zmieniają się w czasie i przestrzeni, w przeciwieństwie do stałej kosmologicznej, która jest statyczna, ze stałą gęstością energii i formula_6
Wiele modeli kwintesencji częściowo rozwiązuje problem stałej kosmologicznej. W tych modelach pole kwintesencji ma gęstość, która jest niewiele mniejsza od gęstości energii promieniowania aż do momentu, w którym gęstość ta staje się równa gęstości materii, po czym kwintesencja zachowuje się podobnie jak „zwyczajna” ciemna energia.
Specjalnymi przypadkami kwintesencji są: energia fantomowa (ang. "phantom energy"), dla której formula_7 oraz kwintesencja kinetyczna (ang. "k-essence"), która ma niestandardową formę energii kinetycznej.

</doc>
<doc id="130526" url="https://pl.wikipedia.org/wiki?curid=130526" title="Blue Shift">
Blue Shift



</doc>
<doc id="130527" url="https://pl.wikipedia.org/wiki?curid=130527" title="Kolisty Żleb">
Kolisty Żleb

Kolisty Żleb – boczna, wschodnia odnoga Doliny Kościeliskiej w polskich Tatrach Zachodnich, mająca wylot na wysokości około 1000 m, naprzeciwko skały Sowa. Orograficznie lewe obramowanie Kolistego Żlebu tworzy Czarny Mur mający swój początek w Czarnym Zworniku (ok. 1530 m), prawe grań, która od Czarnego Zwornika poprzez Organy opada w północno-zachodnim kierunku i kończy się turnią Okręt.
Dolna część Kolistego Żlebu to strome, wąskie i zalesione koryto. Wyżej znajdują się w nim trzy większe progi; pierwszy ma wysokość około 15 m, drugi jest pionowy i ma wysokość około 40 m, trzeci jest również pionowy i ma wysokość około 30 m. Ze względu na te progi najłatwiejsza droga do Kolistego Żlebu prowadzi od południowej strony, przez Czarny Przechód (przełączka w Czarnym Murze). Powyżej trzeciego progu dość wybitna grzęda dzieli żleb na dwie odnogi. Prawa (patrząc od dołu) podchodzi pod Czarny Zwornik, lewa pod Dziurawą Ścianę. Ograniczeniem dla prawej odnogi jest Czarny Mur, na który od strony żlebu można łatwo wejść (największym utrudnieniem jest porastająca go kosodrzewina). Lewa odnoga ograniczona jest północno-zachodnią granią, w której znajduje się Dziurawa Ściana, Biała Turnia, Żółta Baszta i Rękawica. Do żlebu opadają one pionowymi ścianami o wysokości 60–110 m. W najwyższej części tej odnogi, pod Dziurawą Ścianą znajduje się Kolisty Kocioł.
Kolisty Żleb znajduje się na obszarze ochrony ścisłej i jest przez ludzi odwiedzany bardzo rzadko. Jest bardzo stromy, zawalony przewróconymi drzewami i ma dziki wygląd. Większą jego część porasta niemal pierwotny i w wielu miejscach urwiskowy las. Turyści mogą go oglądać tylko z daleka (najlepiej widoczny jest z Polany na Stołach), taternicy zaglądają tutaj bardzo rzadko i do tej pory wytyczyli w jego otoczeniu tylko 3 drogi wspinaczkowe. Najczęściej penetrują jego podziemia grotołazi, gdyż cały masyw od Czarnego Muru aż po Wysranki przebity jest często przez nich eksploatowaną Jaskinią Czarną.
Cały rejon Kolistego Żlebu zbudowany jest ze skał węglanowych. Obserwować w nich można dobrze widoczny fałd. Warstwy skał w grzędzie oddzielającej obydwie górne odnogi żlebu, oraz w Czarnym Murze, są ustawione pionowo i tworzą regularne łuki.

</doc>
<doc id="130530" url="https://pl.wikipedia.org/wiki?curid=130530" title="Brakująca materia">
Brakująca materia



</doc>
<doc id="130531" url="https://pl.wikipedia.org/wiki?curid=130531" title="Damon Hill">
Damon Hill

Damon Graham Devereux Hill OBE (ur. 17 września 1960 w Londynie) – brytyjski kierowca wyścigowy. W sezonach 1992–1999 startujący w mistrzostwach świata Formuły 1. Mistrz świata z 1996 i wicemistrz świata w sezonach 1994 i 1995. W Formule 1 odniósł 22 zwycięstwa i 42. miejsca na podium.
Karierę rozpoczął w 1981 roku od startów w wyścigach motocyklowych. Po ukończeniu szkoły "Winfield Racing School" w 1983 przesiadł się do samochodów jednomiejscowych. W latach 1986–1988 startował w Brytyjskiej Formule 3, gdzie w ostatnim sezonie startów w tej serii zdobył trzecie miejsce. W połowie 1989 startował w Formule 3000, w której jeździł do 1991. W tym czasie zdobył czterokrotnie pole position i zdobył dwa miejsca na podium. W 1991 został kierowcą testowym zespołu Formuły 1, Canon Williams Team.
W Formule 1 zadebiutował podczas wyścigu o Grand Prix Hiszpanii 1992 w zespole Brabham, zastępując Włoszkę Giovannę Amati. Brytyjczyk zakwalifikował się tylko do rund w Niemczech i na Węgrzech. Po wyścigu na torze Hungaroring, zespół z powodu kłopotów finansowych wycofał się z Formuły 1 i Hill musiał szukać miejsca na sezon 1993. Po odejściu Nigela Mansella do serii CART i Riccardo Patrese do Benettona, został kierowcą w zespole Williams. W połowie lat 90. Hill był głównym rywalem Michaela Schumachera, dwukrotnie walcząc o tytuł mistrzowski. Ich kolizja podczas Grand Prix Australii 1994 dała Niemcowi pierwsze mistrzostwo świata, z przewagą jednego punktu. W 1996 został mistrzem świata, wygrywając osiem rund. Był pierwszym w historii kierowcą Formuły 1, który zdobył tytuł, podobnie jak jego ojciec. Pomimo tego sukcesu, Williams nie przedłużył umowy z Hillem i przeszedł do zespołu Arrows, gdzie zdobył w Grand Prix Węgier 1997 ostatnie podium dla zespołu. Po roku współpracy przeniósł się do zespołu Jordan Grand Prix, który reprezentował do końca kariery. W tym czasie zwyciężył wyścig o Grand Prix Belgii 1998.
Po zakończeniu kariery, założył kilka firm, prowadził salony samochodowe i grał na gitarze. W latach 2006–2011 był prezesem British Racing Drivers’ Club (BRDC), w tym czasie przyczyniając się do przebudowy toru Silverstone i zabezpieczenia przyszłości wyścigu o Grand Prix Wielkiej Brytanii, poprzez podpisanie siedemnastoletniej umowy.
Wczesne lata.
Damon Hill urodził się 17 września 1960 w Londynie, w dzielnicy Hampstead, jako jedyny syn kierowcy Formuły 1, Grahama Hilla i jego żony, Bette. Graham Hill jeździł w mistrzostwach świata Formuły 1 od 1958 i w późniejszym czasie udało się dwukrotnie zdobyć tytuł mistrzowski, w 1962 i 1968. Jego kariera wyścigowa zapewniała wygodne życie dla całej rodziny. Bette (z domu Shubrook) była wioślarką i zdobyła brązowy medal na Mistrzostwach Europy w wioślarstwie w Amsterdamie w 1954. Ma także dwie siostry, Brigitte i Samanthę. W 1975 rodzina Hillów mieszkała w dużym domu z basenem w Hetfordshire, a Damon uczęszczał do prestiżowego "The Haberdashers’ Aske’s Boys’ School".
29 listopada 1975 w wyniku katastrofy lotniczej zginął jego ojciec. Po katastrofie rodziny ofiar pozwały wdowę po Grahamie, Bette, za to, że jej mąż nie zastosował się do instrukcji kontrolerów ruchu lotniczego, nie przeprowadził kontroli technicznej samolotu. Firma ubezpieczeniowa odmówiła wypłaty odszkodowania, a Bette musiała sprzedać większość aktywów, w tym trofea i dom rodzinny. Śmierć ojca spowodowała, że Damon musiał porzucić dotychczasową szkołę, a na edukację musiał dorabiać, pracując jako kurier i robotnik na budowie.
Kariera.
Początki.
Hill rozpoczął karierę w sportach motorowych w 1981 roku, startując w wyścigach motocyklowych. Używał tego samego projektu kasku jak jego ojciec – osiem białych pasków w kształcie wioseł ułożonych pionowo wokół górnej powierzchni ciemnoniebieskiego kasku. Kask, jak i jego kolor nawiązywały do klubu London Rowing Club, którego Graham Hill był członkiem w latach 50. Zdobył mistrzostwo w klasie 350cc, jednak jego matka, zaniepokojona niebezpieczeństwem związanym z motocyklami, namówiła go do pójścia do "Winfield Racing School" w Magny-Cours. Po ukończeniu szkoły, jeździł sporadycznie w samochodach jednomiejscowych do 1984. W następnym roku, dołączył do Brytyjskiej Formuły Ford. Hill, prowadząc Van Diemena dla zespołu Manadient Racing wygrał sześć wyścigów.
W 1986 dołączył do Brytyjskiej Formuły 3. Pierwotnie miał zostać kierowcą West Surrey Racing, jednak utrata głównego sponsora, jakim było Ricoh i śmierć Bertranda Fabiego w lutym 1986, zniweczyła te plany. Pomimo tego, nie zrezygnował z kariery kierowcy wyścigowego. Hill pożyczył 100 tysięcy funtów na starty w zespole Murray Taylor Racing w 1986, później zdobył zwycięstwa razem z zespołem Intersport Racing. W 1988 zajął trzecie miejsce w mistrzostwach, za JJ Lehto i Garym Brabhamem. Rok 1989 spędził na startach w różnych seriach – wziął udział w dwóch wyścigach Brytyjskiej Formuły 3000, w 24-godzinnym wyścigu Le Mans i w wyścigu BTCC na torze Donington Park.
Formuła 3000.
W połowie 1989, zespół Footwork Formula, startujący w Międzynarodowej Formule 3000 zwolnił Ukyō Katayamę. Szef zespołu, John Wickham postanowił zorganizować testy, na których pojawili się Damon Hill i Perry McCarthy. Ich czasy były porównywalne, lecz Wickham, sugerując się również zdaniem sponsorów, postanowił zatrudnić Hilla. W sześciu wyścigach, trzykrotnie dojeżdżał do mety, notując najlepszy wynik w rundzie na torze Circuit de Spa-Francorchamps, gdzie zajął 14. miejsce. Jego wysiłki o zakwalifikowanie się do wyścigów sprawiły, że przed sezonem 1990, szef ekipy Middlebridge Racing, John McDonald zaoferował mu miejsce w zespole. Sezon ten był nieco lepszy – trzykrotnie startował z pole position i prowadził w pięciu wyścigach, jednak nie ukończył ani jednego, lecz w wyścigu na Brands Hatch zajął drugie miejsce. To sprawiło, że w klasyfikacji zajął trzynaste miejsce. Swój samochód nazwał "ciągle psującym się cholerstwem". W 1991 roku przeniósł się do ekipy Eddie Jordan Racing, startującego jako "Barclay Team EJR". W przeciwieństwie do dwóch poprzednich ekip, był to bardziej zaawansowany zespół, gdzie Johnny Herbert i Jean Alesi zdobyli tytuły mistrzowskie, odpowiednio w latach 1988 i 1989. W międzyczasie, Jordan wszedł do Formuły 1 jako Jordan Grand Prix i stopniowo wycofywał się z Formuły 3000. Czterokrotnie punktował, w tym raz zdobył trzecie miejsce. W klasyfikacji znalazł się na siódmej pozycji.
Formuła 1.
Pierwszy kontakt Hilla z Formułą 1 miał miejsce w 1988, kiedy testował samochód Benetton B188 z turbodoładowanym silnikiem Forda. W trakcie startów w Formule 3000 w 1991, Hill postanowił skontaktować się z Frankiem Williamsem, szefem ekipy Williams w Formule 1, z zapytaniem czy znajdzie się miejsce dla niego w zespole. Otrzymał pozytywną odpowiedź i w lutym 1991 został kierowcą testowym w brytyjskim zespole, zastępując Marka Blundella, który został partnerem zespołowym Martina Brundle w Brabhamie. Otrzymał komplementy od kierowców, jak i Patricka Heada. Jednakże nie widział przyszłości w Formule 1, ponadto na jednej z konferencji prasowych, Nigel Mansell przyznał, że "Damon Hill ma zbyt duże nogi, aby stać się prawdziwym kierowcą Formuły 1".
Brabham (1992).
Początek sezonu 1992, Hill spędził ponownie jako tester w zespole Williams. Nieoczekiwanie pojawiła się szansa startów w wyścigach Grand Prix Formuły 1. Po Grand Prix Brazylii, zespół Brabham zwolnił Giovannę Amati, z powodu braku zainteresowania sponsorów i trzykrotnego niezakwalifikowania się do wyścigu. Stajnia, wciąż kierując się zasadą, że kierowca przyciągnie sponsorów postanowiła o zatrudnieniu Damona Hilla. Partnerem zespołowym Brytyjczyka był Eric van de Poele, wicemistrz Formuły 3000 z 1990, wcześniej startujący dla zespołu Modena. Samochód Brabham BT60B był napędzany dziesięciocylindrowym silnikiem Judd o pojemności 3,5 litra.
Utytułowana ekipa borykała się wtedy z problemami finansowymi. Już przed Grand Prix Hiszpanii, zespół miał kłopoty, ponieważ ciężarówki stajni zostały zablokowane przez urząd celny, w wyniku złożenia wniosku przez wierzyciela zespołu. Kwalifikacje na torze Circuit de Catalunya ukończył na ostatniej, 30. pozycji. Nieco lepiej było w kwalifikacjach do Grand Prix San Marino, gdzie znalazł się pozycję wyżej, wygrywając również ze swoim kolegą zespołowym. Przed rozpoczęciem weekendu, Brabham nie posiadał silników, gdyż nie zapłacili za silniki Judd. Sesję kwalifikacyjną do Grand Prix Monako ukończył na 28. miejscu i dalej nie zakwalifikował się do wyścigu. W kwalifikacjach do Grand Prix Kanady, tak jak w Hiszpanii, zajął ostatnie miejsce. Podobna sytuacja nastąpiła podczas sesji kwalifikacyjnej do Grand Prix Francji. Przełom nastąpił na torze Silverstone.
W kwalifikacjach zajął 26. miejsce, ostatnie premiowane awansem i po raz pierwszy przystąpił do wyścigu. Wyścig ukończył na szesnastym miejscu, ze stratą czterech okrążeń do zwycięzcy, Nigela Mansella. Kolejnym wyścigiem w kalendarzu było Grand Prix Niemiec. Brytyjczyk ukończył kwalifikacje na 30. miejscu i nie przeszedł do wyścigu. Do Grand Prix Węgier, zespół wystawił samochód tylko dla Hilla. W kwalifikacjach Brytyjczyk zdobył 25. wynik, kwalifikując się po raz drugi w sezonie do wyścigu. Rundę zakończył na jedenastym miejscu, ze stratą czterech okrążeń do Ayrtona Senny. Po wyścigu, z powodu braku pieniędzy zespół wycofał się z mistrzostw.
Swój pierwszy sezon Damon Hill ukończył z zerowym dorobkiem punktowym i nie został sklasyfikowany w klasyfikacji mistrzostw.
Williams (1993–1996).
Jeszcze podczas Grand Prix Włoch 1992 Hill pojawił się w padoku, aby starać się o posadę kierowcy wyścigowego na sezon 1993, lecz bezskutecznie. W tym samym czasie Mansell ogłosił, że odchodzi z zespołu, gdyż nie chce mieć za partnera zespołowego Alaina Prosta, z którym stajnia podpisała kontrakt, ponadto Brytyjczyk nie zaakceptował faktu, iż Frank Williams nie zgodził się na podwyższenie wynagrodzenia po zdobyciu tytułu mistrzowskiego. Drugi z kierowców, Riccardo Patrese przeniósł się do ekipy Benetton. Williams chciał zatrudnić Ayrtona Sennę, jednak Prost zażądał klauzuli, w którym zablokował możliwość przejścia Senny do zespołu. Patrick Head zaproponował Williamsowi Hilla, choć szef zespołu chciał zatrudnić bardziej doświadczonych kierowców, m.in. Bertranda Gachota, Mikę Häkkinena, Johnny’ego Herberta czy Martina Brundle. Head upierał się przy swoim stanowisku, stwierdzając, że "Hill nie tylko jest kierowcą testowym, ale człowiekiem, który chce udowodnić, że zasługuje na swoją szansę". W listopadzie 1992 Hill udał się na sesję testową na tor Paul Ricard. W trakcie lotu do Francji jego samolot miał turbulencję. Wówczas Hill powiedział:
Zespół postanowił zatrudnić Hilla jako partnera zespołowego dla Alaina Prosta. Za Hillem przeważało także doświadczenie w elektronicznych systemach wspomagania.
1993.
Do swojej dyspozycji Hill otrzymał samochód Williams FW15C, napędzany silnikiem Renault. Zgodnie z przepisami, mistrz świata ma jechać z numerem 1, a jego kolega zespołowy – z numerem 2. Jako że Mansell opuścił Formułę 1 i przeniósł się do serii CART, Williams otrzymał numery 0 i 2, a Hill otrzymał ten pierwszy numer. To spowodowało, że Brytyjczyk został drugim kierowcą Formuły 1, który jeździł z numerem 0. W kwalifikacjach do Grand Prix Południowej Afryki zajął czwarte miejsce. W czasie wyścigu wykonał piruet i spadł na koniec klasyfikacji. Na 16. okrążeniu doszło do kolizji Hilla z Alessandro Zanardim z Lotusa, przez co nie ukończył inauguracyjnej rundy. Nieco lepiej zaprezentował się w drugim wyścigu sezonu. W kwalifikacjach do Grand Prix Brazylii zajął drugie pole startowe, za Alainem Prostem i na tej samej pozycji ukończył wyścig, przegrywając z Ayrtonem Senną. Sesję kwalifikacyjną do Grand Prix Europy ukończył podobnie jak w Brazylii, za Francuzem. Wyścig zakończył się zdobyciem drugiej pozycji, ponownie przegrywając z Senną. Do wyścigu o Grand Prix San Marino, po raz trzeci z rzędu w sezonie, startował z drugiej pozycji. Tym razem wyścigu nie ukończył za sprawą awarii hamulców na 20. okrążeniu. Drugie miejsce ponownie zajął podczas kwalifikacji do Grand Prix Hiszpanii. Na 41. okrążeniu posłuszeństwa odmówił silnik Renault i po raz kolejny nie ukończył eliminacji. Kwalifikacje do Grand Prix Monako Brytyjczyk zakończył na czwartej pozycji. Tym razem ukończył wyścig na drugim miejscu, ponownie przegrywając z Brazylijczykiem. Do Grand Prix Kanady, Hill zakwalifikował się z drugiego miejsca i na tej samej pozycji ukończył wyścig na torze Circuit Gilles Villeneuve, ustępując tylko Prostowi. Podczas kwalifikacji do domowego dla Prosta wyścigu o Grand Prix Francji, Hill nieoczekiwanie zdobył pole position. Ponownie ukończył wyścig za swoim kolegą zespołowym, na drugim miejscu.
Kwalifikacje do Grand Prix Wielkiej Brytanii zakończyły się zdobyciem przez kierowcę drugiego miejsca, tuż za Prostem. Na starcie wyścigu wyprzedził Francuza i wyszedł na prowadzenie. Na 41. okrążeniu silnik Renault stracił moc i Hill nie ukończył swojego wyścigu. Do wyścigu o Grand Prix Niemiec ruszył z drugiego pola startowego. Tak jak na Silverstone, Hill wyprzedził Prosta na starcie i prowadził w wyścigu. Na dwa okrążenia przed końcem, wyjeżdżając z zakrętu "Ost", w samochodzie Brytyjczyka pękła lewa tylna opona i po raz kolejny Hill nie ukończył rundy. Do Grand Prix Węgier, kierowca ruszył ponownie z pierwszej linii, za Alainem Prostem. Tym razem szczęście mu dopisało i po 77 okrążeniach, Hill ukończył wyścig jako zwycięzca, mając ponad minutę przewagi nad Riccardo Patrese. Podobna sytuacja odbyła się na torze Circuit de Spa-Francorchamps. Kwalifikacje do Grand Prix Belgii, Hill zakończył na drugim miejscu, a wyścig wygrał, tym razem mając prawie cztery sekundy przewagi nad Michaelem Schumacherem. Kwalifikacje do Grand Prix Włoch ukończył na drugiej pozycji, za Alainem Prostem. Tak jak na Węgrzech i w Belgii, Hill odniósł trzecie zwycięstwo, pokonując Jeana Alesiego z Ferrari i Michaela Andrettiego z McLarena. Sesję kwalifikacyjną do Grand Prix Portugalii, Hill ukończył zdobyciem drugiego w sezonie pole position. Na okrążeniu formującym zgasł silnik w samochodzie Brytyjczyka i ruszał z końca stawki. W ciągu kilku okrążeń przedostał się na trzecie miejsce i na tej pozycji zakończył wyścig w Estoril, natomiast Prost zapewnił czwarty tytuł mistrzowski. W kwalifikacjach do Grand Prix Japonii, Brytyjczyk zajął szóste miejsce. Wyścig zakończył się zdobyciem czwartej lokaty. W kwalifikacjach do ostatniego wyścigu sezonu, Grand Prix Australii, Hill zajął trzecią pozycję, za Senną i Prostem. Na tej samym miejscu zakończył ostatnią rundę.
W pierwszym pełnym sezonie Hill zajął trzecią pozycję w klasyfikacji kierowców, zdobywając 69 punktów. Williams natomiast zdobył tytuł mistrzowski wśród konstruktorów.
1994.
Przed sezonem 1994 Williams zatrudnił Ayrtona Sennę, co spowodowało odejście Alaina Prosta z zespołu, gdyż nie chciał współpracować ponownie z Brazylijczykiem, ogłaszając tuż przed wyścigiem w Portugalii w październiku 1993, że kończy karierę w Formule 1. W sezonie 1994 Williams ścigał się samochodem FW16 z silnikiem Renault (od Grand Prix Niemiec używał modelu FW16B). Przed sezonem 1994 FIA zmieniła przepisy, zakazując kontroli trakcji, ABSu, aktywnego zawieszenia oraz czterech skrętnych kół, chcąc przerwać dominację Williamsa. Jako że Prost już nie startował, drugi sezon z rzędu Williams otrzymał numery 0 i 2, a pierwszy numer ponownie przypadł Hillowi.
W kwalifikacjach do inauguracyjnej rundy, Grand Prix Brazylii 1994 zajął czwartą pozycję, podczas gdy Senna zdobył pole position. Wyścig ukończył na drugiej pozycji, przegrywając z Michaelem Schumacherem z Benettona. Kolejnym wyścigiem było Grand Prix Pacyfiku, debiutujące w kalendarzu mistrzostw. W kwalifikacjach osiągnął trzeci rezultat. Wyścigu nie ukończył, gdyż na 50. okrążenia doszło do awarii przeniesienia napędu w samochodzie Brytyjczyka. Kolejną eliminacją w kalendarzu było Grand Prix San Marino. Sesję kwalifikacyjną, przyćmioną śmiercią Rolanda Ratzenbergera z Simteka, Hill zakończył na czwartej pozycji. Podczas wyścigu doszło do wypadku, w którym zginął Ayrton Senna, a Brytyjczyk rundę w Imoli ukończył na szóstej pozycji. Od tamtej chwili, Hill musiał przejąć rolę lidera zespołu, podobnie jak było z Grahamem Hillem w Lotusie, gdy w kwietniu 1968 śmierć poniósł Jim Clark. Do wyścigu o Grand Prix Monako, Williams wystawił samochód tylko dla Hilla, oddając cześć trzykrotnemu mistrzowi świata. Kwalifikacje zakończył ponownie na czwartym miejscu, lecz na pierwszym okrążeniu doszło do kolizji z Miką Häkkinenem z McLarena i Brytyjczyk przedwcześnie ukończył wyścig. Po latach kierowca powiedział o tym wyścigu:
Przed Grand Prix Hiszpanii Williams postanowił zaangażować Davida Coultharda jako drugiego kierowcę. W sesji kwalifikacyjnej Brytyjczyk zajął drugą lokatę, za Michaelem Schumacherem. W czasie postojów wykorzystał fakt, iż Niemcowi zacięła się skrzynia biegów i objął prowadzenie, którego nie oddał do samego końca. W kwalifikacjach do Grand Prix Kanady zajął piątą pozycję, natomiast wyścig ukończył jako drugi, za Schumacherem. Podobnie jak przed rokiem, do wyścigu o Grand Prix Francji zdobył pierwsze pole startowe i zajął drugie miejsce, ponownie za kierowcą Benettona. W tym samym czasie do zespołu powrócił Nigel Mansell, na kilka wyścigów sezonu. Mansellowi płacono 900 tysięcy funtów za każdy wyścig, podczas gdy Hill zarabiał na sezon 300 tysięcy funtów, choć pozycja Damona jako głównego kierowcy została zachowana. Do kolejnego wyścigu, Grand Prix Wielkiej Brytanii, Hill ruszył z pole position. Rundę na torze Silverstone wygrał przed Michaelem Schumacherem, który później został zdyskwalifikowany za ignorowanie decyzji sędziów. Przed wyścigiem o Grand Prix Niemiec Williams korzystał z modelu FW16B. Sesję kwalifikacyjną Hill ukończył na trzeciej pozycji, ale w trakcie wyścigu doszło do kolizji z Ukyō Katayamą. Trzy minuty spędził w alei serwisowej, gdyż tyle trwała wymiana nosa w jego samochodzie i ostatecznie zajął ósme miejsce. Kwalifikacje do Grand Prix Węgier Hill zakończył na drugiej pozycji i na tej samej pozycji ukończył wyścig na torze Hungaroring. W kwalifikacjach do Grand Prix Belgii kierowca osiągnął trzeci wynik. Wyścig ukończył na drugiej pozycji, przegrywając z dużą przewagą nad Michaelem Schumacherem. Później Niemiec został zdyskwalifikowany za nieprzepisową grubość deski pod nadwoziem, dzięki czemu Hill po raz drugi wygrał wyścig w Belgii. W wyścigach o Grand Prix Włoch i Grand Prix Portugalii, kierowca Benettona nie startował wskutek kary za wydarzenia podczas Grand Prix Wielkiej Brytanii. Do obu wyścigów Hill pojechał odpowiednio z trzeciego i drugiego pola startowego. Wykorzystał nieobecność Schumachera i wygrał oba wyścigi. Dzięki temu, przewaga Niemca nad Brytyjczykiem stopniała do jednego punktu. W sesji kwalifikacyjnej do Grand Prix Europy, Hill osiągnął drugi czas i na tej samej pozycji zakończył rundę na torze Circuito Permanente de Jerez. W kwalifikacjach do Grand Prix Japonii zajął drugą pozycję. Brytyjczyk wygrał tę rundę, ponownie zmniejszając swoją stratę do jednego punktu. W kwalifikacjach do ostatniej rundy, Grand Prix Australii, Hill zajął trzecie miejsce, za Nigelem Mansellem, który wrócił do kokpitu Williamsa i Michaelem Schumacherem. Na 35. okrążeniu zderzył się z Niemcem, który kilka chwil wcześniej popełnił błąd i uderzył w bandę. Zjechał do alei serwisowej, lecz mechanicy bezskutecznie próbowali naprawić połamany wahacz i Brytyjczyk nie ukończył wyścigu.
W klasyfikacji kierowców Hill zajął drugie miejsce, przegrywając tytuł z Michaelem Schumacherem z Benettona o jeden punkt. Williams po raz kolejny zdobył tytuł wśród konstruktorów. Jak przyznał potem Brytyjczyk, w czasie sezonu nie otrzymywał wsparcia ani ze strony zespołu, ani ze strony Renault. Brytyjczyk otrzymał także nagrodę "Sportowa Osobowość Roku" za 1994, przyznawaną przez BBC.
1995.
Przed sezonem 1995 Hill był faworytem do zdobycia tytułu mistrzowskiego. Przez cały sezon jego kolegą zespołowym był David Coulthard. Model FW17, podobnie jak poprzednie samochody Williamsa były zaopatrywane w silniki Renault.
Kwalifikacje do Grand Prix Brazylii, Hill zakończył zdobyciem pierwszego pola startowego. Wyścigu nie ukończył, gdyż na 30. okrążeniu awarii uległa skrzynia biegów. Przed wyścigiem okazało się, że paliwo w samochodach Benettona i Williamsa, w tym u Hilla, nie zgadzało się z próbkami, jakie FIA otrzymała przed rozpoczęciem sezonu. Federacja ukarała zespół wykluczeniem z zawodów, lecz oba zespoły złożyły apelacje i kierowcy nie zostali wykluczeni z rundy. Punkty zdobyte przez kierowców zespołów nie zostały uwzględnione w klasyfikacji konstruktorów. Do wyścigów o Grand Prix Argentyny i Grand Prix San Marino, Hill zakwalifikował się odpowiednio na drugiej i czwartej pozycji. Oba wyścigi wygrał, pokonując Jeana Alesiego z Ferrari. Dzięki temu awansował na pozycję lidera klasyfikacji kierowców. W kwalifikacjach do Grand Prix Hiszpanii, Hill zajął piątą pozycję, natomiast wyścig ukończył na czwartej pozycji, tracąc pozycję prowadzącego w klasyfikacji. Do Grand Prix Monako, Hill startował z pierwszego pola, choć będący tuż za nim Michael Schumacher wykorzystał strategię jednego postoju i Brytyjczyk musiał się zadowolić drugim miejscem. Kolejnym wyścigiem było Grand Prix Kanady. W sesji kwalifikacyjnej Brytyjczyk zajął drugie miejsce. Rundy nie ukończył ze względu na awarię skrzyni biegów na 50. okrążeniu. W kwalifikacjach do Grand Prix Francji startował z pole position, jednak wyścig ukończył na drugim miejscu, za Schumacherem. Do wyścigu o Grand Prix Wielkiej Brytanii, tak jak we Francji, startował z pierwszego pola startowego. Utrzymywał prowadzenie podczas kilku okrążeń, ale na 45. kółku przy wyprzedzaniu doszło do kolizji z Michaelem Schumacherem i obaj nie ukończyli eliminacji.
W kwalifikacjach do Grand Prix Niemiec, jak w dwóch ostatnich rundach wygrał z Niemcem. Na 2. okrążeniu Hill wypadł z toru Hockenheimring i nie ukończył wyścigu. Po wyścigu, Brytyjczyk stwierdził, że roztrzaskał swój samochód ze względu na usterkę samochodu. Jak się później okazało, tylna oś w samochodzie Hilla była mocno zużyta – pomimo tego, w tym samym czasie Williams poważnie zastanowił się nad zmianą składu kierowców na przyszły sezon. W sesji kwalifikacyjnej do Grand Prix Węgier, trzeci raz z rzędu kierowca zdobył pierwsze pole startowe, które później zamienił na zwycięstwo. Kwalifikacje do Grand Prix Belgii przerwały passę Hilla w zdobywaniu pole position, gdyż Brytyjczyk ukończył sesję na ósmej pozycji. Hill wyścig ukończył na drugiej pozycji za liderem klasyfikacji. Do wyścigu o Grand Prix Włoch zakwalifikował się na czwartej pozycji, podczas gdy Coulthard startował z pierwszego pola. Na 23. okrążeniu doszło do kolizji z Schumacherem i ponownie obaj kierowcy nie ukończyli eliminacji. Kwalifikacje do Grand Prix Portugalii, Brytyjczyk zakończył na drugiej pozycji, za swoim kolegą zespołowym. Wyścig zakończył na trzecim miejscu, za Coulthardem i Schumacherem. Kolejnym wyścigiem w kalendarzu było Grand Prix Europy na torze Nürburgring. W sesji kwalifikacyjnej Brytyjczyk osiągnął ponownie drugi rezultat, jednak na 58. okrążeniu wypadł z trasy i nie ukończył eliminacji. Kwalifikacje do kolejnej rundy, Grand Prix Pacyfiku, Hill ukończył tak jak dwie ostatnie sesje na drugiej pozycji i ukończył eliminację na trzecim miejscu, co sprawiło, że nie miał szans na zdobycie tytułu. Do wyścigu o Grand Prix Japonii, Hill wyruszył z czwartego pola. Na 40. okrążeniu Brytyjczyk wypadł z trasy i wyścig ukończył bez punktów. Po japońskiej eliminacji, Damon wraz z żoną udał się na wyspę Bali. W kwalifikacjach do Grand Prix Australii Hill zdobył pierwsze pole startowe i wygrał ostatni wyścig sezonu, z przewagą dwóch okrążeń do Oliviera Panisa z Ligiera.
W klasyfikacji kierowców, Damon Hill ponownie zajął drugie miejsce, ze stratą 33 punktów do Michaela Schumachera. W klasyfikacji konstruktorów Williams musiał ustąpić ekipie Benetton, do których zespół stracił 25 punktów. Przed końcem sezonu, w padoku mówiło się, że miejsce Hilla mogą zająć Heinz-Harald Frentzen lub Gerhard Berger. Frank Williams niechętnie przedłużył kontrakt z Hillem na kolejny sezon, zwłaszcza że jego rywal Michael Schumacher podpisał kontrakt na starty w zespole Ferrari.
1996.
Na nowy sezon Hill otrzymał do dyspozycji samochód Williams FW18, napędzany tak jak poprzednie modele dziesięciocylindrowym silnikiem Renault. Z zespołu odszedł David Coulthard, a nowym kolegą zespołowym Brytyjczyka został Jacques Villeneuve, mistrz serii CART i zwycięzca wyścigu Indianapolis 500 z 1995.
Do pierwszego wyścigu sezonu, Grand Prix Australii, które odbywało się na torze Albert Park, Hill ruszał z drugiej pozycji, za swoim kolegą zespołowym. Podczas wyścigu, kierowcy Williamsa zamieniali się miejscami – po pierwszych postojach w alei serwisowej prowadził Hill, choć później Villeneuve odzyskał prowadzenie. Później po zastosowaniu polecenia zespołowego wobec Kanadyjczyka, Hill odzyskał prowadzenie, a zespół przypieczętował dublet. W kwalifikacjach do Grand Prix Brazylii i Grand Prix Argentyny zdobywał pole position, które następnie zamieniał na zwycięstwa. Po wyścigu w Argentynie Hill miał 18 punktów przewagi nad kolegą zespołowym. Kwalifikacje do Grand Prix Europy, Hill ponownie ukończył na pierwszej pozycji, lecz w czasie wyścigu niezbyt dobrze wystartował, później utknął za Rubensem Barrichello, a na samym końcu wypadł z trasy, w trakcie wyprzedzania Pedro Diniza, co sprawiło, że Hill ukończył wyścig na czwartej pozycji. W sesji kwalifikacyjnej do Grand Prix San Marino Brytyjczyk zajął drugie miejsce. W czasie wyścigu korzystał ze strategii późnego pit-stopu i objął prowadzenie, którego nie oddał do końca wyścigu. Kwalifikacje do Grand Prix Monako zakończył na drugiej pozycji, za Schumacherem. Na starcie wyprzedził Niemca i objął prowadzenie w wyścigu, stale powiększając przewagę nad rywalami. Na 41. okrążeniu nastąpiła eksplozja silnika Renault w samochodzie Hilla i Brytyjczyk nie ukończył wyścigu. Do wyścigu o Grand Prix Hiszpanii Hill zdobył pole position. Na starcie spadł na trzecią pozycję, później znalazł się na ósmej pozycji, by po 10. okrążeniu wypaść z trasy, nie kończąc eliminacji w Barcelonie. W kwalifikacjach do Grand Prix Kanady Hill, tak jak w Hiszpanii, zdobył pierwsze pole startowe i wygrał wyścig z przewagą czterech sekund nad kolegą zespołowym.
Do wyścigu o Grand Prix Francji, Hill wyruszył z drugiego pola startowego, jednak wykorzystał on fakt awarii silnika w samochodzie Schumachera po okrążeniu rozgrzewkowym i prowadził w wyścigu aż do samego końca. W kwalifikacjach do Grand Prix Wielkiej Brytanii zwyciężył, jednak rundy nie ukończył za sprawą awarii koła. Kwalifikacje do Grand Prix Niemiec Hill zakończył zdobyciem pierwszego miejsca i na tej samej pozycji zakończył wyścig na Hockenheimringu. Do Grand Prix Węgier Brytyjczyk wyruszył z drugiego pola startowego i również to samo miejsce zdobył w wyścigu, przegrywając z Villeneuve’em. W sesji kwalifikacyjnej do Grand Prix Belgii, tak jak na Hungaroringu, Damon zakwalifikował się na drugiej pozycji. W czasie neutralizacji doszło do zamieszania w boksach, przez co Hill ukończył wyścig na piątym miejscu. W przerwie pomiędzy wyścigami w Belgii i we Włoszech, kiedy Hill odpoczywał w swoim domu w Irlandii, zadzwonił do niego Frank Williams i oznajmił, że nie przedłuży kontraktu z nim na kolejny sezon. Po informacji o decyzji Williamsa Hill powiedział:
Do Grand Prix Włoch, Brytyjczyk wystartował z pole position. W trakcie wyścigu, kierowca został wyprzedzony przez Alesiego, który później wypadł z toru, a następnie, po odzyskaniu prowadzenia, w czasie 5. okrążenia, Hill popełnił błąd i uderzył w ścianę z opon, kończąc tym samym wyścig. W kwalifikacjach do Grand Prix Portugalii, Hill wygrał z przewagą 0,009 sek. nad kolegą zespołowym, jednak w samym wyścigu został przez niego wyprzedzony i ukończył wyścig w Estoril na drugiej pozycji, ze stratą 20 sekund do Villeneuve’a. Przed finałowym wyścigiem sezonu, Grand Prix Japonii, Kanadyjczyk miał dziewięć punktów straty do Brytyjczyka. Ostatnie kwalifikacje ukończył na drugiej pozycji, natomiast w wyścigu skorzystał z fatalnego startu kanadyjskiego kierowcy i zdobył pozycję lidera wyścigu, zachowując go do końca.
W klasyfikacji kierowców sezonu 1996 Damon Hill zdobył tytuł mistrzowski z dorobkiem 97 punktów, o 19 punktów więcej od Jacquesa Villeneuve’a. Tym samym został pierwszym synem mistrza świata, któremu udało się zdobyć tytuł mistrzowski w Formule 1. W klasyfikacji konstruktorów Williams odzyskał tytuł wśród konstruktorów, pokonując Ferrari o 105 punktów. Już w trakcie weekendu na torze Monza, Williams ogłosił, że miejsce Hilla w sezonie 1997 zajmie Heinz-Harald Frentzen, dotychczasowy kierowca Saubera, którego Williams chciał już w sezonie 1994, jednak odrzucił tę propozycję.
W czasie jazdy dla Williamsa wygrał łącznie 21 wyścigów, będąc drugim kierowcą Williamsa pod względem ilości zwycięstw, ustępując Mansellowi. Brytyjczyk ponownie otrzymuje nagrodę "Sportowa Osobowość Roku", tym razem za 1996. Został tym samym trzecim sportowcem, który dwukrotnie zdobył tę nagrodę, wcześniej takiego zaszczytu dostąpili Nigel Mansell i bokser Henry Cooper. Hill otrzymał także nagrodę „Segrave Trophy” przyznawaną przez Royal Automobil Club za zostanie mistrzem świata i pierwszym mistrzem, który zdobył tytuł tak jak jego ojciec.
Arrows (1997).
Po odejściu z zespołu Williams, Damon Hill stał się ich czwartym kierowcą, który po zdobyciu tytułu nie kontynuował jazdy w tym samym zespole. Brytyjczyk znalazł się w kręgu zainteresowań zespołów, m.in. Jordana, Stewarta czy McLarena. Ostatecznie Hill zdecydował się podpisać kontrakt z zespołem Arrows, który w ciągu dwudziestu lat nie wygrał ani jednego wyścigu, w dodatku jeszcze jako Footwork, sezon 1996 zakończyli z dorobkiem jednego punktu. Zespół przechodził restrukturyzację – właścicielem i szefem zespołu został Tom Walkinshaw, siedziba została przeniesiona z Milton Keynes do Leafield, a ponadto zwiększono liczbę pracowników do 180 osób. Hill miał otrzymywać w zespole wynagrodzenie w wysokości 6 milionów dolarów za rok. Partnerem zespołowym Brytyjczyka został Pedro Diniz, wcześniej startujący dla zespołów Forti i Ligier, posiadający wsparcie włoskiej firmy mleczarskiej Parmalat. Hill jeździł samochodem Arrows A18 z silnikiem Yamaha.
Kwalifikacje do pierwszego wyścigu sezonu, Grand Prix Australii ukończył na 20. pozycji, natomiast już na okrążeniu wyjazdowym doszło do awarii silnika Yamaha, wobec czego nie przystąpił do startu. Pomiędzy wyścigami w Australii i Brazylii, 18 marca 1997 został odznaczony Orderem Imperium Brytyjskiego przez królową Elżbietę II. W kwalifikacjach do Grand Prix Brazylii zdobył dziewiąte miejsce. Na trzy okrążenia przed końcem wyścigu doszło ponownie do awarii jednostki japońskiego producenta, ale pomimo niedotarcia do mety, Hill został sklasyfikowany na siedemnastej pozycji. Do Grand Prix Argentyny przystąpił z trzynastym czasem. W wyścigu awansował nawet na szóste miejsce, później będąc pozycję wyżej został wyprzedzony przez Ralfa Schumachera i Johnny’ego Herberta. Później doszło do kolizji z Jeanem Alesi z Benettona, przez co Brytyjczyk znalazł się poza trasą, natomiast po raz trzeci z rzędu nie ukończył eliminacji, gdyż ponownie odmówił posłuszeństwa silnik w samochodzie Hilla. W sesji kwalifikacyjnej do Grand Prix San Marino, Brytyjczyk osiągnął piętnasty rezultat, natomiast ponownie wyścigu nie ukończył, tym razem za sprawą kolizji z Shinjim Nakano z Prosta. Do Grand Prix Monako wyruszył z 13. pola startowego, lecz na 2. okrążeniu odpadł z rywalizacji przez kolizję z Eddie Irvine’em z Ferrari. Kwalifikacje do Grand Prix Hiszpanii, Hill ukończył na piętnastej pozycji, natomiast rundy po raz szósty z rzędu nie ukończył, gdyż w jego samochodzie ponownie zawiódł silnik. W sesji kwalifikacyjnej do Grand Prix Kanady, Brytyjczyk uzyskał piętnasty wynik. Wyścig udało mu się ukończyć na dziewiątym miejscu, za kolegą zespołowym. Kolejnym wyścigiem w kalendarzu było Grand Prix Francji. W kwalifikacjach uzyskał siedemnasty czas i po raz pierwszy Hill uległ Dinizowi, który został sklasyfikowany pozycję wyżej. Podczas pierwszego okrążenia, kierowca wypadł z toru, uszkadzając przy tym przednie skrzydło. Pomimo tego, Hill został sklasyfikowany na dwunastym miejscu. Do kolejnej rundy, Grand Prix Wielkiej Brytanii, Hill zakwalifikował się z 13. czasem, natomiast wyścig ukończył na szóstej pozycji, zdobywając swój pierwszy punkt w sezonie. Do Grand Prix Niemiec, kierowca zakwalifikował się ponownie na trzynastej pozycji, natomiast wyścig ukończył na ósmym miejscu.
Do wyścigu o Grand Prix Węgier, Hill wyruszył z trzeciego pola startowego, przegrywając tylko z Michaelem Schumacherem i Jacquesem Villeneuve’em. Na starcie wyprzedził Kanadyjczyka, a po 13. okrążeniu został liderem wyścigu. Z powodu problemów z układem hydraulicznym, Kanadyjczyk dogonił Brytyjczyka na ostatnim okrążeniu i Hill musiał zadowolić się drugim miejscem. Kwalifikacje do Grand Prix Belgii, Hill ukończył na dziewiątym miejscu, jednak pod koniec wyścigu doszło do awarii zawieszenia. Pomimo tego, został sklasyfikowany na czternastej pozycji. Do Grand Prix Włoch, Brytyjczyk wyruszył z czternastego pola startowego. Na 46. okrążeniu nastąpiła awaria silnika Yamaha i Hill nie ukończył eliminacji. W sesji kwalifikacyjnej do Grand Prix Austrii, Hill został sklasyfikowany na siódmej pozycji i na tej samym miejscu ukończył wyścig, choć jeszcze przed finałowym okrążeniu znajdował się na ostatniej punktowanej lokacie. W kwalifikacjach do Grand Prix Luksemburga osiągnął trzynasty wynik i ukończył rundę na ósmej pozycji. Do Grand Prix Japonii Hill wyruszył z siedemnastego pola i ukończył eliminację na jedenastym miejscu, blokując w trakcie wyścigu Michaela Schumachera. Do ostatniej eliminacji, Grand Prix Europy, Hill zakwalifikował się na czwartej pozycji. Na 48. okrążeniu doszło do usterki skrzyni biegów, przez co Hill nie ukończył ostatniej rundy sezonu.
W klasyfikacji kierowców w sezonie 1997 Damon Hill został sklasyfikowany na dwunastej pozycji, mając na koncie siedem punktów. W klasyfikacji konstruktorów, Arrows znalazł się na ósmej pozycji, pokonując tylko Stewarta i Tyrrella.
Jordan (1998–1999).
Po sezonie 1997, Hill był bliski podpisania kontraktu ze stajnią Prost Grand Prix, gdyż francuski zespół mocno na to naciskał. Ostatecznie jednak Brytyjczyk przyjął ofertę ekipy Jordan Grand Prix, zastępując w zespole Giancarlo Fisichellę. Jego partnerem zespołowym został Ralf Schumacher, brat Michaela Schumachera. Hill przed rozpoczęciem sezonu przyznał, że słabszy poprzedni sezon rozbudził jego apetyty na ponowną wygraną. Szef zespołu Eddie Jordan stwierdził:
1998.
W sezonie 1998, Hill i Schumacher jeździli samochodem Jordan 198, który był napędzany silnikami Mugen-Honda. Do inauguracyjnej rundy, Grand Prix Australii, Hill zakwalifikował się z dziesiątym rezultatem. Wyścig ukończył na ósmej pozycji, ze stratą okrążenia do Häkkinena. W kwalifikacjach do Grand Prix Brazylii startował z jedenastego pola, awansując w wyścigu o jedną pozycję wyżej, choć później po eliminacji został zdyskwalifikowany, ponieważ samochód był o osiem kilogramów za lekki. W kwalifikacjach do Grand Prix Argetyny, Hill został sklasyfikowany na dziewiątej pozycji, natomiast wyścig ukończył na ósmym miejscu. Do Grand Prix San Marino wystartował z siódmego miejsca. W czasie wyścigu miał kolizję z Alexandrem Wurzem z Benettona i spadł na koniec stawki, a w momencie, gdy jechał na siódmej pozycji, w samochodzie brytyjskiego kierowcy doszło do awarii hydrauliki i Hill nie ukończył rundy w Imoli. Kwalifikacje do Grand Prix Hiszpanii zakończył na ósmym miejscu, jednak wyścigu nie ukończył, ponieważ na 46. okrążeniu silnik odmówił posłuszeństwa. Do Grand Prix Monako, Hill startował dopiero z piętnastego pola, lecz ukończył rywalizację na ósmym miejscu, ze stratą dwóch okrążeń. W sesji kwalifikacyjnej do Grand Prix Kanady, Brytyjczyk wywalczył dziesiąte pole startowe, podczas gdy jego kolega zespołowy został sklasyfikowany pięć pozycji wyżej. W trakcie wyścigu zdołał awansować nawet na drugą lokatę, staczając również pojedynek z Michaelem Schumacherem, którego blokował trzykrotnie, jednak na 42. okrążeniu, w samochodzie Hilla nastąpiła awaria elektryki i nie ukończył eliminacji. Po wyścigu Niemiec krytykował jazdę Brytyjczyka, choć kierowca Jordana wypominał mu poprzednie incydenty. Następną rundą w kalendarzu było Grand Prix Francji. W kwalifikacjach Brytyjczyk osiągnął siódmy rezultat, jednak odpadł z rywalizacji przez awarię hydrauliki. Podobnie jak we Francji, do wyścigu o Grand Prix Wielkiej Brytanii wyruszył z siódmego pola, jednak w trakcie walki z byłym kolegą zespołowym, Jacquesem Villeneuve’em, na 13. okrążeniu wypadł z trasy i ponownie przedwcześnie ukończył wyścig, w którym Ralf Schumacher zajął piąte miejsce, gwarantujące mu dwa punkty do klasyfikacji.
Przed wyścigiem na torze Silverstone Jordan postanowił o zatrudnieniu Mike’a Gascoyne’a z Tyrrella, w miejsce Gary’ego Andersona, który pełnił rolę głównego projektanta. Dzięki przyjściu Brytyjczyka, irlandzka stajnia zaczęła wprowadzać poprawki do modelu 198. W kwalifikacjach do Grand Prix Austrii, Hill uzyskał piętnasty czas, natomiast wyścig ukończył na siódmym miejscu. Dużo lepiej wiodło się Brytyjczykowi podczas Grand Prix Niemiec, gdzie w kwalifikacjach zajął piątą lokatę, a wyścig ukończył pozycję wyżej, zdobywając pierwsze punkty w sezonie. W kwalifikacjach do Grand Prix Węgier zajął czwarte miejsce, które zachował do samego końca wyścigu, mając w dodatku szansę na najniższy stopień podium. W sesji kwalifikacyjnej do Grand Prix Belgii, Hill został sklasyfikowany na trzeciej pozycji. Na początku doszło do największego karambolu, w którym bierze udział trzynaście samochodów, lecz żaden z samochodów Jordana nie uczestniczył w nim. Po drugim starcie Hill wyszedł na prowadzenie, jednak po siedmiu okrążeniach został wyprzedzony przez Michaela Schumachera na zakręcie "Bus Stop". Brytyjczyk odzyskał prowadzenie po kolizji Niemca z Davidem Coulthardem. Pod koniec wyścigu jego kolega zespołowy zaczął doganiać Hilla, który później przez radio powiedział:
Po tym komunikacie, szef zespołu postanowił skorzystać z informacji przekazanej przez Brytyjczyka i nakazał Schumacherowi nie wyprzedzać Hilla. Pomimo wielu prób zignorowania tego komunikatu, niemiecki kierowca potwierdził otrzymanie polecenia. Cały wyścig ukończył się dubletem zespołu Jordan – Hill wygrał z przewagą 0,932 sek. nad Ralfem Schumacherem. Było to pierwsze zwycięstwo irlandzkiej ekipy, pierwszy i jedyny dublet w historii zespołu oraz 22. zwycięstwo Hilla w karierze. Do wyścigu o Grand Prix Włoch Hill wystartował z czternastego miejsca. W wyścigu udało mu się awansować o kilka pozycji, ostatecznie kończąc rywalizację na szóstym miejscu. Do Grand Prix Luksemburga Hill zakwalifikował się na dziesiątej pozycji, które zamienił na dziewiątą lokatę w wyścigu. Do ostatniej rundy sezonu, Grand Prix Japonii, Brytyjczyk zakwalifikował się na ósmym miejscu. W wyścigu udało się mu awansować do punktowanej szóstki, ostatecznie kończąc wyścig na czwartej pozycji.
W sezonie 1998 Damon Hill został sklasyfikowany na szóstej pozycji z liczbą 20 punktów. W klasyfikacji konstruktorów Jordan znalazł się na czwartej pozycji, ulegając zespołom McLaren, Ferrari i Williams.
Przed wyścigiem w Belgii, do Michaela Breena, prawnika Damona Hilla, zwrócił się Frank Williams, oferując Hillowi powrót do ekipy na sezon 1999. Brytyjczyk odrzucił ofertę Williamsa i przedłużył na kolejny rok kontrakt z Jordanem.
1999.
Oczekiwania Hilla wobec zespołu były wysokie. Nowym partnerem zespołowym Brytyjczyka, po odejściu Ralfa Schumachera do Williamsa został Heinz-Harald Frentzen, który zastąpił brytyjskiego kierowcę dwa lata wcześniej w stajni Franka Williamsa. Samochód Jordan 199, tak jak poprzedni, napędzany był silnikami Mugen-Honda.
Do pierwszego wyścigu sezonu, Grand Prix Australii, Hill zakwalifikował się na siódmej pozycji, podczas gdy Frentzen startował dwie pozycje wyżej. Brytyjczyk zakończył swój wyścig na pierwszym okrążeniu, po kolizji z Jarno Trullim z Prosta, podczas gdy kolega zespołowy przegrał tylko z Eddiem Irvine’em. W kwalifikacjach do Grand Prix Brazylii ponownie zajął siódme miejsce, tym razem wygrywając z Frentzenem. Rundy nie ukończył za sprawą kolizji z Alexandrem Wurzem na 10. okrążeniu i uszkodzenia zawieszenia prawego przedniego koła. Kolejny wyścig, Grand Prix San Marino odbył się trzy tygodnie po rywalizacji w Brazylii. W sesji kwalifikacyjnej zajął ósmą lokatę, natomiast wyścig ukończył na czwartej pozycji, zdobywając pierwsze punkty w sezonie, mając także szansę na walkę z Rubensem Barrichello o najniższy stopień podium. Do Grand Prix Monako, Hill startował z siedemnastego pola startowego. Na 4. okrążeniu wyścigu, podczas walki z Ralfem Schumacherem doszło do kolizji i Brytyjczyk uderzył w bandę, po raz trzeci kończąc eliminacje przedwcześnie. W kwalifikacjach do Grand Prix Hiszpanii, Hill osiągnął jedenasty rezultat, zamieniając go na siódme miejsce w wyścigu. Kwalifikacje do Grand Prix Kanady ukończył na czternastej pozycji. Na 14. okrążeniu Hill na wyjściu z ostatniego zakrętu uderzył o ścianę i ukończył wyścig. Także Michael Schumacher i Jacques Villeneuve w tym samym miejscu uderzyli swoimi samochodami, co przyczyniło się do powstania "Ściany Mistrzów". Po wyścigu Damon Hill ogłosił, że sezon 1999 jest jednocześnie jego ostatnim w Formule 1, ze względu na słabe osiągi w jego samochodzie. W kwalifikacjach do Grand Prix Francji Hill osiągnął osiemnasty wynik, z czasem o 0,002 sek. gorszym od 107% czasu zdobywcy pole position. Sędziowie dopuścili go do wyścigu, w którym najpierw miał kolizję z jednym z kierowców Arrowsa, a następnie w samochodzie Brytyjczyka doszło do awarii elektryki, wobec czego Hill wycofał się. W tym czasie Frentzen odniósł pierwsze zwycięstwo w sezonie dla Jordana i drugie zwycięstwo w karierze. To spowodowało, że Brytyjczyk nie mający już motywacji do jazdy chciał wycofać się z Formuły 1 ze skutkiem natychmiastowym, jednak Eddie Jordan przekonał go, aby pojechał jeszcze w domowej rundzie.
W trakcie weekendu wyścigowego na torze Silverstone Damon Hill na konferencji prasowej powiedział, że Grand Prix Wielkiej Brytanii będzie jego ostatnim wyścigiem w karierze. Na wszelki wypadek Jordan postanowił przetestować Josa Verstappena, który został wybrany na zastępcę Hilla. W kwalifikacjach do Grand Prix Wielkiej Brytanii brytyjski kierowca zajął szóste miejsce. Na 45. okrążeniu wyścigu został chwilowym liderem wyścigu, później zmagał się cztery okrążenia przed końcem z awarią hydrauliki, ale ostatecznie udało się mu ukończyć eliminację na piątym miejscu. Po wyścigu Hill ponownie zmienił zdanie i pozostał w stawce do końca sezonu, choć mówiło się, że zamieni się miejscami w zespołach z Jarno Trullim na sezon 2000, ponieważ irlandzka ekipa była zainteresowana Włochem. Kwalifikacje do Grand Prix Austrii ukończył z jedenastym wynikiem, natomiast wyścig ukończył na ósmej pozycji. Do wyścigu o Grand Prix Niemiec zakwalifikował się z ósmego pola, jednak na 13. okrążeniu defekt układu hamulcowego spowodował, że po raz kolejny Hill wycofał się z eliminacji. Kwalifikacje do Grand Prix Węgier, Hill ukończył z szóstym wynikiem i na tej samej pozycji zakończył wyścig. Sesję kwalifikacyjną do Grand Prix Belgii Brytyjczyk ukończył na czwartej pozycji, a wyścig ukończył o dwie pozycje niżej, dopisując kolejny punkt do klasyfikacji. Do Grand Prix Włoch Hill wystartował z dziewiątego pola startowego. Cały wyścig ukończył na dziesiątej pozycji, podczas gdy Heinz-Harald Frentzen odniósł drugie zwycięstwo dla zespołu. To sprawiło, że Niemiec miał realne szanse na zdobycie tytułu, jako że liderujący Mika Häkkinen miał dziesięć punktów przewagi nad niemieckim kierowcą. W kwalifikacjach do Grand Prix Europy Hill znalazł się na siódmej pozycji. Na pierwszym okrążeniu doszło do awarii elektryki w samochodzie Hilla, powodując zamieszanie, w którym Alexander Wurz zaczepił o tylne koło w samochodzie Pedro Diniza, czego skutkiem było przewrócenie samochodu Brazylijczyka do góry nogami. Sesję kwalifikacyjną do pierwszego w historii Grand Prix Malezji Hill ukończył z dziewiątym rezultatem. Na początku wyścigu doszło do zderzenia z Giancarlo Fisichellą i Hill ponownie przedwcześnie ukończył rywalizację. Do ostatniego wyścigu sezonu, Grand Prix Japonii, Brytyjczyk startował z dwunastego pola. W trakcie wyścigu wypadł z trasy po nieudanym pokonaniu zakrętu "Spoon" z dużą prędkością, a później wycofał się z wyścigu.
Swój ostatni sezon w Formule 1 Damon Hill ukończył na dwunastej pozycji z siedmioma punktami. Mimo tego, Hill wraz z Frentzenem doprowadzają do trzeciej pozycji Jordana w klasyfikacji konstruktorów, przegrywając jedynie z Ferrari i McLarenem.
Po zakończeniu kariery.
W 2000 roku, wraz ze swoim prawnikiem Michaelem Breenem założył "Prestige and Super Car Private Members Club P1 International". Breen odkupił od Hilla klub w październiku 2006. Hill był zaangażowany w prowadzenie salonów sprzedaży BMW i Audi.
Przy okazji wydania w sierpniu 2016 swojej autobiografii pt. "Watching the Wheels: My Autobiography", Hill przyznał, że w pierwszej połowie lat 2000. zupełnie odciął się od wyścigów samochodowych, mówiąc:
Hill wielokrotnie uczestniczył w Festiwalu Prędkości w Goodwood, jeżdżąc samochodami i motocyklami. W 2005, Hill testował samochód serii GP2. Rok później, Brytyjczyk testował 600-konny samochód przystosowany do serii Grand Prix Masters, skupiającej byłych kierowców Formuły 1. Po testach, mimo zadowolenia, powiedział, że nie wróci do ścigania mówiąc:
W kwietniu 2006 został prezesem British Racing Drivers’ Club (BRDC), zastępując na tym stanowisku Jackiego Stewarta. Przyczynił się do gruntownej przebudowy toru Silverstone, którego klub jest właścicielem. Zabezpieczył przyszłość wyścigu o Grand Prix Wielkiej Brytanii poprzez podpisanie siedemnastoletniej umowy. 7 czerwca 2011 poinformowano, że Hill, z dniem 25 sierpnia 2011, złoży rezygnację z funkcji prezesa klubu, chcąc skupić się na rodzinie, w tym na karierze Josha. Jego następcą został Derek Warwick.
W 2009, Uniwersytet w Northampton uhonorował Damona Hilla honorowym wyróżnieniem za osiągnięcia w Formule 1 i lokalne koneksje z Silverstone.
W maju 2010 został jednym z sędziów wyścigu o Grand Prix Monako 2010. Po wyścigu sędziowie, w tym Hill, ukarali Michaela Schumachera za wyprzedzenie Fernando Alonso, kiedy jeszcze była żółta flaga, a samochód bezpieczeństwa dopiero zjeżdżał do alei serwisowej. Po wyścigu, Hill otrzymał wiele e-maili, oskarżających Brytyjczyka o stronniczość.
W dniach 18–19 maja 2012, wraz z Perrym McCarthym, Markiem Blundellem, Martinem Donnellym, Julianem Baileyem i Davidem Brabhamem wziął udział gościnnie w pierwszej rundzie serii Volkswagen Scirocco R-Cup na torze Brands Hatch, w celu zebrania pieniędzy na fundację Halow. Był to jego pierwszy wyścig samochodowy od 1999. Choć ustanowił najszybszy czas podczas pierwszego treningu, z wyścigu odpadł po siedmiu okrążeniach.
7 października 2012, Hill poprowadził samochód BRM P57, w którym jego ojciec zdobył mistrzostwo świata w 1962. Miało to związek z obchodzeniem 50. rocznicy zdobycia mistrzostwa przez brytyjską stajnię. Kilka dni później, w trakcie weekendu Europejskiego Pucharu Formuły Renault 2.0 na torze Circuit de Barcelona-Catalunya przetestował samochód Red Bull RB6, którym Sebastian Vettel zdobył swoje pierwsze mistrzostwo.
Od czerwca 2018, Hill jest prezesem stowarzyszenia Brooklands Trust Members, zastępując na tym stanowisku Stirlinga Mossa.
Media.
Hill regularnie pojawiał się w brytyjskich mediach. Po raz pierwszy pojawił się w czerwcu 1975, gdy wraz z ojcem Grahamem wziął udział w programie "Jim’ll Fix It". Ponownie pojawił się w programie w styczniu 1995 z okazji 20-lecia programu. W 1996, wraz z ówczesnym komentatorem wyścigów F1 w BBC, Murrayem Walkerem wziął udział w reklamie telewizyjnej Pizza Hut, w której Walker komentował posiłek Hilla jak wyścig. Pojawiał się także w wielu programach telewizyjnych, takich jak "Top Gear", "This Is Your Life", "TFI Friday" czy "Shooting Stars".
Pisał także artykuły do miesięcznika "F1 Racing" i komentował wyścigi na kanale ITV. W styczniu 2012, Sky ogłosiło podpisanie kontraktu z Hillem, dzięki czemu kierowca zaczął pełnić rolę eksperta dla kanału Sky Sports F1.
Kariera muzyczna.
Hill był zainteresowany muzyką od najmłodszych lat. W 1995, w jednym z wywiadów przyznał, że zabrałby na bezludną wyspę tylko gitarę i deskę surfingową. Jego muzycznymi inspiracjami są Tom Petty, Van Morrison i Iggy Pop. W czasach szkolnych, wraz ze swoimi kolegami założył zespół „Sex, Hitler and the Hormones”. Po osiągnięciu sukcesu w Formule 1, grał z wieloma znanymi muzykami, m.in. z George’em Harrisonem. Zagrał końcówkę solową w utworze „Demolition Man”, który pojawił się na płycie "Euphoria" zespołu Def Leppard. Po zakończeniu kariery w 1999, Hill poświęcił więcej czasu muzyce i grał z zespołami SAS Band, kierowanym przez Spike’a Edneya i Wild Colonial Boys, założonym przez australijskiego tenisistę, Pata Casha. W latach 1999–2003 istniał założony przez kierowcę zespół „The Conrods”, który grał covery utworów The Rolling Stones, The Beatles i The Kinks, grając m.in. po wyścigu o Grand Prix Austrii 2002. Od momentu objęcia funkcji prezesa BRDC w 2006, Hill przyznał, że nie ma czasu na granie.
Życie prywatne.
W 1988, Damon Hill ożenił się z Susan George, zwaną "Georgie" (ur. 29 kwietnia 1961). Mają czwórkę dzieci: Olivera (ur. 4 marca 1989), Joshuę (ur. 9 stycznia 1991), Tabithę (ur. 19 lipca 1995) i Rosie (ur. 1 lutego 1998). Ich najstarszy syn, Oliver urodził się z zespołem Downa. Hill wspiera Stowarzyszenie na Rzecz Osób z Zespołem Downa, a także fundację Halow. Jego syn, Josh poszedł w ślady ojca i jeździł w różnych seriach samochodowych, m.in. w Brytyjskiej Formule Renault, Północnoeuropejskim Pucharze Formuły Renault 2.0 czy Europejskiej Formule 3. W lipcu 2013, Josh ogłosił zakończenie kariery, postanawiając się skupić na muzyce.

</doc>
<doc id="130533" url="https://pl.wikipedia.org/wiki?curid=130533" title="Grawitacyjna całka działania">
Grawitacyjna całka działania

Równania ogólnej teorii względności są konsekwencją minimum funkcjonału (całka działania) ze względu na metrykę czasoprzestrzeni formula_1 Funkcjonał ten ma postać
gdzie formula_3 związane jest z przejściem do krzywoliniowego układu współrzędnych
formula_5 jest funkcją Lagrange’a, składającą się z dwóch części – grawitacyjnej – opisującej geometrię czasoprzestrzeni i funkcji Lagrange’a materii (wszystko co nie jest grawitacją)
Funkcja Lagrange’a grawitacji powinna zależeć jedynie od niezmienników opisujących geometrię czasoprzestrzeni. Takim niezmiennikiem jest skalar krzywizny R. Teoria Einsteina odpowiada najprostszej liniowej realizacji:
Stałe formula_8 i formula_9 są stałymi teorii. Stałą formula_8 definiuje się tak, by nastąpiła zgodność z teorią grawitacji Newtona. formula_9 jest stałą kosmologiczną.
Wariacja całki działania
względem tensora metrycznego formula_13 daje równania Einsteina
definiując tensor energii-pędu.

</doc>
<doc id="130534" url="https://pl.wikipedia.org/wiki?curid=130534" title="Samuel Pepys">
Samuel Pepys

Samuel Pepys (ur. 23 lutego 1633 w Londynie, zm. 26 maja 1703 w Clapham) – angielski urzędnik państwowy, pamiętnikarz. Wsławił się pamiętnikami pisanymi w latach 1660–1669.
Życiorys.
Pepys urodził się w Londynie jako syn Jana (ur. 1601, zm. w 1680 r.), z zawodu krawca, i Małgorzaty (z domu Kite – zm. w 1667 r.) – według jednych źródeł praczki, według innych służącej, umiejącej słabo czytać i pisać. Najstarszy z czwórki żyjącego rodzeństwa (Pepysowie mieli w sumie jedenaścioro dzieci), pozostali to: Tomasz (ur. 1635, zm. 1664), Paulina (ur. 1640, po mężu Jackson, jej syn John Jackson był jedynym spadkobiercą Samuela), Jan (ur. 1641). Uczył się w przykatedralnej szkole św. Pawła w południowo-zachodnim Londynie, a potem w kolegium Magdalene Uniwersytetu Cambridge.
Pepysowie byli starym rodem drobnoszlacheckim zamieszkującym okolice Cambridge. Linia Samuela wywodziła się z Brampton, wsi leżącej na północny zachód od Londynu (obecnie Cambridgeshire). Bliskimi ich sąsiadami była rodzina Cromwellów, którzy tamtejsze dobra ziemskie odsprzedali sir Sydneyowi Montagu, ojcu Edwarda Montagu, wujowi Samuela drugiego stopnia. Był on protektorem Pepysa. Nadto wpływ na jego karierę miała rewolucja cromwellowska, która oparła się na niższych warstwach społecznych i wyniosła je – Samuel, jak sam przyznaje, w młodości był zapaloną "okrągłą głową", a więc radykalnym zwolennikiem republikanizmu. A nade wszystko o karierze Pepysa zadecydowały jego wrodzone talenty.
W 1655 r. Pepys ożenił się z Elizabeth Marchant de St Michel, córką Aleksandra, emigranta – hugenoty z Francji. Zaczął wtedy też służbę u swego protektora Edwarda Montagu. W przededniu przewrotu rojalistycznego był jego sekretarzem. W 1660 r. został sekretarzem Urzędu Marynarki (Clerk of the Acts to the Navy Board), co zapoczątkowało jego karierę. Samuel Pepys był też szefem kancelarii Tajnej Rady Królewskiej.
1 stycznia 1660 r. zaczął pisać swój „Dziennik”. Zgodnie z planem codziennie zapisywał wszystko to, co przykuło jego uwagę, a gdy nie udawało mu się to, szybko nadrabiał zaległości następnego dnia. Opisywał wydarzenia takie jak powrót Karola II, plotki dotyczące rodziny królewskiej, jak i własną karierę, nadzieje związane z przyszłością, relacje z członkami rodziny, znajomymi, służbą. Dzięki „Dziennikowi” mamy możność poznania życia Samuela Pepysa, jego intymnych przeżyć dzień po dniu.
31 maja 1669 r. przestał pisać „Dziennik”. Powodem była, jak nas poinformował, obawa o pogarszający się wzrok. W czerwcu za zgodą króla wyjechali z żoną w od lat planowaną podróż do Francji. Trwała ona do października. 10 listopada tego samego roku jego żona Elżbieta zmarła na tyfus. Samuel do końca życia formalnie pozostał wdowcem. Oboje spoczęli w kościele St. Olave's na Hart Street w Londynie. Jedna z uliczek blisko jego kościoła parafialnego nazwana jest jego imieniem (Pepys Street).
„Dziennik” Samuela Pepysa jest utworem wielowątkowym. Wynika to tyleż z istoty tej formy literackiej, co bogatej osobowości piszącego. Jest też niezwykłą pełną paradoksów autokreacją. Jednymi z najbardziej znaczących wątków dzieła są: zagmatwane i przedstawione na wskroś współcześnie życie intymne pisarza, plastyczne, pełne sprzeczności, dramaturgii, pasji i pożądania, poczucia winy... Opis relacji z żoną i sporym gronem kochanek, posunięty chwilami wręcz do masochizmu, to antycypacja powieści modernistycznej. Równie interesującą, rozpisaną na całość dzieła, jest realizacja mitu pucybuta. W momencie rozpoczęcia dziennika poznajemy Samuela, jako biednego i podrzędnego urzędnika. Utwór kończy się, kiedy bohatera stać na własny powóz, na codzienne wizyty w teatrze i organizowanie dużych przyjęć dla przyjaciół. Inne znaczące wątki utworu to opis sławnego wielkiego pożaru Londynu z 1666 roku, czy opis wielkiej zarazy z 1665 r. /zob. też Dziennik roku zarazy, autor Daniel Defoe/. Na marginesie tych dwóch wątków godną uwagi jest postać i postawa piszącego. Sam o sobie często na kartach dziennika pisze, że jest „słabego ducha”, bojaźliwy, nadwrażliwy itp.; np. kiedy jest świadkiem brutalnego i bezwzględnego poboru marynarzy (inna sprawa, że odbywało się to w oparciu o instrukcję, którą sam przygotował) pisze, że prawie płakał nad losem tych biedaków. I oto ten „słabeusz”, jako zresztą jeden z nielicznych jest obecny w Londynie od początku niemal do końca tych kataklizmów. Cały dwór, wszyscy najwyżsi urzędnicy państwowi już na samym początku w panice pouciekali, a on, modląc się do swojego Boga z przygotowanym testamentem dzień w dzień pokonuje drogę przez pełne śmierci ulice Londynu.
Był także człowiekiem, którego charakteryzowała niesłychana ciekawość świata. Miał bardzo szerokie spektrum zainteresowań, między innymi interesował się muzyką, teatrem, książkami. Poliglota władający pięcioma językami. Bogato opisywał w nich m.in. życie kulinarno-gastronomiczne Londynu. Współczesny mu John Evelyn scharakteryzował go jako wszechstronnie wykształconego. W 1665 r. został członkiem Towarzystwa Królewskiego, a później nawet jego prezesem.
W 1685 r., po ustąpieniu z tronu Jakuba II Stuarta, odszedł z życia publicznego, jego miejsce w Urzędzie Marynarki zajął William Hewer, najbliższy przyjaciel domu, u którego Samuel mieszkał w ostatnich latach swojego życia.
Za życia Pepysa w 1690 r. ukazała się jego historia marynarki, pt. Memories of the Navy.
Samuel Pepys zapisał w testamencie cały swój księgozbiór, a był namiętnym bibliofilem, na rzecz Magdalen College. Miał on stanowić odrębną całość i zostać nazwany, zgodnie z wolą testatora: Bibliotheca Pepysiana. Księgozbiór – 3 tysiące tomów książek drukowanych, rękopisów, rycin - trafił na miejsce swojego przeznaczenia w 1724 r. Chyba najważniejszą pozycją w tej bibliotece był oryginalny rękopis „Dzienników” Samuela Pepysa.
Samuel Pepys pisał swój dziennik używając jednego z wielu popularnych w tamtych czasach stenogramu. Był to rodzaj szyfru, który umożliwiał skrótowe zapisywanie. Autorem tego „szyfru” był Thomas Shelton, po raz pierwszy opublikował go w 1626 r. (Short Writing), potem ulepszył swój system i nazwał go „Tachygraphy” – wydawcą został Uniwersytet Cambridge. Wśród młodych ludzi zapanowała swoista moda na używanie tego systemu, przede wszystkim do zapisywania treści kazań. Samuel Pepys najprawdopodobniej nauczył się go podczas swoich studiów w Cambridge, gdyż podczas spisywania pamiętników był już bardzo wprawiony w używaniu szyfru Sheltona.
Po śmierci Pepysa myślano jednak, że „Dzienniki” zostały napisane jakimś nieznanym szyfrem, wymyślonym przez samego autora.
John Smith, nieświadomy, że w bibliotece Pepysa znajduje się klucz do szyfru, jakim zostały zapisane „Dzienniki”, podjął trud zdekodowania zapisków. Udało mu się to w latach 1819–1822. Dziennik po raz pierwszy został wydany w 1825, ale w skróconej formie. Skróty wydawane były też między innymi w 1828, 1848–1849 i 1854. Cały tekst (ponad 3800 stron) został wydany dopiero w 1893 przez Henry B. Wheatleya. Najbardziej nam współczesne pełne wydanie to londyńskie, jedenastotomowe wydanie R. Lathama, R. Matthewsa z lat 1970-1983. Nie jest ono jednak dostępne w języku polskim.
W Polsce „Dziennik” ukazał się w wyborze w dwóch tomach (prawie 1000 stron tekstu) w tłumaczeniu Marii Dąbrowskiej nakładem Państwowego Instytutu Wydawniczego w 1952, II wydanie w 1954; III wydanie w 1966; ostatnie IV wydanie, pochodzi z 1978.

</doc>
<doc id="130535" url="https://pl.wikipedia.org/wiki?curid=130535" title="Opposing Force">
Opposing Force



</doc>
<doc id="130536" url="https://pl.wikipedia.org/wiki?curid=130536" title="HL">
HL



</doc>
<doc id="130539" url="https://pl.wikipedia.org/wiki?curid=130539" title="Gizarma">
Gizarma

Gizarma – broń drzewcowa o długim, płaskim grocie osadzonym na drzewcu długości 2–2,5 metra, zdobionym często w późniejszym okresie chwostem u nasady żeleźca. Początkowo żeleźce miało kształt kosy osadzonej pionowo, z długim, poziomym szpikulcem po tępej stronie oraz dwoma kolcami sterczącymi na boki. W końcowym okresie średniowiecza i w czasach późniejszych żeleźce uległo znacznym modyfikacjom, pozostał skierowany wprost ku górze ostry grot, poniżej niego znajdował się sierpowaty hak, a pod nim, po przeciwnej stronie kolec skierowany w bok. Przy nasadzie żeleźca znajdowały się kolejne dwa kolce, skierowane w przeciwne strony.
Broń ta była używana przez piechotę, głównie w starciach z konnicą (haki umożliwiały ściągnięcie jeźdźca na ziemię). Gizarma pojawiła się w XI wieku we Francji wywodząc się najprawdopodobniej od narzędzia do trzebienia krzaków, potem w Anglii, w XV wieku rozpowszechniła się w Europie Zachodniej, w Polsce używana wyłącznie przez piechotę gdańską. Później wyszła z użycia bojowego, stając się, podobnie jak halabarda i glewia, bronią paradną, aby w XVII wieku zaniknąć zupełnie.

</doc>
<doc id="130540" url="https://pl.wikipedia.org/wiki?curid=130540" title="Counter-Strike">
Counter-Strike

Counter-Strike (skrót CS, poprzednio Half-Life: Counter-Strike) – gra komputerowa z gatunku first-person shooter, stworzona przez Minha "Gooseman" Le'a i Jessa "Cliffe" Cliffe'a 19 czerwca 1999 i będąca modyfikacją gry "Half-Life". Początkowo "Counter-Strike" wymagał do działania "Half-Life'a", jednak z upływem czasu stworzono kolejne wersje, które przekształciły się w samodzielne produkcje, korzystające jedynie z silnika oryginalnej gry.
Rozgrywka w "Counter-Strike'u" opiera się na walce antyterrorystów z terrorystami, w której jedna ze stron musi bronić bombsite'u (miejsca, gdzie ustawiany jest ładunek wybuchowy) lub uwolnić zakładników, a druga podłożyć bombę albo pilnować pojmanych.
Gra została stworzona z myślą o grze w sieci. Otrzymała wsparcie od Valve Software, dzięki czemu jest ciągle uaktualniania i została włączona do projektu Steam. "Counter-Strike" stosunkowo szybko zyskał popularność i stał się platformą turniejową na imprezach e-sportowych.
Rozgrywka.
"Counter-Strike" jest grą sieciową opartą o wspólne działanie drużyny. Gracz może się wcielić w antyterrorystę lub terrorystę. W skład antyterrorystów wchodzą jednostki specjalne takie jak: Seal Team 6, GSG9, SAS i GIGN.
Wersja 1.6 gry została wydana 12 września 2003 roku wraz z premierą platformy dystrybucji cyfrowej Steam. Wszystkie kolejne aktualizacje i poprawki są dostarczone poprzez ten system, bez żadnych konkretnych numerów nowej wersji. Nazwa lub skrót „1.6” jest często używany w celu odróżnienia go od kontynuacji gry: ' i '.
Zasady gry.
Każdy gracz rozpoczyna grę w punkcie startowym z pistoletem (USP u antyterrorystów, Glock 18 u terrorystów), dwoma magazynkami w zapasie, nożem oraz kwotą ośmiuset dolarów. Za każdą udaną misję drużyna otrzymuje punkty oraz pieniądze. W momencie startu następnych rund można za nie kupić broń palną, kamizelki kuloodporne, granaty, magazynki i inne potrzebne do wykonania misji przedmioty.
Pieniądze otrzymuje się również za wyeliminowanie przeciwnika, ale można je również stracić za zabicie zakładnika lub osobę z własnej drużyny (jeżeli włączony jest tzw. "friendly fire" – przyjacielski ogień).
Cele drużyn są zawsze sprzeczne ze sobą – jeżeli celem terrorystów jest wysadzić jakiś obiekt, antyterroryści mają nie dopuścić do tego, oraz odwrotnie – jeżeli antyterroryści mają uwolnić zakładników, terroryści mają za zadanie im to uniemożliwić.
Drużyna, która zdoła osiągnąć swój cel albo wyeliminuje wszystkich przeciwników z drugiej grupy, wygrywa rundę.
Każda rozgrywka jest dodatkowo ograniczona przez czas. Po upływie tego limitu przegrywa ta drużyna, która nie wykonała zadania. W przypadku antyterrorystów jest to nieuwolnienie wszystkich zakładników, a w przypadku terrorystów nieustawienie bomby w wyznaczonym miejscu.
Tryby rozgrywki.
Gra oferuje kilka zróżnicowanych trybów rozgrywki – trzy podstawowe to: odbicie zakładników, podłożenie lub rozbrojenie bomby oraz zamach na ważną osobistość. Poza tymi podstawowymi opcjami, tworzone są również mapy realizujące inne scenariusze – na przykład bezpośredni pojedynek między drużynami lub taki, gdzie gracze mogą korzystać wyłącznie z określonych wcześniej typów broni.
Tryb ten rozgrywany jest na mapach z przedrostkiem "'cs_'". Zadaniem antyterrorystów (CT) jest odbicie zakładników przetrzymywanych w bazie terrorystów (T) i doprowadzenie ich do punktu ratunkowego. Terroryści natomiast muszą im w tym przeszkodzić. Rozgrywka kończy się w momencie, gdy antyterroryści uwolnią wszystkich żyjących zakładników (wygrana CT), gdy skończy się czas przeznaczony na rozgrywkę (wygrana T), lub gdy któraś z drużyn straci wszystkich graczy (wygrana drużyny przeciwnej).
Akcja rozgrywki toczy się na mapach z przedrostkiem "'de_'", a główną rolę odgrywają terroryści. Ich celem jest przedarcie się do wyznaczonego miejsca, w którym muszą podłożyć bombę, co uniemożliwić mają im antyterroryści. Rozgrywka kończy się w momencie wybuchu bomby (wygrana T), rozbrojenia jej przez antyterrorystów (wygrana CT), upływu czasu (wygrana CT) lub w przypadku śmierci wszystkich członków jednej z drużyn (wygrana drużyny przeciwnej). Jeżeli wszyscy terroryści zginą, a bomba została podłożona, runda nie zakończy się aż do wybuchu lub rozbrojenia przez CT.
Areną działań są mapy z przedrostkiem "'as_'". Jeden z graczy drużyny antyterrorystów staje się VIP-em, którego reszta drużyny musi eskortować do specjalnego punktu ewakuacyjnego. Zadaniem terrorystów jest zabicie VIP-a, a jest ono utrudnione, ponieważ mogą oni kupić jedynie niektóre rodzaje broni. Rozgrywka kończy się, gdy VIP bezpiecznie dotrze do punktu ewakuacyjnego (wygrana CT), terroryści zabiją VIP-a (wygrana T), drużyna straci wszystkich graczy lub czas rozgrywki zostanie przekroczony. VIP nie może kupować broni, ale ma 200% kamizelki czyli 2 razy więcej niż może mieć ktokolwiek inny.
Tryb ten został oficjalnie wycofany w "Counter-Strike’u" beta 7.0, jednak możliwość gry pozostała. Miejscem tego rodzaju rozgrywki są mapy "es_". Zadaniem terrorystów jest ucieczka z terenu działań do wyznaczonego punktu. Terroryści nie mają możliwości zakupu broni – jedyną możliwością jej zdobycia jest odnalezienie miejsca, w którym broń jest składowana, lub zabranie jej zabitemu wrogowi. Antyterroryści muszą powstrzymać terrorystów przed ucieczką. Rozgrywka kończy się, gdy połowa terrorystów ucieknie, antyterroryści zliwkidują większość terrorystów, jedna z drużyn straci wszystkich graczy lub skończy się czas. Po ośmiu rozgrywkach w tym trybie, następuje zamiana ról między drużynami.
Oszustwa w grze.
Stworzono programy umożliwiające oszustwa w grze, potocznie nazywane "cheatami". Najczęściej spotykane rodzaje to:
Zabezpieczenia przed oszustwami.
Valve Anti-Cheat (VAC).
To zabezpieczenie sprawdza, czy nie zmieniono plików wykonywalnych gry lub czy równocześnie z grą nie uruchomiono skryptów umożliwiających oszustwa. W momencie, gdy wykryte zostanie niedozwolone oprogramowanie, gracz zostaje permanentnie wykluczony z gry na wszystkich serwerach zabezpieczonych przez Valve Anti-Cheat (VAC), bez możliwości odwołania się od blokady. Istnieją serwery, na których wyłączono zabezpieczenie Valve (serwery tzw. "non-Steam").
ESL Wire (EWAC).
Używany w lidze Electronic Sports League (ESL). Jest to zewnętrzny program, dostarczony przez ESL, który dodaje swój kod do silnika gry. Skanuje pliki konfiguracyjne oraz sprawdza aktywne procesy. Następnie uzyskane dane przesyła na serwery ligi, gdzie są dostępne dla administratorów. Każdy gracz, który chce wziąć udział w ESL, musi sam ściągnąć i zainstalować ESL Wire.
Cheating-Death.
Cheating-Death (C-D) to niezależny program, który jest zaporą pomiędzy samą grą a oszustami. Gdy gracz nie widzi swojego przeciwnika, C-D symuluje przestawienie oponenta za plecy gracza. Program podaje również błędne informacje co do dokładnej pozycji zawodników i sprawdza standardowe miejsca w ustawieniach gry, gdzie zazwyczaj umieszcza się narzędzia do oszukiwania. Poprzez tak dużą ingerencję w działanie gry, Cheating-Death nie może być używany równocześnie z Valve Anti-Cheat i HLGuard, a gracze sami muszą go ściągnąć na swoje komputery. Ostatnia wersja programu pochodzi z roku 2007 i wtedy też został wstrzymany jego rozwój.
HLGuard.
Wcześniej był znany jako CSGuard by OLO, a nazwa została zmieniona, gdy program przeszedł w ręce United Admins Limited. Następnie HLGuard został przekazany zespołowi The Z Project, który rozwinął go do wersji 1.8. Program ten działa po stronie serwera, dzięki czemu gracze nie muszą ściągać oprogramowania na swoje komputery.
Mechanizm działania (podobnie jak w przypadku Cheating-Death) polega na fałszowaniu miejsce, w którym znajdują się przeciwnicy. Zamiast utrudniać używanie skryptów, program sprawdza, ile razy gracz zachował się w sposób, w który nie zareagowałby zwykły człowiek. Po przekroczeniu określonej ilości takich reakcji, gracz jest wyrzucany z serwera. HLGuard potrafi także zablokować speedhacki, niedozwolone miejsca na mapie oraz wykryć zakazane ustawienia u graczy.
sXe injected.
Jest to program rozwijany przez Argentyńczyków. Składa się on z dwóch elementów. Pierwszy z nich jest instalowany na serwerze gry, natomiast drugi, zwany klientem, gracze instalują sami na swoich komputerach. Działa bardzo podobnie do Cheating-Death i nie należy używać go wraz z Valve Anti-Cheat. Program przeznaczony jest dla serwerów Non-Steam. sXe injected jest ciągle rozwijanym programem, a jego aktualna wersja to 17.2.
Odbiór gry.
Gra zdobyła uznanie graczy i recenzentów, uzyskując w wersji na PC średnią z ocen wynoszącą 88 na 100 punktów według agregatora Metacritic oraz 89,20% według serwisu GameRankings.
"Counter-Strike" zdobył następujące nagrody i wyróżnienia.
Producent "Half-Life", Valve Software, stworzył oddzielną grę z szeregiem misji dla jednego gracza (wspomaganego przez drużynę sterowaną przez komputer), czyli '. Najnowsza wersja gry – ', została oparta o "Half-Life 2" i jego technologię Source.
Szwedzki muzyk, Basshunter nagrał utwór „Counterstrike the Mp3”, który znalazł się na jego internetowym albumie "The Old Shit" z 2006 roku.
Turnieje.
Gra jest elementem wielu lig i turniejów e-sportowych, m.in.:

</doc>
<doc id="130543" url="https://pl.wikipedia.org/wiki?curid=130543" title="Zespół Conna">
Zespół Conna

Zespół Conna, inaczej pierwotny hiperaldosteronizm (ang. Conn syndrome, primary hyperaldosteronism) – zespół chorobowy wywołany zwiększonym wytwarzaniem aldosteronu z jednoczesnym zahamowaniem aktywności reninowej osocza. Stwierdzany jest najczęściej u osób między 3. a 5. dekadą życia.
Historia.
Po raz pierwszy przypadek guza nadnercza, przebiegającego z nadciśnieniem tętniczym i hipokaliemią opisał w 1953 polski lekarz Michał Lityński. Rok później pełny opis zespołu i jego powiązanie z podwyższonym wydzielaniem aldosteronu przedstawił Jerome W. Conn (1907-1994). Dlatego też w polskim piśmiennictwie medycznym postulowano swego czasu nazywanie tej jednostki chorobowej zespołem Lityńskiego-Conna.
Przyczyny.
Nadmierna produkcja tego hormonu spowodowana jest najczęściej łagodnym guzem nadnercza - gruczolakiem (ok. 40% przypadków), lub też przerostem warstwy kłębkowej kory nadnerczy (ok. 60% przypadków). Guz nadnercza bardzo rzadko ma charakter złośliwy. Innymi, rzadkimi postaciami pierwotnego hiperaldosteronizmu (maksymalnie 1% wszystkich przypadków) jest tzw. hiperaldosteronizm rodzinny. Jedną z jego form jest hiperaldosteronizm poddający się leczeniu glikokortykosteroidami (ang. "glucocorticoid remediable aldosteronism" GRA), w którym dochodzi do mutacji, polegającej na rekombinacji genów odpowiedzialnych za wytwarzanie aldosteronu i kortyzolu i w efekcie na powstaniu genu chimerycznego.
Diagnostyka.
Diagnostyka obrazowa gruczolaków nadnerczy obejmuje tomografię komputerową i rezonans magnetyczny. Ultrasonografia ma mniejsze znaczenie w rozpoznaniu gruczolaków ze względu na ich z reguły niewielkie rozmiary (poniżej 1 cm średnicy). Cennym badaniem, przeprowadzanym w ośrodkach specjalistycznych w przypadkach wątpliwych jest scyntygrafia kory nadnerczy. Ponadto możliwe jest także cewnikowanie żył nadnerczowych z pobraniem próbek krwi i następnie oznaczeniem w nich stężenia aldosteronu i aktywności reninowej. Różnice pomiędzy uzyskanymi wartościami wskazują na autonomiczną aktywność nadnercza.
Powikłania.
Rozpoznanie pierwotnego hiperaldosteronizmu ma znaczenie z powodu istotnego zagrożenia wystąpieniem w tej jednostce chorobowej zaburzeń rytmu serca, zawału serca oraz udaru mózgu. Ponadto istnieją możliwości przeprowadzenia leczenia przyczynowego, prowadzącego często do pełnego powrotu do zdrowia.
Leczenie.
Leczeniem z wyboru pierwotnego hiperaldosteronizmu w przebiegu gruczolaka nadnercza jest obecnie adrenalektomia (usunięcie całego nadnercza) lub usunięcie guza, najczęściej metodą laparoskopową. Leczenie farmakologiczne (m.in. podawanie antagonisty receptora dla aldosteronu – spironolaktonu lub nowszego leku eplerenonu) zarezerwowane jest dla przerostu kory nadnerczy oraz dla przypadków gruczolaka, z różnych powodów dyskwalifikowanych od zabiegu operacyjnego.

</doc>
<doc id="130548" url="https://pl.wikipedia.org/wiki?curid=130548" title="Aparat strydulacyjny">
Aparat strydulacyjny

Aparat strydulacyjny, narząd strydulacyjny (łac. "organum stridentium") – narząd głosowy, który służy pajęczakom, skorupiakom, wijom oraz owadom do wytwarzania dźwięków, najczęściej poprzez pocieranie o siebie dwóch powierzchni różnych części ciała z pewną częstotliwością.
Narządy strydulacyjne są różnie zbudowane oraz umiejscowione w różnych miejscach ciała:
Narządy te są zwykle silniej rozwinięte u samców lub występują tylko u nich. Wydawane przez nie dźwięki mają zwabić samice. Dźwięk jest charakterystyczny dla każdego gatunku.

</doc>
<doc id="130549" url="https://pl.wikipedia.org/wiki?curid=130549" title="Zecchino d’Oro">
Zecchino d’Oro

Zecchino d’Oro "(Złoty Cekin / Złoty Pieniążek)" – międzynarodowy festiwal piosenki dziecięcej, odbywający się od 1959 roku we Włoszech. Nazwa została zaczerpnięta z książki Carlo Collodiego "Pinokio". Pomysłodawcą imprezy był Cino Tortorella.
Historia.
Pierwsze dwie edycje zostały zorganizowane w Mediolanie, a od roku 1961 festiwal organizowany jest przez boloński Instytut Antoniano założony przez Ojców Franciszkanów.
Młodymi wykonawcami kierowała Mariele Ventre, która w roku 1963 założyła przy Antoniano chórek, który miał pomagać małym solistom przy wykonywaniu piosenek. Zespół bardzo szybko się rozrósł i istnieje do dziś jako Piccolo Coro dell’Antoniano (po śmierci Mariele Ventre w 1995 roku, opiekę nad nim przejęła Sabrina Simoni, a zespół przyjął nazwę Piccolo Coro „Mariele Ventre” dell'Antoniano).
W roku 1976 festiwal z imprezy krajowej przekształcił się w wydarzenie międzynarodowe, w ramach którego konkuruje ze sobą co roku siedem piosenek włoskich i siedem zagranicznych (początkowo, po sześć), a dziecięce jury w głosowaniu przyznaje najładniejszym nagrody Złotego Cekina i Srebrnych Cekinów.
Polska na Zecchino d’Oro.
W konkursie pięciokrotnie uczestniczyły polskie piosenki:

</doc>
<doc id="130550" url="https://pl.wikipedia.org/wiki?curid=130550" title="Tichon Chriennikow">
Tichon Chriennikow

Tichon Nikołajewicz Chriennikow, Тихон Николаевич Хренников (ur. 10 czerwca 1913, zm. 14 sierpnia 2007 w Moskwie) – rosyjski i radziecki kompozytor.
Życiorys.
Urodził się 10 czerwca (28 maja według starego stylu) 1913 w Jelcu w obwodzie Orłowskim, w muzykalnej rodzinie. W dzieciństwie zaczął naukę gry na fortepianie. W wieku kilkunastu lat przeniósł się do Moskwy, gdzie studiował kompozycję i grę na fortepianie w szkole muzycznej Gnesinów (1929-1932) i moskiewskim konserwatorium (1932-1936), u Wisariona Szebaldina i Heinricha Neuhausa. Podczas studiów skomponował koncert fortepianowy nr 1 i symfonię nr 1. W 1939 skomponował operę „Burza” o tematyce rewolucyjnej.
W 1947 wstąpił do partii komunistycznej. Od 1948 z woli ówczesnych władz ZSRR został wybrany generalnym sekretarzem Związku Kompozytorów ZSRR, którą funkcję pełnił aż do 1991 roku. Przez tę nominację i swoją pozycję postrzegany był jako stalinowski komisarz, realizujący partyjną linię w muzyce. Na zjeździe kompozytorów w 1948 wygłosił przygotowany przez władze partyjne referat, w którym oskarżył Prokofjewa, Szostakowicza i Chaczaturiana o formalizm i naśladowanie Zachodu, co było elementem kampanii władz przeciw tym kompozytorom. Mimo to, dostrzega się też, że dzięki swojej pozycji starał się następnie chronić kompozytorów przed atakami władz i pomagać im, miał m.in. udział w przyznaniu
Prokofjewowi i Szostakowiczowi nagród stalinowskich.
Skomponował 3 symfonie, 4 koncert fortepianowe, 2 koncerty skrzypcowe, 2 koncerty wiolonczelowe, opery, operetki, balety, muzykę kameralną i filmową. Jego muzyka realizowała estetykę socrealistyczną, nawiązywała do rosyjskich pieśni ludowych, była melodyjna, przeznaczona dla mas, pozbawiona eksperymentów formalnych.
Za swoje dokonania był nagradzany przez władze ZSRR tytułami Ludowego Artysty ZSRR (1963), Bohatera Pracy Socjalistycznej (1973), trzykrotnie Nagrodą Stalinowską (1942, 1946, 1952), Nagrodą Państwową (1967), Nagrodą Leninowską (1974), w Rosji Nagrodą Prezydencką (2003).
Nagrody i odznaczenia.
I inne.

</doc>
<doc id="130551" url="https://pl.wikipedia.org/wiki?curid=130551" title="Kultura materialna">
Kultura materialna

Kultura materialna – termin występujący w dwojakim znaczeniu:

</doc>
<doc id="130553" url="https://pl.wikipedia.org/wiki?curid=130553" title="Kazimierz Kutz">
Kazimierz Kutz

Kazimierz Julian Kutz (ur. 16 lutego 1929 w Szopienicach, zm. 18 grudnia 2018 w Warszawie) – polski reżyser filmowy, teatralny i telewizyjny, scenarzysta, nauczyciel akademicki, publicysta, pisarz oraz polityk.
Wykładowca Uniwersytetu Śląskiego i krakowskiej PWST. Współtwórca polskiej szkoły filmowej, współzałożyciel Stowarzyszenia Filmowców Polskich (1966), założyciel i pierwszy kierownik Zespołu Filmowego „Silesia” (1972–1978), twórca licznych spektakli Teatru Telewizji. Wyreżyserował ponad dwadzieścia filmów fabularnych, w tym sześć o Górnym Śląsku, m.in. filmową trylogię śląską "Sól ziemi czarnej" (1969), "Perła w koronie" (1971) i "Paciorki jednego różańca" (1979), której głównym motywem jest tożsamość Ślązaków i bunt podejmowany przez górniczą wspólnotę. Dwukrotny laureat Złotych Lwów na Festiwalu Polskich Filmów Fabularnych – w 1980 za "Paciorki jednego różańca" i w 1994 za "Zawróconego".
Współpracownik opozycji demokratycznej w PRL, senator IV, V, VI i VIII kadencji (1997–2007, 2011–2015), w latach 2001–2005 wicemarszałek Senatu V kadencji, marszałek senior Senatu VI i VIII kadencji, w latach 2007–2011 poseł na Sejm VI kadencji.
Życiorys.
Młodość i wykształcenie.
Był synem Franciszka Kutza, kolejarza i powstańca śląskiego, oraz Anastazji z domu Kamińskiej. Wychowany był w robotniczym domu w Szopienicach, gdzie jego matka i babka Anna gorliwie kultywowały religię katolicką. W 1937 Franciszek Kutz wystarał się u urzędników o spolszczenie nazwiska całej rodziny na Kuc; dopiero w 1957 Kazimierz Kuc wrócił do pierwotnego nazwiska. Wstrząsem dla rodziny był wybuch II wojny światowej, po którym niemieccy agresorzy siłą poddawali Górnoślązaków germanizacji. Kazimierz Kuc doświadczył w czasie okupacji wielu traumatycznych wydarzeń, jak śmierć kilkuletniego kuzyna, widok Żydówki przewożonej do obozu Auschwitz-Birkenau, przymusowy werbunek najstarszego brata Henryka na front wschodni. Był też świadkiem zgwałcenia koleżanki z Szopienic przez radzieckich żołnierzy wkraczających na Śląsk w 1945. Jego ojciec w trakcie okupacji ledwo ocalał z egzekucji urządzonej przez Niemców. W psychicznym przetrwaniu tego okresu Kazimierzowi Kucowi pomogło czytanie książek Tadeusza Boya-Żeleńskiego, Lwa Tołstoja oraz Stendhala. Najbardziej w pamięci utkwiła mu lektura powieści "Czerwone i czarne" ostatniego z nich. W 1944 został wysłany na roboty do miejscowości Bolesławice, gdzie pracował w ogrodnictwie.
Ukończył I Liceum Ogólnokształcące im. Tadeusza Kościuszki w Mysłowicach. Angażował się w działalność organizacji młodzieżowych, takich jak Związek Harcerstwa Polskiego i OM TUR. Stopniowo tracił wiarę, nie tylko pod wpływem stalinowskiej szkoły, ale również pod wpływem brata Henryka, u którego w związku z wydarzeniami wojennymi zdiagnozowano schizofrenię i który nie widział w świecie obecności Boga Kościoła katolickiego. Kazimierz Kuc po maturze zapisał się do Państwowej Wyższej Szkoły Filmowej w Łodzi. Pierwotnie zamierzał iść na polonistykę, ale bał się, że nie poradzi sobie na studiach ze względu na swoją gwarę śląską. Lęk towarzyszył mu także w szkole filmowej, gdzie przeżywał pasmo upokorzeń z powodu swojego pochodzenia społecznego. Przekonanie, że w życiu warto być przekornym i buntowniczym, ukształtowała u niego wykładowczyni Wanda Jakubowska. Dołączył do Związku Młodzieży Polskiej, wszedł w skład jej zarządu uczelnianego. Został jednak usunięty z niego w 1952 za wstawienie się za kolegą oskarżanym o serię zgwałceń na aktywistkach związkowych. Studia reżyserskie ukończył w 1954.
W trakcie studiów dołączył do nieformalnego „kolektywu”, tworzonego przez studentów z wyższego roku studiów: Stanisława Bareję, Janusza Weycherta, Janusza Morgensterna, Jana Łomnickiego i Lecha Lorentowicza. W późniejszym czasie relacje te osłabły. Reżyser krytykował między innymi styl komedii Stanisława Barei, na określenie których stworzył sformułowanie „bareizm”, będące w jego intencji synonimem filmów bez artystycznych ambicji i tworzonych dla niewybrednej widowni. Słowo to pojawiło się w jego krytycznej wypowiedzi pod koniec lat 60. na zebraniu Stowarzyszenia Filmowców Polskich, lecz później było wykorzystywane niejednokrotnie przez inne osoby w atakach na Stanisława Bareję. W 1981 kierowane przez Kazimierza Kutza jury Festiwalu Polskich Filmów Fabularnych w Gdańsku jego filmowi "Miś" nie przyznało żadnej nagrody. Stanisław Bareja w kilku scenariuszach czynił natomiast aluzje do Kazimierza Kutza. W niezrealizowanym filmie "Kilometr za horyzontem" jedną z postaci był Kazimierz Klotz, mówiący w jednej ze scen: „Dawniej pisaliśmy się przez ce, ale potem mój brat został reżyserem i zmienił pisownię. Żeby było bardziej eksportowo”. Z kolei nazwisko Kloc pojawiło się w scenopisie "Zmienników".
Kariera filmowa i działalność publiczna w PRL.
Lata 50. i 60..
Pracę reżyserską rozpoczął w 1954 jako asystent Andrzeja Wajdy przy realizacji "Pokolenia". Miał wymyślić inscenizację sceny samobójstwa Jasia Kronego (granego przez Tadeusza Janczara), zajmował się też pirotechniką. Głośno krytykował na planie Aleksandra Forda, opiekuna artystycznego filmu, nazywając go „żydowskim kurduplem”; już po owym konflikcie stosunki między oboma filmowcami uległy unormowaniu. W 1956 asystował Andrzejowi Wajdzie również przy filmie "Kanał", kręcąc sporą część materiału na potrzeby uzyskania dyplomu. Odpowiadał jednocześnie za filmowanie scen wędrówek po kanałach, które go niemal wycieńczały. Nie otrzymał obiecanego mu dyplomu, po czym zerwał współpracę z Andrzejem Wajdą, którego pracę po latach komentował następująco: „[…] miał zawsze taką napoleońską metodę reżyserowania. On stoi na wzgórzu i rozkazuje, a reszta zapierdala”.
W 1957 Kazimierz Kuc powrócił do nazwiska Kutz. Jego samodzielnym debiutem reżyserskim był nakręcony w 1959 film "Krzyż Walecznych", opowieść złożona z trzech nowel: o polskim żołnierzu wracającym do rodzinnej wsi, o polskich żołnierzach natykających się na owczarka niemieckiego z Auschwitz, wreszcie o wdowie po heroicznym kapitanie, kultywującej swą pamięć o mężu. Przy "Krzyżu Walecznych" współpracował z Józefem Henem, pisarzem związanym z Zespołem Filmowym „Kadr”. Aleksander Jackiewicz chwalił "Krzyż Walecznych" jako „pierwszy plebejski film polskiego reżysera”. Pochwały ze strony krytyków zanikły jednak, gdy na podstawie kolejnego scenariusza Józefa Hena Kazimierz Kutz nakręcił film "Nikt nie woła" (1960). Film, zamierzony jako antyteza "Popiołu i diamentu" Andrzeja Wajdy, był liryczną opowieścią o byłym AK-owcu, którego ścigają koledzy z podziemia za to, że „nie zabił czerwonego”. Film był pozbawiony tradycyjnej akcji, opierał się na fragmentarycznej fabule, którą kompensowały malarskie ujęcia nakręcone przez Jerzego Wójcika. "Nikt nie woła" został ocenzurowany (wycięto scenę miłosnego zbliżenia bohatera z dziewczyną napotkaną w miejscowości, w której się ukrywał) i źle przyjęty przez krytyków; odciął się od niego sam autor scenariusza, a reżyser spotkał się z olbrzymią nagonką prasową. Jedynie dzięki wstawiennictwu Tadeusza Konwickiego, Jerzego Kawalerowicza oraz ministra kultury Tadeusza Zaorskiego nie został pozbawiony prawa do wykonywania zawodu.
Aby wrócić do łask krytyków, nakręcił film "Ludzie z pociągu" (1961) według opowiadania Mariana Brandysa, bliższy w swojej poetyce "Krzyżowi Walecznych". Kolejna opowieść o II wojnie światowej, utrzymana w poetyce realistycznej, ukazywała losy osób oczekujących na przybycie pociągu. Ich spokój zburzyła nagła obława Niemców, którzy grozili niedoszłym pasażerom egzekucją pod zarzutem kradzieży pistoletu maszynowego pijanemu członkowi ich oddziału. Film "Ludzie z pociągu" spotkał się z bardzo pozytywnym odbiorem dzięki brawurowej inscenizacji, która – zdaniem Konrada Eberhardta – spowodowała, że opowiadanie zamieniło się „w serię kapitalnych epizodów”. Film nagrodzony został Srebrnym Żaglem na Międzynarodowym Festiwalu Filmowym w Locarno. Sukcesu nie osiągnęły natomiast "Tarpany" (1962); w zamierzeniu ironiczna opowieść o starcu, który – motywowany mentalnością postszlachecką – próbował odtworzyć populację tytułowych dzikich koni. Zbigniew Florczak w recenzji dla „Filmu” pisał: „W tym filmie o dzikich koniach najdłuższa scena dzieje się przy stole i fortepianie. A gdzie są konie?”. Kolejny obraz reżysera, "Milczenie" (1963) na podstawie powieści Jerzego Szczygła, poświęcony był proboszczowi (Kazimierz Fabisiak), który oskarżył grupę chłopców o zamach na jego życie. Jeden z chłopców, który oślepł, został przez lokalną społeczność uznany za ukaranego przez samego Boga. "Milczenie" dobrze przyjęła prasa lewicowa, natomiast z oburzeniem odebrały go środowiska katolickie.
Popularność reżysera rosła, a na podstawie spekulacji o jego licznych romansach Kabaret Starszych Panów wymyślił aluzyjną piosenkę "Kaziu, zakochaj się", którą zaśpiewała Zofia Kucówna. Zaprzyjaźniwszy się z członkami kabaretu, Kazimierz Kutz odwdzięczył się im reżyserią filmu "Upał" (1964), lirycznej komedii z udziałem członków formacji. Odbiór "Upału" był mieszany; Grażyna Stachówna twierdziła po latach, że adaptacja ta „zagubiła emocjonalną esencję telewizyjnego Kabaretu, czyli po prostu te najzwyklejsze, najmilsze uczucia, które wypełniały pełen wdzięku świat Starszych Panów”. Kolejny utwór reżysera, adaptacja reportażu Krzysztofa Kąkolewskiego "Ktokolwiek wie…" (1966), został negatywnie przyjęty przez krytyków. Szczególnie wyróżniała się opinia Krzysztofa Teodora Toeplitza: „Dawno nie mieliśmy filmu tak złego, będącego mieszaniną nieudolności z pretensjonalnością”. "Skok" (1967), opowieść o napadzie chłopaków z państwowego gospodarstwa rolnego na bank, z dialogami autorstwa Stanisława Dygata, nie został zaakceptowany przez cenzurę, otrzymując dwuletni zakaz rozpowszechniania.
Niepowodzenia twórcze Kazimierz Kutz usiłował kompensować działalnością w środowisku filmowym. W 1966 został współzałożycielem Stowarzyszenia Filmowców Polskich. W 1968 w czasopiśmie „Ekran” (nr z 9 czerwca) opublikował tekst krytykujący tryb realizacji filmów, a w szczególności rolę kierowników literackich. W tym czasie trwała nagonka na inteligencję, piętnowaną wówczas przez środowisko Mieczysława Moczara i przez Władysława Gomułkę. Opinia reżysera została – zdaniem Tadeusza Konwickiego i Jerzego Markuszewskiego – wykorzystana do poparcia tych ataków. Stopniowa izolacja twórcza powodowała, że zerwał ze środowiskiem warszawskim. Impulsem była dla niego nagła wizyta Henryka Kuca w Warszawie w 1967, który wymusił na nim wyjazd na Śląsk do Tychów.
Lata 70.: tryptyk śląski i kierownictwo „Silesii”.
Utrzymując się przy wsparciu brata, który zajmował się ślusarstwem, Kazimierz Kutz desperacko poszukiwał pomysłu na nowy film. Sam wspominał później: „Wiedziałem, że to jest ostatnia runda, ostatnia chwila, żeby się zbuntować”. Zgłębiając literaturę poświęconą Śląskowi, zdecydował się na powrót do korzeni. Inspiracją stała się biografia ojca, uczestnika trzeciego powstania śląskiego. Na jej podstawie napisał scenariusz do "Soli ziemi czarnej" (1969), opowieści o inicjacji wychowanego w wieloletniej tradycyjnej rodzinie młodego Ślązaka (Olgierd Łukaszewicz), który uczestniczy w powstaniu. Powróciwszy do Warszawy, ledwo wymógł na komisji kolaudacyjnej wyrażenie zgody na rozpoczęcie zdjęć, powołując się na kontakt z uczestnikiem powstania, generałem Jerzym Ziętkiem (ówczesnym członkiem Rady Państwa). "Sól ziemi czarnej" okazała się wielkim sukcesem artystycznym, zdobywając Złote Grono na Lubuskim Lecie Filmowym.
Sukces "Soli ziemi czarnej" reżyser postanowił wykorzystać, realizując film "Perła w koronie" (1971). Druga część swoistego tryptyku śląskiego poświęcona była strajkowi górników protestujących przeciwko zamknięciu należącej do niemieckiego przedsiębiorstwa kopalni węgla kamiennego po polskiej stronie Górnego Śląska. Pierwowzorem dla filmowych wydarzeń był strajk w kopalni Giesche w 1937. Tym razem największy ciężar dramaturgiczny filmu spoczywał na przywódcy strajku, granym przez Franciszka Pieczkę. "Perła w koronie" okazała się jeszcze większym triumfem artystycznym Kazimierza Kutza; nawet ironiczny zwykle krytyk Zygmunt Kałużyński określił drugą część tryptyku mianem arcydzieła.
Planując zrobić trzecią część tryptyku, w międzyczasie w 1971 założył Zespół Filmowy „Silesia”. Umożliwił debiut Grzegorzowi Królikiewiczowi, którego "Na wylot" (1972) odniósł sukces artystyczny, jednak miał niski potencjał komercyjny. Odpowiadał także za produkcję kontrowersyjnego filmu Wojciecha Jerzego Hasa "Sanatorium pod Klepsydrą". Pod naciskiem władz, które po tym filmie zagroziły rozwiązaniem zespołu, podjął się realizacji filmu na zlecenie – "Linii" (1974), poświęconej historii partyjnego sekretarza niezrozumianego przez lokalną społeczność. Po jego nakręceniu otrzymał Krzyż Komandorski Orderu Odrodzenia Polski. Kolejne kontrowersje wywołał natomiast filmem "Znikąd donikąd" (1975) o wzajemnej, bratobójczej walce oddziału Armii Krajowej z komunistyczną partyzantką. Cenzura wycięła między innymi scenę zrywania przez akowca plakatu przedstawiającego AK jako „zaplutego karła reakcji”, usuwając cały kontekst historyczny konfliktu. Film wywołał wrogość środowisk opozycyjnych, gdyż wywierał wrażenie, że działalność AK sprowadzała się do mordowania ludności cywilnej. W następstwie odbioru "Linii" oraz "Znikąd donikąd" reżyser zdecydował się przestawić „Silesię” na tory komercyjne, dopuszczając np. "Trędowatą" (1976) Jerzego Hoffmana. Sam stracił kierownictwo „Silesii” w 1978 na rzecz Ernesta Brylla.
Kolejny swój film zadedykował zmarłemu w 1971 ojcu. "Paciorki jednego różańca" (1979), ostatni film tryptyku śląskiego, realizował w katowickiej dzielnicy Giszowiec. W czasie tworzenia filmu dokumentował, jak niegdysiejsza architektura (domki wzorowane na chatach wiejskich) była bezmyślnie niszczona, a na jej miejscu powstawały wieżowce. Głównym bohaterem filmu uczynił emeryta, dawnego powstańca śląskiego (Augustyn Halotta), który nie zamierza opuścić swojej zagrożonej wyburzeniem chałupy. Film wywołał olbrzymie kontrowersje: partyjni aktywiści oskarżali Kazimierza Kutza o „kłamstwo” i „fałszywy obraz Śląska”. "Paciorki jednego różańca" ostatecznie jednak dopuszczono do dystrybucji, a film został obsypany nagrodami w kraju i za granicą (Złote Lwy na Festiwalu Polskich Filmów Fabularnych, Nagroda Specjalna Jury na Międzynarodowym Festiwalu Filmowym w Karlowych Warach). Jak pisała Ilona Copik: „To m.in. dzięki trzeciemu śląskiemu filmowi sprawa Giszowca stała się głośna, a wskutek uporu garstki zapaleńców udało się ocalić osiedle przed ostateczną materialną i kulturową destrukcją”.
W latach 70. reżyser uczestniczył w naradach Komitetu Centralnego PZPR na temat kultury. Od 1976 zajmował stanowisko głównego reżysera w ośrodku TVP Katowice. Od połowy lat 70. był inwigilowany przez funkcjonariuszy Służby Bezpieczeństwa w ramach operacji o kryptonimie „Reżyser”. W wyniku inwigilacji zanotowano, że utrzymywał kontakty z osobami aktywnie działającymi w KSS „KOR” i nawiązywał kontakty z regionalnymi strukturami „Solidarności”.
Lata 80..
W 1981 był współorganizatorem I Kongresu Kultury Polskiej w Warszawie. W czasie stanu wojennego został internowany w okresie od 14 do 21 grudnia 1981, następnie zwolniony na skutek interwencji biskupa Herberta Bednorza. Jako powód internowania podano „utrzymywanie kontaktów z działaczami antysocjalistycznymi”, a także „negatywny stosunek do władz partyjnych i rzeczywistości społeczno-politycznej w kraju”, co zdaniem ówczesnych władz komunistycznych stwarzało zagrożenie dla bezpieczeństwa PRL. Wkrótce w proteście przeciwko pacyfikacji w KWK „Wujek” zrezygnował ze stanowiska głównego reżysera ośrodka TVP Katowice. Utracił też posadę wykładowcy na Wydziale Radia i Telewizji Uniwersytetu Śląskiego, rzekomo ze względu na „brak dyplomu ukończenia szkoły filmowej”. Latem 1982 przygotował scenariusz filmu "Na straży swej stać będę" (1983), poświęconego górnośląskiemu podziemiu skierowanemu przeciwko władzy hitlerowskiej w trakcie II wojny światowej. Inspiracją dla niego była historia Heleny Matejanki, agentki Gestapo rzekomo odpowiedzialnej za wydanie licznych znajomych z podziemia. W postać inspirowaną losami kobiety wcieliła się Iwona Świętochowska. Swą bohaterkę opisała jako osobę, która „nigdy już nie udowodni swej niewinności”. Aleksandra Klich, autorka biografii Kazimierza Kutza, określiła film jako „posępny jak stan wojenny”.
Reżyser poczynił również przygotowania do realizacji filmu o pacyfikacji strajku w KWK „Wujek”, udając się w tej sprawie do samego Czesława Kiszczaka, ówczesnego ministra spraw wewnętrznych. Niczego jednak nie osiągnął, zamiast tego uzyskał zgodę na przeprowadzkę do Warszawy, co było swoistym rewanżem na śląskich notablach partyjnych, którzy donosili na niego przed stanem wojennym. W 1985 przeniósł na ekrany kin sztukę Janusza Krasińskiego "Wkrótce nadejdą bracia", poświęconą ucieczce dziewczyny skazanej na karę śmierci przez podziemie na Ziemiach Odzyskanych. Film został jednoznacznie przyjęty negatywnie. W międzyczasie autor angażował się w działalność teatralną. W latach 1985–1992 był wykładowcą na Wydziale Reżyserii Dramatu Państwowej Wyższej Szkoły Teatralnej im. Ludwika Solskiego w Krakowie.
Kariera filmowa po transformacji ustrojowej.
Po zmianie ustroju w latach 1989–1991 zajmował stanowisko dyrektora ośrodka TVP Kraków. Został zwolniony w wyniku skandalu wywołanego między innymi spektaklem telewizyjnym "Do piachu", przedstawiającym życie i śmierć miernego partyzanta AK nakłonionego przez kolegów z oddziału do udziału w rabunku i gwałcie. Potępienie swojej twórczości reżyser komentował później zjadliwie: „To takie nowe volkslisty. Ja już jestem w drugiej grupie i przesuwam się w stronę trzeciej. Słowem, tak samo, jak było za komuny”.
Mimo to wciąż nosił się z zamiarem wyreżyserowania filmu o pacyfikacji kopalni „Wujek”. W warunkach transformacji systemowej okazało się jednak, że miał olbrzymie trudności z dofinansowaniem filmu nazwanego "Śmierć jak kromka chleba" (1994). Pieniądze na dofinansowanie filmu wyłożyły ostatecznie Telewizja Polska oraz Ministerstwo Kultury i Sztuki. Przy chronicznym braku środków na dofinansowanie filmu musiał mierzyć się również z przykrymi incydentami, na przykład śmiercią na planie dwunastoletniego Grzegorza Nowaka. "Śmierć jak kromka chleba", pomimo pozytywnego odbioru środowisk kościelnych i niektórych przychylnych recenzji, była porażką frekwencyjną. Nawet ówczesny prezydent Lech Wałęsa po pierwszym seansie filmowym wyszedł bez pożegnania z reżyserem, a Piotr Mucharski w „Tygodniku Powszechnym” pisał, że „film rozminął się ze swoim czasem i trafił w najgorszy dla siebie moment – weryfikacji mitu »Solidarności«”. Klęskę artystyczną poniósł również "Straszny sen Dzidziusia Górkiewicza" (1993), nieudana kontynuacja pierwszej noweli z filmu "Eroica" (1957) Andrzeja Munka, i to mimo udziału Edwarda Dziewońskiego w tej samej tytułowej roli.
Próbą powrotu do łask krytyków i widzów był telewizyjny film "Zawrócony" (1994), historia gorliwego śląskiego działacza PZPR (Zbigniew Zamachowski), który jesienią 1981 podczas szpiegowania kolegów z zakładu dał się porwać nastrojowi manifestacji „Solidarności”, z miejsca okazując się wrogiem władzy komunistycznej. "Zawrócony" nieoczekiwanie cieszył się powodzeniem na Festiwalu Polskich Filmów Fabularnych, zapewniając jego autorowi drugie w karierze Złote Lwy. Doceniła go również organizacja FIPRESCI, przyznając mu nagrodę na Międzynarodowym Festiwalu Filmowym w Moskwie. Andrzej Wajda uznał "Zawróconego" za najlepszy film o wolnej Polsce i zwycięstwie „Solidarności”.
Ostatni film pełnometrażowy w karierze Kazimierza Kutza, "Pułkownik Kwiatkowski" (1995) na podstawie scenariusza Jerzego Stefana Stawińskiego, jest komedią osadzoną w realiach wczesnej stalinowskiej Polski. Głównym bohaterem filmu jest ginekolog (Marek Kondrat), który udaje pułkownika z urzędu bezpieczeństwa publicznego. Początkowo czyni tak w celu zaimponowania dziewczynie, w miarę rozwoju akcji zaś wykorzystuje swą zmyśloną tożsamość do uwalniania więźniów bezpieki. Barbara Hollender oceniła, że w "Pułkowniku Kwiatkowskim" reżyser „odrzuca całą martyrologię, posługuje się językiem współczesnym, pełnym humoru, jaki może dotrzeć do młodego widza. A zza kadru i tak wieje grozą”. Kazimierz Kutz planował również filmową adaptację pełnej rozmachu powieści Jarosława Iwaszkiewicza "Sława i chwała" o wydarzeniach na ziemiach polskich w latach 1914–1947. Ze względu na niewielkie wsparcie ze strony Telewizji Polskiej musiał jednak ograniczyć się do oszczędnego w formie serialu telewizyjnego. "Sława i chwała" została wyemitowana w 1997, doczekując się pozytywnych recenzji krytyków.
Działalność polityczna i społeczna w III RP.
W 1997 jako kandydat Unii Wolności wystartował w wyborach do Senatu IV kadencji w województwie katowickim. Uzyskał mandat senatora z najlepszym indywidualnym wynikiem w okręgu (464 869 głosów). W parlamencie należał do Klubu Demokratycznego Senatu, pracował w Komisji Emigracji i Polaków za Granicą i Komisji Nauki i Edukacji. W 2001 uzyskał reelekcję jako kandydat koalicji Blok Senat 2001 (z rekomendacji UW) w nowo utworzonym okręgu nr 30 (poparło go 145 390 osób). W V kadencji był członkiem Komisji Kultury i Środków Przekazu. Do końca kadencji pozostał w składzie Klubu Senatorskiego „Blok Senat 2001”, który w 2003 opuścili inni przedstawiciele związani z Unią Wolności. Przez całą kadencję (od października 2001 do października 2005) sprawował urząd wicemarszałka Senatu. W 2005 wszedł w skład komitetu wyborczego Włodzimierza Cimoszewicza jako kandydata w wyborach prezydenckich w tym samym roku.
W wyborach parlamentarnych w 2005 po raz trzeci został senatorem. Startował z ramienia własnego komitetu wyborczego KWW Kazimierza Kutza, otrzymując 111 907 głosów w tym samym okręgu. Na inauguracyjnym posiedzeniu pełnił funkcję marszałka seniora. Należał do Komisji Kultury i Środków Przekazu oraz Komisji Nauki, Edukacji i Sportu. Przewodniczył kilkuosobowemu Kołu Senatorów Niezależnych i Ludowych. Nie planował startować w kolejnych wyborach, ostatecznie przyjął jednak propozycję Platformy Obywatelskiej i w przedterminowych wyborach w 2007 otworzył listę tej partii w okręgu katowickim. Został wówczas wybrany do Sejmu VI kadencji liczbą 113 280 głosów. W niższej izbie parlamentu pracował w Komisji Kultury i Środków Przekazu, był też wiceprzewodniczącym Komisji Mniejszości Narodowych i Etnicznych. Należał do komitetu poparcia Bronisława Komorowskiego przed przyspieszonymi wyborami prezydenckimi w 2010. W październiku tegoż roku opuścił klub parlamentarny PO w geście solidarności z Januszem Palikotem. Wsparł następnie tworzone przez niego nowe ugrupowanie.
W wyborach w 2011 kandydował jako niezależny do izby wyższej w jednomandatowym okręgu nr 80. Został wybrany do Senatu VIII kadencji Senatu, otrzymując 81 662 głosy. Również w tej kadencji wykonywał obowiązki marszałka seniora podczas pierwszego posiedzenia. Był przewodniczącym Koła Senatorów Niezależnych, członkiem Komisji Kultury i Środków Przekazu oraz Komisji Praw Człowieka, Praworządności i Petycji. W 2012 zasiadł w radzie programowej think tanku Ruchu Palikota. W wyborach do Parlamentu Europejskiego w 2014 bezskutecznie ubiegał się o mandat eurodeputowanego w okręgu śląskim, startując z pierwszego miejsca na liście okręgowej komitetu wyborczego Europa Plus Twój Ruch i uzyskując 20 426 głosów. W 2015 nie kandydował w kolejnych wyborach parlamentarnych.
W III RP angażował się także w działalność społeczną i kulturalną. Przewodniczył Społecznemu Komitetowi Budowy Muzeum Śląskiego. Był pierwszym dyrektorem i patronem Festiwalu Sztuki Reżyserskiej „Interpretacje”. Objął honorowym patronatem Festiwal Filmów Kultowych oraz Kongres Kultury na Górnym Śląsku. Należał do Stowarzyszenia Autorów ZAiKS, był współzałożycielem Towarzystwa Przyjaciół Śląska w Warszawie. Zwyciężył w plebiscycie „Gazety Wyborczej” na najwybitniejszego żyjącego Ślązaka. Okresowo publikował w tym dzienniku.
Życie prywatne.
Kazimierz Kutz był trzykrotnie żonaty. Pierwsze małżeństwo pozostało bezdzietne. Jego drugą żoną była Małgorzata Gillert (tancerka Zespołu Pieśni i Tańca „Śląsk”), z którą miał syna Gabriela (ur. 1970). Jego trzecią żoną była Iwona Świętochowska (aktorka grająca w 1983 w filmie "Na straży swej stać będę"). Miał z nią troje dzieci (Wiktorię (ur. 1983), Kamilę (ur. 1988) i Tymoteusza (ur. 1991).
Identyfikował się jako Ślązak, wypowiadał się o tożsamości Ślązaków.
Deklarował się jako ateista. W czasie transformacji systemowej pierwsze lata III Rzeczypospolitej opisywał następująco: „Wszędzie wtykają się katolicy-patrioci, którzy przeważnie są pełnymi idiotami i robią dokładnie to samo, co komuniści. […] Tamci chcieli nas uszczęśliwić na siłę, ci chcą nas zbawić”. Nieprzychylnie wypowiadał się o polityce historycznej Prawa i Sprawiedliwości w latach 2005–2007, wyrażając się o ówczesnym rządzie Jarosława Kaczyńskiego, że „widzi tylko mityczną Polskę historyczną, widzi tylko groby, okopy i cały festiwal trupów. A nie idzie do przodu”. Jako zwolennik członkostwa Polski w Unii Europejskiej stwierdzał z zaniepokojeniem, że „za naszą przyczyną wraca koncepcja Europy dwóch prędkości. Będą lepsi i gorsi. A ostatecznie może być tak, że zostaniemy wyproszeni z Europy”.
Pod koniec życia mieszkał w domu opieki w Józefowie. Zmarł 18 grudnia 2018 w Międzyleskim Szpitalu Specjalistycznym w Warszawie. Został pochowany na cmentarzu przy ul. Henryka Sienkiewicza w Katowicach; uroczystość pogrzebowa miała charakter świecki.
Twórczość.
Twórczość filmowa.
Andrzej Gwóźdź wyróżnił charakterystyczne dla kina Kazimierza Kutza elementy.
Tryptyk śląski.
W tryptyku śląskim, tj. w "Soli ziemi czarnej" (1969), "Perle w koronie" (1971) i "Paciorkach jednego różańca" (1979), reżyser skonkretyzował swoją wizję sztuki filmowej. Wchodząc w prowincjonalizm, folklor, tradycję, ludowy humor i odrębność kulturową, stworzył wypowiedzi o charakterze uniwersalnym. "Sól ziemi czarnej" zrealizował między familokami i hałdami na osiedlach Giszowiec i Nikiszowiec w Katowicach oraz na robotniczym osiedlu Lipiny i Chropaczów. Zależało mu na pieczołowitym odtworzeniu realiów, zatem podjął współpracę ze specjalistami od strojów i piosenek śląskich, a także z orkiestrami górniczymi i śląskimi zespołami ludowymi. Na potrzeby realizacji przestudiował powstańcze pamiętniki, wspomnienia i gazety z epoki. W sprawach społeczno-politycznych jego konsultantem został Wilhelm Szewczyk, a kwestie folkloru omawiał z Józefem Ligęzą i Adolfem Dygaczem. W doborze obsady aktorskiej filmu kluczowa była znajomość gwary śląskiej. "Sól ziemi czarnej" została znakomicie przyjęta nie tylko przez krytykę, ale także przez innych reżyserów – Andrzeja Wajdę czy Tadeusza Konwickiego.
Realizacja "Perły w koronie" przebiegała podobnie jak w przypadku "Soli ziemi czarnej". Film powstał na Śląsku w kopalni „Wieczorek” na Nikiszowcu. Zaangażowano ludzi ze Śląska – aktorów, statystów i ekspertów. Ekspozycję "Perły w koronie" tworzą sielankowe obrazy osady górniczej, które ukazują dom, rodzinę i pracę jako podstawowe śląskie wartości. Natomiast "Paciorki jednego różańca", nakręcone w kolonii domków górniczych w Giszowcu, traktuje się już jako obraz o agonii Śląska. Film przedstawia obrazy starych domków górniczych, które są wypierane przez nowoczesny Śląsk wieżowców. W jednym z takich domków mieszka Karol Habryka, górnik emeryt i były powstaniec śląski, który podejmuje walkę o własne dziedzictwo i tożsamość.
Filmy tryptyku śląskiego bliskie są opowieściom mitycznym. Ich fabuły osadzają się w przeszłości, w historii niewielkich społeczności i narodów, które na skutek biegu dziejów zostały zmarginalizowane. Jednocześnie tryptyk śląski można interpretować jako zapis dwudziestowiecznej historii Śląska. Głównym motywem fabuł jest bunt – walka podejmowana przez górniczą wspólnotę ma doprowadzić do przeobrażenia duchowego i do odnowienia kondycji ludzkiej. Kościelna religijność nie ma tu większego znaczenia, ale świat ten podporządkowuje się wszechobecnym w życiu domowym i w pracy rytuałom, dzięki którym otwiera się przestrzeń sakralna (mityczna).
Filmografia.
Na podstawie serwisu FilmPolski.pl.
Spektakle telewizyjne.
Do ważniejszych jego spektakli telewizyjnych zalicza się "Opowieści Hollywoodu" Christophera Hamptona (1986), "Samobójcę" Nikołaja Erdmana (1988), "Do piachu…" Tadeusza Różewicza (1989), "Kolację na cztery ręce" Paula Barza (1990), "Antygonę w Nowym Jorku" Janusza Głowackiego (1994) i "Emigrantów" Sławomira Mrożka (1995). Zbiór ostatnich przedstawień zrealizowanych dla Teatru Telewizji obejmuje "Twórców obrazów" Pera Olova Enquista (2000), "Wielebnych" Sławomira Mrożka (2001) i "Dzień podróżny" Eustachego Rylskiego (2004).
Przedstawienia telewizyjne poruszają tematykę społeczną, społeczno-obyczajową, historyczną i mają charakter demistyfikatorski wobec społeczeństwa i historii ("Do piachu…", "Ziarno zroszone krwią", "Antygona w Nowym Jorku", "Emigranci", "Wielebni") bądź stanowią przykłady gier intermedialnych. Tematyzując profesję reżysera, twórcy i pisarza, stają się dziełami o wyrazie autotematycznym ("Opowieści Hollywoodu", "Kolacja na cztery ręce", "Twórcy obrazów"). Spektakle ukazują także skomplikowane losy i relacje międzyludzkie oraz rozmaite postawy moralne, które nierzadko zostają zaprezentowane w sposób przewrotny i brutalny, a zarazem daleki od moralizatorstwa. Sprawiły, że reżyser jest postrzegany nie tylko jako twórca filmów śląskich, ale także jako innowator i reformator języka sztuki telewizyjnej.
Twórczość literacka.
Był autorem książki "Klapsy i ścinki. Mój alfabet filmowy i nie tylko" (Znak, Warszawa 1999, ). Nakreślił w niej portrety przyjaciół i bliskich ze świata filmowego, literackiego i artystycznego, m.in. Krzysztofa Zanussiego, Wojciecha Kilara, Kaliny Jędrusik, Zbigniewa Cybulskiego, Andrzeja Wajdy, Tadeusza Konwickiego, Stanisława Dygata, Tadeusza Łomnickiego i Tadeusza Różewicza. Ukazał w niej również swoich najbliższych, matkę, ojca i brata, a poprzez różne anegdoty przedstawił groteskowość czasów PRL.
W 2010 reżyser zadebiutował jako powieściopisarz książką "Piąta strona świata", wydaną nakładem wydawnictwa Znak, którą tworzył przez piętnaście lat. Został za nią nominowany do Nagrody Literackiej Gdynia 2011 w kategorii proza. "Piąta strona świata" to opowieścią o rozpadzie wspólnoty, która własną historię ukształtowała w języku. To również opowieść o języku, na co wskazuje fakt współistnienia w utworze gwary śląskiej i polszczyzny. Indywidualna biografia Kazimierza Kutza stała się impulsem do rozważań nad dziejami Śląska, nad katastrofą miejsca – regionu i kraju. Na podstawie powieści Teatr Śląski w Katowicach zrealizował w 2013 spektakl o tym samym tytule (autorem adaptacji i reżyserem był Robert Talarczyk). Ta sama adaptacja została w 2014 zrealizowana przez Teatr Telewizji.
Nagrody i nominacje.
Kazimierz Kutz za swój dorobek artystyczny był wielokrotnie nominowany do wyróżnień na polskich i międzynarodowych festiwalach filmowych.

</doc>
<doc id="130556" url="https://pl.wikipedia.org/wiki?curid=130556" title="Sasha Cohen">
Sasha Cohen

Alexandra Pauline Cohen, znana jako Sasha Cohen (ur. 26 października 1984 w Los Angeles) – amerykańska łyżwiarka figurowa pochodzenia ukraińskiego, startująca w konkurencji solistek oraz aktorka. Wicemistrzyni olimpijska z Turynu (2006), uczestniczka igrzysk olimpijskich w Salt Lake City (2002), dwukrotna wicemistrzyni (2004, 2005) i brązowa medalistka mistrzostw świata (2006), zwyciężczyni (2002) i srebrna medalistka finału Grand Prix (2003) oraz mistrzyni Stanów Zjednoczonych (2006). 
Po sezonie 2005/2006 zakończyła karierę łyżwiarską na rzecz gry aktorskiej i modelingu. Wróciła do zawodów w sezonie 2009/2010, ale wystąpiła jedynie w mistrzostwach Stanów Zjednoczonych, gdzie zajęła czwarte miejsce. Ostatecznie zakończyła karierę amatorską w 2010 r.
Cohen jest córką Ukrainki Galiny Feldman, byłej baleriny oraz Amerykanina Rogera Cohen, profesora prawa. Jej rodzina jest wyznania żydowskiego. Ma siostrę Natashę. W 2016 roku poślubiła Toma Maya z którym pracowała w branży finansowej. Rozwiedli się po roku. 19 października 2019 roku zaręczyła się z Geoffreyem Lieberthalem, para pobrała się 17 września 2022 roku. W listopadzie 2019 ogłosiła, że spodziewają się pierwszego dziecka. W styczniu 2020 urodziła syna, któremu nadano imiona Dashiell Lev. 

</doc>
<doc id="130557" url="https://pl.wikipedia.org/wiki?curid=130557" title="Sequel">
Sequel

Sequel (; ang. "kontynuacja", "dalszy ciąg", "następstwo") – kontynuacja jakiegoś dzieła, najczęściej filmu, książki lub gry komputerowej, przedstawiająca dalsze losy poznanych bohaterów lub kontynuująca wątek ukazany w poprzednim dziele.
Sequele przeważnie realizowane są w celach komercyjnych, powstając na fali popularności, albo są z góry zaplanowaną częścią serii.
Obecnie sequele są znaczną częścią filmów produkowanych w Hollywood (a i poza nim jest ich coraz więcej), cieszą się dużą popularnością wśród widzów, choć niekoniecznie krytyki.
Sequele bywają też tworzone przez innych autorów niż dzieło pierwotne, już to w celach komercyjnych, niekiedy w wiele lat po śmierci autora dzieła pierwotnego (jak np. "Scarlett – następne pokolenia" – sequel powieści Margaret Mitchell "Przeminęło z wiatrem" czy "W ręku Boga" – sequel "Trylogii" Henryka Sienkiewicza), już to jako fan fiction.
Struktura nazwy sequela może wyglądać następująco:
Czasem tytuły sequeli są tak nietypowe jak:
Podobne urozmaicenie jest z bohaterami lub tematem serialu:
Przeciwieństwem sequela jest prequel, opisujący losy bohaterów, które wydarzyły się przed akcją pierwowzoru – np. ", lub przedstawiający genezę wątku głównego, ukazanego w poprzednim filmie.

</doc>
<doc id="130558" url="https://pl.wikipedia.org/wiki?curid=130558" title="Georg Christoph Lichtenberg">
Georg Christoph Lichtenberg

Georg Christoph Lichtenberg (ur. 1 lipca 1742 w Ober-Ramstadt koło Darmstadt, zm. 24 lutego 1799 w Getyndze) – niemiecki profesor fizyki, myśliciel, autor ateistycznych i wolnomyślnych aforyzmów.
Przedstawiciel oświecenia. Od 1770 był profesorem matematyki i nauk przyrodniczych na uniwersytecie w Getyndze. Twórca niemieckiej fizyki eksperymentalnej i jeden z najwybitniejszych przedstawicieli niemieckiej aforystyki. Ukazał się m.in. zbiór "Bemerkungen vermischten Inhalts" (1800-1806). W Polsce wydano wybór "Aforyzmy" (1970) oraz "Pochwała wątpienia" (2005).
Jego nauczycielem w Getyndze był Samuel Christian Hollmann.

</doc>
<doc id="130559" url="https://pl.wikipedia.org/wiki?curid=130559" title="Thira">
Thira



</doc>
<doc id="130561" url="https://pl.wikipedia.org/wiki?curid=130561" title="Carolina Kostner">
Carolina Kostner

Carolina Kostner (ur. 8 lutego 1987 w Bolzano) – włoska łyżwiarka figurowa, startująca w konkurencji solistek. Brązowa medalistka olimpijska z Soczi (2014) i uczestniczka igrzysk olimpijskich (2006, 2010, 2018), mistrzyni świata (2012), pięciokrotna mistrzyni Europy (2007, 2008, 2010, 2012, 2013), zwyciężczyni finału Grand Prix (2011) oraz 9-krotna mistrzyni Włoch. 
Życie prywatne.
Jej matka Patricia w latach 70. XX w. była łyżwiarką figurową, zaś ojciec Erwin Kostner był hokeistą, członkiem reprezentacji Włoch i Olimpijczykiem z Sarajewa (1984). Carolina jest kuzynką i chrześnicą włoskiej narciarki alpejskiej Isoldy Kostner.

</doc>
<doc id="130566" url="https://pl.wikipedia.org/wiki?curid=130566" title="Miguel de Icaza">
Miguel de Icaza

Miguel de Icaza (ur. 1972 w Meksyku) – meksykański programista, działacz na rzecz rozwoju projektów free software i open source, twórca m.in. projektu GNOME i Mono.
Życiorys.
Wczesne lata.
Miguel de Icaza urodził się w mieście Meksyk i studiował na Universidad Nacional Autonoma de México (UNAM), ale nigdy nie ukończył tam studiów. Pochodził z rodziny naukowców: ojciec był fizykiem, a matka biologiem. Zaczął programować w 1992.
Początki kariery programistycznej.
Jednym z jego pierwszych projektów programistycznych na Linuksa był Midnight Commander, działający w trybie tekstowym menedżer plików. Był też jednym z pierwszych współtwórców Wine.
Pracował również z Davidem Millerem nad portem Linuksa na procesory SPARC i napisał kilka sterowników grafiki i sieci oraz port libc na tę platformę. Później pracowali nad rozszerzeniem Linuksa dla MIPS w celu uruchomienia na komputerach Indy firmy SGI i napisali sterowniki X Window System dla tego systemu. Z Ingo Molnarem napisał pierwszą implementację sterowników RAID-1 i RAID-5 dla Linuksa.
W 1997 roku został zaproszony na rozmowę kwalifikacyjną do zespołu pracującego nad wersją Internet Explorer dla UNIX (port na SPARC), jednakże nie został przyjęty do pracy z powodu nieukończenia nauki na poziomie szkoły średniej i w związku z tym nie otrzymaniu wizy H1-B. Podczas rozmowy kwalifikacyjnej próbował przekonać prowadzących rozmowę kwalifikacyjną do uwolnienia kodu źródłowego IE zanim to zrobi Netscape ze swoją przeglądarką internetową.
GNOME, Ximian, Xamarin, i Mono.
De Icaza założył projekt GNOME wraz z Federico Mena w sierpniu 1997, aby utworzyć w pełni wolne i otwarte środowisko graficzne dla Linuksa i innych systemów uniksopodobnych. Wcześniej utworzył Midnight Commander, menedżer plików pracujący w trybie tekstowym. Utworzył też Gnumeric, arkusz kalkulacyjny.
W 1999 roku założył z Natem Friedmanem firmę Helix Code, firmę skupiającą dużą liczbę programistów GNOME. Helix Code zmieniła w 2001 roku nazwę na Ximian, ogłosił powstanie projektu Mono mającego na celu implementację .NET Framework na Linuksa i systemy uniksopodobne. W 2003 roku Ximian zostało przejęte przez Novell, gdzie Miguel de Icaza został wiceprezesem działu programistycznego.
W maju 2011 założył Xamarin, aby zastąpić MonoTouch i Mono for Android po tym, kiedy Novell zostało przejęte przez Attachmate, a nowy właściciel Novell, Inc. porzucił MonoTouch i Mono for Android. Jednakże niedługo Xamarin i Novell podpisały nową umowę, która zezwoliła na przejęcie tych dwóch projektów przez Xamarin wraz z prawami do rozwoju i sprzedaży.
Wspieranie technologii Microsoftu.
De Icaza poparł standard dokumentów Microsoft Office Open XML (OOXML) pomimo rozpowszechnionej w świecie Open Source i społeczności FLOSS krytyki.
Był również przez długi czas największym zwolennikiem używania Mono – wolnej i otwartej implementacji .NET Framework w GNOME, co wywołało wiele sporów związanych z należącymi do Microsoft patentami i patentami związanymi z .NET.
Nagrody i wyróżnienia.
W 1999 roku otrzymał od Free Software Foundation FSF Award for the Advancement of Free Software, nagrodę Innowatora Roku 1999 przyznaną przez magazyn wydawany przez Massachusetts Institute of Technology "Technology Review" oraz został uznany we wrześniu 2000 przez "Time" jednym ze stu największych innowatorów nadchodzącego stulecia.
Na początku roku 2010 otrzymał tytuł Microsoft MVP.
W marcu 2010 roku został uznany za jeden z pięciu „najważniejszych głosów społeczności Open Source”.
Życie prywatne.
Miguel de Icaza wystąpił w filmie "The Code" z 2001 roku oraz "Konspiracja.com" (2001).
Ożenił się w 2003 roku z Brazylijką Marią Laurą Soares da Silva (obecnie Maria Laura de Icaza).
De Icaza negatywnie postrzega operacje wojsk Izraela przeciwko Palestyńczykom na Bliskim Wschodzie i podobnie jak Noam Chomsky, nazwał Izrael na swoim blogu „państwem terrorystycznym”.

</doc>
<doc id="130575" url="https://pl.wikipedia.org/wiki?curid=130575" title="Principia">
Principia



</doc>
<doc id="130576" url="https://pl.wikipedia.org/wiki?curid=130576" title="Krzecsław">
Krzecsław



</doc>
<doc id="130578" url="https://pl.wikipedia.org/wiki?curid=130578" title="Spirale">
Spirale

Spirale (ang. "Spirals") – to jeden z elementów łyżwiarskich należących do sekwencji choreograficznej, sekwencji kroków lub elementów łączących. Do sezonu 2011/2012 sekwencja spiral należała do obowiązkowych elementów w programach solistek oraz par sportowych. Spirala polega na jeździe na jednej nodze, z drugą uniesioną w górze powyżej linii bioder. Jest to element podobny do arabeski w balecie.
Pozycje w spiralach są klasyfikowane według: nogi na której jedzie łyżwiarz (lewa lub prawa), krawędzi łyżwy (zewnętrznej lub wewnętrznej), kierunku jazdy łyżwiarza (do przodu lub do tyłu) oraz pozycji w której ułożona jest wolna noga (do tyłu, do przodu, na bok).
Sekwencja spiral.
Sekwencja spiral (ang. "Spiral sequence") to seria wykonanych kolejno po sobie spiral różnej odmiany. Do sezonu 2011/2012 był to element obowiązkowy w programach solistek i par sportowych w zawodach międzynarodowych organizowanych przez Międzynarodową Unię Łyżwiarską (ISU). Zgodnie z nowym systemem oceniania ISU, aby za sekwencję spiral były przyznane punkty, łyżwiarze musieli utrzymać każdą, z co najmniej dwóch pozycji spiralnych, przez co najmniej 3 sekundy i jedną pozycję spiralną przez co najmniej 6 sekund. Sekwencja spiral otrzymywała zawsze bazową wartość podstawową elementu ("Base Value"), a sędziowie oceniali jej jakość jedynie przyznaną wartością GOE. Od sezonu 2012/2013 solistki zostały zobligowane do wykonania co najmniej jednej spirali (bez limitu czasowego) w sekwencji choreograficznej w programie dowolnym.
Sekwencja spiral zawiera często zmianę krawędzi łyżwy tzn. pozycja spirali jest utrzymywana podczas zmiany krawędzi płozy na której jedzie łyżwiarz. Najpopularniejszym sposobem wykonywania spirali przez łyżwiarzy jest jazda do przodu na wewnętrznej krawędzi.
Odmiany spiral.
Spirale można również wykonywać w innych pozycjach niż tzw. jaskółki np. z wolną nogą wysuniętą do przodu lub w bok, z ugiętą nogą, kolanem lub łyżwą wspartą jedną lub obiema rękami. Istnieje wiele odmian i niektóre nazwy, choć niekoniecznie oficjalne, weszły do powszechnego użytku.

</doc>
<doc id="130579" url="https://pl.wikipedia.org/wiki?curid=130579" title="Sergiusz Wołczaniecki">
Sergiusz Wołczaniecki

Sergiusz Wołczaniecki (ur. 9 listopada 1964 w Zaporożu, ZSRR) – polski sztangista, medalista olimpijski.
Kariera.
Treningi rozpoczął w Dynamie Lwów. W 1990 wyszukał go trener polskiej kadry narodowej Ryszard Szewczyk i sprowadził do Polski. W Polsce reprezentował barwy Budowlanych Opole. Dzięki polskim korzeniom (dziadek był Polakiem) w 1992 otrzymał polskie obywatelstwo.
W polskich barwach uczestniczył w igrzyskach olimpijskich w 1992 w Barcelonie, gdzie zdobył brązowy medal w wadze do 90 kg (uzyskał w dwuboju 392,5 kg).
W 1993 podczas mistrzostw Europy wywalczył srebrny medal.
W wyniku badań przeprowadzonych we wrześniu 1993 w organizmie zawodnika stwierdzono niedozwolone środki dopingujące. W związku z tym został ukarany dwuletnią dyskwalifikacją, a zgodnie z przepisami międzynarodowymi, po wykryciu dopingu u łącznie trzech polskich sztangistów w 1993 roku (także u Mariusza Rybki i Sławomira Zawady), cała reprezentacja Polski została wykluczona z udziału w startach w imprezach międzynarodowych na okres jednego roku. Po dyskwalifikacji opuścił Polskę i powrócił na Ukrainę.

</doc>
<doc id="130582" url="https://pl.wikipedia.org/wiki?curid=130582" title="Metoda Sainte-Laguë">
Metoda Sainte-Laguë

Metoda Sainte-Laguë – metoda stosowana do podziału mandatów w systemach wyborczych opartych na proporcjonalnej reprezentacji z listami partyjnymi. Jej nazwa pochodzi od nazwiska francuskiego matematyka André Sainte-Laguë.
Metoda polega na znalezieniu największych, kolejno po sobie następujących ilorazów z liczby uzyskanych głosów.
Podziału dokonuje się, dzieląc liczbę głosów przypadających każdemu komitetowi wyborczemu przez kolejne liczby nieparzyste: 1, 3, 5, 7 itd., a następnie z tak obliczonych ilorazów dla wszystkich komitetów wybieranych jest tyle największych, ile jest mandatów do obsadzenia.
Istnieją różne odmiany tej metody. Niekiedy pomija się pierwszy dzielnik, dzieląc liczbę uzyskanych głosów kolejno przez 3, 5, 7 itd. Popularną modyfikacją jest zastąpienie pierwszego dzielnika 1 przez 1,4, co sprzyja ugrupowaniom większym – system ten znany jest jako zmodyfikowana metoda Sainte-Laguë.
Wykorzystywanie.
Metoda Sainte-Laguë jest stosowana m.in. w systemach wyborczych w Nowej Zelandii, Norwegii, Szwecji, Bośni i Hercegowinie, Łotwie oraz Kosowie, a od 2009 roku również w Niemczech. Jest stosowana, także w Niemczech w wyborach do Landtagów: Badenii-Wirtembergii, Hamburga, Bremy, Nadrenii Północnej-Westfalii oraz Nadrenii-Palatynatu. Użyto jej również w wyborach w Boliwii w 1993 roku, wyborach do Rady Legislacyjnej Autonomii Palestyńskiej w 2006 roku i w wyborach parlamentarnych w Nepalu w 2008 roku. Zastosowano ją także (w wersji zmodyfikowanej) w Polsce podczas wyborów parlamentarnych w 1991 i 2001 roku oraz w wyborach do rad gmin (w gminach liczących powyżej 20 tys. mieszkańców) w 1990 i 1994 r.
Metoda Sainte-Laguë generuje wyniki lepiej odzwierciedlające poglądy wyborców, podczas gdy metoda D’Hondta sprzyja większym partiom.
Przykład.
Mamy komitety A, B oraz C, które otrzymały kolejno 720, 300 i 480 głosów, do obsadzenia jest 8 mandatów.
1 krok: obliczenie ilorazów
2 krok: ułożenie ilorazów w kolejności malejącej (w nawiasach komitet):
1 – 720 (A)
2 – 480 (C)
3 – 300 (B)
4 – 240 (A)
5 – 160 (C)
6 – 144 (A)
7 – 103 (A)
8 – 100 (B)
itd.
Cztery mandaty uzyska więc komitet A, a komitety B oraz C po dwa.

</doc>
<doc id="130585" url="https://pl.wikipedia.org/wiki?curid=130585" title="Wąwóz Kraków">
Wąwóz Kraków

Wąwóz Kraków lub Kraków – boczna, orograficznie prawa odnoga Doliny Kościeliskiej w polskich Tatrach Zachodnich, wcięta głęboko w stoki masywu Ciemniaka i Upłaziańskiej Kopy.
Topografia.
Ma łączną długość ok. 3 km i powierzchnię ok. 2,3 km². Wylot znajduje się na wysokości ok. 1040 m n.p.m., tuż przed Wyżnią Kościeliską Bramą, w górnej części Polany Pisanej, po jej wschodniej stronie, zaś górą Wąwóz Kraków podchodzi wysoko w zachodnich stokach Ciemniaka. W górnej części rozgałęzia się na dwie odnogi oddzielone od siebie Wysokim Grzbietem. Są to:
Oprócz tych dwóch głównych odnóg do Wąwozu Kraków opada kilka mniejszych żlebów i kotłów, m.in. Wolarski Żleb, Upłazkowy Kocioł, Przednie Kamienne, Kocioł pod Saturnem. W dnie wąwozu jest kilka rozszerzeń: Rynek, Płaśń między Progi, Plac pod Ratuszem.
Opis wąwozu.
Wąwóz Kraków uważany jest za najpiękniejszy wąwóz skalny polskich Tatr Zachodnich. Zwiedzano go już w pierwszej połowie XIX wieku. Był też penetrowany przez poszukiwaczy skarbów, o czym świadczą pozostawione przez nich znaki na skałach w trudno dostępnych miejscach.
Zbudowany jest niemal w całości ze skał węglanowych, jedynie najwyższa część Zadniego Kamiennego nakryta jest skałami krystalicznymi, bardzo niewielkie ich ilości znajdują się także na Wysokim Przechodzie i Tomanowym Przechodzie. Powstał w procesie krasowienia skał węglanowych (wapienie, dolomity), czyli w ten sam sposób co dominująca większość jaskiń tatrzańskich. Dlatego znajduje się w nim ponad 120 jaskiń, z których 8 ma ponad 100 metrów długości. Są to: Jaskinia Wysoka – Za Siedmiu Progami, Jaskinia Lodowa w Ciemniaku, Jaskinia Psia, Jaskinia Poszukiwaczy Skarbów, Groby, Jaskinia pod Zamkiem, Jaskinia Zakosista i Jaskinia pod Okapem. Jedną z krótszych jaskiń jest np. Lustrzana Szczelina. W wąwozie występują też inne formy typowe dla obszarów krasowych: nyże, leje, żłobki krasowe, także mosty skalne.
Turystyczna część Wąwozu Kraków.
Najniższa, udostępniona turystycznie część Wąwozu Kraków to wycięty w skałach węglanowych skalny kanion o pionowych lub przewieszonych ścianach, o dnie zarzuconym kamieniami. Ta część wąwozu jest pozostałością korytarza dawnej jaskini, w której zawaliło się sklepienie. Dno wąwozu jest na ogół suche, gdyż Wąwóz Kraków odwadniany jest przez wywierzysko pod Skałą Pisaną, woda płynie nim tylko po obfitych opadach. Wiosną długo zalega w wąwozie śnieg. Po przejściu około 100 metrów rozszerzenie i po lewej stronie żelazna drabinka, którą wspiąć się trzeba na pionową niemal skałę, w której znajduje się wejście do jaskini – Smoczej Jamy (niewielki tunel jaskiniowy) i przez nią z powrotem na Polanę Pisaną (z pomocą łańcuchów i klamer możliwość ominięcia Smoczej Jamy). Po wyjściu ze Smoczej Jamy widok na prześwitujące między drzewami, w odległości kilkuset metrów turnie – Saturn i Ratusz.
Dalsza część Wąwozu Kraków.
Dalsza, znacznie większa część Wąwozu Kraków objęta jest ochroną ścisłą i jest niedostępna ani dla turystów ani taterników. Nazwa wąwozu ma korzenie góralskie: górale wędrujący sporadycznie do Krakowa zauważyli podobieństwo wąskich uliczek krakowskiego Starego Miasta do skalnego wąwozu w Dolinie Kościeliskiej. Stąd pochodzi nazwa całej doliny (Kraków) oraz znajdujących się w jej otoczeniu turni (Ratusz, Baszta, Kościół), jaskiń (Smocza Jama) oraz rozszerzenia doliny (Rynek). Wąwóz zawalony jest tutaj drzewami i poprzegradzany progami (najwyższy z nich ma wysokość około 10 m). Wyżej wąwóz znacznie się rozszerza (Płaśń między Progi). Część doliny zatraca charakter kanionu, jeden z biegów natomiast staje się Żlebem Trzynastu Progów – kolejnym wąwozem, tym razem znacznie bardziej stromym (trudności wspinaczkowe), przypominającym pozbawioną stropu jaskinię.
Przyroda.
W otoczeniu Wąwozu Kraków są liczne przykładu lasu urwiskowego, często bywają tutaj dzikie zwierzęta, włącznie z niedźwiedziem i wilkiem. Występuje bogata flora, m.in. w Tatrach opisana tylko na dwóch stanowisk pluskwica europejska (drugie jej stanowisko opisano w Organach). Ponadto z rzadkich w Polsce gatunków roślin występują: storczyk drobnokwiatowy, starzec pomarańczowy, sparceta górska, przymiotno węgierskie i ostrołódka karpacka.

</doc>
<doc id="130588" url="https://pl.wikipedia.org/wiki?curid=130588" title="Ach ten Andy">
Ach ten Andy



</doc>
<doc id="130592" url="https://pl.wikipedia.org/wiki?curid=130592" title="Tolerancja ekologiczna">
Tolerancja ekologiczna

Tolerancja ekologiczna (łac. "tolerantia" – „cierpliwa wytrwałość”; od łac. czasownika "tolerare" – „wytrzymywać”, „znosić”, „przecierpieć”) – zdolność przystosowania organizmów do zmian czynników abiotycznych. Każdy gatunek i organizm wykazuje określony zakres tolerancji względem danego czynnika.

</doc>
<doc id="130593" url="https://pl.wikipedia.org/wiki?curid=130593" title="Obwodnica Trójmiasta">
Obwodnica Trójmiasta

Obwodnica Trójmiasta, Obwodnica trójmiejska (właściwie "(Trasa) Obwodowa" Trójmiasta) – zachodnia obwodnica Trójmiasta będąca częścią drogi ekspresowej S6 i S7 Obwodnica przebiega w kierunku północ-południe od Gdyni do Pruszcza Gdańskiego. Jej długość wynosi 38,6 km.
Trasa z oznaczeniem S7 rozpoczyna się w Gdyni Chyloni, na skrzyżowaniu z drogą wojewódzką 468,a kończy się na węźle Gdynia Wielki Kack.
Na tym węźle można zjechać na Trasę Kaszubską.Od tego węzła do węzła Rusocin droga jest oznaczona jako S6. W Rusocinie swój ciąg rozpoczyna płatna autostrada A1. Punkt poboru opłat znajduje się za węzłem.
Historia.
Budowa trasy rozpoczęta została w latach 70., a pierwszy jej odcinek oddany został w roku 1977. Poszczególne etapy realizowane były w latach:
Do reformy sieci drogowej w 1985 roku arteria nie posiadała numeru. W latach 1985–2000 istniała jako droga krajowa nr 6, następnie w 2000 roku otrzymała oznaczenie S6.
W roku 2002 zakończono gruntowny remont drogi.
Obwodnica trójmiejska jest trasą o statusie drogi ekspresowej, pomimo braku pełnowymiarowych pasów awaryjnych. Na całej długości posiada dwupoziomowe skrzyżowania i dwie jezdnie, a każda z jezdni posiada dwa (na niektórych odcinkach – trzy) pasy ruchu.
Większa część Obwodnicy Trójmiasta przebiega przez obszary Trójmiejskiego Parku Krajobrazowego, mimo to ma jedynie jedno – zbudowane przy okazji modernizacji w 2002 roku – przejście dla zwierząt leśnych.
We wrześniu 2007 radni Gdańska zadecydowali o nazwaniu gdańskiego odcinka Obwodnicy Trójmiasta "aleją Kazimierza Jagiellończyka".
W 2015 roku fragment obwodnicy od ulicy Morskiej w Gdyni do węzła "Gdańsk Południe" został włączony do przebiegu drogi ekspresowej S7.
Rozbudowa.
W okolicach Rusocina, na końcowym fragmencie obwodnicy trójmiejskiej, powstał węzeł drogowy, który rozpoczyna autostradę A1 – obwodnica trójmiejska jest jej przedłużeniem.
W 2008 otwarto odgałęzienie obwodnicy trójmiejskiej w Gdyni, które stanowi dokończenie Trasy im. Eugeniusza Kwiatkowskiego, łączące obwodnicę z gdyńskim portem promowym i kontenerowym.
Docelowo, północny koniec obwodnicy trójmiejskiej łączyć ma się z projektowaną obwodnicą północną aglomeracji trójmiejskiej, a na odcinku od węzła z obwodnicą południową do Trasy Kwiatkowskiego, ma posiadać po trzy pasy ruchu w każdym kierunku.
W celu zwiększenia przepustowości węzła Karczemki, będącego skrzyżowaniem z gdańską trasą W-Z, w latach 2011–2012 dokonano jego rozbudowy poprzez budowę drugiego wiaduktu i bezkolizyjnych zjazdów z drugiego pasa obwodnicy. W tym samym czasie przebudowano węzeł w Straszynie, wprowadzając do niego nowo wybudowaną południową obwodnicę Gdańska.
W 2010 r. rozpoczęto konsultacje społeczne dotyczące budowy tzw. obwodnicy metropolitalnej Trójmiasta, którą w przyszłości ma przebiegać trasa S6. Trasa ta ma przebiegać od węzła w Borkowie przez Lublewo, Żukowo do Chwaszczyna, a jej budowa miała się w myśl pierwotnych planów skończyć w 2016. W 2014 r. szacowane koszty budowy tego odcinka wynosiły 3 mld zł.
W opinii GDDKiA w związku z funkcjonowaniem na granicy przepustowości (np. 14 sierpnia 2014 na wysokości węzła Gdańsk Osowa zarejestrowano ponad 95 tys. pojazdów w ciągu 24 godzin) obwodnica Trójmiasta powinna zostać rozbudowana do trzech pasów. Nieustannie rosnące natężenie ruchu sprawia, że aż 70 proc. kierowców nie zachowuje należytej odległości, co zmniejsza bezpieczeństwo na drodze. Koszt poszerzenia S6 wraz z węzłami to blisko pół miliarda złotych.
1 lipca 2016 na obwodnicy odnotowano rekordowe natężenie ruchu pojazdów w wysokości 100820 pojazdów na dobę. 14 lipca 2017 zmierzone natężenie ruchu wyniosło z kolei 104709 samochodów.
Trójmiejska obwodnica obok warszawskiego mostu gen. Stefana Grota-Roweckiego jest drogą o największym natężeniu ruchu w Polsce (średnio ponad 80 tys. pojazdów dziennie). W 2016 odnotowano na niej ponad 500 kolizji.
W 2014 na gdyńskim odcinku obwodnicy doszło do 14 wypadków, natomiast w 2015, czyli po wprowadzeniu ograniczenia do 100 km/h, liczba ta spadła do 8.

</doc>
<doc id="130595" url="https://pl.wikipedia.org/wiki?curid=130595" title="Wrotkarstwo">
Wrotkarstwo

Wrotkarstwo – grupa dyscyplin sportowych (olimpijskich od 2020 roku) uprawianych na wrotkach dwuśladowych (tradycyjnych) oraz jednośladowych (potocznie nazywanych rolkami). Uprawiane rekreacyjnie i wyczynowo.
Historia.
Na świecie.
Pierwsze próby stworzenia wrotek datowane są na początek XVIII wieku. Holender Hans Brickner przymocował do butów drewniane kółka w jednej linii, używając ich jako środek transportu zamienny dla łyżew podczas lata, gdyż używane one były w zimie do pokonywania dużych odległości na zamarzniętych kanałach i rzekach. Wynalazek został nazwany "Skeelers""."
Jednakże wynalezienie pierwszych wrotek przypisuje się Belgowi o imieniu John Joseph Merlin około roku 1760. Skonstruował on mocowaną do butów drewnianą szynę z małymi, metalowymi kółkami ustawionymi w jednej linii (wrotki jednośladowe). Używał ich z powodzeniem w Londynie, promując swoje muzeum. Jego wynalazek nie był jednak doskonały, wrotki cechował duży ciężar, mała zwrotność i trudności z wytracaniem prędkości. Podczas jednego z pokazów, w tłocznej sali balowej, Merlin wjechał w ścianę z dużym lustrem, rozbijając je, co nie przyniosło wrotkom popularności. W latach późniejszych wynalazca próbował je bezowocnie udoskonalić.
Od czasów Merlina nieefektywnie dążono do wynalezienia dobrych wrotek. Na początku XIX wieku zostały one nawet po raz pierwszy opatentowane przez Francuza Petibledina, tym razem problem tkwił w ich słabej przyczepności do podłoża. Przełom nastąpił w roku 1823, gdy Robert John Tyers opatentował pięciokołową szynę mocowaną do podeszwy, nazwaną "Rolito". Koła były ustawione w jednej linii oraz zewnętrzne były mniejsze od wewnętrznych co usprawniało możliwość wykonywania manewrów (poprzednik dzisiejszej szyny rockerowanej). Szyna posiadała hamulec z przodu i z tyłu. Pomysł udoskonalił Francuz Jean Garcin, tworząc trzykołowe wrotki jednośladowe zwane "Cingar""." Otworzył on tor do jazdy, dawał lekcje jazdy i nawet napisał książkę. Został zmuszony do zamknięcia swojego przedsięwzięcia przez liczne kontuzje klientów. W kolejnych latach wielu próbowało ulepszać wrotki.
W latach 50. XIX wieku J. Gidman opatentował użycie łożyska kulkowego (w praktyce użyte zostało dopiero 30 lat później), otwarto pierwszy publiczny tor do jazdy na wrotkach oraz użyto kół gumowych.
W 1863 roku nastąpił przełom. James Plimpton wynalazł tradycyjne wrotki dwuśladowe. "Rocking skate" posiadały jedną parę drewnianych kół z przodu i jedną z tyłu. Mocowane one były na osobnych osiach, co pozwalało na ich niezależny skręt i usprawniło zwrotność. Te wrotki były produkowane na masową skalę i wyparły wrotki jednośladowe, utworzono wiele publicznych torów wrotkarskich (w samym Londynie było ich 60). Cztery lata później dodano przednie hamulce (stopery) używane w większości wrotek tradycyjnych i rolkach figurowych do dzisiaj. Levant Marvin Richardson w 1884 roku wykorzystał rozwiązanie metalowych łożysk kulkowych w kółkach co usprawniło rozwijanie prędkości i płynność ruchów. Na przełomie XIX i XX wieku zaczęto produkować wrotki z gumowymi kołami.
Pierwsze wrotki ze skórzanym butem pojawiły się w 1910 roku. Zostały wyprodukowane dla drużyny hokeja na wrotkach. Miały one trzy koła a tylne było uniesione w ten sposób, żeby wrotkarz mógł swobodnie obracać się na centralnym kole. Kółka gumowe czasami były używane we Francji od 1912 roku, lecz nie było to popularyzowane.
W 1966 roku "Chicago Roller Skate Company" zaczęła produkować wrotki jednośladowe przytwierdzone do buta. Posiadały cztery kółka w jednej linii, a pierwsze i ostatnie wystawały poza but, na wzór ostrza łyżew. Miało to duży wpływ na rozwój wrotkarstwa jednośladowego.
Lata 70. i 80. XX wieku cechował duży rozwój i popularyzacja wrotek dwuśladowych, sprzyjała temu moda na disco. Powstawało wiele klubów wrotkowych, Hollywood produkowało filmy o tej tematyce. Z początku koła były plastikowe, później gumowe.
Hokeiści z Minneapolis, bracia Scott i Brenan Olson, w 1979 roku unowocześnili w swoim garażu starą parę wrotek "Chicago", którą znaleźli w sklepie, dodając poliuretanowe kółka, szynę przytwierdzili do buta hokejowego, a z przodu przymocowali gumowy hamulec. Przeznaczeniem był trening hokeja przy braku lodu. Kilka lat później założyli firmę "Rollerblade," która przyczyniła się do wielkiego powrotu wrotek jednośladowych tak bardzo, że zaczęto używać terminu "rollerblade" wymiennie z "inline skate". Z początku produkowali oni wrotki jednośladowe posiadające but z twardej skorupy (jak but narciarski), bez hamulca. W 1994 roku Scott Olson wprowadził tylny hamulec z systemem "ABT – Active Break System," co miało pomóc początkującym czuć się pewniej z możliwością łatwego wytracenia prędkości.
Firma K2 wprowadziła na rynek pierwsze buty miękkie w roku 1995, od tego czasu twarda skorupa używana jest w produkcji rolek specjalistycznych – agresywnych i miejskich.
Od roku 2018 rozpowszechniają się wrotki jednośladowe z trzema kołami zamiast czterech. Są one większe, pozwalają na lepszą zwrotność i szybsze rozwijanie prędkości. Ich wadą jest mniejsza stabilność i wytrzymałość mechaniczna szyny.
W Polsce.
Popularyzacja wrotek dwuśladowych nastąpiła na przełomie XIX i XX wieku, a pierwsza wrotkarnia została otwarta w 1913 roku w Dolinie Szwajcarskiej w Warszawie. Po wojnie kilkukrotnie próbowano przywrócić modę na wrotkarstwo. W tym przedsięwzięciu przodował Poznań, który wciąż posiadał kilka wrotkarni i klubów, a w latach 1962 – 66 odbyły się tam międzynarodowe pokazy wrotkarstwa figurowego.
Do lat 90. XX wieku powołano kilka Komisji Wrotkarskich, klubów młodzieżowych i organizowano różne imprezy wrotkarskie. Wrotki jednośladowe pojawiły się w Polsce dopiero około roku 1990. Dwa lata później w Warszawie powstała pierwsza szkółka wrotkarstwa figurowego, zarejestrowano pierwsze warszawskie Towarzystwa Sportów Wrotkarskich: TSW "Żoliborz" i "Syrena". Następnie, idąc ich przykładem, "Cuprum" w Lubiniu, "Orle-Elbrewery" (dzisiejszy "Viking") w Elblągu i "Zryw" w Sanoku.
W Warszawie 21 kwietnia 1993 roku obyło się spotkanie założycielskie Polskiego Związku Sportów Wrotkarskich (PZSW), który zrzesza większość dyscyplin wrotkarskich takich jak jazda szybka, agresywna, freestyle, inline alpine, a także deskorolkowe i longboardowe. Tego samego roku zorganizowano pierwsze nieoficjalne Mistrzostwa Polski w jeździe szybkiej na torze, a do roku 2000 nastąpiła wielka popularyzacja wrotkarstwa wyczynowego i odbyło się wiele zawodów w hokeju na wrotkach, jazdy agresywnej, torowych i ulicznych w jeździe szybkiej (pierwsze biegi maratońskie i super maratony). W 1997 roku pierwszy raz polscy rolkarze agresywni wyjechali za granicę na zawody międzynarodowe, odnosząc sukcesy do dzisiaj. Rok później wpisano wrotkarstwo do Rejestru Dyscyplin UKFiT, uznając je za dyscyplinę sportową.
Dyscypliny.
Wrotkarstwo obejmuje wiele dyscyplin sportowych mocno się od siebie różniących. Każda z nich ma inne zasady i inny sprzęt dostosowany do wykonywanych czynności. Większość z nich zrzesza Polski Związek Sportów Wrotkarskich.
Rekreacja/Fitness.
Najpopularniejszy rodzaj wrotkarstwa, uprawiany przez największą liczbę wrotkarzy. Jest to zwykła jazda nie wzbogacona o żadne ewolucje, polega na przemierzaniu odległości tempem odpowiednim i indywidualnym na każdego wrotkarza, czas nie odgrywa znaczącej roli. Regularna jazda poprawia wydolność krążeniową, oddechową, poprawia samopoczucie.
Sprzęt.
Używane są wrotki jednośladowe, których konstrukcja to "softboot" czyli miękki but obudowany lekkim, plastikowym szkieletem, umożliwiającym swobodne zginanie stawu skokowego w przód i prostowanie go. Najczęściej używane są cztery koła o twardości 82/84A i wielkości od 72 – 100 mm i szyna aluminiowa proporcjonalnie zwiększającą długość do ich wielkości. Łożyska zazwyczaj wahają się pomiędzy ABEC 5 a ABEC 7. Zaleca się używania ochraniaczy i kasku.
Jazda Szybka.
Dynamicznie rozwijająca się w Polsce konkurencja sportowa, w której liczy się przede wszystkim prędkość, technika i czas w jakim zostaje pokonana dana odległość. Wrotkarze poruszają się w tempie minimalnym 40 km/h. Technika jazdy znacznie różni się od jazdy fitness. Dzieli się na wyścigi na torze, ulicy, sztafety, maratony i sprinty. Najpoważniejsza dyscyplina wrotkarstwa jednośladowego, wyparła całkowicie jazdę szybką na wrotkach dwuśladowych.
Sprzęt.
W tej dyscyplinie wykorzystywany jest sprzęt z najwyższej półki a rolki znacznie różnią się od innych. But jest twardy i niski, nie sięga za kostkę, bardzo lekki i dopasowany do stopy, termoformowany. Szyna jest długa, koła stosuje się cztery i mają wielkości od 100 – 125 mm. Łożyska musza kręcić się szybko i bez oporów dlatego wykorzystuje się ABEC 7 i ABEC 9. Obowiązkowy jest kask i lekki, przewiewny strój, nie krępujący ruchów. Opcjonalnie można używać specjalnych rękawic ochronnych i ochrony kolan, a także okularów. Typowych ochraniaczy rolkarze nie zakładają ze względu na zmniejszenie opływowych kształtów i ograniczenia ruchów.
Jazda agresywna.
Najbardziej ekstremalna i kontuzjogenna dyscyplina wrotkarstwa jednośladowego. Polega na pokonywaniu przeszkód i wykonywaniu na nich różnych akrobacji (tricków), takich jak skoki, rotacje, grindy, slide'y, wykorzystując do tego poręcze, murki, rurki itp. Można ją podzielić na jazdę w skateparku, halfpipe (rampie) lub na streecie (wykorzystując infrastrukturę miejską, m.in. ławki, schody, poręcze). Tricki można łączyć, tworząc wiele kombinacji, które ogranicza jedynie wyobraźnia rolkarza. Największymi zawodami w Polsce jest Blade Battle.
Sprzęt.
Rolki do jazdy agresywnej są najbardziej masywnymi, najcięższymi i odpornymi na uszkodzenia. But składa się z twardej skorupy, stabilizującej kostkę i wewnętrznego, miękkiego linera, pod piętą znajduje się specjalna wkładka – amortyzator (shock absorber), zmniejszający odczucie wstrząsów. Innym rodzajem buta jest rolka bezlinerowa, jest ona zbudowana z wewnętrznej skorupy z włókien węglowych, szklanych lub tworzywa sztucznego i otaczającego ją u góry cuff'a. Ostatni przypadek rolki agresywnej jest ta stworzona przez firmę Xsjado, która przypomina konstrukcję zapięć snowboardowych – szkielet, do którego wpina się swoje buty.
Kółka są małe – 55–60 mm, twarde – 88A i w górę, mają profil płaski. Łożyska używa się od ABEC 5 do ABEC 9. Szyna jest z wytrzymałego plastiku, w systemie UFS (Universal Frame System) co pozwala na jej wymianę. Między drugim a trzecim (najczęściej) kółkiem jest przerwa, która ułatwia wykonywanie tricków. układ kół dzieli się na trzy grupy: flat – cztery koła o tej samej wielkości, anti – rocker – dwa zewnętrzne koła dotykają ziemi, dwa środkowe są dużo mniejsze, freestyle – jest miejsce tylko na dwa zewnętrzne koła i duża przestrzeń, żeby się ślizgać.
Obecne tylko w rolkach agresywnych soulplate (półki) czyli wymienne części pod butem, które poszerzają powierzchnię do ślizgania się, a także chronią but podczas upadku. Zrobione są najczęściej z plastiku, co zapewnia gładką możliwość ślizgania się.
Zaleca się noszenie zabudowanych ochraniaczy na nadgarstki, kolana, łokcie, piszczele, kasku a także specjalnych crash – pads, czyli spodenek chroniących biodra.
Freeskate/Urban.
Jazda miejska, czyli pokonywanie przeszkód naturalnie występujących w infrastrukturze, skoki, slide'y (efektowne rodzaje zatrzymań, ślizgi), omijanie przeszkód, pieszych, rozwijanie prędkości. Bardzo dowolna dyscyplina, w której nie ma prawie żadnych zasad. Zawody organizowane są w slide'ach, high jump, czyli efektowne i wysokie skoki przez tyczkę, blade cross – pokonywanie toru przeszkód na rolkach, a wrotkarze często sami organizują wyścigi miejskie. Najczęściej spotykana we wrotkarstwie jednośladowym, ale uprawiana też na wrotkach dwuśladowych.
Sprzęt.
Wrotki jednośladowe do urban skatingu składają się z twardej skorupy, stabilizującej staw skokowy i wytrzymałej mechanicznie, miękkiego linera (buta zewnętrznego), który powinien być jak najlepiej dopasowany do nogi, żeby mieć dobrą kontrolę nad rolką. Pod pięta znajduje się gumowy amortyzator. Całość wiązana jest za pomocą sznurowadeł i zapinana na dwie klamry. Szyna jednoczęściowa wykonana jest z aluminium i posiada kilka długości dostosowanych do wielkości kółek. Kółka są twarde, od 85A do 90A, co zapobiega ich szybkiemu ścieraniu się i zmniejsza przyczepność do podłoża – zapewnia komfort jazdy. Używa się trzech (100 – 125 mm) lub czterech (76 – 84 mm) kół, zależnie od preferencji rolkarza. Łożyska są używane ABEC 7 i ABEC 9. Charakterystyczny jest "slider" po zewnętrznej stronie skorupy na wysokości małego palca stopy, który chroni but podczas upadków.
Slalom.
Popularna dyscyplina wrotkarstwa jednośladowego, może być wykonywana także na wrotkach dwuśladowych. Polega na pokonywaniu toru, czyli omijaniu ustawionych w równej odległości kubeczków. Dzieli się go na "speed slalom" i "freestyle slalom". Speed polega na jak najszybszym pokonaniu toru złożonego z 20 pachołków ustawionych w odległości 80 cm i nie potrąceniu ich, za co dolicza się karne sekundy. Zawodnicy startują parami. Nieodzownym elementem freestyle slalomu jest muzyka. Rolkarze pokonują trzy rodzaje torów, które różnią się odległością w jakiej ustawione są kubeczki – 50 cm, 80 cm i 120 cm, w rytm muzyki, wykonując rozmaite tricki pomiędzy każdym z pachołków. Oceniana jest technika, zgranie całego przejazdu i nie potrącenie kubeczków. Freestyle można wykonywać samodzielnie parami lub w kilka osób – wtedy jest to przejazd synchronizowany. Istnieje ponad sto różnych trików, które są zmieniane i interpretowane dowolnie przez wrotkarzy oraz ciągle powstają nowe.
Sprzęt.
Do slalomu można używać dwóch różnych wrotek jednośladowych – hardboot i bezlinerową. Hardboot jest podobny do rolki urban, jednak posiada krótszą szynę i mniejsze kółka. Zapewnia mniejszą kontrolę przy wykonywaniu tricków niż wrotka bezlinerowa. Drugi rodzaj to but zewnętrzny zintegrowany z wewnętrznym i jest wykonany z wysokiej jakości materiałów, najczęściej z włókna węglowego. Szyna jest krótsza i dopasowana do rozmiaru rolki, żeby zapewnić jak największą manewrowość i kontrolę. Rozmiary szyn to 243 mm, 231 mm i 219 mm oraz 215 mm. Koła stosuje się o twardości od 82A do 88A, trzy lub cztery małe koła o średnicy 72–90 mm. Kółka najczęściej ustawia się w profilu rockerowanym, czyli dwa zewnętrzne są mniejsze od wewnętrznych, lub stosuje się szyny już przystosowane do takiego ustawienia.
Inline Alpine.
Slalom narciarski na wrotkach jednośladowych W tej dyscyplinie liczy się czas, w którym zostanie pokonany slalom. Wyróżnia się slalom, slalom gigant, slalom równoległy. Zawodnicy pokonują trasę wyznaczoną przez tyczki zatopione w ciężkich, żeliwnych podstawach (zazwyczaj jest ich 30–40 na odległości 150–250 m), przemieszczają się po nachylonym odcinku asfaltu. W odróżnieniu od narciarskiej wersji tej dyscypliny, tyczki zbija się kijem, a nie gardą, co pozwala na bezpieczne ominięcie podstawy tyczki.
Sprzęt.
Tą dyscyplinę uprawia się w dowolnych wrotkach jednośladowych, lecz dominują wrotki do jazdy szybkiej, o czterech dużych kołach, do 110 mm. Gdy jest sucho stosuje się kółka o średniej twardości, żeby przyczepność do podłoża była dobra i koła szybko się nie zużywały. Natomiast na mokrej powierzchni używa się kół miękkich, żeby polepszyć przyczepność. Obowiązkowo używa się kasku, często z gardą, nagolenników, ochraniaczy typu "zbroja", ochraniaczy na kolana, crash pads, chroniących biodra, uda i pośladki, ochraniaczy na łokcie, rękawic lub usztywniaczy na nadgarstki. Potrzebne są również kije narciarskie.
Hokej na rolkach.
Dyscyplina zespołowa, bliźniacza do hokeja na łyżwach. Obejmują ją te same zasady co hokej na lodzie, jedyną zmienną są wrotki jednośladowe zamiast łyżew.
Sprzęt.
But rolek jednośladowych jest taki sam jak łyżwy hokejowej. Zamiast ostrza jest płoza z czterema kołami o dwóch rozmiarach – najczęściej dwa tylne mają po 80 mm, a dwa przednie 76 mm, wymusza to pochylenie zawodnika do przodu. Jeśli mecze rozgrywa się na halach używa się bardzo miękkich kółek (74–76A), a jeśli na boiskach asfaltowych – twardszych (82–85A). Podczas meczu obowiązkowy jest kask, nagolenniki i rękawice.
Downhill.
Uprawiany w górzystych terenach. Zjazd ze wzniesień krętą szosą, osiągając bardzo duże prędkości, do 100 km/h. Potrzebne są dobre umiejętności wrotkarskie, opanowanie slide'ów na najwyższym poziomie – jest to jedyny sposób, żeby wytracić prędkość i pokonać zakręt.
Sprzęt.
Używa się wyłącznie wrotek jednośladowych, najczęściej z pięcioma kołami o wielkości 90 mm dla uzyskiwania wysokich prędkości i dużej przyczepności oraz kontroli w trakcie jazdy. But jest twardy, najczęściej do jazdy urban. Szyna różni się od używanych w większości dyscyplin, pozwala zamontować większą ilość kółek, jest dłuższa. Obowiązkowe jest noszenie kasku, najczęściej używane są motocyklowe, kompletu zabudowanych ochraniaczy, ochraniaczy typu "zbroja" i crash-pads.
Jazda figurowa.
Dyscyplina wykonywana zarówno na wrotkach jednośladowych i dwuśladowych, która czerpie z łyżwiarstwa figurowego. Polega na wykonywaniu kroków, skoków, piruetów, figur akrobatycznych w rytm muzyki. Zawody podzielone są na kilka konkurencji: jazda solowa, pary sportowe, taniec, jazda synchroniczna, konkurs figur obowiązkowych.
Sprzęt.
Wrotki jednośladowe są lekkie i bardzo zwrotne. But przypomina but łyżwy figurowej. Szyna różni się znacznie od szyn w innych dyscyplinach, jest zakrzywiona w łuk, żeby dawać złudzenie ostrza łyżwy, trzy kółka ustawione są na różnej wysokości. W przedniej części szyny znajdują się stopery imitujące ząbek łyżwy, umożliwiające wykonywanie skoków i piruetów.
Roller Derby.
Drużynowy sport wykonywany na wrotkach tradycyjnych, zdominowany przez kobiety. Wyścig na owalnym torze.

</doc>
<doc id="130599" url="https://pl.wikipedia.org/wiki?curid=130599" title="24 godziny">
24 godziny



</doc>
<doc id="130600" url="https://pl.wikipedia.org/wiki?curid=130600" title="Smocza Jama (Tatry)">
Smocza Jama (Tatry)

Smocza Jama – jaskinia w Tatrach Zachodnich, właściwie krótki, stromy korytarz jaskiniowy przebijający skałę na wylot, znajdujący się w dolnej części Wąwozu Kraków w Dolinie Kościeliskiej. Jaskinia ma kształt wznoszącego się tunelu. Otwór wejściowy znajduje się na wysokości ok. 1100 m n.p.m.
Opis i historia jaskini.
Jaskinia udostępniona jest do zwiedzania. Prowadzi do niej niewielka ścieżka z drabiną i łańcuchami. W samej jaskini przejście jest również ubezpieczone łańcuchem. Smocza Jama jest kręta i ciemna, do zwiedzania potrzebna jest latarka. Zimą szlak bywa oblodzony, co znacznie utrudnia przejście. Istnieje możliwość obejścia fragmentu szlaku prowadzącego jaskinią – ubezpieczone łańcuchami wejście po skale, w której się ona znajduje. Wariant ten został wytyczony w 1967 r.
Smocza Jama od dawna jest znana i użytkowana turystycznie. Pierwsza pisana wzmianka pochodzi z przewodnika Karla Kolbenheyera z 1876 r. Początkowo była zwiedzana w odwrotną stronę, co zwiększało efektowność przejścia. Pierwotnie szlak był ubezpieczony drewnianymi konstrukcjami, w 1949 r. zmieniono je na stalowe.
Między listopadem 2013 a marcem 2014 r. na zlecenie TPN wykonano ponowne pomiary jaskiń udostępnionych turystom, w tym Smoczej Jamy. Jej długość wzrosła z 40 do 44 m, a deniwelacja z 16,5 do 18,6 m.

</doc>
<doc id="130603" url="https://pl.wikipedia.org/wiki?curid=130603" title="Spitfire">
Spitfire



</doc>
<doc id="130605" url="https://pl.wikipedia.org/wiki?curid=130605" title="Obrona Bastogne">
Obrona Bastogne

Obrona Bastogne – bitwa o belgijskie miasto Bastogne w Ardenach stoczona w dniach 19–26 grudnia 1944 r. przez amerykańską 101 Dywizję Powietrznodesantową i wspomagające ją jednostki w całkowitym okrążeniu przeciwko wojskom niemieckim na froncie zachodnim II wojny światowej. Jeden z najważniejszych epizodów ofensywy w Ardenach.
Przygotowania obrońców i pierwsze starcia.
Generał Anthony McAuliffe, któremu powierzono obronę Bastogne, otrzymał tylko jeden, bardzo prosty rozkaz od swojego przełożonego, generała Troya Middletona – „Utrzymaj tę pozycje za wszelką cenę”. Oficerowie obu stron zdawali sobie sprawę z pierwszorzędnego znaczenia strategicznego, jakie miało miasto dla przebiegu całej niemieckiej ofensywy.
Przed niemiecką ofensywą, w Bastogne mieścił się sztab VIII Korpusu pod dowództwem generała Troya Middletona, ale kiedy stało się oczywiste, że miasto to będzie stanowiło następny cel ataku, generał zdecydował o przeniesieniu sztabu do odległego o 32 km, bezpieczniejszego Neufchateau. Do bezpośredniej obrony wyznaczono 101 Dywizję Powietrznodesantową, która odpoczywała we Francji po fiasku operacji Market-Garden. Podczas gdy niedobitki jednostek, które wycofywały się ze wschodu i z północy ustalały prowizoryczną obronę rogatek Bastogne, a spadochroniarze przybywali do miasta, prawie cała artyleria należąca do VIII Korpusu (sześć batalionów haubic 155 mm i 203 mm oraz dział 155 mm) przeniosła się na północ od Neufchateau. Nie dała rady dotrzeć na wcześniej przygotowane pozycje obronne, które zostały zajęte przez Niemców.
Pierwsza kolumna ciężarówek z żołnierzami 101 Dywizji dotarła do opłotek Bastogne o godz. 9:00 19 grudnia. Zdążali oni jednak nie do samego Bastogne, ale do położonego na północ od niego Werbomont. Aby uniknąć potężnego korka drogowego, pułkownik Shereburne zdecydował się przejechać bezpośrednio przez Bastogne, a nie jak planował początkowo, obok niego. Był to niezmiernie szczęśliwy dla Amerykanów zbieg okoliczności, gdyż w prawie samym centrum miasta kolumna ciężarówek natknęła się na generała McAuliffe’a który poinformował Shereburne’a, że Werbomont jest już zajęte przez Niemców i rozkazał mu przyjęcie pozycji obronnych w północnej części Bastogne. To właśnie ci żołnierze odparli pierwszy, próbny niemiecki atak na miasto. Gdyby nie trzeźwa decyzja Shereburne’a, Bastogne zostałoby najprawdopodobniej zajęte przez Niemców już pierwszego dnia.
W momencie, kiedy pierwsze oddziały 101 Dywizji zaczęły być rozmieszczane wokół Bastogne, do miasta zaczęły przybywać również inne jednostki – część 10 Dywizji Pancernej, resztki rozbitego 110 Pułku Piechoty i oddziały 9 Dywizji Pancernej. Wkrótce przyłączyły do nich trzy bataliony artylerii 155 mm i dodatkowy batalion artylerii polowej oddelegowane ze stacjonującej się na północy 9 Armii. Z tego samego źródła, nieco później pojawił się bardzo potrzebny 705. batalion niszczycieli czołgów. Te mieszane siły amerykańskie miały wkrótce stawić czoła dwóm dywizjom pancernym i dwóm dywizjom piechoty szybko zbliżającej się niemieckiej 5 Armii Pancernej.
Ciężkie walki które odbyły się już w nocy 19 grudnia i przez cały następny dzień na północ i wschód od Bastogne już od początku postawiły obrońców w bardzo trudnej sytuacji. Zarówno szeregowi żołnierze jak i wyższe dowództwo wątpiło w możliwość utrzymania miasta; z ich punktu widzenia przewaga niemiecka była przytłaczająca i zajęcie Bastogne przez wroga było kwestią jednego lub dwóch dni. W tym czasie Patton dopiero zaczynał bardzo trudny manewr zmiany osi ataku całej armii, a samo uderzenie 3 Armii na niemieckie skrzydło w celu przebicia się do Bastogne miało się zacząć dopiero 22 grudnia.
Decyzja o wycofaniu wojsk.
Następnego dnia sztab 21 Grupy Armii wydał ustny rozkaz nakazujący ewakuację z Bastogne wszystkich żołnierzy 101 Dywizji Powietrznodesantowej i wszystkich innych oddziałów tam przebywających. W dalszej części rozkazu polecono, aby artyleria VIII korpusu rozpoczęła baraż w celu ukrycia i zabezpieczenia wycofujących się oddziałów.
Rozkaz ten wywołał spore zamieszanie w sztabie korpusu, który sądził, że już wcześniej zdecydowano się bronić Bastogne aż do nadejścia odsieczy. Co więcej, istniało duże prawdopodobieństwo, że wycofujące się oddziały mogą się "zderzyć" z nadciągającymi właśnie dywizjami pancernymi Waffen-SS, co byłoby tragiczne w skutkach dla lekko uzbrojonych żołnierzy amerykańskich. Dodatkowy problem stanowił fakt, że artyleria korpuśna nie była w stanie przeprowadzić odpowiedniej nawały ogniowej z powodu jej nieodpowiedniego ustawienia, a przestawienie wszystkich działonów w inne miejsce zabrałoby przynajmniej jeden dzień. Innym jeszcze problemem było słabe rozpoznanie i szwankująca koordynacja ognia artylerii przez piechotę, przez którą obawiano się ostrzelania własnych oddziałów.
Pomimo tych wszystkich problemów, po długiej dyskusji sztab korpusu zaczął się przygotowywać do wykonania rozkazu, kiedy otrzymano następny, ustny rozkaz, aby zignorować poprzednie polecenie, gdyż droga Bastogne-Neufchateau znajduje się całkowicie w rękach nieprzyjaciela. W czwartek, późnym rankiem, droga pomiędzy Bastogne i Neufchateu została ostatecznie przerwana przez Niemców i całkowite okrążenie Bastogne stało się faktem. Miasto stało się samotną enklawą obrony wśród terenu zajętego przez wroga, który uznał za konieczne zajęcie go z powodu krzyżujących się tam ważnych szlaków drogowych oraz aby kontynuować ofensywę na zachód bez nieprzyjacielskiej placówki pozostawionej na swoich na tyłach.
Oblężenie.
W nocy 21 grudnia 101 Dywizja Powietrznodesantowa odesłała na zachód puste już ciężarówki, którymi przywieziono zaopatrzenie. Ewakuacja pojazdów odbyła się w ostatnim momencie, ostatnie pojazdy zostały ostrzelane przez pierwsze elementy nadciągającej niemieckiej 2 Dywizji Pancernej. Nie było już więc żadnej możliwości uzupełnienia zapasów drogą lądową, a niska podstawa chmur, śnieżyca i gęsta mgła uniemożliwiała start samolotów.
Następne dwa dni były serią niemieckich ataków przypuszczanych z różnych kierunków. Dzięki temu, że Niemcy nie zdecydowali się na jeden duży atak z kilku kierunków naraz, ale próbowali przebijać się kolejno w kilku miejscach, które według ich podejrzeń były słabiej bronione, obrońcy mieli czas na przerzucanie żołnierzy z jednego miejsca na drugie. Amerykanie znajdowali się pod nieustanną presją nie tylko ze strony Niemców, ale także niesprzyjającej pogody. Linie obrony przebiegały przez lasy i pola, większość obrońców nie miała dachu nad głową, a grudzień 1944 roku był najzimniejszym miesiącem odkąd zaczęto notować temperatury.
22 grudnia wczesnym rankiem do obrońców podeszło czterech Niemców, w tym oficer z białą flagą, który zażądał bezwarunkowej kapitulacji Bastogne. Kiedy obudzono generała McAuliffe'a, aby pokazać mu niemiecki dokument, odpowiedział on tylko jednym słowem, "nuts" (po polsku "bzdura" lub "gówno"). Żartobliwa i buńczuczna zarazem odpowiedź dowódcy obrony Bastogne była później bardzo często powtarzana w okopach i wydatnie przyczyniła się do podratowania morale żołnierzy.
23 grudnia nastąpiła jednak nagła zmiana pogody. Przestał padać śnieg, zza chmur wyszło słońce, ale za to temperatura jeszcze bardziej się obniżyła. Czyste niebo pozwoliło w tym dniu na start samolotów alianckich, które, gdyby nie ostra zima, dawno już panowałyby w powietrzu. W tym dniu zrzucono 1446 pojemników z zaopatrzeniem, co bez wątpienia ocaliło obrońców Bastogne. Żołnierzom pozostały już tylko ostatnie magazynki, często od dwóch dni nie mieli nic w ustach, a punktom opatrunkowy skończyły się medykamenty, brakowało nawet sortów mundurowych. Warte podkreślenia jest to, że zaopatrzenie dostarczano nie tylko w formie zrzutów z silnikowych samolotów C-47, ale także przy użyciu szybowców wojskowych w ramach operacji Repulse.
Pomimo zrzuconego zaopatrzenia i wsparcia myśliwców bombardujących P-47 Thunderbolt sytuacja obrońców nie uległa dużej poprawie. Spadochroniarze ponosili coraz więcej strat własnych i stracili większość ciężkiego sprzętu. Temperatury wciąż były tak niskie, że zanotowano przypadki przymarzania kół pojazdów do ziemi, a wieże niektórych z niszczycieli czołgów M10 Wolverine przymarzły do kadłuba i nie mogły być obracane. Połowa karabinów nie nadawała się do użytku z powodu zamarznięcia zamków.
Dzień 24 grudnia minął na ciężkich walkach z Niemcami i bez obiecanej pomocy z zewnątrz. Nacierająca od strony Neufchateau niemiecka 5 Dywizja Pancerna była już tylko 8 km od Bastogne. W Wigilię Bożego Narodzenia wzrósł ponadto dystans dzielący zwykłych żołnierzy i oficerów, kiedy wyższe szarże spożyły w kwaterze dowodzenia generała MacAuliffe'a uroczystą kolację wigilijną, podczas gdy do okopów przywieziono jedynie zamarznięte plastry indyka i zimną kawę. Generał MacAuliffe złożył swoim żołnierzom życzenia świąteczne.
Dokładnie o północy w kościele St. Pierre (św. Piotra) w centrum Bastogne rozpoczęła się pasterka. Uczestniczyli w niej prawie wszyscy żołnierze niepełniący tego wieczora służby. Jednocześnie ani na moment nie ustawały walki na froncie. W Boże Narodzenie w okopach śpiewano kolędy, głównie międzynarodową "Cichą noc".
Przełamanie okrążenia.
37. batalion czołgów należący do 5 Dywizji Pancernej, pod dowództwem podpułkownika Creightona Abramsa (który później został czterogwiazdkowym generałem i szefem sztabu armii) otrzymał rozkaz zajęcia Sibret, małego miasteczka położonego 11 km od Bastogne. Wiedział jednak, że miasto było bardzo silnie bronione, podczas gdy Assenois, mała wieś pomiędzy nim a Bastogne, dużo słabiej obsadzona. Zdecydował więc zmienić plan przełamania. Zaatakował Assenois i przejął je bez problemu, potem zaś kontynuował atak w kierunku Bastogne. 26 grudnia, tuż przed godziną 17:00 cztery czołgi z jego batalionu dotarły do linii obrońców.
Następstwa.
Korytarz wybity przez linie wroga, w pierwszym momencie bardzo wąski i zagrożony ponownym przerwaniem, szybko został poszerzony i zabezpieczony. Po wzmocnieniu pozycji, III Korpus na prawej (wschodniej) flance i VIII Korpus, wzmocniony dywizją pancerną i ciągle przebywającą w Bastogne dywizją powietrznodesantową zaatakowały "wybrzuszenie" w linii frontu w celu jego zlikwidowania. Pomimo sprzeciwu niektórych żołnierzy i dowódców niższego szczebla, wyczerpanych walką w okrążeniu, w ataku tym wzięła także udział 101 Dywizja Powietrznodesantowa. Dywizja otrzymała jednak bardzo ograniczone zadanie zlikwidowania małego wybrzuszenia w linii frontu w lesie Bois Jacques. Po oczyszczeniu lasu w pierwszej połowie stycznia 1945 r., brawurowym ataku na Foy 13 stycznia i zajęciu Noville 101 Dywizja Powietrznodesantowa zakończyła swoje walki w Ardenach w mieście Rachamps 17 stycznia, po czym została wycofana do Alzacji. Z tego miasta wojska amerykańskie atakowały na południe, aby połączyć się z Brytyjczykami w Houffalize, wieńcząc zwycięsko bitwę ardeńską.

</doc>
<doc id="130607" url="https://pl.wikipedia.org/wiki?curid=130607" title="Przeczenie">
Przeczenie

Przeczenie – luźna partykuła występująca również w postaci afiksu, która dodana do wypowiedzi lub wyrazu zaprzecza jego treści (negacja zdaniowa i wyrazowa) lub sama stanowi wypowiedź przeczącą (negacja absolutna np. "nie").

</doc>
<doc id="130610" url="https://pl.wikipedia.org/wiki?curid=130610" title="Flagsztok">
Flagsztok

Flagsztok (drążek flagowy) – drzewce na którym zawieszana jest bandera. Pięta flagsztoka na statku handlowym, okręcie wojennym czy jachcie żaglowym umieszczana jest najczęściej na rufie jednostki bądź topie bezanmasztu. Na topie flagsztoka znajduje się jabłko z otworem, poprzez który przechodzi flaglinka.

</doc>
<doc id="130611" url="https://pl.wikipedia.org/wiki?curid=130611" title="Flaglinka">
Flaglinka

Flaglinka (flaglina) - lina olinowania ruchomego służąca do podnoszenia bandery bądź flag sygnałowych.

</doc>
<doc id="130613" url="https://pl.wikipedia.org/wiki?curid=130613" title="Amazonia">
Amazonia

Amazonia (, , , , ) – region w Ameryce Południowej w dorzeczu Amazonki, na obszarze Boliwii, Brazylii, Ekwadoru, Gujany, Gujany Francuskiej, Kolumbii, Peru, Surinamu i Wenezueli obejmujący Nizinę Amazonki, południową część Wyżyny Gujańskiej i północno-zachodnią część Wyżyny Brazylijskiej. Teren ten zajmuje obszar 7 mln km², z czego około 5,5 mln km² zajmuje amazoński las deszczowy (, ) – wilgotny las liściasty leżący na terenie dziewięciu państw: Brazylii (60% lasu deszczowego), Peru (13%, drugie po Brazylii), Kolumbii, Wenezueli, Ekwadoru, Boliwii, Gujany, Surinamu i Gujany Francuskiej. Cztery z nich noszą wobec tego nazwę krajów amazońskich. Amazonia stanowi ponad połowę wszystkich lasów deszczowych oraz największy i najbogatszy gatunkowo obszar na planecie.
Etymologia nazwy.
Nazwa "Amazonia" powstała podobno w związku z wojną, którą Francisco de Orellana toczył z plemieniem Tapuya i z innymi plemionami Południowej Ameryki, gdzie kobiety, według zwyczaju plemienia, walczyły razem z mężczyznami. Opisy Orellany mogą być wierne, jednak niektórzy historycy spekulują, czy Orellana nie pomylił miejscowych mężczyzn noszących spódniczki z trawy z kobietami. Orellana zapożyczył nazwę od starożytnych Amazonek z Azji i Afryki opisanych przez Herodota i Diodora w legendach starożytnej Grecji.
Flora i fauna.
Las deszczowy podzielony jest na poszczególne piętra, na których żyją różne organizmy, przystosowane do określonej ilości światła i rodzaju pożywienia. Najwyższe piętro ekosystemu tworzą korony wysokich drzew, np. drzewa kapokowego, które wyrasta 10 m ponad sklepienie lasu. Panują tam specyficzne warunki klimatyczne, jest bardziej sucho i wietrznie. W takich warunkach drzewa wykorzystują mniejsze liście, co chroni je przed nadmierną utratą wody, a nasiona są rozsiewane przez wiatr. W ich koronach żyją duże ptaki, np. harpia wielka.
Poniżej znajdują się dość zwarte korony niższych drzew, wyrastających na wysokość 35–45 m. Grubość tego piętra wynosi 6–8 m. Występuje w nim ogromne bogactwo roślin i zwierząt: mchy, porosty, pnącza, mnogość owoców, większość żyjących w dżungli ptaków, gadów i ssaków. Wiele zwierząt spędza w koronach drzew całe życie.
Do poszycia lasu dociera w wielu miejscach zaledwie 1% światła słonecznego, dlatego roślinność jest bardzo skąpa. To królestwo „sprzątających” las owadów odżywiających się zbutwiałymi liśćmi, obumarłymi drzewami i padliną.
Górskie lasy równikowe i lasy deszczowe porastają obszary położone do wysokości 1000–3000 m n.p.m. Jest tam chłodniej i bardziej wietrznie. Drzewa są zatem niższe, a podszycie gęstsze. Drzewa rosną bardzo blisko siebie, z gałęzi zwieszają się korzenie epifitów, np. orchidei, i roślin ananasowatych. Lasy deszczowe, w wielu miejscach niemożliwe do przebycia, są siedliskiem dla wielu gatunków ptaków i motyli. 
Geografia.
Amazonia znajduje się głównie na terenie dorzecza Amazonki i jej ponad 1100 dopływów. Dorzecze zostało ukształtowane w czasie paleozoiku, pomiędzy 500 a 200 milionów lat temu.
Panuje tam wilgotny klimat równikowy o wysokiej średniej sumie opadów (do 4000 mm), ze średnimi rocznymi temperaturami od .
Do lat 70. XX w. obszar był bardzo słabo zagospodarowany i zamieszkany głównie przez łowiecko-zbieracze ludy tubylcze, takie jak Pirahã i Yanomami. Od tego czasu, w związku z licznymi programami osadniczymi (zwłaszcza w Brazylii), rozwija się w Amazonii chów bydła oraz górnictwo – głównie rud żelaza, manganu, cyny i glinu.
Lasy Amazonii są zwane „zielonymi płucami świata”.
W lasach Amazonii wciąż mieszkają plemiona, które nie miały styczności z cywilizacją.
Susza w 2005.
W 2005 część dorzecza Amazonki została dotknięta najgorszą od 100 lat suszą. Były również wskazania, że rok 2006 mógł być kolejnym rokiem suszy. Artykuł z 23 lipca 2006 w brytyjskiej gazecie „The Independent” donosił o badaniach wykonanych przez Woods Hole Research Center, wykazujących, że las w swojej obecnej postaci może przetrwać jedynie trzy lata suszy. Naukowcy z brazylijskiego National Institute of Amazonian Research utrzymują, że skutki suszy oraz wycinania lasu w tamtym klimacie mogą doprowadzić do punktu krytycznego, po przekroczeniu którego las nieodwracalnie zacząłby umierać. Wymarcie lasu i jego zamiana w sawannę lub pustynię miałyby katastrofalne skutki dla ziemskiego klimatu.
Według WWF, zmiany klimatu w połączeniu z wycinaniem lasu nasilają efekt wysychania martwych drzew, co stwarza zagrożenie pożarami.
Pożary w 2019.
Zdecydowanie większa liczba pożarów, która w stosunku do poprzedniego roku wzrosła o 84%, strawiła znaczny obszar lasów deszczowych. Według NASA pożary wzniecane poprzez podłożenie ognia, są efektem oczyszczania przez człowieka pól uprawnych i pastwisk oraz wypalaniem dżungli pod nowe inwestycje. Zniszczenia zagrażają całemu ekosystemowi Amazonii, która produkuje do 6% tlenu w skali światowej.
Spory polityczne.
Niektórzy politycy i dziennikarze uważają, że Amazonia jest obszarem międzynarodowym i należy do całej ludzkości. Al Gore powiedział w 1989: „W przeciwieństwie do tego, co myślą Brazylijczycy, Amazonia nie jest ich własnością, należy do nas wszystkich”. W brazylijskiej prasie temat wywołuje wiele kontrowersji, rząd i społeczeństwo uważają, że takie argumentowanie uderza w ich narodową suwerenność.
W maju 2008 „The New York Times” opublikował artykuł pt. "Czyj więc jest ten las?" Artykuł ten wzbudził wiele kontrowersji w Brazylii, zmuszając prezydenta Lulę do odpowiedzi, że „Amazonia należy do Brazylijczyków”, następnie do dalszych agresywniejszych wypowiedzi: „Amerykanie nie posiadają prawa moralnego, aby zgłaszać jakieś pretensje co do Amazonii, wskazują palcami brudnymi od ropy.”
W Brazylii trwa publiczna dyskusja, czy Amazonia może być zaatakowana, co doprowadziłoby do wojny. Granica państwa jest patrolowana i strzeżona przez brazylijską armię.

</doc>
<doc id="130615" url="https://pl.wikipedia.org/wiki?curid=130615" title="Zatoka Adeńska">
Zatoka Adeńska

Zatoka Adeńska (arab. خليج عدن) – obszar wodny (przez Międzynarodowe Biuro Hydrograficzne uznawany za morze) na Oceanie Indyjskim pomiędzy Jemenem na południowym brzegu Półwyspu Arabskiego, a Somalią w Afryce. Na północnym zachodzie łączy się z Morzem Czerwonym przez cieśninę Bab al-Mandab.
Głębokość maksymalna 3680 m.

</doc>
<doc id="130617" url="https://pl.wikipedia.org/wiki?curid=130617" title="Call of Duty">
Call of Duty

Call of Duty – strzelanka pierwszoosobowa osadzona w realiach II wojny światowej, wyprodukowana przez studio Infinity Ward i wydana przez Activision na komputery osobiste. Jej premiera na świecie odbyła się 29 października 2003 roku, a w Polsce – 5 grudnia tego samego roku. Jest to pierwsza część serii gier komputerowych "Call of Duty".
Akcja "Call of Duty" toczy się w latach 1942–1945 na różnych frontach II wojny światowej. Gracz przejmuje w niej kontrolę kolejno nad żołnierzami: amerykańskim, brytyjskim i radzieckim, którzy walczą przeciwko żołnierzom niemieckim. Kierowani przez gracza bohaterowie biorą udział w działaniach na linii frontu, a także rajdach na tyłach wroga. Nacisk w grze położony jest na współpracę ze sterowanymi przez komputer sojuszniczymi żołnierzami, a także na unikanie nieprzyjacielskiego ostrzału poprzez poszukiwanie osłon. Graczowi stawiane są zróżnicowane zadania, począwszy od niszczenia wrogich obiektów, przez uwalnianie jeńców, a kończąc na zdobyciu i utrzymaniu wskazanych lokacji. Oprócz rozbudowanej kampanii dla jednego gracza udostępniony został też tryb gry wieloosobowej, w którym podzieleni na dwie drużyny gracze uczestniczyli w kilku różnych wariantów rozgrywki.
Gra "Call of Duty" została wyprodukowana przez twórców "", również osadzonej w realiach II wojny światowej, przez co wykazuje duże podobieństwa do poprzedniej produkcji. Po wydaniu uzyskała ona w przeważającej części przychylne oceny recenzentów, którzy chwalili oprawę audiowizualną, intensywność rozgrywki oraz monumentalny charakter bitew, natomiast krytykowali zbytnie uproszczenie rozgrywki. "Call of Duty" ustanowiła nowy kanon komputerowego widowiska wojennego. Zarazem za pomocą nowatorskich zabiegów technicznych, między innymi symulowanego ogłuszenia, ukazała w niespotykany wcześniej sposób grozę wojny.
"Call of Duty" zdobyła przyznawaną po raz pierwszy nagrodę Brytyjskiej Akademii Sztuk Filmowych i Telewizyjnych dla gry roku oraz trzy nagrody Akademii Sztuk i Nauk Interaktywnych. W 2004 roku wydany został dodatek do niej, zatytułowany ', który rozbudował wątki fabularne dotyczące konfliktu oraz wprowadził znacznie ulepszony tryb gry wieloosobowej. Specjalna wersja gry, wydana pod nazwą "Call of Duty: Classic", ukazała się na platformach Xbox 360 i PlayStation 3 w dystrybucji elektronicznej 2 grudnia 2009 roku. Sukces "Call of Duty" spowodował powstanie licznych kontynuacji, między innymi "Call of Duty 2" przeznaczonej na platformy siódmej generacji oraz ' osadzonej w czasach współczesnych.
Fabuła.
Bohaterowie.
W trakcie kampanii jednoosobowej gracz obejmuje kontrolę nad trzema postaciami z perspektywy pierwszej osoby. Pierwszą z nich jest amerykański szeregowy Joey Martin ze 101 Dywizji Powietrznodesantowej, który bierze udział w lądowaniu w Normandii oraz operacji odbicia brytyjskich oficerów z obozu jenieckiego. Kolejnym bohaterem gry jest brytyjski sierżant Jack Evans, wykonujący operacje na tyłach wroga w ramach 6 Dywizji Powietrznodesantowej oraz oddziałów brytyjskich komandosów. Ostatnia grywalna postać to radziecki szeregowy Aleksiej Woronin biorący udział w bitwie o Stalingrad, operacji wiślańsko-odrzańskiej i bitwie o Berlin.
W fabule dużą rolę odgrywają bohaterowie niezależni. Kapitan Foley (głosu użycza mu Steve Blum) i sierżant Moody (głos – Gregg Berger) są dowódcami oddziału Martina w kampanii amerykańskiej. W szeregach drużyny Martina służy jego przyjaciel, szeregowy Elder (głos – Giovanni Ribisi). Kapitan Price (głos – Michael Gough) w kampanii brytyjskiej jest przełożonym Evansa, dowodzącym brawurowymi atakami na pozycje i instalacje niemieckie. Jego protegowanym jest sierżant Waters (głos – Jason Statham). W kampanii radzieckiej ważną rolę odgrywają: strzelec wyborowy Borodin, dzięki któremu Woroninowi udaje się przeżyć szturm z rzeki Wołgi; major Zubow, który dowodzi oddziałem piechoty Woronina oraz sierżant Jakow Pawłow (głos – Michael Bell), jedyna historyczna postać w grze. Przewodzi on obronie domu Pawłowa.
Streszczenie.
Kampania amerykańska.
Gra rozpoczyna się 9 sierpnia 1942 roku, kiedy szeregowy Joey Martin odbywa szkolenie w Camp Taccoa w amerykańskim stanie Georgia.
W nocy z 5 na 6 czerwca 1944 roku Martin ląduje jako "pathfinder" 101 Dywizji Powietrznodesantowej na krańcu miejscowości Sainte-Mère-Église we Francji w ramach operacji Boston. Jego celem jest skontaktowanie się z sierżantem Heathem. Okazuje się jednak, że ten został zabity. Martin zabiera torbę sierżanta zawierającą przekaźnik radiowy. Po zabiciu załogi niemieckiego bunkra montuje przekaźnik, co naprowadza pozostałych spadochroniarzy na ich strefę zrzutu. Amerykańscy spadochroniarze atakują Sainte-Mère-Église. Wkraczając do ruin wioski, oddział amerykański pod dowództwem kapitana Foleya, w walkach z Niemcami niszczy trzy pojazdy przeciwlotnicze Wirbelwind i zajmuje miejscowość.
Nazajutrz rozpoczyna się ostrzał Sainte-Mère-Église z niemieckich moździerzy, wspierający kontratak sił Wehrmachtu. Żołnierze amerykańscy odpierają nieprzyjaciela przy użyciu Panzerfaustów i karabinów maszynowych MG 42 zamontowanych w ruinach kościoła. Następnie przeszukują północną stronę wioski w poszukiwaniu wrogich moździerzy, ale poszukiwania zostają przerwane kolejnym kontratakiem. Martin niszczy dwa czołgi niemieckie, po czym Amerykanie przez wyłom w murze docierają do silnie strzeżonych stanowisk moździerzy. Po likwidacji załóg moździerzy Martin wsiada wraz z sierżantem Moodym i szeregowym Elderem do zdobycznego francuskiego samochodu w celu poinformowania sztabu polowego o zdobyciu wioski. Moody prowadzi samochód przez drogę N13 strzeżoną przez niemieckich żołnierzy, podczas gdy Martin i Elder prowadzą ostrzał zza pojazdu. Żołnierze amerykańscy wpadają jednak w pułapkę Niemców – samochód zostaje zniszczony. Elder kradnie jednak wrogi Kübelwagen, dzięki czemu Amerykanie docierają do sztabu.
Pod koniec tego samego dnia Martin bierze udział w akcji zniszczenia dział 88 mm niedaleko dworu Brécourt Manor. Amerykanie dostają się do niemieckich okopów. Moody detonuje dwa pierwsze działa, zaś Martin kradnie niemieckie dokumenty. Podczas akcji zostaje rannych kilku żołnierzy amerykańskich, jednak kryjący się w okopach sanitariusz odmawia udzielenia im pomocy z obawy o własne życie. Sierżant Moody przenosi rannych, sam jednak zostaje trafiony i oddaje ładunki wybuchowe Martinowi, który detonuje dwa następne działa. Następnie Amerykanie atakują Brécourt, oczyszczając miejscowość z Niemców.
Amerykańscy spadochroniarze lądują 7 sierpnia 1944 roku u podnóży Alp Bawarskich w Niemczech z misją uratowania przetrzymywanych w niewoli dwóch brytyjskich oficerów: kapitana Price’a i majora Ingrama. Eliminując straż, Amerykanie docierają do pobliskiej wilii obsadzonej przez Niemców i przeszukując ją, natrafiają na piwnicę. Kapitan Foley detonuje bramę do niej prowadzącą, po czym Amerykanie uwalniają Price’a. Dowiadują się, że major Ingram został przeniesiony do obozu jenieckiego w Strasshofie i ewakuują się z willi. Amerykańscy spadochroniarze dojeżdżają do obozu, którego straż eliminuje Martin. Atakują silnie strzeżony obóz i odnajdują Ingrama, po czym uciekają z dulagu przed przybyciem niemieckich posiłków.
Kampania brytyjska.
Kampanię rozpoczyna lądowanie pododdziału brytyjskiej piechoty szybowcowej nocą z 5 na 6 czerwca 1944 roku niedaleko mostu Pegaza na rzece Orne. Atak sierżanta Jacka Evansa na bunkier zaczyna szybką akcję zajęcia mostu. Jednak natarcie powstrzymuje niemiecki czołg. Kapitan Price nakazuje sierżantowi oraz szeregowemu inżynierowi Millsowi naprawę i zajęcie działa 88 mm. Za jego pomocą Evans niszczy czołg PzKpfw IV. Nazajutrz Niemcy rozpoczynają kontratak na pozycje brytyjskie. Uderzenie piechoty od zachodniej strony mostu zostaje powstrzymane przez obsługującego MG 42 Evansa. Obsadza on później działo 88 mm, niszcząc nadjeżdżające czołgi niemieckie. Nadejście brytyjskich posiłków z plaży Sword ostatecznie niweczy kontrataki Niemców.
2 września Evans, będący już w szeregach Special Air Service, bierze udział w akcji sabotażu tamy Eder w Niemczech. Eliminując straż obiektu, podkłada ładunki wybuchowe na działkach przeciwlotniczych i generatorach. Po wykonaniu zadania zostaje ewakuowany w ciężarówce kierowanej przez kapitana Price’a. Brytyjczycy odjeżdżają w stronę pobliskiego lotniska, a goniący ich pościg powstrzymuje sierżant Waters, który wysadza most nad rzeką. Następnie dokonują rajdu na lotnisko, gdzie Evans, korzystając z działka przeciwlotniczego, niszczy przelatujące bombowce Stuka. Brytyjscy komandosi kradną samolot transportowy i odlatują z Niemiec.
Kolejną misję Brytyjczycy wykonują 27 października, w przebraniu niemieckich marynarzy dokonując infiltracji pancernika Tirpitz. Price i Evans przedostają się do okrętowej zbrojowni, gdzie zostają wykryci przez strażników; wtedy zabijają ich. Evans podkłada ładunki wybuchowe na okrętowych zbiornikach oraz niszczy niemiecką radiostację, po czym ucieka z okrętu, pozostawiając tam Price’a, który poległ na Tirpitzu.
Kampania radziecka.
Kampania radziecka rozpoczyna się 18 października 1942 roku podczas bitwy stalingradzkiej, kiedy żołnierze 13 Dywizji Strzeleckiej Armii Czerwonej płyną w barkach desantowych przez rzekę Wołgę. Na brzeg udaje się przedostać rosyjskiemu szeregowemu Aleksiejowi Woroninowi, który podczas przydziału broni dostaje jedynie amunicję. Staje się potem świadkiem rzezi sowieckich żołnierzy, dokonanej przez niemieckie załogi MG 42 i bombowce Stuka. Podczas ataku na umocnione pozycje dociera do strzelca wyborowego, szeregowego Borodina. Na polecenie snajpera Woronin biegnie między osłonami, by Borodin mógł zdjąć załogi karabinów maszynowych. Docierają do ruin budynku, obserwując radziecki ostrzał artyleryjski, po czym atakują niemieckie pozycje.
Tego samego dnia żołnierze radzieccy atakują silnie strzeżony przez Niemców plac Czerwony. Podczas szturmu Woronin spotyka sierżanta Makarowa, który nakazuje mu zajęcie lepszej pozycji na flance oddziałów niemieckich. Obaj dostają się przez wyłom w ścianie do budynku, z którego Woronin eliminuje niemieckich oficerów przywołujących posiłki. Ostrzał artyleryjski niszczy siły wroga broniące placu. Woronin dociera do stacji kolejowej, gdzie spotyka majora Zubowa. Sowieci oczyszczają okolice budynku z Niemców.
9 listopada młodszy sierżant Woronin przemierza stalingradzkie kanały, eliminując znajdujące się tam siły nieprzyjaciela. Dołączając do pozostałych sił kierowanych przez sierżanta Jakowa Pawłowa, zabija strzelców wyborowych znajdujących się w ruinach odległego budynku. Potem żołnierze sowieccy atakują umocnione pozycje Niemców w Domu Pawłowa. Przejąwszy budynek, Pawłow organizuje obronę przed kontratakiem niemieckim. Wrogie natarcie zostaje odparte.
17 stycznia 1945 roku Woronin wraz z innymi żołnierzami sowieckimi zajmuje niemiecką fabrykę czołgów w Warszawie. Przy znajdujących się niedaleko torach kolejowych Woronin dołącza do żołnierzy 4 Armii, toczących regularną bitwę z Niemcami. Ostatecznie okolica zostaje zajęta.
26 stycznia sierżant Woronin przejmuje dowództwo nad czołgiem T-34. Sowieckie czołgi nad rzeką Odrą niszczą niemieckie siły pancerne. Czołg Woronina wkracza do Kostrzyna, dokonując destrukcji wrogich samobieżnych działek przeciwlotniczych i dział 88 mm.
Kampania aliancka.
15 stycznia 1945 roku amerykańscy żołnierze podejmują natarcie na wrogie bunkry niedaleko Bastogne. Szeregowy Martin kradnie niemieckie dokumenty. Odsiecz sił niemieckich z użyciem czołgów zostaje powstrzymana przy pomocy zdobycznego sprzętu przeciwpancernego.
2 lutego, w pobliżu Burgsteinfurt, sierżanci Evans i Waters wkraczają do silnie bronionej bazy rakiet V2. Wraz z innymi brytyjskimi żołnierzami oczyszczają pobliskie bunkry z sił nieprzyjaciela, po czym Evans detonuje rakiety.
30 kwietnia oddziały radzieckie rozpoczynają natarcie na Reichstag w Berlinie. Sierżant Woronin niszczy wrogie jednostki przeciwpancerne, broniące dostępu do placu. Po ostrzale Reichstagu przez czołgi żołnierze szturmują budynek, a po jego zdobyciu zawieszają flagę radziecką na dachu.
Rozgrywka.
W "Call of Duty" gracz kieruje jednym z trzech żołnierzy piechoty, biorących udział w akcjach na tyłach wroga oraz wielkich bitwach II wojny światowej. W każdej misji do wykonania jest kilka celów, zaznaczonych na kompasie; gracz musi wykonać wszystkie zadania, by ukończyć etap w grze. Możliwe jest zapisanie gry w dowolnym momencie; dostępny jest także system autozapisu.
Kierowany przez gracza bohater może nosić dwa rodzaje broni takiej jak karabiny i pistolety maszynowe, a także pistolet i granaty. Możliwa jest zmiana posiadanej broni oraz zbieranie amunicji do niej. Oprócz prowadzenia ostrzału z biodra dostępne jest namierzanie wrogich żołnierzy z przyrządów celowniczych; kierowana postać porusza się wtedy wolniej, ale celniej strzela. Na celność strzałów wpływa także pozycja żołnierza oraz szybkość ruchu. Ponadto gdy komputerowy wróg zbliży się na małą odległość do postaci gracza, możliwe jest uderzenie go kolbą broni. W niektórych misjach gracz może przejąć stacjonarne karabiny maszynowe. W przypadku braku ochrony przed ogniem nieprzyjacielskim często może dojść do śmierci kierowanego żołnierza, więc w grze preferowane jest poszukiwanie osłon i ostrzał zza nich. Leczenie rannego bohatera następuje poprzez zbieranie apteczek.
"Call of Duty" cechuje linearna struktura misji – wydarzenia ważne dla fabuły powtarzają się niezależnie od okoliczności, aczkolwiek gracz ma w niektórych etapach możliwość wykonania zadania na różne sposoby. Podczas misji gracz współpracuje z innymi żołnierzami sterowanymi przez komputer. Komputerowi piechurzy posiadają elementy sztucznej inteligencji – kryją się za osłonami, ostrzeliwują przeciwników ogniem zaporowym, a w niektórych etapach przenoszą rannych towarzyszy w bezpieczniejsze miejsce. Oprócz działań wykonywanych w ramach oddziału piechoty, w "Call of Duty" istnieją poziomy, w których gracz ostrzeliwuje niemiecki pościg z pojazdu podczas rajdu oraz etapy, w których należy przejąć kontrolę nad czołgiem.
W "Call of Duty" symulowane są efekty bezpośredniego ogłuszenia wybuchem: gdy bohater gracza znajdzie się zbyt blisko wielkiej eksplozji, następuje jego upadek, rozmycie obrazu i symulowane ogłuszenie.
Gra nie ma wysokiego poziomu realizmu: obrażenia odnoszone przez żołnierza kierowanego przez gracza nie mają wpływu na jego zdolność bojową, ponadto niemożliwe jest samodzielne otwieranie drzwi i bieganie. Choć wydarzenia są wzorowane na autentycznych (na przykład bitwa o Sainte-Mère-Église), a rodzaje broni – wiernie odwzorowane, to na potrzeby gry misje zostały uproszczone. Przykładem może być obrona Domu Pawłowa, która w grze trwa jeden dzień, choć w rzeczywistości walki o budynek trwały 58 dni.
Tryb gry jednoosobowej zawiera ciąg kampanii: amerykańskiej, brytyjskiej i radzieckiej, po których następuje złożona z trzech misji kampania aliancka. Oprócz niego dostępny jest tryb gry wieloosobowej, wzorowany na grach "Counter-Strike" i "Return to Castle Wolfenstein". Oprócz trybów Deathmatch i Team Deathmatch, w których celem jest eliminacja odpowiedniej liczby graczy, dostępne są trzy dodatkowe: Behind Enemy Lines, w którym niewielka drużyna aliantów wykonuje działania na tyłach wroga, Search and Destroy, w którym należy zniszczyć obiekt należący do strony przeciwnej oraz Retrieval, w którym strony konfliktu mają za zadanie wykraść dokumenty jednej z nich.
W "Call of Duty" udostępnione zostało ponad dwadzieścia rodzajów broni takiej jak amerykański karabin M1 Garand, pistolet maszynowy Thompson, granat MK 2, brytyjski pistolet maszynowy Sten, radziecki karabin Mosin, niemiecki pistolet maszynowy MP 40 i granatnik przeciwpancerny Panzerfaust.
Tworzenie.
8 kwietnia 2003 roku przedsiębiorstwo Activision ogłosiło rozpoczęcie prac nad grą "Call of Duty". Za tworzenie gry odpowiedzialne było studio Infinity Ward, składające się z 22 byłych pracowników studia 2015, Inc., które wyprodukowało grę "". Do prac nad grą zaangażowano między innymi aktorów Jasona Stathama i Giovanniego Ribisi oraz scenarzystę Michaela Schiffera, autora scenariuszy do filmów "Karmazynowy przypływ" i "Peacemaker". Schiffer twierdził w wywiadzie dla portalu IGN, że starał się wzbogacić dialogi w grze o czarny humor i uwzględnić odmienną specyfikę armii, by uczynić grę bardziej realistyczną. Ścieżkę dźwiękową do gry skomponował Michael Giacchino.
Na targach Electronic Entertainment Expo w 2003 roku pokazano zwiastun z gry, przedstawiający głównie przeprawę wojsk radzieckich przez Wołgę oraz walki spadochroniarzy amerykańskich o Sainte-Mère-Église. Zaprezentowany został etap przedstawiający atak żołnierzy radzieckich na lewobrzeżny Stalingrad, który posłużył jako pokaz możliwości sztucznej inteligencji w grze.
29 sierpnia 2003 roku opublikowana została wersja demonstracyjna "Call of Duty", zawierająca jedną misję z kampanii amerykańskiej. 29 października tego samego roku ukazała się w Stanach Zjednoczonych pełna wersja gry. Polska wersja językowa gry została wydana 5 grudnia przez Licomp Empik Multimedia. Gra znalazła się w powtórnym obiegu w reedycji "Game of The Year Edition", która ukazała się 6 kwietnia 2004 roku i zawiera poprawki do trybu gry wieloosobowej, a także wsparcie dla standardu Environmental Audio Extensions. Wersja na konsolę N-Gage została wydana 23 listopada 2004 roku.
Silnik gry.
"Call of Duty" korzysta ze zmodyfikowanego silnika gry "" (id Tech 3). Obsługuje on moduł T&amp;L i potrafi wyświetlać scenerie złożone z najwyżej 200 tysięcy wielokątów. Silnik ponadto obsługuje cieniowanie pikseli i cieniowanie wierzchołkowe, pozwalając na wyświetlanie szczegółowych scen batalistycznych z udziałem dużej liczby komputerowych żołnierzy. Dzięki kompilatorowi oświetlenia cienie w grze są wygładzone.
W silniku gry "Call of Duty" zawarty jest system animacji szkieletowej Ares, który pozwala na płynną animację żołnierzy. Ponadto umożliwia on symulowanie obrażeń komputerowych przeciwników – strzał w ich różne części ciała daje różne efekty. Natomiast system Conduit odpowiada za elementy sztucznej inteligencji, takie jak wyszukiwanie ścieżek przez komputerowe postacie, chowanie się za osłonami oraz inne formy interakcji z otoczeniem.
Dodatki i edycje.
"Call of Duty: United Offensive".
14 września 2004 roku został wydany dodatek do "Call of Duty", zatytułowany "". Został on wyprodukowany przez Gray Matter Interactive. Zawierał on trzy nowe kampanie: brytyjską (operacja Husky), radziecką (bitwa na Łuku Kurskim) i amerykańską (ofensywa w Ardenach). Gra podstawowa i dodatek zostały dołączone do reedycji "Call of Duty Deluxe Edition", którą wydano 6 kwietnia 2005 roku.
"Call of Duty Classic".
"Call of Duty Classic" jest specjalną edycją gry "Call of Duty" na platformy Xbox 360 i PlayStation 3. Pierwotnie została udostępniona do pobrania posiadaczom edycji "Prestige" lub "Hardened" gry "". Jako samodzielny produkt miała premierę 2 grudnia 2009 roku; jest dostępna do płatnego pobrania przez Xbox Live Arcade lub PlayStation Network.
Odbiór gry.
Wersja na komputery osobiste.
Komputerowa wersja gry została pozytywnie przyjęta przez recenzentów, osiągając według agregatora GameRankings średnią wynoszącą około 92% maksymalnych ocen. Chwalono wysokiej jakości oprawę audiowizualną i optymalizację silnika gry, która pozwalała na uruchomienie gry na słabszych komputerach, a także sztuczną inteligencję i monumentalny charakter bitew. Greg Kasavin z portalu GameSpot twierdził, że choć kierowany przez gracza bohater nie może na przykład otworzyć drzwi, to gra dzięki swojej prostocie nie frustruje. Chwalił także kampanię radziecką, której pierwsza misja jest wzorowana na filmie "Wróg u bram". Dan Adams z portalu IGN pisał, że gra mimo krótkiego trwania kampanii jednoosobowej jest satysfakcjonująca. Chwalono też tryb gry wieloosobowej. Sal Accardo z portalu GameSpy twierdził, że pomimo znacznego uskryptowienia gry i jej liniowej struktury możliwe jest stosowanie własnych taktyk przejścia etapów. Recenzent z portalu GameZone za zaletę uznał zróżnicowanie misji.
"Call of Duty" natomiast znacząco skrytykował Kristan Reed z portalu Eurogamer. Wśród wad wymieniał to, że niektóre ważne dla fabuły postacie są nieśmiertelne, niską brutalność gry oraz brak innowacji wprowadzonych do gatunku. Dan Morris z pisma „PC Gamer US” skrytykował niską jakość kampanii brytyjskiej w porównaniu do amerykańskiej.
Wersja "Call of Duty" na komputery osobiste zdobyła trzy nagrody organizacji Akademii Sztuk i Nauk Interaktywnych w kategoriach Game of the Year (Gra Roku), Computer Game of the Year (Komputerowa gra roku) i Computer First Person Action Game of the Year (Komputerowa pierwszoosobowa gra akcji roku). Otrzymała również nagrodę Brytyjskiej Akademii Sztuk Filmowych i Telewizyjnych (BAFTA) w kategorii Gry Roku. Do 14 września 2004, według wydawcy, "Call of Duty" zdobyła około 50 rekomendacji recenzentów i 80 nagród dla Gry Roku.
"Call of Duty" odniosła również sukces komercyjny – do stycznia 2004 w Stanach Zjednoczonych znajdowała się na pierwszym miejscu na liście najczęściej sprzedawanych gier. Do 11 listopada 2009 gra została sprzedana w Polsce w liczbie około 85 tysięcy egzemplarzy.
Inne wersje.
Port "Call of Duty" na N-Gage został umiarkowanie przyjęty przez recenzentów. Steve Palley z portalu GameSpot wprawdzie pozytywnie ocenił wielki jak na konsolę przenośną obszar gry oraz liczne rodzaje broni, ale skrytykował słabą w stosunku do wersji komputerowej sztuczną inteligencję. Albert Art z portalu 1UP.com stwierdził, że sterowanie postacią na konsoli jest niewygodne. Thomas Flint z portalu GameSpy zaliczył do wad gry przeciętną oprawę graficzną oraz mało rozbudowany tryb gry wieloosobowej.
"Call of Duty Classic" na konsole Xbox 360 i PlayStation 3 również spotkała się z umiarkowanym przyjęciem. Tom Price z portalu TeamXbox chwalił grę za intensywność akcji, natomiast negatywnie ocenił przestarzałą oprawę graficzną. Hilary Goldstein z portalu IGN krytykował ścieżkę dźwiękową, która jego zdaniem była gorsza od występującej w wersji komputerowej. Dan Whitehead z portalu Eurogamer negatywnie ocenił źle rozmieszczone punkty kontrolne i wysoki poziom trudności konsolowej edycji.

</doc>
<doc id="130621" url="https://pl.wikipedia.org/wiki?curid=130621" title="Intel 8008">
Intel 8008

8008 – jeden z pierwszych mikroprocesorów zaprojektowanych i produkowanych przez firmę Intel, wprowadzony na rynek w kwietniu 1972 roku. Został zaprojektowany na specjalne zamówienie firmy Computer Terminal Corporation do użycia w terminalu Datapoint 2200, ale ponieważ Intel spóźnił się z dostawą i procesor nie osiągał minimalnych wymagań CTC, 8008 ostatecznie nie został użyty w Datapoint 2200. CTC zgodziła się na sprzedaż przez Intel tego procesora innym klientom.
Instrukcje dostępne na 8008 i innych późniejszych procesorach typu CISC produkowanych przez Intel były w znacznym stopniu wzorowane na specyfikacjach CTC.
Procesor w obudowie DIP18 miał 8-bitową magistralę, wyprowadzona na zewnątrz ośmiobitowa szyna odgrywała rolę szyny danych i adresowej, przez co wymagał kilku układów scalonych do zarządzania i buforowania sygnałów szyny. Pomimo że wykonywał mniejszą liczbę instrukcji w sekundzie niż 4-bitowe procesory Intela 4004 i 4040, to przetwarzał osiem bitów naraz i miał dostęp do większej ilości RAM-u dlatego miał 3-4 razy większą moc obliczeniową niż procesory 4-bitowe.
8008 był stosunkowo wydajny w urządzeniach, do użycia w których został zaprojektowany, ale bardzo trudny do użycia w innych zadaniach. Zaledwie kilka wczesnych komputerów bazowało na tym chipie, jego następca 8080 był w porównaniu z nim znacznie lepszym produktem do tych celów.
Przykładem komputera bazującego na 8008 jest „Micral N”. Stworzony przez francuskiego inżyniera Francois Gernelle w 1973 r. (na 5 lat przed Apple i 3 lata przed IBM) jako pierwszy komercyjny mikrokomputer.

</doc>
<doc id="130622" url="https://pl.wikipedia.org/wiki?curid=130622" title="Intel 8085">
Intel 8085

Intel 8085 – 8-bitowy mikroprocesor wprowadzony przez firmę Intel w 1976 roku.
Następca układu 8080, całkowicie z nim zgodny programowo, w porównaniu z 8080 wymagał jednak mniejszej liczby układów scalonych tworzących niezbędne otoczenie procesora, umożliwiając w ten sposób zmniejszenie kosztów budowy mikrokomputera.
Cyfra „5” w nazwie modelu oznaczała, że 8085 potrzebował tylko +5 V napięcia zasilania, w odróżnieniu od +5 V, -5 V i +12 V wymaganych przez 8080.
Mikroprocesory 8080 i 8085 były używane w komputerach działających z systemem operacyjnym CP/M-80; 8085 był także powszechnie stosowany jako sterownik w wielu urządzeniach (dzięki uproszczeniu konstrukcji systemu w stosunku do 8080). Oba te procesory zostały w późniejszym czasie zdystansowane przez mikroprocesor Z80 firmy Zilog, który stał się najpopularniejszym mikroprocesorem 8-bitowym używanym w Europie w komputerach domowych na początku lat 1980.
Architektura mikroprocesora 8085.
Elementy mikroprocesora 8085.
Jednostka sterująca.
Jednostka sterująca (CU) wytwarza sygnały sterujące dla pobierania i wykonywania instrukcji. Wytwarza ona dwa rodzaje sygnałów sterujących:
Sygnały -WR i -RD są aktywne poziomem niskim.
Szyna danych i adresowa.
Istotną modyfikację w stosunku do 8080 stanowiło wprowadzenie w 8085 multipleksowanej szyny adresowej i danych - linie AD7..0 służyły na początku każdego cyklu transmisji do przesłania adresu, a następnie do przesłania danych. Udostępnienie adresu na zewnątrz procesora przez cały czas trwania cyklu transmisji wymagało użycia zewnętrznego zatrzasku adresu (np. w postaci układu 74573), sterowanego sygnałem ALE. Pomimo konieczności użycia zatrzasku adresu, konstrukcja jednostki centralnej z 8085 była znacznie prostsza niż z 8080, dzięki eliminacji dodatkowych zasilań i układów generatora zegara 8224 i sterownika szyny 8228.
Licznik instrukcji.
Licznik instrukcji (PC) procesora jest 16-bitowy, wskazuje adres kolejnej instrukcji programu, która ma być pobrania z pamięci.
Jednostka arytmetyczno logiczna.
Jednostka arytmetyczno logiczna (ALU) wykonuje podstawowe operacje arytmetyczne i logiczne na danych ośmiobitowych oraz kilka operacji na danych 16-bitowych, pożytecznych przy wyliczaniu adresów. Zestaw dostępnych operacji zawiera:
Akumulator.
8-bitowy rejestr akumulatora (A) zawiera argument źródłowy i wynik operacji dwuargumentowych na danych 8-bitowych wykonywanych w ALU. Służy do wykonywania obliczeń oraz do interakcji z układami wejścia/wyjścia.
Rejestry danych i adresowe.
Rejestry robocze (pomocnicze) służą do przechowywania danych pomocniczych, które są zazwyczaj drugimi argumentami dla ALU lub do przechowywania wyników operacji cząstkowych. Procesor ma 6 8-bitowych rejestrów roboczych ogólnego przeznaczenia: B, C, D, E, H, L, połączonych w trzy pary 16-bitowe, BC, DE i HL, służące jako rejestry adresowe lub danych. Ponadto procesor jest wyposażony w rejestr wskaźnika stosu SP, zawierający adres danej ostatnio umieszczonej na stosie.
Wskaźnik stosu.
Wskaźnik stosu (SP) jest rejestrem 16-bitowym, który wykorzystuje się do ustalenia adresu do zapisu i odczytu danych z operacji na stosie.
Rejestr instrukcji.
8-bitowy rejestr instrukcji (IR) przechowuje kod operacyjny aktualnie wykonywanej instrukcji; jest on używany wewnętrznie przez jednostkę sterującą. Jego zawartość steruje dekoderem instrukcji.
Rejestr znaczników.
Rejestr znaczników mikroprocesora 8085 zawiera 7 znaczników, o 2 więcej niż w 8080. Znaczniki przechowują atrybuty wyniku ostatnio wykonanej operacji arytmetycznej lub logicznej. Instrukcje przesłań danych nie wpływają na stan znaczników. Rejestr znaczników 8085 zawiera następujące znaczniki:
Wejście SID i wyjście SOD.
Mikroprocesor jest wyposażony w jedno wyjście bitowe i jedno wejście bitowe. Mogą one służyć do programowej realizacji szeregowej transmisji asynchronicznej w standardzie UART lub w dowolnym innym charakterze, np. do testowania stanu przycisku i sterowania diodą LED. Do sterowania wyjściem SOD służy instrukcja SIM, a do odczytu stanu wejścia SID - instrukcja RIM.
Przerwania.
Oprócz przerwania INT, obsługiwanego analogicznie jak w układzie 8080, mikroprocesor 8085 jest wyposażony w cztery wejścia zgłaszania przerwań, których uaktywnienie powoduje wywołanie procedury spod określonego adresu:
Przerwania maskowalne mogą być indywidualnie włączane i wyłączane przy użyciu instrukcji SIM
Lista instrukcji.
8085 wykonuje wszystkie instrukcje 8080 oraz 12 własnych, których kody operacyjne w 8080 stanowiły aliasy kodów innych, udokumentowanych instrukcji. Spośród rozszerzeń listy instrukcji, dokumentacja większości producentów zawierała opis tylko dwóch instrukcji: RIM i SIM, używanych do sterowania przerwaniami i jednobitowym wejściem SOD i wyjściem SID. Publikacja opisu pozostałych instrukcji, znacznie ułatwiających operacje i adresowanie danych w programach pisanych w językach wysokiego poziomu, została wstrzymana, prawdopodobnie z powodu planów wprowadzenia procesora 8086, który nie miał odpowiedników dla tych instrukcji. Oficjalny opis tych instrukcji jest dostępny w dokumencie.

</doc>
<doc id="130624" url="https://pl.wikipedia.org/wiki?curid=130624" title="Zabieg Pateya">
Zabieg Pateya

Zabieg Pateya (ang. "Patey mastectomy", "modified radical mastectomy"; ) – zabieg usunięcia gruczołu sutkowego wraz z wycięciem węzłów pachowych po tej samej stronie, z zachowaniem mięśnia piersiowego większego i mięśnia piersiowego mniejszego. Mięsień piersiowy mniejszy ulega przecięciu w celu lepszego dostępu do leżących pod nim węzłów chłonnych.

</doc>
<doc id="130625" url="https://pl.wikipedia.org/wiki?curid=130625" title="Zabieg Halsteda">
Zabieg Halsteda

Zabieg Halsteda (, , ; , ) – zabieg usunięcia gruczołu piersiowego wraz z wycięciem węzłów pachowych po tej samej stronie z usunięciem mięśnia piersiowego większego oraz mięśnia piersiowego mniejszego. Kiedyś metoda z wyboru w leczeniu operacyjnym raka sutka, w latach 80. coraz częściej zarzucany na rzecz zmodyfikowanej radykalnej mastektomii sposobem Pateya i jeszcze bardziej oszczędzających zabiegów. Obecnie wskazaniem do operacji Halsteda są tylko guzy bardzo duże lub naciekające mięsień piersiowy większy.

</doc>
<doc id="130626" url="https://pl.wikipedia.org/wiki?curid=130626" title="AMD K5">
AMD K5

AMD K5 – procesor klasy Pentium, produkowany przez firmę AMD w latach 1995-1997, następca Am5x86.
Jego struktura wewnętrzna bazuje na architekturze RISC. Jest to jeden z pierwszych procesorów tłumaczących złożone rozkazy x86 na mikrooperacje RISC. Wszystkie modele K5 składały się z około 4,3 miliona tranzystorów. Żaden z modeli K5 nie obsługiwał instrukcji MMX.
Procesory K5 produkowane były w dwóch odmianach – „5k86” i „K5”, ale obie odmiany były sprzedawane jako K5. Chipy wyprodukowane jako 5k86 były taktowane częstotliwościami od 75 do 100 MHz, a linia K5 od 90 do 116 MHz. Z powodów marketingowych, chipy K5 były oznaczane tzw. wskaźnikiem PR rating, który oznaczał ich wydajność w porównaniu z procesorami Pentium firmy Intel. Na przykład procesor taktowany zegarem 116 MHz sprzedawany był jako „K5 PR166” co miało oznaczać, że był ekwiwalentem Pentium 166.
Produkowane były następujące modele:

</doc>
<doc id="130629" url="https://pl.wikipedia.org/wiki?curid=130629" title="Władysław Tatarkiewicz">
Władysław Tatarkiewicz

Władysław Tatarkiewicz (ur. 3 kwietnia 1886 w Warszawie, zm. 4 kwietnia 1980 tamże) – polski intelektualista: filozof, historyk filozofii i historyk sztuki, etyk i estetyk, członek Polskiej Akademii Umiejętności i Polskiej Akademii Nauk. Jest autorem znanego w Polsce podręcznika do historii filozofii pt. "Historia filozofii". Wydane były one kolejne w 1931 (1 i 2 tom) i 1950 roku (3 tom).
Życiorys.
Był synem prawnika Ksawerego Tatarkiewicza i Marii Brzezińskiej herbu Lubicz i wnukiem rzeźbiarza Jakuba Tatarkiewicza, który pochodził z niezbyt zamożnej rodziny żydowskich uszlacheconych frankistów.
Ukończył V Gimnazjum w Warszawie. Studiował na różnych kierunkach (prawo, psychologię, filozofię, antropologię, zoologię, historię sztuki) i na różnych uczelniach – PW, UW, tajne komplety tzw. Uniwersytetu Latającego, w Berlinie, Marburgu (u Hermanna Cohena i Paula Natorpa, gdzie przejął się neokantyzmem, który jednak później porzucił), Paryżu, a także na Uniwersytecie Lwowskim, gdzie habilitował się w 1919 r.
Prowadził wykłady z historii filozofii, etyki, estetyki na Uniwersytecie Warszawskim, w latach 1919–1921 wykłady z historii filozofii na Uniwersytecie Stefana Batorego w Wilnie, później wykłady z historii sztuki i estetyki w seminarium historii sztuki Uniwersytetu Poznańskiego. Jeszcze w roku 1974 wykładał estetykę w Lozannie.
Od roku 1924 był redaktorem naczelnym "Przeglądu Filozoficznego", a w latach 1960–1963 redaktorem naczelnym pisma „Estetyka”. Od roku 1938 należał do redakcji "Revue International de Philosophie". Należał m.in. do Towarzystwa Naukowego Warszawskiego, PAU, SHS, PAN (od 1956 – członek rzeczywisty), "Comité international d’histoire de l’art", "Institut International de Philosophie".
W marcu 1950 ośmioro uczestników seminarium Tatarkiewicza, członków PZPR (Bronisław Baczko, Henryk Holland, Leszek Kołakowski, Norbert Krasnosielski, Irena Rybczyńska, Arnold Słucki, Anna Hadkowska, Henryk Jarosz), wystąpiło z listem otwartym atakującym prowadzącego, protestując przeciwko dopuszczaniu na prowadzonym przez niego seminarium do "„czysto politycznych wystąpień o charakterze wyraźnie wrogim budującej socjalizm Polsce”". List przyczynił się do odsunięcia Tatarkiewicza od prowadzenia zajęć na uczelni.
Opracował semantyczną analizę "szczęścia". Przeprowadził rozważania psychologiczne na temat przeżyć człowieka szczęśliwego i nieszczęśliwego. Dowodził, że nie istnieją wartości poza konkretnymi dobrami, choć mają charakter obiektywny.
W swych pracach zawarł zagadnienia z teorii muzyki, poezji i plastyki. Zajmował się również estetyką i historią sztuki. Omówił szczegółowo genezę, rozwój i znaczenie podstawowych pojęć estetyki: sztuki, piękna, formy, twórczości, odtwórczości i przeżycia estetycznego.
Zapisał się w historii nauki polskiej głównie jako etyk i aksjolog, autor wielokrotnie wznawianych dzieł, m.in. 3-tomowej "Historii filozofii", zawierającej syntetyczny przegląd poglądów i kierunków filozoficznych w różnych okresach historii, będącej przez wiele lat podstawowym podręcznikiem akademickim, "Historii estetyki" oraz przystępnej filozofii moralności.
Był członkiem filozoficznej szkoły lwowsko-warszawskiej, stworzonej przez Kazimierza Twardowskiego, która przyniosła odrodzonej Polsce wielu wybitnych naukowców: filozofów, logików, psychologów, socjologów, a także organizatorów życia akademickiego.
Był też varsavianistą, autorem kilku książek poświęconym głównie warszawskim Łazienkom w tym "Łazienki" z 1916 r., będącej pierwszą monografią.
Sygnatariusz "Listu 34" (1964) oraz listu do „The Times”.
Został pochowany na stołecznym cmentarzu Powązkowskim (kwatera 25-4-29/30).
Jego synem był profesor matematyki Krzysztof Tatarkiewicz.

</doc>
<doc id="130632" url="https://pl.wikipedia.org/wiki?curid=130632" title="Soliter (botanika)">
Soliter (botanika)

Soliter, drzewo soliterowe (z fr. "solitaire" – samotny) – w dendrologii i ogrodnictwie określenie oznaczające drzewo lub krzew rosnące pojedynczo na otwartym terenie, szczególnie eksponowane. Poza ekspozycją w aranżacji krajobrazu solitery wyróżniają się z reguły swymi walorami ozdobnymi – np. efektownym kwitnieniem lub zabarwieniem liści. W sztuce planowania ogrodów szczególnie cenione są do tej roli gatunki i odmiany uprawne ozdobne przez cały rok – podczas kwitnienia, owocowania, okryte listowiem i podczas zimy. 

</doc>
<doc id="130635" url="https://pl.wikipedia.org/wiki?curid=130635" title="AMD K6">
AMD K6

AMD K6 – procesor klasy Pentium produkowany przez firmę AMD, następca K5.
AMD K6 był bazowany na procesorze Nx686 zaprojektowanym przez firmę NexGen, która została przejęta przez AMD. K6 był produkowany w dwóch odmianach i dostępny w wersjach z zegarem 166, 200, 233, 266 i 300 MHz. Jako pierwszy procesor produkowany przez AMD posiadał obsługę instrukcji MMX, a później 3DNow!. Późniejsze wersje AMD K6-2 i AMD K6-III były taktowane aż do 550 MHz.

</doc>
<doc id="130637" url="https://pl.wikipedia.org/wiki?curid=130637" title="Franciszek Bujak (historyk)">
Franciszek Bujak (historyk)

Franciszek Bujak (ur. 16 sierpnia 1875 w Maszkienicach, zm. 21 marca 1953 w Krakowie) – polski historyk dziejów gospodarczych i społecznych Polski.
Życiorys.
Profesor historii Uniwersytetu Jagiellońskiego (1909–1918, 1946–1952), Uniwersytetu Warszawskiego (1919–1921) i Uniwersytetu Jana Kazimierza we Lwowie (1921–1941). Członek PAU od 1919 i PAN od 1952, prezes Polskiego Towarzystwa Historycznego (w latach 1932–1933 i 1936–1937), członek Towarzystwa Historycznego we Lwowie. Polityk związany z PSL „Piast” i SL.
Stworzył szkołę badawczą polskiej historii gospodarczej, zwłaszcza dziejów wsi. Inicjator serii wydawniczej "Badania Dziejów Społecznych i Gospodarczych" (1931–1950) oraz czasopisma Roczniki Dziejów Społecznych i Gospodarczych. Autor wielu prac, m.in. "Studia nad osadnictwem Małopolski" (1905), "Wieś zachodniogalicyjska u schyłku XIX w." (1906). Autor pierwszej dojrzałej monografii socjologicznej wsi: "Żmiąca wieś powiatu limanowskiego. Stosunki gospodarcze i społeczne" (1903).
Życiorys.
Pochodził z rodziny chłopskiej. Był synem Jakuba i Anny z Bujaków. Ukończył szkołę podstawową, a 1894 zdał z odznaczeniem egzamin dojrzałości w C. K. Gimnazjum w Bochni (w jego klasie gimnazjalnej był Wiktor Arvay). Studia humanistyczne (historyczne, geograficzno-historyczne i prawnicze) ukończył w latach 1894–1900 na Uniwersytecie Jagiellońskim pod kierunkiem profesorów: Stanisława Smolki, Wincentego Zakrzewskiego, Anatola Lewickiego, Bolesława Ulanowskiego.
W 1899 uzyskał doktorat z historii geografii, po czym zwrócił się w badaniach i zainteresowaniach naukowych ku historii społecznej i gospodarczej. W latach 1901–1902 odbył w Lipsku, Rzymie i Genui studia uzupełniające. Był następnie asystentem na Uniwersytecie Jagiellońskim, bibliotekarzem w Bibliotece Jagiellońskiej i archiwistą w Archiwum Krajowym Aktów Grodzkich i Ziemskich w Krakowie. Był członkiem Ligi Narodowej. W 1905 habilitował się na Uniwersytecie Jagiellońskim na podstawie pracy "Studia nad osadnictwem Małopolski". Była to pierwsza praca z historii gospodarczej w dziejach nauki polskiej. Od 1905 do 1919 prowadził z tej dziedziny zajęcia na Uniwersytecie Jagiellońskim, tworząc pierwszy dydaktyczno-naukowy ośrodek historii gospodarczej; od 1909 jako profesor nadzwyczajny.
Zastępca kierownika Oddziału Politycznego Sekcji Zachodniej Naczelnego Komitetu Narodowego w 1914 roku.
Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami gospodarczymi.
W 1919 związał się z Uniwersytetem Warszawskim, a także z Wyższą Szkołą Handlową w Warszawie, już jako profesor zwyczajny. Pełnił wówczas przez pewien czas funkcje publiczne, z których jednak szybko zrezygnował (w kwietniu 1920 został ministrem rolnictwa i dóbr państwowych w rządzie Władysława Grabskiego).
Od roku akademickiego 1920/1921 przeszedł do Uniwersytetu Jana Kazimierza we Lwowie, gdzie był profesorem i kierownikiem Zakładu Historii Społeczno-Gospodarczej. Pracował tam do 1939. Dekretem Ministra Rolnictwa i Reform Rolnych z 14 stycznia 1937 został mianowany radcą Lwowskiej Izby Rolniczej. Podczas sowieckiej okupacji Lwowa (1939–1941) wykładał historię gospodarczą na lwowskim uniwersytecie przemianowanym na Uniwersytet im. Iwana Franki. W 1945 ekspatriowany ze Lwowa do Krakowa. W 1946 powierzono mu Katedrę Ekonomiki Spółdzielczej na Wydziale Rolniczym Uniwersytetu Jagiellońskiego (Studium Spółdzielcze). Z tego powodu nie objął proponowanej mu wcześniej Katedry Historii Gospodarczej i Geografii Politycznej na Wydziale Humanistycznym Uniwersytetu Poznańskiego.
Brał też czynny udział w życiu naukowym kraju i odgrywał w nim znaczną rolę jako organizator nauki. Od połowy lat trzydziestych jego udział w zajęciach czysto dydaktycznych zmniejszył się. Część zajęć z historii społeczno-gospodarczej jako studium uniwersyteckiego przekazał swoim uczniom, docentom i asystentom. Prowadził jednak cały czas bardzo aktywną działalność naukową. W pierwszych latach po wojnie włączył się aktywnie w prace naukowe i organizacyjne "Komitetu Naukowego do Ziem Odzyskanych". W 1948 przeszedł na emeryturę, w 1949 opublikował ostatnią pracę naukową.
Pochowany został na Cmentarzu Rakowickim w Krakowie, w pasie 46.
Jego żoną była Ewa Kramsztyk(ślub wzięli 23 kwietnia 1903). Ich synem był Jakub Bujak.
Uczniowie.
Z uczniów i studentów tworzył zespoły badawcze (tematyczne), które dawały szansę na realizację głównych planów badawczych (tzw. "Szkoła Bujaka"). Jego uczniami byli m.in. Stanisław Hoszowski, Stefan Inglot, Tadeusz Ładogórski, Aleksander Tarnawski.
Upamiętnienie.
Franciszek Bujak jest patronem krakowskiej ulicy położonej w Podgórzu Duchackim.

</doc>
<doc id="130638" url="https://pl.wikipedia.org/wiki?curid=130638" title="Laserunek">
Laserunek

Laserunek – przezroczysta lub półprzezroczysta warstwa farby, zmieniająca ton lub barwę niższych warstw obrazu, zwłaszcza olejnego. Pochodzenie nazwy nie jest jasne, być może wywodzi się z określenia "lasur" w językach romańskich, tj. lazur, oznaczające błękit, ale także przejrzyste, jasne barwy.
Laserunki stosowane były już w średniowieczu, z wykorzystaniem bardzo rozcieńczonych temper lub gwaszy, jednak w pełni rozwinęły się dopiero wraz z rozwojem malarstwa olejnego. Aż do końca XVII w. i rozwoju techniki alla prima, laserunki były nieodłącznym elementem techniki olejnej.
W szczytowym okresie rozwoju (malarstwo flamandzkie XVII w.) budowa obrazu olejnego wyglądała następująco (w skrócie, abstrahując od przyzwyczajeń i trików poszczególnych twórców): na podkładzie drewnianym lub – rzadziej – płóciennym kładziono dość grubą warstwę chłonnej, kredowej, gipsowej lub bolusowej zaprawy, barwionej w masie lub powierzchniowo na dość ciemny szary lub brunatny kolor. Na to tło przenoszono szkic obrazu, a następnie modelowano światłocień monochromatycznymi temperami. Etap podmalówek kończyło pokrycie obrazu cienką warstwą barwnego werniksu – imprimitury, która nadawała ton i determinowała paletę barwną przyszłego obrazu. Dalsza praca nad obrazem polegała na nakładaniu kolejnych warstw laserunkowych nadmalunków, uzupełnianych czasem kryjącymi fragmentami. Zasadą było unikanie nadmiaru czerni, jako niszczącej efekt prześwitywania tła i brudzącej farby, i bieli, zarezerwowanej dla najjaśniejszych świateł obrazu. Dla osiągnięcia ostatecznego efektu konieczne było nałożenie kilku (w szczególnych wypadkach kilkunastu) warstw laserunków. Efekt przenikania i załamywania światła przez warstwy laserunkowe podkreślał i wydobywał z tła dominujące fragmenty sceny, malowane z reguły farbami półkryjącymi i kryjącymi, czasem nawet pastoso (grubą, modelowaną pędzlem warstwą kryjącej farby). Mistrzem w osiąganiu takich kontrastowych efektów był m.in. Rembrandt. Laserunek nadaje iluzyjności w cieniach i światłocieniach. W szczególności w cieniach ciepłych przeciwstawnych do zimnego światła. Obrazy takie charakteryzują się dużym realizmem a stosowania techniki laserunkowej eskaluje ich iluzyjność.
Efekty osiągane dzięki laserunkom, z oczywistych powodów, tylko częściowo nadają się do mechanicznej reprodukcji; głębia i niezwykłe efekty barwne warstw laserunków nie mogą być też naśladowane innymi technikami. Ze względu na ogromną pracochłonność malarstwo laserunkowe zanikło praktycznie w XVIII w. Próby wskrzeszenia tej techniki w czasach romantyzmu i neoromantyzmu nie zawsze były udane (m.in. z powodu używania tanich materiałów i barwników w rodzaju asfaltu).
Efekt laserunkowy (przezroczystości farby) osiągano dawniej przez użycie słabo kryjących pigmentów (jak, np. naturalna ultramaryna, sjena palona, terre vert etc.), mocno rozrzedzonych przy użyciu medium żywiczno-olejnego. Obecnie sprzedawane farby laserunkowe są produkowane ze sztucznych barwników organicznych lub (rzadziej) nadzwyczaj drobno zmielonych pigmentów mineralnych. Ze względu na niewielki popyt, są o wiele droższe i trudniej dostępne od zwykłych farb olejnych.

</doc>
<doc id="130642" url="https://pl.wikipedia.org/wiki?curid=130642" title="Franjo Tudjman">
Franjo Tudjman



</doc>
<doc id="130643" url="https://pl.wikipedia.org/wiki?curid=130643" title="Tudjman Franjo">
Tudjman Franjo



</doc>
<doc id="130646" url="https://pl.wikipedia.org/wiki?curid=130646" title="Giebułtów (powiat krakowski)">
Giebułtów (powiat krakowski)

Giebułtów – wieś w Polsce położona w województwie małopolskim, w powiecie krakowskim, w gminie Wielka Wieś.
Historia.
Pierwsze ślady osadnictwa na terenie obecnego Giebułtowa pochodzą z neolitu, 4500-1650 lat przed naszą erą. Inne liczne wykopaliska na terenie dzisiejszego Giebułtowa pochodzą z przełomu I i II w. n.e, a także z IV i XI wieku. Z 1337 roku pochodzi pierwsza wzmianka o Piotrze z Giebułtowa. Na przestrzeni wieków właścicielami Giebułtowa byli cystersi z Mogiły, klaryski z Krakowa, a w XVI i XVII w. – ród Giebułtowskich.
W latach 1975–1998 miejscowość należała administracyjnie do województwa krakowskiego.
Giebułtów ma też „swój” wkład w muzykę jazzową. Pochodzi stąd Paweł Kaczmarczyk, który w miejscowym kościele usłyszał pierwsze dźwięki od dziadka – organisty z pięćdziesięcioletnim stażem.
W roku 2020 nakładem Wydawnictwa AVALON ukazała się książka "Giebułtów. Mieszkańcy, kościoły i historia", której autorem jest Antoni Pogan, od roku 2009 zamieszkały wraz z żoną Magdaleną w Giebułtowie.
W 1898 w Giebułtowie urodził się Kazimierz Hasała, żołnierz Legionów Polskich i podoficer Wojska Polskiego.
Geografia.
Giebułtów położony jest w odległości około 2 km na północny zachód od Krakowa. Zajmuje obszar 448,1 ha, liczy 1132 mieszkańców.
Integralne części miejscowości: Morgi Trojadyńskie, Podwikle, Trojadyn.
Sport.
W miejscowości znajduje się stadion klubu LKS Jutrzenka Giebułtów. W 2019 roku drużyna awansowała do III Ligi.
Komunikacja.
Do Giebułtowa kursuje linia autobusowa aglomeracyjna dzienna nr 220 oraz nocna nr 920, należące do MPK Kraków.

</doc>
<doc id="130647" url="https://pl.wikipedia.org/wiki?curid=130647" title="MmHg">
MmHg



</doc>
<doc id="130648" url="https://pl.wikipedia.org/wiki?curid=130648" title="Nowy Tomyśl">
Nowy Tomyśl

Nowy Tomyśl (niem. "Neutomischel") – miasto w woj. wielkopolskim, nad Szarką (dopływ Obry), siedziba powiatu nowotomyskiego i gminy miejsko-wiejskiej Nowy Tomyśl. W latach 1975–1998 miasto administracyjnie należało do woj. poznańskiego.
Według danych GUS z 31 grudnia 2021, miasto liczyło mieszkańców.
Położenie geograficzne.
Nowy Tomyśl leży w zachodniej części województwa wielkopolskiego, przy osi Warszawa-Poznań-Berlin. Przez gminę przebiega autostrada A2 oraz międzynarodowa linia kolejowa E 20.
Miasto leży na sandrowej Nizinie Nowotomyskiej, w obniżeniu źródeł Szarcy i Dojcy, dopływów jezior zbąszyńskich oraz rzeki Obry.
Historia.
Pierwsze ślady osadnictwa na tych obszarach pochodzą sprzed 11 tys. lat (m.in. pozostałości grobów skrzynkowych koło Wytomyśla oraz smolarni pod Jastrzębskiem Starym).
Miejscowość Nowy Tomyśl powstała w XVIII wieku i jest jednym z najmłodszych miast Wielkopolski. W XVIII w. okolice Tomyśla zaczęli zagospodarowywać osadnicy olęderscy, sprowadzani przez właścicieli tych ziem, rodzinę Szołdrskich. Wśród nowych mieszkańców dominowali protestanccy Niemcy z Brandenburgii, Śląska i Pomorza, toteż wkrótce koniecznością stała się budowa zboru ewangelickiego. Świątynia powstała w osadzie "nova colonia Glinki" w 1780 r., a kilka lat później Feliks Antoni Ignacy Szołdrski postanowił lokować koło kościoła nowe miasto.
Ostatecznie osadzie nadano prawa miejskie i nazwę Nowy Tomyśl 8 kwietnia 1786 r. przywilejem wydanym przez króla Stanisława Augusta Poniatowskiego. Wieś dla odróżnienia nazwano Starym Tomyślem.
Zabory Polski.
Już kilka lat po lokacji miasto włączono do zaboru pruskiego. Podczas wojen napoleońskich po zwycięskim powstaniu wielkopolskim 1806 roku Nowy Tomyśl zajęty został przez powstańców i wkrótce znalazł się w granicach Księstwa Warszawskiego. Po jego upadku w 1815 roku znów powrócił we władanie państwa pruskiego.
W 1811 roku miasto liczyło 66 domów i 438 mieszkańców (w 1837 roku – 809 mieszk.). Działały tu warsztaty sukiennicze i garbarskie. W ciągu roku odbywały się cztery jarmarki: 11 kwietnia, 21 czerwca, 14 września oraz 28 listopada.
Od 1815 roku miasto było jednym z pięciu w podówczas utworzonym powiecie bukowskim.
Miasto było położone w leśnej części tego powiatu wśród osad olęderskich. W 1848 r. Buk utracił przywilej miasta powiatowego w ramach kary za udział w Wiośnie Ludów i urząd landrata przeniesiono tego samego roku do Nowego Tomyśla. W 1887 roku na mocy ustawy o podziale powiatów zlikwidowano powiat bukowski i utworzono dwa nowe: powiat grodziski i nowotomyski. W wyniku nowej zmiany administracyjnej miejscowość stała się miastem powiatowym.
Pod koniec XIX wieku było to jedyne miasto w Wielkopolsce bez kościoła katolickiego, a wszyscy katolicy należeli do parafii w odległym o 8 km Wytomyślu. W 1905 r. Nowy Tomyśl liczył 1985 mieszkańców, z czego 86,1% stanowili Niemcy, 8,2% – Polacy, zaś Żydzi – 5,7%. Ludność niemiecka dominowała w mieście aż do lat 20. XX w.
W czasie zaborów w mieście funkcjonowały polskie organizacje i placówki jak Bank spółdzielczy oraz Towarzystwo Pożyczkowe.
Okres międzywojenny.
Pod dowództwem Edmunda Klemczaka, powstańcy wielkopolscy opanowali Nowy Tomyśl 3 stycznia 1919. Powrót miasta do Polski usankcjonował traktat wersalski z 28 czerwca 1919 r. W 1921 miasto liczyło 2083 mieszkańców oraz 240 domów. Do 1939 liczba mieszkańców wzrosła do 2750.
W okresie międzywojennym miasto miało charakter rzemieślniczo-handlowy. Funkcjonowały w nim zakłady produkcyjne: fabryka siatek żarowych, browar, młyny oraz tartaki.
Okres II wojny światowej.
Podczas II wojny światowej obszar ten był terenem silnej akcji germanizacyjnej, a mieszkańców polskiego pochodzenia wywożono na roboty do Niemiec lub do Generalnego Gubernatorstwa, a w zamian sprowadzono Niemców w ramach akcji kolonizacyjnej Heim ins Reich. Walki o miasto zakończyły się 27 stycznia 1945 roku co przyjmuje się za datę wyzwolenia spod okupacji niemieckiej.
Okres powojenny.
Po wojnie liczba mieszkańców wzrosła z 2700 w 1946 do 4696 w 1961. Miasto odbudowano ze zniszczeń wojennych oraz rozbudowano sieci: kanalizacyjną, wodociągową i gazową. Powstało 60 nowych domów mieszkalnych oraz kilka przeznaczonych dla administracji państwowej.
Powstała fabryka narzędzi chirurgicznych, która wybudowała nowe osiedle mieszkaniowe. Powstał nowy ośrodek zdrowia ze specjalistycznymi przychodniami oraz szpital powiatowy. W mieście otwarta została druga szkoła podstawowa, liceum ogólnokształcące, dwie szkoły zawodowe. Powstał dom kultury oraz miejski stadion sportowy.
Rozwinęła się gospodarka. W okresie PRL w mieście funkcjonowały zakłady produkcyjne: spółdzielnia wikliniarska, przetwórnia owocowo-warzywna, zakłady wylęgu drobiu. zakłady młynarskie, spółdzielnia pracy „Latex” produkująca tworzywa sztuczne. W zakładach tych pracowało w sumie ok. 3400 mieszkańców miasta i okolic.
Komunikacja.
W 2011 przy ul. Poznańskiej otworzono oficjalnie sanitarne lądowisko.
Gospodarka.
Na terenie gminy Nowy Tomyśl działa kilka znaczących firm. Do największych należy Fabryka Narzędzi Chirurgicznych „Chifa”, dziś znana pod nazwą „Aesculap Chifa” sp. z o.o., należąca do koncernu B.Braun Melsungen AG. Inne duże firmy to: zatrudniająca ponad 2 tys. pracowników PHOENIX CONTACT sp. z o.o., zajmująca się m.in. produkcją aparatury łączeniowej i rozwiązań interfejsowych do automatyki przemysłowej, BEROTU sp. z o.o., zajmująca się produkcją mebli dla szwedzkiego koncernu IKEA, KIEL POLSKA sp. z o. o., produkująca siedzenia autobusowe i kolejowe, spółdzielnia mleczarska „Top-Tomyśl”, czy JOSERA - firma produkująca suchą karmę dla zwierząt domowych. Z kolei w Paproci położona jest firma BARTEX Bartol sp. z o.o. - jeden z największych polskich importerów win oraz sprzedawca wyrobów spirytusowych i płynów do dezynfekcji. W Borui Nowej swoją siedzibę ma FILTROWENT sp. z o.o. Sp. k., produkująca m.in. odpylacze, zasuwy pneumatyczne, silosy do trocin i na biomasę. Na terenie tej samej miejscowości znajduje się jeden z większych zakładów budowlanych w regionie wraz z betoniarnią - CAŁUS sp. z o. o. Sp. k. - firma z 30-letnim doświadczeniem w branży. W Glinnie z kolei funkcjonuje firma ARGO YACHT, specjalizująca się w budowie i sprzedaży jachtów motorowych wypornościowych, o niskim zanurzeniu.
Rolnictwo.
Historia uprawy chmielu.
Pierwsze plantacje chmielu w okolicach Nowego Tomyśla pojawiły się pod koniec drugiego dziesięciolecia XIX w., a do jego intensywnego rozwoju w drugiej połowie XIX w. przyczynił się niemiecki kupiec pochodzenia żydowskiego – Józef Jakub Flatau.
Flatau sprowadzał w rejon Nowego Tomyśla szlachetne odmiany chmielu, a po wielu żmudnych doświadczeniach wyhodował także swoje własne odmiany. Chmiel z Nowego Tomyśla z roku na rok zdobywał coraz więcej nagród na wystawach krajowych i zagranicznych, a jego cena nieustannie rosła. Hermann Tietz w swoim szkicu biograficznym Józefa Jakuba Flataua pisze, że cena nowotomyskiego chmielu wzrosła z 9 talarów za cetnar w 1837 roku do 160 talarów w 1861 roku, co przyczyniło się do wzrostu zamożności wielu mieszkańców Nowego Tomyśla i okolic. Nowotomyski chmiel był już wykorzystywany jako surowiec nie tylko w lokalnych browarach (m.in. do produkcji słynnego piwa grodziskiego), ale także eksportowany do innych regionów Prus, a nawet za granicę (zwłaszcza odmiana lokalna). Było to możliwe z jednej strony dzięki wzrostowi wiedzy agrotechnicznej wśród plantatorów, a z drugiej strony dzięki działaniom marketingowym Flataua. W 1858 r. Józef Flatau został uhonorowany przez władze Nowego Tomyśla honorowym obywatelstwem (Hermann Tietz podaje, że miało to miejsce w 1864 roku).
Z wydawnictwa nowotomyskiego magistratu z 1873 roku "Wiadomości o chmielu w Nowym Tomyślu" wynika, że obszar plantacji chmielu w okolicy Nowego Tomyśla był największy w całych Prusach i stanowiły one jedyne źródło utrzymania dla ok. 10 tysięcy ludzi. W 1860 roku dochody z uprawy chmielu w tym regionie wyniosły 2,2 mln talarów.
Od połowy XIX w. odbywały się w Nowym Tomyślu jarmarki chmielarskie, na które przyjeżdżali także plantatorzy z Czech i Śląska. Dzięki uprawom chmielu miasto ożywiło się gospodarczo, a liczba jego mieszkańców systematycznie rosła.
Obecnie plantacje chmielu w okolicach Nowego Tomyśla obejmują obszar ok. 90 hektarów.
W całym kraju Nowy Tomyśl słynie też jako miasto wikliniarzy. Tradycje te sięgają XIX w., kiedy w te okolice sprowadzono z Ameryki Północnej specjalne odmiany wikliny. W mieście co roku w ostatni weekend wakacji organizowany jest Jarmark Chmielo-Wikliniarski. W 1985 r. założono tutaj Muzeum Wikliniarstwa i Chmielarstwa (oddział Muzeum Narodowego Rolnictwa i Przemysłu Rolno-Spożywczego w Szreniawie).
Samorząd.
Nowy Tomyśl dwukrotnie zajmował czołową lokatę wśród miast powiatowych w Wielkopolsce pod względem dochodu budżetowego samorządu terytorialnego "per capita", i czternastą w kraju. W 2019 było to 4245,12 zł na mieszkańca, w 2020: 4242,20 zł.
Turystyka.
KTR Szarka – klub turystyki rowerowej powstały w 2001 r. Skupia młodzież z terenu powiatu nowotomyskiego. Organizator trzydniowego Rajdu Szlakiem Chmielu i Wikliny.
Współpraca międzynarodowa.
Miasta partnerskie

</doc>
<doc id="130652" url="https://pl.wikipedia.org/wiki?curid=130652" title="K6">
K6



</doc>
<doc id="130654" url="https://pl.wikipedia.org/wiki?curid=130654" title="K5">
K5



</doc>
<doc id="130660" url="https://pl.wikipedia.org/wiki?curid=130660" title="Traktat Nicejski">
Traktat Nicejski



</doc>
<doc id="130662" url="https://pl.wikipedia.org/wiki?curid=130662" title="Leonardo Bruni">
Leonardo Bruni

Leonardo Bruni, zwany też Leonardo Aretino (ur. ok. 1369/1370 w Arezzo, zm. 9 marca 1444 we Florencji) – humanista włoski, historyk, pionier historiografii renesansowej, polityk, dyplomata.
Studiował literaturę antyczną pod kierunkiem greckiego uczonego Manuela Chrysolorasa. W latach 1405-1415 zajmował, z krótkimi przerwami, stanowisko sekretarza kancelarii papieskiej. Jako sekretarz Jana XXIII uczestniczył w soborze w Konstancji. W ⁣⁣1415⁣⁣ po usunięciu Jana XXIII ze stolicy papieskiej Bruni⁣⁣ udał się do Florencji. Od 1427 aż do śmierci pełnił funkcję kanclerza Republiki Florenckiej.
Ceniony z powodu świetnej znajomości łaciny tłumaczył na ten język z greckiego m.in. dzieła Homera, Arystotelesa, Demostenesa, Platona, Plutarcha i Ksenofonta. Jest autorem znanego żywota Dantego napisanego po włosku ("Vita di Dante"). Pozostawił również po sobie dzieła historyczne: "Rerum suo tempore gestarum commentaria" oraz "Historiarum florentini populi libri XII". To ostatnie, obejmujące okres od założenia miasta do 1404 roku, jest uznawane, ze względu na krytyczne wykorzystanie źródeł, za pierwszą nowoczesną pracę o historii Florencji. 
Zapoczątkowała ona retoryczny model pisania historii w historiografii renesansowej. W pracy tej autor ściśle przestrzegł kanonów retoryki greckiej i łacińskiej, uznając antyczny styl pisarstwa historycznego za najdoskonalszy. Bruni odrzucił średniowieczne przeświadczenie o wpływach sił nadprzyrodzonych na bieg historii. Skupił się na historii politycznej i ludziach, którzy ją tworzyli. W uznaniu za to dzieło Bruni i jego potomkowie zostali zwolnieni z obowiązku płacenia podatków przez Republikę Florencką.
Leonardo Bruni został pochowany na koszt państwa na cmentarzu Santa Croce we Florencji, do trumny włożono kopię jego "Historii florenckiej" oraz koronę laurową na jego głowę. Grobowiec Leonarda Bruni wykonał Bernardo Rossellino.
Ważniejsze prace:

</doc>
<doc id="130665" url="https://pl.wikipedia.org/wiki?curid=130665" title="William Somerset Maugham">
William Somerset Maugham

William Somerset Maugham [] (ur. 25 stycznia 1874 w Paryżu, zm. 16 grudnia 1965 w Saint-Jean-Cap-Ferrat k. Nicei) – angielski powieściopisarz i dramaturg.
Życiorys.
Urodził się w Paryżu, jego ojciec bowiem był wówczas pracownikiem ambasady brytyjskiej we Francji. Rodzice zmarli wcześnie i Maugham wrócił do Anglii pod opiekę krewnych. Uczęszczał do King’s School w Canterbury oraz na uniwersytet w Heidelbergu, gdzie studiował literaturę, filozofię i germanistykę (znajomość języka niemieckiego przydała mu się później w pracy dla wywiadu). Ostatecznie ukończył edukację z dyplomem lekarza medycyny, uzyskanym po studiach w Szpitalu Św. Tomasza w Londynie, nigdy jednak nie praktykował w wyuczonym zawodzie. Po opublikowaniu pierwszych dwóch powieści poświęcił się całkowicie pisarstwu.
Pierwsze próby literackie nie przyniosły mu jednak rozgłosu ani pieniędzy. Przez kilka lat mieszkał we Francji, początkowo na południu, gdzie wyjechał podreperować zrujnowane gruźlicą zdrowie, a potem w Paryżu, wiodąc życie na pograniczu nędzy. Jego sytuacja finansowa uległa radykalnej poprawie wraz z publikacją sztuk teatralnych, które odniosły duży sukces.
Podczas I wojny światowej służył w brytyjskim wywiadzie. Był m.in. wysłany z misją do Rosji. Później tak pisał o swoich doświadczeniach: „Praca agenta wywiadu jest skrajnie jednostajna i monotonna... większość jego działań jest pozornie lub faktycznie bezużyteczna. W roku 1917 wyjechałem do Rosji. Zostałem tam wysłany, żeby zapobiec rosyjskiej rewolucji i spowodować, aby Rosja nie wycofała się z wojny. Czytelnicy wiedzą doskonale, że moje wysiłki zakończyły się porażką”. W tym czasie poznał Amerykanina Fredericka Geralda Haxtona, który został jego homoseksualnym partnerem aż do 1944, kiedy zmarł.
Jednocześnie utrzymywał związek z projektantką wnętrz, Maud Gwendolen Syrie Wellcome, córką dr. Thomasa Barnardo (znanego społecznika, twórcy organizacji obrony praw dziecka) i żoną magnata farmaceutycznego Henry’ego Wellcome’a. Jego owocem była córka – Elizabeth Mary „Liza” Maugham (1915-1998). Po rozwodzie Syrie, Maugham ożenił się z nią. Po jedenastu latach małżeństwo rozpadło się, m.in. z powodu biseksualizmu Maughama.
W 1928 pisarz kupił willę „Mauresque” z posiadłością ziemską na Francuskiej Riwierze i na stałe osiadł na południu Francji, skąd odbywał liczne podróże po całym świecie. Zmarł w 1965 w Saint-Jean-Cap-Ferrat k. Nicei.
Twórczość.
Najsłynniejsza powieść Maughama to utwór "W niewoli uczuć" (1915), książka w znacznej mierze autobiograficzna. Jej główny bohater, Philip Carey, podobnie jak pisarz, jest sierotą i kaleką. Mający bowiem kompleksy z powodu jąkania Maugham, obdarzył go szpotawością nóg. Maugham pisał przejrzystym, oszczędnym stylem.
Inne ważne utwory
Nagroda Somerseta Maughama.
W 1947 pisarz ustanowił Somerset Maugham Award, przyznawaną do dzisiaj pisarzom brytyjskim poniżej 35. roku życia. Obecnie laureat otrzymuje 35 000 funtów z przeznaczeniem na podróż zagraniczną.

</doc>
<doc id="130666" url="https://pl.wikipedia.org/wiki?curid=130666" title="Rene Goscinny">
Rene Goscinny



</doc>
<doc id="130668" url="https://pl.wikipedia.org/wiki?curid=130668" title="Skrzydło (lotnictwo)">
Skrzydło (lotnictwo)

Skrzydło samolotu (płat nośny) – zespół płatowca, jeden z głównych elementów konstrukcyjnych stałopłatów (samolotów, szybowców) służący do wytwarzania siły nośnej. W przekroju skrzydło ma kształt profilu lotniczego. Na krawędzi skrzydła umieszczone są lotki i często urządzenia do zwiększenia siły nośnej (sloty, klapy). Skrzydło tworzy często zespół konstrukcyjny w skład którego mogą wchodzić gondole silnikowe, podwozie, zbiorniki paliwa oraz pomieszczenia na ładunek użytkowy.
W zależności od posiadania lub braku zewnętrznych elementów wzmacniających skrzydła można podzielić na:
Skrzydła są połączone z kadłubem okuciami nośnymi. W dwupłatach skrzydła są połączone ze sobą stójkami i usztywnione taśmami lub cięgnami.
Skrzydła (podobnie, jak inne części płatowca) mogą być drewniane, metalowe, kompozytowe lub o konstrukcji mieszanej.
Skrzydła używane są też w niektórych pojazdach poruszających się w wodzie (np. wodoloty, okręty podwodne). Z uwagi na większe siły działające na skrzydło w wodzie, mogą być one znacznie mniejsze.

</doc>
<doc id="130680" url="https://pl.wikipedia.org/wiki?curid=130680" title="Java Platform, Enterprise Edition">
Java Platform, Enterprise Edition

Java Platform, Enterprise Edition (również jako Java Enterprise, J2EE oraz Java EE czasami tłumaczona jako Java Korporacyjna) jest szeroko rozpowszechnioną serwerową platformą programistyczną języka Java. Definiuje standard tworzenia aplikacji w języku programowania Java opartych o wielowarstwową architekturę komponentową. Komponenty są zwykle osadzane na serwerze aplikacyjnym obsługującym Java Enterprise. Standard ten określa zestaw interfejsów programistycznych jakich musi dostarczać zgodny serwer aplikacyjny.
Standard Java Enterprise aktualnie tworzony jest przez Oracle, które wykupiło oryginalnego twórcę – Sun Microsystems. Firma ta dostarcza poza definicją interfejsów programistycznych, wzorcową implementację serwera aplikacyjnego (otwarta wersja: GlassFish, komercyjna Sun Java System Application Server).
Rozwiązanie oparte na Java Enterprise powinno poprawnie funkcjonować na dowolnej platformie sprzętowej, systemie operacyjnym czy też serwerze aplikacji Java Enterprise. Zdarza się, iż aplikacje wymagają pewnych zmian przy przenoszeniu na inny serwer. Wynika to z faktu, iż nie wszystkie aspekty funkcjonowania aplikacji są objęte specyfikacją.
Standardowe API.
Standard Java Enterprise obejmuje obecnie interfejsy programistyczne do:
Standardowe i alternatywne narzędzia.
Termin Java Enterprise jest często kojarzony z ogółem technologii umożliwiających tworzenie aplikacji typu enterprise. Wówczas pod pojęciem Java Enterprise rozumie się nie tylko zestaw standardowych interfejsów programistycznych i architekturą komponentową, lecz również narzędzia często wykorzystywane przy tworzeniu takich rozwiązań. Do narzędzi takich można zaliczyć:
Ponadto do narzędzi takich zaliczane bywają alternatywy dla standardowych interfejsów Java Enterprise:
Historia.
Początki Java Enterprise sięgają grudnia 1999 roku, kiedy to została wydana wersja J2EE 1.2. Zakres API wchodzących w skład Java Enterprise zmieniał się w kolejnych wersjach. Niektóre interfejsy były zastępowane przez nowsze wersje, inne przenoszone do zestawu API Java Standard Edition. W każdej wersji definiowano nową wersję standardu Java Platform oznaczaną numerem wydania. Pozostałe zmiany zostały zaprezentowane poniżej.

</doc>
<doc id="130681" url="https://pl.wikipedia.org/wiki?curid=130681" title="Leszek Kaźmierczak">
Leszek Kaźmierczak



</doc>
<doc id="130683" url="https://pl.wikipedia.org/wiki?curid=130683" title="Operator d’Alemberta">
Operator d’Alemberta

Operator d’Alemberta (dalambercjan) – operator różniczkowy II rzędu definiowany w czterowymiarowej czasoprzestrzeni Minkowskiego. Jest odpowiednikiem operatora Laplace’a formula_1 definiowanego w 3-wymiarowej przestrzeni Euklidesowej.
Operator ten jest oznaczany symbolem formula_2 „kwadrat” (rzadziej używane jest oznaczenie formula_3). Wykorzystywany m.in. do zwięzłego zapisu równania falowego klasycznej elektrodynamiki czy równania Kleina-Gordona elektrodynamiki kwantowej.
Przyjmując sygnaturę metryki formula_4 czasoprzestrzeni, operator ten wyrazimy za pomocą jego składowych.
Współrzędne formula_5.
We współrzędnych formula_5 operator d’Alemberta ma postać
gdzie:
Po rozpisaniu operatora Laplace’a otrzyma się
Współrzędne formula_11.
We współrzędnych formula_12 mamy:
Zapis skrócony.
Operator d’Alemberta zapisuje się za pomocą iloczynu skalarnego czterogradientu – przy czym iloczyn skalarny w 4-wymiarowej czasoprzestrzeni definiuje się jako sumę iloczynów współrzędnych kowariantnych i kontrawariantnych, tj.
gdzie:
Wstawiając współrzędne, otrzyma się
przy czym
Zastosowania.
Teoria drgań.
Równanie falowe np. dla małych drgań (poziomej) struny
gdzie:
Elektrodynamika klasyczna.
Równanie falowe fali elektromagnetycznej w próżni
gdzie formula_25 – czteropotencjał pola elektromagnetycznego.
Elektrodynamika kwantowa.
Równanie Kleina-Gordona
Zobacz też.
1. Operatory różniczkowe 4-wymiarowej czasoprzestrzeni Minkowskiego
2. Operatory różniczkowe 3-wymiarowej przestrzeni euklidesowej
3. Operatory różniczkowe w n-wymiarowej rozmaitości pseudoriemannowskiej

</doc>
<doc id="130684" url="https://pl.wikipedia.org/wiki?curid=130684" title="Marantowate">
Marantowate

Marantowate ("Marantaceae") – rodzina roślin jednoliściennych z rzędu imbirowców ("Zingiberales"), blisko spokrewniona z siostrzanymi paciorecznikowatymi, od których oddzieliła się ok. 79 milionów lat temu. Wyróżnianych jest w jej obrębie ok. 550 gatunków zaliczanych do 31 rodzajów. Rośliny te rosną w wilgotnych lasach równikowych strefy tropikalnej, na kontynentach amerykańskich sięgając także obszarów pod wpływem ciepłego klimatu umiarkowanego. Największe znaczenie ekonomiczne ma maranta trzcinowa dostarczająca jadalnego kłącza bogatego w skrobię. Jadalne są poza tym kłącza i kwiatostany innych gatunków z rodzaju "Maranta" i "Geoppertia". Niektóre gatunki dostarczają surowca plecionkarskiego (gł. "Ischnosiphon", "Marantochloa" i "Schumannianthus". Bardzo liczne gatunki i odmiany uprawne rozpowszechnione są jako ozdobne, w klimacie umiarkowanym jako rośliny doniczkowe.
Systematyka.
Rodzina marantowatych jest siostrzana dla rodziny paciorecznikowatych w obrębie rzędu imbirowców ("Zingiberales") należących kladu jednoliściennych ("monocots").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa "Zingiberidae" Cronquist, nadrząd "Zingiberanae" Takht. ex Reveal, rząd imbirowce ("Zingiberales" Griseb.), rodzina marantowate Marantaceae Petersen in Engl. &amp; Prantl). 

</doc>
<doc id="130688" url="https://pl.wikipedia.org/wiki?curid=130688" title="Sydney (Kanada)">
Sydney (Kanada)

Sydney (do 1784 "La Baye des Espagnols"/"Spanish Harbour") – miejscowość ("metropolitan area"; 1884–1995 miasto – początkowo "town", od 1904 "city") w kanadyjskiej prowincji Nowa Szkocja, ośrodek hrabstwa Cape Breton. Według spisu powszechnego z 2016 obszar miejski ("population centre") Cape Breton – Sydney to: 29,43 km², a zamieszkiwało wówczas ten obszar 29 904 osoby.
Miejscowość, która pierwotnie nosiła miano ""La Baye des Espagnols" lub "Spanish Harbour", została w podobnym czasie (1784) stolicą kolonii Cape Breton oraz zmieniła nazwę na współcześnie używaną, by od 1820 być ośrodkiem hrabstwa Cape Breton, a w 1884 otrzymała status miasta (początkowo "town", od 1904 "city"), który utraciła w 1995 w wyniku utworzenia "regional municipality" Cape Breton, siedziba Nova Scotia Eastern Institute of Technology (od 1974 University College of Cape Breton).
Według spisu powszechnego z 1991 obszar miasta ("city") to: 23,49 km², a zamieszkiwało wówczas ten obszar 26 063 osoby.

</doc>
<doc id="130695" url="https://pl.wikipedia.org/wiki?curid=130695" title="Samizdat">
Samizdat



</doc>
<doc id="130697" url="https://pl.wikipedia.org/wiki?curid=130697" title="Drawit">
Drawit

Drawit – minerał z gromady krzemianów, zaliczany do grupy turmalinów. Jest minerałem rzadkim.
Nazwa pochodzi od rzeki Drawy oraz okręgu Drave w Austrii (Karyntia).
Właściwości.
Tworzy kryształy słupkowe często wykazujące podłużne zbrużdżenia. Bywa spotykany w skupieniach zbitych, ziarnistych, oraz promienistych (słońca turmalinowe). Jest kruchy, przezroczysty, niekiedy zawiera chrom. 
Występowanie.
Bywa spotykany w skałach metamorficznych i magmowych zasobnych w magnez. Występuje w formie otoczaków w osadach aluwialnych. 
Miejsca występowania.
USA – stan Nowy Jork, Pensylwania, Teksas, Kalifornia, Chiny (okazy niebieskie), Australia – Australia Zachodnia, Kenia – Osarora (okazy ciemnoczerwone), Sri Lanka – Kaikawela, Matale (okazy żółte – oliwin cejloński), Nowa Zelandia, Pakistan i Zimbabwe (okazy zielone), Madagaskar (okazy brązowe, przezroczyste), Tanzania (okazy szmaragdowozielone), Jugosławia, Czechy – Morawy, Austria – okręg Drave, Rosja – Zabajkale, Ural, Wielka Brytania.

</doc>
<doc id="130700" url="https://pl.wikipedia.org/wiki?curid=130700" title="Marian Jachimowicz">
Marian Jachimowicz

Marian Jachimowicz (ur. 12 maja 1906 w Schodnicy, pow. drohobycki - zm. 12 listopada 1999 r. w Wałbrzychu) – polski poeta, tłumacz i malarz.
Jego debiutancki tom poetycki "Ścieżką konieczną" ukazał się dopiero w 1957 roku, chociaż ukończony był już dziesięć lat wcześniej. Wiersze z lat stalinowskich ukazały się tomie "W czas chłodu" (1960), oraz w wyborze pt. "Jaskółki jutra" (1996).
Izba muzealna pn. Pokój Pamięci Poety Mariana Jachimowicza znajduje się w Powiatowej i Miejskiej Bibliotece Publicznej „Bibliotece pod Atlantami” w Wałbrzychu.
Twórczość.
A także wspomnienia z kilkuletniego pobytu w Budapeszcie - "Mój Paryż nad Dunajem" (1991) oraz tłumaczenie - Sandor Petöfi: "Na wielkiej drodze" (1993)

</doc>
<doc id="130702" url="https://pl.wikipedia.org/wiki?curid=130702" title="Kilt">
Kilt

Kilt – narodowy strój szkocki. Jest to spódnica zrobiona z tartanu, czyli materiału w kraciasty wzór. Kilt szyje się z pasa materiału o bardzo dużej szerokości, plisując go i składając na fason spódnicy kopertowej. Każdy ze szkockich klanów posiada własny wzór tartanu. Kilt jest strojem odświętnym, wkładanym na święta i uroczystości rodzinne. U skautów kilt jest częścią umundurowania.
Kilt jest tradycyjnie strojem męskim, choć dostępne są kobiece stroje wykonane z tartanu, oparte na tym wzorze. Mężczyźni mogą dodatkowo do kiltu nosić sporran – skórzaną lub futrzaną torebkę przyczepioną do paska na biodrach. Na kilcie często można spotkać broszę z symbolem klanu. Jest ona wpinana w dolny prawy róg.
Pierwsze wzmianki o kilcie pochodzą z XVI stulecia. Według opisu, ówczesny szkocki strój składał się z długiej lnianej koszuli, krótkiej kurteczki oraz wełnianego pledu. W zimie Szkoci zakładali wełniane obcisłe spodnie, a w lecie wełniane skarpetki pod kolana. Za obuwie służyły im lekkie kierpce z surowej skóry, chociaż zazwyczaj chodzili boso.
Ta koszula zanikła dopiero pod koniec XVI w. Na jej miejsce pojawił się wielki pled, mający prawie 2 metry szerokości i od 4 do 6 metrów długości. Żeby go założyć, Szkot musiał położyć pled na ziemi, specjalnie go zwinąć i zmarszczyć, a następnie, kładąc się na nim, owijał go sobie wokół ciała, przypinając skórzanym pasem. Na to wkładał kurtkę, a koniec pledu zarzucał na lewe ramię i spinał broszą. Tę postać kiltu określa się mianem "the great kilt" – wielki kilt. Na początku XVIII w. pojawiła się forma "philabeg" ("small kilt" – mały kilt), będąca dolną częścią wielkiego kiltu.
Standardy.
Standardy ogólne.
Najbliższym protoplaście – wielkiemu kiltowi – pozostaje standard ośmiojardowy. Są to najdroższe i najlepsze kilty. Zgodnie z nazwą, do ich uszycia potrzeba
ośmiu jardów materiału (ok. 7,5 m), choć czasem set składanej kraty wymaga więcej. Pojedyncza plisa ma ok. 10 cm głębokości.
Ośmiojardówki zakładane są na większe uroczystości, bale, śluby czy wesela. W wersji wieczorowej standardem jest założenie do takiego kiltu marynarki
typu "Prince Charlie" i sporranu typu "dress". Wymaga się eleganckich butów, najlepiej oryginalnego obuwia kiltowego, z półodkrytą cholewą i długimi sznurówkami (tzw. "ghilie brogues"). Noszenie pasa w takim stroju jest niewskazane. Wymagane są także tradycyjne, długie skarpety kiltowe ("kilt-hose").
Kolejnym standardem kiltu jest "casual" – uboższy niż wersja ośmiojardowa. Występuje w kilku wersjach – najczęściej spotykane są wykonane z tartanu o długości 3 i 5 jardów. Są to kilty do użytku codziennego lub na mniej formalne imprezy. Ten typ noszą także dość często formacje militarne. Bywa też używany do tańca. Najczęściej nosi się do niego marynarki typu "Argyll" (Argyle) i prosty sporran skórzany lub typu "semi-dress". Gruby pas jest jak najbardziej wskazany. Dozwolone są dowolne buty, w zależności od okazji. Przy spacerach zalecane są zwykłe podkolanówki lub grube, spacerowe "kilt-hose".
Historia.
Kilt jest pochodzenia celtyckiego i po raz pierwszy pojawił się w XVI w. jako wielki kilt (” the great kilt”), tartan (“the "breacan"”) lub przepasany pled (“”). Znany jako "filleadh mòr," lub wielki kilt, był pełnej długości odzieżą której górna część mogła być noszona jako płaszcz przerzucony przez ramię lub zarzucony na głowę. Wersja "filleadh beag", mały kilt (znany także jako kilt spacerowy), podobna do nowoczesnego kiltu została stworzona w roku 1720 przez pochodzącego z Lancashire w Anglii Kwakra . Twierdził on, że przepasany pled jest “ciężki i nieporęczny” a rozwiązaniem tego miało być oddzielenie spódnicy i zmienienie jej na osobną część stroju z wszytymi zakładkami, który sam zaczął nosić. Jego współtowarzysz, Iain MacDonnell, głowa klanu MacDonnells z Inverness poszedł w jego ślady i także zaczął nosić nową wersję kiltu. Niedługo po tym, członkowie klanu MacDonnells zatrudnieni przez Iana do wycinki drzew, produkcji węgla drzewnego i hutnictwa żelaza zauważyli nowy strój ich przełożonego i wkrótce podążyli za jego przykładem. Od tamtego czasu noszenie tego rodzaju kiltu rozprzestrzeniało się pośród mieszkańców szkockich wyżyn i nawet pomiędzy niektórymi mieszkańcami ziem północnych. Sugerowano, że jest dowód na to, że wersję kiltu z niewszytymi wkładkami noszono do lat 1690.
Odmiany.
Nazwa „kilt” jest stosowana do zakresu odzieży:
Według oraz Oxfordzkiego Słownika Języka Angielskiego ("Oxford English Dictionary") rzeczownik "kilt" pochodzi z czasownika "plisować", pierwotnie znaczącego „przepasać; zawinąć (spódnicę) wokół ciała” i jest najprawdopodobniej pochodzenia Skandynawskiego.
Szkocja.
Współczesny szkocki kilt jest noszony jako strój formalny (2009).
Organizacje, które sankcjonują i oceniają konkursy w i grze na dudach mają zasady określające wymagany strój dla uczestników. Zasady te nakazują noszenie kiltu (z wyjątkiem tańców narodowych gdzie kobiety noszą ).
Projekt i elementy kiltu.
Szkocki kilt ukazuje unikatowość projektu, budowę i konwencję, które wyróżniają go od innych strojów pasujących do ogólnego opisu. Dopasowany strój jest owinięty wokół ciała osoby, która go nosi w naturalnym wcięciu w talii (pomiędzy niższym żebrem a biodrem) zaczynając od jednej strony (zwykle po lewej stronie) wokół przodu i tyłu, znów poprzez przód, aż do przeciwnej strony. Zapięcia składają się z pasków i klamer na obu końcach, pasek na wewnętrznym końcu zwykle przechodzi przez materiał w pasie po to, by zostać zapiętym z zewnętrznej strony ubioru; opcjonalnie, może pozostać w środku i zostać zapięty od wewnętrznej strony.
Kilt zakrywa ciało od wcięcia w talii aż do kolan. Nakładające się warstwy z przodu są wyprasowane i nazywane fartuchami (z ang. „aprons”); pojedyncza warstwa materiału po bokach i z tyłu jest plisowana. przypięta jest z przodu w wolnym rogu (ale nie przepina się jej przez dolną warstwę ponieważ jej funkcją jest obciążenie stroju). Bielizna może, ale nie musi być noszona, gdyż zależy to od preferencji właściciela. Z drugiej strony tradycja mówi, że “” nie powinien nic nosić pod tartanem. Mimo to, ostrzega, że w pewnych przypadkach praktyka ta może być „dziecinna i niehigieniczna” i jest „przeciwko zasadom przyzwoitości”.
Materiał.
Typowy kilt, który możemy podziwiać podczas dzisiejszych tradycyjnych szkockich imprez kulturalnych jest stworzony z tkanej ukośnie, czesanej wełny. Tkanina ta jest „typu 2-2” co znaczy, że każdy pas materiału przechodzi przez i pod dwoma pasami naraz. Wynikiem tego jest unikatowy wzór splotu diagonalnego materiału, który jest nazywany linią diagonalną („twill line”). Ten rodzaj diagonalnej tkaniny, tkanej według danego wzoru pasków lub opisanego wzoru kolorów nazywamy tartanem. W przeciwieństwie do kiltu noszonego przez Szkotów, tartany noszone przez irlandzkie zespoły dudziarskie są zrobione z materiału o solidnym, najczęściej lub zielonym kolorze.
Wagę materiału, z którego zrobiony jest kilt podaje się w uncjach na jard zaczynając od bardzo ciężkich samodziałów ważących około 510–620 gram (18–22 uncji), po lekkie wełny ważące około 280–310 gram (10–11 uncji). Najbardziej powszechną wagą kiltu jest 370 gram (13 uncji) i 450 gram (16 uncji). Cięższe kilty są bardziej odpowiednie na zimniejsze dni, podczas gdy te lżejsze są zwykle wybierane w cieplejsze dni, lub do intensywniejszych aktywności fizycznych takich jak na przykład szkocki taniec góralski. Niektóre wzory są dostępne jedynie w niektórych wagach kiltu.
Współczesny kilt dla dorosłych wykorzystuje około 6 do 8 jardów (5 do 7 metrów) pojedynczej szerokości lub 3 do 4 jardów (2 do 3 metrów) podwójnej szerokości tartanu. Materiał podwójnej szerokości jest tkany tak, aby wzór pasował do obrębu tkaniny. Kilty zazwyczaj są szyte bez wzmocnionych ponieważ sprawiło by to, że strój byłby zbyt masywny i nie układałby się w prawidłowy sposób. Ilość potrzebnego materiału zależy od pewnych czynników włączając rozmiar wzoru pasków, liczbę plis i rozmiar osoby która dany kilt założy. Do pełnego kiltu potrzeba 8 jardów materiału, bez względu na rozmiar i liczbę plis, podczas gdy ich głębokość zostaje dostosowana do ich wymiarów. Jednak dla osoby o szerszym pasie może być potrzebne nawet 9 jardów materiału.

</doc>
<doc id="130704" url="https://pl.wikipedia.org/wiki?curid=130704" title="Wilhelm I Orański">
Wilhelm I Orański

Wilhelm I Orański z przydomkiem Niemy, Cichy lub Milczący (ur. 24 kwietnia 1533 w Dillenburgu, zm. 10 lipca 1584 w Delfcie) – hrabia Nassau, książę Oranii od 1544, stadhouder prowincji Niderlandów od 1572.
Początkowo służył na dworze Małgorzaty Parmeńskiej, później był przywódcą walk z Hiszpanią o niepodległość prowincji (1561). Podczas tłumienia powstania przez księcia Albę uciekł na teren jednego z księstw niemieckich. W 1572 powrócił i podjął walkę z Albą. Od 1572 wybierany na stadhoudera kolejnych prowincji Niderlandów.
Po zawarciu unii utrechckiej 1579 stracił wpływy w południowych Niderlandach, co jednak doprowadziło do powstania Republiki Zjednoczonych Prowincji. Został zabity przez fanatyka katolickiego Balthasara Gérarda w Prinsenhofie w Delfcie. Bohater narodowy Holandii, o którym mówi hymn Holandii – „Wilhelmus van Nassouwe”.
Małżeństwa i potomstwo.
6 lipca 1551 poślubił on Annę van Egmond (1533–1558), jedyną córkę i dziedziczkę Maksymiliana, bogatego pana Egmont. Mieli oni 3 dzieci:
25 sierpnia 1561 poślubił Annę Saską (1544–1577), jedyną córkę i dziedziczkę Maurycego, elektora Saksonii. Małżeństwo zostało anulowane w 1571. Para miała 4 dzieci: 
24 kwietnia 1575 poślubił Charlottę de Burbon (1546–1582), córkę Ludwika III, księcia Montpensier (zm. 1582). Para miała 6 córek:
24 kwietnia 1583 poślubił Louise de Coligny (1555–1620), córkę sławnego admirała Coligny. Para miała syna:

</doc>
<doc id="130706" url="https://pl.wikipedia.org/wiki?curid=130706" title="Ośrodek Karta">
Ośrodek Karta

Ośrodek Karta (zapis stylizowany: Ośrodek KARTA, pełna nazwa: Fundacja Ośrodka KARTA) – niezależna organizacja pozarządowa o statusie organizacji pożytku publicznego, największe w Polsce archiwum społeczne, stawiające sobie za cel dokumentowanie najnowszej historii Polski oraz Europy Środkowo-Wschodniej oraz upowszechnianie wiedzy o niej. Ośrodek jest wydawcą kwartalnika „Karta”, ukazującego się od 1982 roku, prowadzi działalność wydawniczą, wystawienniczą i edukacyjną.
Ośrodek KARTA współpracuje ze Stowarzyszeniem Memoriał. W 2005 roku zainicjował powstanie Domu Spotkań z Historią.
Misją Ośrodka KARTA jest odkrywanie, chronienie, upowszechnianie historii widzianej z perspektywy wielu jednostek, w taki sposób, że historia staje się źródłem zrozumienia, buduje wspólnotę, wspiera pojednanie.
Historia Karty.
Początki.
W styczniu 1982 powołano w Warszawie „Kartę” jako podziemną gazetkę publicystyczną. Ukazało się 19 numerów tego wydawnictwa, które po kilku miesiącach przekształciło się w niezależny almanach, prezentujący postawy ludzi szukających wolności w świecie dyktatur. W październiku 1983 redakcja rozpoczęła przygotowywanie serii wywiadów z więźniami politycznymi wychodzącymi na wolność. Zapisy z lat 1981–1986 ukazały się w książce "Polityczni", „Przedświt”.
W lutym 1984 ukazała się w drugim obiegu przygotowana przez zespół „Karty” książka będąca – pierwszym całościowym obrazem stanu wojennego, spisanym w formie zbiorowego pamiętnika. Za działalność w „Karcie” w marcu 1985 aresztowano redaktora naczelnego i przeprowadzono rewizje u redaktorów pisma. W listopadzie 1989 po raz pierwszy przedstawiciel redakcji wypowiedział się publicznie w „Dzienniku Telewizyjnym”. Uruchomiono również „okienko” Archiwum Wschodniego w jednym z programów historycznych.
Lata 90..
W lutym 1990 zarejestrowano oficjalnie Fundację Archiwum Wschodniego oraz Fundację Karta, ściśle ze sobą współpracujące. W lipcu 1990 po raz ostatni zebrała się redakcja „Karty” podziemnej. Podjęto decyzję o zalegalizowaniu pisma, które oficjalnie ukazało się po raz pierwszy w styczniu 1991. Odtąd ukazują się przeciętnie 3 numery rocznie. W kwietniu 1991 odbył się finał konkursu „Wschodnie piętno najnowszej historii Polski”, na który nadesłanych zostało 197 prac. Konkurs został zorganizowany przez Ośrodek Karta wspólnie ze Związkiem Sybiraków, Polskim Towarzystwem Historycznym i Światowym Związkiem Żołnierzy AK. We wrześniu 1991 uruchomiono comiesięczną rubrykę „Karta i Życie” na łamach wkładki „Historia i Życie” w „Życiu Warszawy”, która ukazywała się prawie rok.
W listopadzie 1991 powołane zostało Archiwum Peerelu (od maja 1998: Archiwum Opozycji), zbierające społeczne świadectwa dotyczące Polski powojennej, w tym dokumenty oporu przeciw systemowi. W grudniu 1991 powołany został Ośrodek Karta, łączący wszystkie agendy i przedsięwzięcia obu Fundacji. Także w grudniu 1991 odbył się finał konkursu na dziennik stanu wojennego, na który nadesłanych zostało 58 prac. Ukazała się rozszerzona wersja książki „W stanie”.
W kwietniu 1992 zorganizowane zostało w Warszawie spotkanie z 54 członkami Stowarzyszenia „Memoriał” (Rosja, Ukraina), tzw. „Tydzień Sumienia w Polsce”. Ośrodek Karta zaprezentował wystawy: Sztuka Gułagu, Ocaleni z Gułagu (Workuta 1955–57) i Martwa Droga Tomasza Kiznego. Spontanicznie zapełniana była wówczas tzw. „Ściana Pamięci”. W kwietniu 1992 powołano w Ośrodku przedstawicielstwo Stowarzyszenia „Memoriał” w Polsce, które zostało następnie przekształcone w Polski „Memoriał”. Rozwijano wspólnie program „Wspólne Miejsce – Europa Wschodnia”. Prace tę koordynowała Karta. Przedstawicielstwo zastąpiła umowa partnerska z „Memoriałem”. W lipcu 1992 ogłoszono w polskiej prasie informacje pochodzące od przedstawicieli „Memoriału” o znajdującym się w Archiwum Prezydenckim w Moskwie dokumencie z 5 marca 1940, zatwierdzającym zbrodnię katyńską (w październiku 1992 prezydent Borys Jelcyn przekazał jego kopię prezydentowi RP Lechowi Wałęsie).
We wrześniu 1992 uruchomiono w I Programie TVP cykliczny program „Odolańska 10” (od nazwy tymczasowej siedziby Karty), prezentujący metodą historycznego reportażu wybrane zdarzenia historii najnowszej. Program emitowany był przez dziesięć miesięcy. W listopadzie 1992 uruchomiono comiesięczną rubrykę „Karta historii”, na łamach „Rzeczpospolitej”, która ukazywała się przez trzy miesiące. 13 grudnia 1992 przeprowadzona została przez Ośrodek całodniowa akcja „Obraz stanu wojennego” w Muzeum Niepodległości w Warszawie. Kilka reportaży transmitowano na żywo w II Programie TVP. Blisko 500 osób przekazało wtedy swoje świadectwa z tego okresu.
W marcu 1993 odbyło się spotkanie uczestników Marca 1968 na Uniwersytecie Warszawskim, połączone z całodniową akcją telewizyjną prowadzoną wraz z Ośrodkiem przez II Program TVP. W marcu 1993 miał miejsce finał konkursu Kresy Wschodnie pod okupacjami 1939-45, na który nadesłanych zostało około 300 prac. Konkurs organizowany był wspólnie z Instytutem Studiów Politycznych PAN. W czerwcu 1993 odbył się „Tydzień Sumienia w Londynie”, spotkanie przedstawicieli Ośrodka Karta i „Memoriału” ze środowiskami emigracji politycznej.
We wrześniu 1993 siedzibą Ośrodka stał się lokal przy ulicy Narbutta 29 w Warszawie. Sprowadzone zostały tu wszystkie agendy i zbiory rozproszone wcześniej w kilkunastu miejscach (w trzech siedzibach w Warszawie, we Wrocławiu, Poznaniu i innych miastach Polski) w ciągu półtora roku. W czerwcu 1994 miało miejsce spotkanie Polaków i Ukraińców na temat wydarzeń lat 1918–1948: „Trudne pytania”. Był to początek dialogu polsko-ukraińskiego na temat tych wydarzeń. Podpisany został pierwszy wspólny komunikat opisujący stan wiedzy o wzajemnym konflikcie lat 40. W czerwcu 1994 odbył się finał konkursu „Czas Peerelu” na dzienniki pisane w okresie 1944–89, organizowany wspólnie z II Programem TVP. Nadesłanych zostało 309 prac.
W październiku 1994 doszło do spotkania rosyjskich i polskich badaczy historii zbrodni sowieckich pod hasłem „Związek Radziecki – Polska 1919–89. W kręgu imperium”. Ustalone zostały zasady współpracy Karty z „Memoriałem” nad ustalaniem losów represjonowanych. Także w październiku 1994 podczas uroczystości 55-lecia uchodźstwa z Polski po 17 września 1939 w Ambasadzie RP w Bukareszcie podjęta została współpraca z rumuńskimi świadkami wydarzeń. W marcu 1995 odbył się „Dzień Rumuński” w Ośrodku Karta, czyli spotkanie polskich uchodźców, którzy po 17 września 1939 schronili się w Rumunii. Powstała „kolekcja rumuńska” w zbiorach Ośrodka. We wrześniu 1995 miała miejsce premiera reportażu telewizyjnego „Rumuńska Karta”, zrealizowanego przez Ośrodek i II Program TVP, czyli przedstawienie polskich losów w Rumunii i pamięci, jaka po nich tam została.
We wrześniu 1995 uruchomiony został wspólnie z zespołem reporterów II Programu TVP cykliczny (wyświetlany przez trzy miesiące) program „Tropy”, mobilizujący widzów do wysiłku pamięci przy ustalaniu wybranych jednostkowych losów XX wieku. W październiku 1996 połączono obie fundacje (Fundacji Archiwum Wschodniego i Fundacji Karta) w Fundację Ośrodka Karta. Celem nowej Fundacji stało się także „szerzenie i umacnianie tolerancji i demokracji”. W listopadzie 1996 odbyła się konferencja „Czas dysydentów”. Ośrodek stał się międzynarodowym koordynatorem "Słownika dysydentów". Prace miały być prowadzone docelowo w 23 współczesnych krajach. W grudniu 1996 otwarta została w Ośrodku wystawa Niezależnej Agencji Fotograficznej „Dementi” z Wrocławia, prezentująca zdjęcia z lat 1982–1991.
W styczniu 1997 Indeks Represjonowanych stał się na trzy lata ogólnopolskim programem badawczym pod patronatem Ministerstwa Sprawiedliwości. W kwietniu 1997 odbył się finał konkursu „Wypędzenie ze Wschodu (1939–59) we wspomnieniach Polaków, Niemców i innych wydziedziczonych”. Konkurs ogłoszony został w Niemczech i Polsce. Nadeszło 115 prac polskich, 98 niemieckich i 1 ukraińską. Konkurs organizowany był wspólnie ze Stowarzyszeniem Przyjaciół Polski w Karlsruhe.
W maju 1998 przemianowano Archiwum Peerelu na Archiwum Opozycji.
XXI wiek.
W styczniu 2000 przygotowano wraz z Teatrem Ósmego Dnia i innymi środowiskami niezależnymi politycznie demonstrację „Alarm dla miasta Grozny” na placu Zamkowym w Warszawie przeciw rosyjskiej eksterminacji Czeczenii. W październiku 2000 otwarto wystawę „Bramy Wolności” przy polskim pawilonie wystawowym podczas Międzynarodowych Targów Książki we Frankfurcie nad Menem. Ukazał się pierwszy numer niemieckojęzycznej „Karty”, antologia tekstów kwartalnika (następne co pół roku).
W marcu 2001 odbył się finał trzyletniego konkursu „Prywaciarze 1945–89”, zorganizowanego wspólnie z Fundacją Bankową im. L. Kronenberga. Wydano album i otwarto wystawę pod tym samym tytułem. W maju 2001 Ośrodek („Historia Bliska”) włączył się do EUSTORY. Ukonstytuowała się sieć organizatorów szkolnych konkursów historycznych w Europie (z udziałem 14 krajów) przy wsparciu Fundacji Körbera w Hamburgu. We wrześniu 2001 otwarto „Indeks Represjonowanych” w Ośrodku Internetowego Centrum. W grudniu 2001 uruchomiono (przy Ośrodku) Klub Archiwum Opozycji, nieformalne stowarzyszenia ludzi dawnej opozycji, wspierające dokumentowanie działalności niezależnej w okresie Peerelu.
W sierpniu 2002 Ośrodek podpisał umowę z Instytutem Pamięci Narodowej o współdziałaniu przy „Indeksie Represjonowanych”. W listopadzie 2002 powołana została Rada Archiwów Społecznych (przy Naczelnej Dyrekcji Archiwów Państwowych), wspierająca archiwistykę społeczną w Polsce. Przewodniczącym Rady został Zbigniew Gluza. Sekretariat merytoryczny prowadził Ośrodek Karta. W marcu 2003 miało miejsce spotkanie „50 lat po” (śmierci Stalina), zorganizowane w Pałacu Kultury i Nauki w Warszawie, mające przypomnieć epokę stalinowską i oddać hołd ofiarom systemu komunistycznego. W kwietniu 2004 miała miejsce ogólnopolska akcja „Koniec Jałty”, obejmująca wystawę w PKiN, publikacje oraz cykl telewizyjny w TVP, przypominająca polską drogę od konferencji w Jałcie w 1945 roku do wejścia Polski do Unii Europejskiej.
W lipcu 2004 Fundacja Ośrodka Karta uzyskała status organizacji pożytku publicznego. W listopadzie 2004 Urząd Miasta st. Warszawy zatwierdził plan powołania w 2005 roku Domu Spotkań z Historią, którego gospodarzem miał być Ośrodek Karta. Instytucję otwarto we wrześniu 2005, prowadzi ona działania edukacyjne, projekcje multimedialne oraz filmowe. W Domu Spotkań z Historią dostępna była (w czterech językach: polskim, angielskim, niemieckim i rosyjskim) stała wystawa multimedialna „Europa XX wieku: oblicza totalitaryzmu”, pokazująca narodziny, rozkwit i upadek nazizmu i komunizmu (ze szczególnym akcentem na ich apogeum – II wojnę światową). Przy ulicy Karowej 20 w Warszawie działa księgarnia prowadzona przez Ośrodek Karta.
16 września 2005 nastąpiło uruchomienie witryny internetowej „Uczyć się z historii” powstałej dzięki współpracy z niemiecką fundacją Fördergesellschaft für Kulturelle Bildung. 15 grudnia 2005 w Miejskim Domu Kultury w Szczebrzeszynie odbyła się prezentacja projektów nagrodzonych w konkursie ogłoszonym przez Ośrodek Karta przy finansowym wsparciu Fundacji PZU pod tytułem „Wojna: okupacje, opór, ludobójstwo, wysiedlenia na Zamojszczyźnie”. W październiku 2006 uruchomiono program „Straty osobowe i ofiary represji pod okupacją niemiecką”, na zlecenie IPN i MKiD. W styczniu 2007 uruchomiono w DSH edukacyjny serwis fotograficzny XX wieku „Dom Spotkań z Historią”. Także w styczniu 2007 Karta obchodziła 25-lecia swojego istnienia.
W grudniu 2007 Ośrodek Karta zorganizował międzynarodowy Szczyt Eustory (Warszawa 6–9 grudnia 2007). W kwietniu 2008 Ośrodek Karta zorganizował „Dni Sybiraków” w 20. rocznicę powstania „Indeksu Represjonowanych”. W czerwcu 2008 na Zamku Królewskim w Warszawie odbył się finał XII edycji konkursu „Historia Bliska” pt. „Małą ojczyzna w pamięci i świadectwach”. Po finale – druga część – w Domu Spotkań z Historią, gdzie uruchomiono Klub „Historii Bliskiej”. We wrześniu 2008 Ośrodek Karta zorganizował w czasie XVIII Forum Ekonomicznego w Krynicy (9–10 września) „Okrągły Stół Dysydentów”, pt. „Tradycja nonkonformizmu a współczesna Europa”. Ogłoszono specjalne oświadczenie, pod którym podpisali się, m.in.; Siergiej Kowalow, Ludwig Mehlhorn i Algidas Patackas.
17 września 2008 powołane zostało Społeczne Forum Historii, działające przy Domu Spotkań z Historią w Warszawie. Podczas inauguracyjnej debaty jego uczestnicy sformułowali tekst oświadczenia związanego z rocznicami przypadającymi w 2009 roku. W październiku 2008 Ośrodek Karta i Dom Spotkań z Historią zorganizowały dyskusję pod hasłem "„Zaolzie w XX wieku – spór polsko-czeski”", poświęconą polsko-czeskiej historii na Zaolziu, której towarzyszyła wystawa oraz publikacje. W listopadzie 2008 Ośrodek Karta otrzymał honorową nagrodę „Pro Publico Bono” za całokształt działalności na rzecz rozwoju społeczeństwa obywatelskiego.
W grudniu 2008, na Rynku Starego Miasta we Wrocławiu, pokazano wystawę "CSSO – Porozumienie Organizacji Wspierających «Solidarność»" przygotowaną przez Ośrodek Karta W maju 2009 w siedzibie Domu Spotkań z Historią zorganizowano z udziałem Ośrodka Karta spotkanie "Represjonowani na Wschodzie – co wiadomo?", którego celem było przedstawienie aktualnego stanu wiedzy o represjach sowieckich wobec obywateli II RP oraz prezentacja Indeksu Represjonowanych. W czerwcu 2009 odbył się finał XIII edycji konkursu Historii Bliskiej "Rok 1989: koniec, przełom, początek…?". W czerwcu 2009, w ramach przygotowanej przez Dom Spotkań z Historią w 20. rocznicę wyborów 4 czerwca 1989 akcji "Wyłącz system", Ośrodek Karta przedstawił na Krakowskim Przedmieściu multimedialną wystawę plenerową "Sztafeta do wolności. 1976–1989" poświęconą wydarzeniom prowadzącym do upadku komunizmu w Polsce oraz w innych krajach Europy Środkowo-Wschodniej. We wrześniu 2009, w ramach obchodów 70. rocznicy wybuchu II wojny światowej, Ośrodek Karta wraz z DSH przygotował na placu Piłsudskiego instalację memoriałową "Każdy z 12 milionów. Hołd ofiarom obu totalitaryzmów" – zawierającą definicje represji oraz biogramy pojedynczych ofiar. Instalacja stanowiła pierwszy łączny szacunek skali represji wobec obywateli II RP podczas II wojny światowej.
We wrześniu 2009, w Domu Spotkań z Historią, otwarto w nowej aranżacji wystawę "Oblicza totalitaryzmu" przygotowaną wspólnie z Ośrodkiem Karta. Wystawa prezentowana w czterech językach (polskim, angielskim, rosyjskim i niemieckim) przedstawiała powstanie i rozwój nazizmu i komunizmu w XX wieku. We wrześniu 2009 Ośrodek Karta, Dom Spotkań z Historią oraz Rumuński Instytut Kultury w Warszawie zorganizowały konferencję "70 Rocznica Uchodźstwa Polskiego w Rumunii", połączoną z premierą albumu wydanego przez OK – "Rumuński azyl. Losy Polaków 1939-45".
We wrześniu 2009, w Państwowym Muzeum Historii Politycznej Rosji w Petersburgu, zaprezentowana została wystawa "Wrzesień 1939. Rozbiór Polski" przygotowana przez Ośrodek Karta. W tym samym miesiącu Ośrodek Karta rozpoczął współpracę w ramach Programu Rozwoju Bibliotek z Fundacją Rozwoju Społeczeństwa Informacyjnego, mającą na celu wdrożenie sieci Cyfrowych Archiwów Tradycji Lokalnej (CATL) przy bibliotekach gminnych w gminach do 20 000 mieszkańców. W listopadzie 2009 Ośrodek Karta (wraz z Fundacją Pomocy Wzajemnej BARKA oraz prof. Jerzym Regulskim) otrzymał Nagrodę Dwudziestolecia Odrodzenia Niepodległej Polski – Pro Publico Bono za „stworzenie instytucji rozwoju wiedzy kształtującej profesjonalne i etyczne standardy krzewienia pamięci i zarządzania dziedzictwem narodowym”.
W grudniu 2009 nastąpiło uruchomienie portalu historycznego Ośrodka Karta – "XXwiek.pl". W lutym 2010 w Domu Spotkań z Historią odbyła się – z udziałem Andrzeja Wajdy oraz Aleksandra Gurjanowa ze Stowarzyszenie „Memoriał” – konferencja prasowa "Rosja a Katyń" dotycząca aktualnego stanu działań w Rosji na rzecz ostatecznego wyjaśnienia spraw związanych ze Zbrodnią Katyńską. W kwietniu-maju 2010 w ogólnopolskiej prasie („Gazeta Wyborcza”, „Polska”, „Rzeczpospolita”, „Tygodnik Powszechny”, „Newsweek”) ukazał się apel pięćdziesięciu historyków o pomoc dla Ośrodka Karta. W kwietniu 2010 Ośrodek Karta został odznaczony przez Stowarzyszenie Żydów Kombatantów i Poszkodowanych w II Wojnie Światowej Medalem Poświęconym Rocznicy Powstania w Getcie Warszawskim w dowód „wdzięczności za kultywowanie przez Kartę pamięci o żydowskich bohaterach wspólnej historii Polski”.
Od 2010 roku.
W maju 2010 odbył się finał XIV edycji konkursu Historii Bliskiej Piętno II wojny – los i pamięć. We wrześniu 2010 otwarto internetowe forum dyskusyjne Karty "forum.karta.org.pl". W październiku 2010, książką "Egzekutor" Stefana Dąmbskiego, zainaugurowana została nowa seria wydawnicza Ośrodka Karta – „Tematy Karty”. W marcu 2011 Zbigniew Gluza został odznaczony przez Prezydenta RP Bronisława Komorowskiego Krzyżem Komandorskim Orderu Odrodzenia Polski. W kwietniu 2011 Anna Dzienkiewicz, wieloletnia szefowa i redaktor serii wydawniczej Indeksu Represjonowanych, została odznaczona przez Prezydenta RP Krzyżem Kawalerskim Orderu Odrodzenia Polski za upowszechnianie prawdy o Zbrodni Katyńskiej. We wrześniu 2011 Alicja Wancerz-Gluza – współzałożycielka Karty, inicjatorka i koordynatorka działań edukacyjnych oraz wszystkich internetowych Ośrodka – została odznaczona przez prezydenta RP Bronisława Komorowskiego Krzyżem Oficerskim Orderu Odrodzenia Polski „za wybitne zasługi w działalności na rzecz budowania społeczeństwa obywatelskiego, za osiągnięcia w podejmowanej z pożytkiem dla kraju pracy zawodowej i społecznej”.
Archiwum Ośrodka KARTA.
KARTA to największe w Polsce archiwum społeczne. Jego zbiory obejmują:
Działalność wydawnicza.
KARTA publikuje niemal wyłącznie teksty źródłowe – dzienniki, wspomnienia, relacje, listy, dokumenty – gdzie historię opowiadają świadkowie i uczestnicy wydarzeń. Dzięki tego rodzaju zapisom przeszłość staje się bliższa, niemal dotykalna, jest bardziej zrozumiała. Historia w takim ujęciu ukazuje swoją wielowymiarowość i skomplikowanie, ale odsłania także swoją ludzką twarz. Większość publikacji wydawana jest w seriach, np. Świadectwa. XX wiek, Żydzi polscy, Zbliżenia. XX wiek, Karty Historii.
Wsparcie archiwistyki społecznej.
KARTA prowadzi działalność na rzecz archiwistyki społecznej:
Działalność edukacyjna.
Pełna historia Ośrodka KARTA opisana w książce Zbigniewa Gluzy „Odkrycie KARTY. Niezależna strategia pamięci”.

</doc>
<doc id="130707" url="https://pl.wikipedia.org/wiki?curid=130707" title="Kasja">
Kasja



</doc>
<doc id="130712" url="https://pl.wikipedia.org/wiki?curid=130712" title="Arcykapłan (w Biblii i judaizmie)">
Arcykapłan (w Biblii i judaizmie)

 Arcykapłan (hebr. כהן גדול "Kohen ha-Gadol") – najwyższy dostojnik religijny w starożytnym Izraelu od 1250 p.n.e.wyjścia Izraelitów z Egiptu do 70 n.e.
Urząd arcykapłana.
Arcykapłan (gr. "archiereus"), zwany też najwyższym kapłanem (hebr. "kohen ha-gadol" – „kapłan wielki”), głównym kapłanem (hebr. "kohen ha-rosz" – „kapłan-głowa”) i namaszczonym kapłanem (hebr. "kohen ha- mashiach " – „kapłan-mesjasz”) łączył w sobie funkcje najwyższego pośrednika między Bogiem, a Izraelem, zwierzchnika Przybytku Mojżeszowego, a potem Świątyni Jerozolimskiej, przełożonego kapłanów i lewitów oraz naczelnika (patriarchy) rodu Aaronitów. Arcykapłan Boga Jahwe był osobą szczególnie uświęconą i posiadał pełnię władzy kapłańskiej. Tylko on i tylko raz do roku (w święto Jom Kipur) mógł wejść do Miejsca Najświętszego Świątyni, aby dokonać przed Bogiem przebłagania za grzechy całego narodu. Obowiązywały go szczególnie restrykcyjne przepisy dotyczące czystości rytualnej, np. mógł mieć za żonę tylko dziewicę (Kpł 21,13-14).
Strój arcykapłana.
Arcykapłan wyróżniał się spośród innych kapłanów specjalnym strojem liturgicznym. Oprócz spodni, tuniki, pasa i zawoju (rodzaju turbanu) wspólnych wszystkim kapłanom, na jego uroczysty strój składały się:
Historyczny rozwój urzędu arcykapłana.
Według Biblii urząd arcykapłana został ustanowiony w drugim roku po wyjściu Izraelitów z niewoli egipskiej. Miało to miejsce podczas postoju Izraela pod górą Synaj, kiedy to Bóg podyktował Mojżeszowi Prawo i zawarł z Żydami wieczyste przymierze. Pierwszym arcykapłanem został Aaron, brat Mojżesza. Odtąd arcykapłan, podobnie jak każdy inny kapłan, musiał być potomkiem Aarona w linii męskiej.
W okresie wędrówki Izraelitów po pustyni oraz w czasach sędziów arcykapłan był jedynym, stałym przedstawicielem związku plemion izraelskich. W czasach królów stał się jednym z urzędników dworskich, mających wpływ na politykę państwową. Ok. 850 p.n.e. arcykapłan został ustanowiony w królestwie Judy sędzią apelacyjnym w sprawach religijnych. Po powrocie Żydów z niewoli babilońskiej (536 p.n.e.) pozycja arcykapłana tak się umocniła, że ok. 370 p.n.e. stał się on namiestnikiem prowincji Judy. Taka sytuacja utrzymała się również pod rządami Ptolemeuszy i Seleucydów. Po odzyskaniu niepodległości przez Judeę (142 p.n.e.) urząd arcykapłana został połączony z godnością etnarchy, a później króla Judei (od 104 p.n.e.). Arcykapłan zachował władzę polityczną do 37 p.n.e., kiedy królem Judei została osoba świecka – Herod Wielki. Od tego momentu, aż do zburzenia Świątyni Jerozolimskiej w 70 r. n.e. znaczenie polityczne arcykapłana systematycznie słabło. W latach ok. 200 p.n.e.-70 n.e. arcykapłan pełnił funkcję przewodniczącego Wielkiego Sanhedrynu – najwyższej rady religijno-sądowniczej judaizmu.
Chrześcijanie wierzą, że jedynym arcykapłanem żydowsko-chrześcijańskim jest Jezus Chrystus, który przez złożenie doskonałej ofiary z samego siebie zniósł urząd arcykapłana żydowskiego.
W dzisiejszym Izraelu funkcję zwierzchnika religijnego pełni naczelny rabin Izraela, który może, lecz nie musi pochodzić z kapłańskiego rodu Aarona.
Następstwo i chronologia arcykapłanów.
Wykazy arcykapłanów izraelskich znajdują się w Biblii, a także w dziełach Józefa Flawiusza, historyka żydowskiego żyjącego w I w. n.e. Wykazy te są w niektórych partiach ze sobą niezgodne. Dotyczy to w szczególności okresu między poświęceniem Świątyni Jerozolimskiej (959 p.n.e.), a jej zburzeniem przez Babilończyków (586 p.n.e.). Stąd też liczba, imiona i następstwo arcykapłanów dla tej epoki są hipotetyczne. (Zamieszanie wzmaga dodatkowo mało wiarygodna lista arcykapłanów z późnego żydowskiego źródła „Seder 'Olam Zuṭa” – tutaj niewykorzystanego). Daty dotyczące długości urzędowania poszczególnych arcykapłanów są znane lepiej dopiero od II w. p.n.e. Józef Flawiusz obliczył, że od Aarona do zakończenia wojny żydowskiej sprawowało urząd arcykapłański 81 mężczyzn.

</doc>
<doc id="130713" url="https://pl.wikipedia.org/wiki?curid=130713" title="Michał Bobrzyński">
Michał Bobrzyński

Michał Hieronim Bobrzyński (ur. 30 września 1849 w Krakowie, zm. 3 lipca 1935 w Łopuchówku) – polski historyk – współtwórca krakowskiej szkoły historycznej, prawnik i konserwatywny polityk (stańczyk), poseł na galicyjski Sejm Krajowy i do austriackiej Rady Państwa, dożywotni członek austriackiej Izby Panów, Namiestnik Galicji, austriacki minister dla Galicji.
Życiorys.
W 1859 rozpoczął naukę w Gimnazjum św. Anny w Krakowie, którą ukończył w 1867. Następnie studiował na Wydziale Prawa Uniwersytetu Jagiellońskiego, który ukończył z tytułem doktora (1872). Duży wpływ na jego poglądy naukowe, jak i polityczne mieli jego uniwersyteccy wykładowcy – konserwatyści krakowscy: Józef Szujski, Julian Dunajewski i Antoni Zygmunt Helcel. Szczególnie ten ostatni wywarł wpływ na jego późniejszą metodę historyczno-prawniczej.
Po studiach podjął pracę w Prokuratorii Skarbu nie zaniedbując dalszej pracy naukowej. W 1872 obronił doktorat, zaś rok później uzyskał habilitację na podstawie pracy poświęconej przywilejowi nieszawskiemu Kazimierza Jagiellończyka. W 1874 przebywał na studiach w Berlinie, a następnie w Strasburgu, gdzie pracował pod kierunkiem romanisty Rudolfa Sohma nad historią prawa niemieckiego. Od 1877 był profesorem, od 1879 profesorem zwyczajnym historii prawa polskiego i niemieckiego na Uniwersytecie Jagiellońskim. Od 1902 profesor prawa politycznego na UJ.
Od czasu swej młodości związany był politycznie ze środowiskiem konserwatystów krakowskich – stańczyków. Gorący zwolennik programu pracy organicznej oraz zwolennik kompromisu z monarchią Habsburgów. Uważał, że Polacy winni ją wspierać w zamian za zagwarantowanie przez nią swobody narodowego rozwoju. Wierzył, że jest to najrealniejsza droga, prowadząca naród do odzyskania państwowego bytu, dużo bardziej wskazana niż droga powstań zbrojnych, nie mogących w warunkach ówczesnej sytuacji międzynarodowej zakończyć się pomyślnie. Był członkiem Rady Miejskiej Krakowa w latach 1882–1887. Poseł na galicyjski Sejm Krajowy V kadencji (29 października 1885 – 26 stycznia 1889), VI kadencji (10 października 1889 – 17 lutego 1894), VII kadencji (28 grudnia 1895 – 9 lipca 1901), VIII kadencji (28 grudnia 1901 – 12 października 1907), IX kadencji (15 września 1908 – 5 maja 1913) i X kadencji (5 grudnia 1913 – 14 marca 1914). Wybierany w kurii I (wielkiej własności) w obwodzie wyborczym nr 1 (krakowskim), po raz pierwszy został wybrany w wyborach uzupełniających po śmierci Henryka Wodzickiego. Był także posłem do austriackiej Rady Państwa VII kadencji (22 września 1885 – 24 września 1890) wybranym w kurii I (wielkiej własności) w okręgu wyborczym nr 1 (Kraków-Chrzanów) – z mandatu zrezygnował po nominacji na wiceprezydenta Krajowej Rady Szkolnej, w jego miejsce został wybrany 18 grudnia 1890 Antoni Wodzicki. Powtórnie był posłem w X kadencji (17 listopada 1903 – 30 stycznia 1907) wybranym w kurii I z okręgu wyborczego nr 2 (Wadowice, Biała, Żywiec, Myślenice) po rezygnacji Hermana Czecz-Lindenwalda. Po zmianie ordynacji wyborczej w XI kadencji (17 czerwca 1907 – 5 maja 1908) zdobył mandat w galicyjskim okręgu wyborczym nr 23 (Mielec, Kolbuszowa, Leżajsk, Sokołów, Rozwadów, Tarnobrzeg, Nisko, Rudnik). Zrezygnował z niego po otrzymaniu funkcji Namiestnika Galicji, mandat po nim objął 9 lipca 1908 Antoni Górski. W parlamencie austriackim należał do grupy posłów konserwatywnych stańczyków Koła Polskiego w Wiedniu, od 9 czerwca 1906 do 30 stycznia 1907 pełnił funkcję zastępcy prezesa Koła.
W latach 1891–1902 był wiceprezydentem Rady Szkolnej Krajowej. Położył duże zasługi dla rozwoju oświaty w Galicji. W latach 1908–1913 był Namiestnikiem Galicji. Urząd objął po w kwietniu 1908 r. po zamordowaniu namiestnika Andrzeja Potockiego. Jego rządy w związku z tym wydarzeniem obracały się wokół kwestii ugody z Ukraińcami, przede wszystkim starał się w związku z tym rozwiązać problem szkolnictwa ukraińskiego i reformy anachronicznej ordynacji wyborczej do Sejmu Krajowego. Mimo stworzenia przezeń tzw. bloku namiestnikowskiego (skupiającego konserwatystów krakowskich, demokratów i ludowców Jana Stapińskiego) skuteczne działanie opozycji skupiającej podolaków i endeków oraz konserwatywnej hierarchii kościelnej uniemożliwiły mu ich rozwiązanie. Uznając fiasko swojej misji złożył urząd namiestnika w maju 1913 r. i wyjechał na czas dłuższy do Włoch. Otrzymał tytuł c. k. tajnego radcy. Od 4 marca 1914 był dożywotnim członkiem Izby Panów, należał tam do frakcji konserwatywnej Prawicy (Gruppe der Rechten).
W okresie wojny, korzystając ze swoich dużych wpływów w Wiedniu, interweniował tam wielokrotnie w obronie Legionów i popierał Naczelny Komitet Narodowy. Cieszył się zaufaniem cesarza Franciszka Józefa. Odmówił jednak przyjęcia nadanego mu tytułu szlacheckiego. Od 31 października 1916 do 1 czerwca 1917 był ministrem dla Galicji. Po akcie 5 listopada przygotowywał projekt wyodrębnienia Galicji, który miał ułatwić połączenie jej z Królestwem Polskim w jedną całość polityczną. Wobec fiaska tej inicjatywy podał się do dymisji.
Ostatnie lata życia spędził w Wielkopolsce, gdzie kupił położony obok Środy Wielkopolskiej majątek Garby. W odrodzonej Rzeczypospolitej uczestniczył m.in. w pracach konstytucyjnych. Jako przewodniczący komisji oceniającej projekty konstytucyjne tzw. Ankiety w Sprawie Konstytucji opracował projekt konstytucji. Projekt ten wyraźnie inspirowany rozwiązaniami federalnej konstytucji amerykańskiej zakładał powierzenie silnej i skoncentrowanej władzy wykonawczej niezależnemu od sejmu prezydentowi. Władzę ustawodawczą sprawować miał dwuizbowy Sejm zaś wymiar sprawiedliwości sprawować miały niezawisłe sądy. Projekt ten oceniony jako jeden z najlepszych nie miał jednak szans realizacji. W styczniu 1926 r. wziął udział w pracach komisji ds. reformy administracji, której jednak projekt nie został ukończony.
Pochowany 8 lipca 1935 na Cmentarzu Rakowickim w Krakowie, w pasie 45, rząd zachodni. Pozostawił wspomnienia "Z moich pamiętników," Wrocław-Kraków 1957
Współtwórca krakowskiej szkoły historycznej.
Od habilitacji do lat 80. XIX w. trwała ożywiona działalność naukowa i dydaktyczna Michała Bobrzyńskiego. Jego uczniami byli: Władysław Abraham, Bolesław Ulanowski, Stanisław Estreicher, Oswald Balzer, Alfred Halban. Od 1878 był członkiem korespondentem, a od 1883 członkiem zwyczajnym Akademii Umiejętności. Był także dyrektorem w latach 1878–1890 Archiwum Krajowego Aktów Grodzkich i Ziemskich w Krakowie. Od 1880 był członkiem honorowym Poznańskiego Towarzystwa Przyjaciół Nauk. Od 1893 został honorowym profesorem historii prawa polskiego i niemieckiego na Uniwersytecie Lwowskim. Był współtwórcą krakowskiej szkoły historycznej. Najważniejszym dziełem jego życia stały się napisane w latach 1877–1878 "Dzieje Polski w zarysie." W pracy tej zawarł swoje poglądy na historię Polski. Zajął się w niej przede wszystkimi przyczynami upadku Rzeczypospolitej, przede wszystkim w okresie rozbiorów. Uważał, że podstawą rozwoju społeczeństwa jest silna władza. Przechodząc dzieje Polski, starał się wykazać, że ilekroć wytworzono silne i mające wizję organy władzy centralnej, tyle razy osiągano wysoki stopień potęgi i rozwoju. Jego zdaniem katastrofy polityczne łącznie z zaborami były rezultatem słabości władzy centralnej, co świetnie umieli wykorzystać sąsiedzi. Dzieło jego wywołało szeroki odzew oraz sprzeciw wśród jego wielu czytelników, tym bardziej że katastrofę rozbiorów kładł na karb polskiej anarchii, zamiast – jak dotychczas czyniono – na karb pazerności państw zaborczych. Był zdecydowanym przeciwnikiem powstań narodowych w XIX wieku, które uważał za szkodliwe. Opowiadał się za koncepcją pracy organicznej która miała doprowadzić stopniowo do odrodzenia państwa polskiego. Drugą najbardziej jego znaną pracą jest dwutomowe "Wskrzeszenie państwa polskiego", w którym opisał wypadki z lat 1914–1923, starając się zarazem wyjaśnić postawę konserwatystów krakowskich wobec nich. Do jego oponentów należeli Henryk Schmitt i Władysław Konopczyński. Był autorem wielu prac, z zakresu historii i prawa polskiego, a także dotyczących bieżących wydarzeń politycznych, wśród których do ważniejszych zaliczają się:
Kontynuował także wydawanie zapoczątkowanej przez A. Z. Helcla serii »Starodawnych Prawa Polskiego Pomników«. – redagując cztery tomy – III, V, VI i VII – w których znalazły się m.in. traktaty polityczne Ostroroga, Zaborowskiego i Pawła Włodkowica, zbiór wyroków sądów królewskich z w. XVI, zwód prawa zwyczajowego z r. 1544.
Życie prywatne.
Pochodził z rodziny mieszczańskiej. Był synem lekarza Błażeja Jana (1810-1870) i Zofii z Cypcerów. Od 1878 jego żoną była córka Hipolita Cegielskiego, Zofia. Z tego małżeństwa narodził się Jan, działacz gospodarczy, polityk i publicysta konserwatywny.

</doc>
<doc id="130715" url="https://pl.wikipedia.org/wiki?curid=130715" title="Grossular">
Grossular

Grossular – rzadki minerał z gromady krzemianów zaliczany do grupy granatów, rozpowszechniony tylko w niektórych regionach Ziemi.
Nazwa pochodzi od łacińskiej nazwy agrestu "Ribes grossularia", gdyż barwą i kształtem przypomina owoc tej rośliny.
Właściwości.
Występuje w formie skupień zbitych, ziarnistych, naskorupień oraz prawidłowo wykształconych, dużych kryształów. Spotykany jest jako minerał wrosły i narosły. Jest kruchy, przezroczysty, spotykany jest w wielu kolorach; niektóre noszą odrębne nazwy mineralogiczne i gemmologiczne:
Występowanie.
Minerał skał metamorficznych, występuje głównie w wapieniach, marmurach, żyłach serpentynitów i rodonitów. Niekiedy występuje w skałach okruchowych, najczęściej w piaskach i żwirach.
Miejsca występowania:
W Polsce spotykany w skałach metamorficznych okolic Strzelina, w rejonie Sobótki, w okolicach Kowar.

</doc>
<doc id="130716" url="https://pl.wikipedia.org/wiki?curid=130716" title="Dagny Juell">
Dagny Juell



</doc>
<doc id="130718" url="https://pl.wikipedia.org/wiki?curid=130718" title="Strumień (ujednoznacznienie)">
Strumień (ujednoznacznienie)



</doc>
<doc id="130719" url="https://pl.wikipedia.org/wiki?curid=130719" title="Hessonit">
Hessonit

Hessonit – rzadka odmiana grossularu. Inaczej zwany jest "kamieniem cynamonowym", dawniej "kanelem".
Właściwości.
Tworzy kryształy izomeryczne o postaci dwunastościanu rombowego lub dwudziestoczterościanu deltoidowego. Jest kruchy, przezroczysty.
Występowanie.
Niemal wyłącznie występuje w skałach metamorficznych. Najczęściej spotykany w skarnach, rzadziej rodingitach. Niekiedy jest składnikiem piasków i żwirow.
Miejsca występowania: Sri Lanka – spotykany w piaskach i żwirach, Kanada – Asbestos, USA – Kalifornia, Meksyk, Brazylia, Madagaskar, Niemcy, Czechy.

</doc>
<doc id="130720" url="https://pl.wikipedia.org/wiki?curid=130720" title="Strumień (technika)">
Strumień (technika)



</doc>
<doc id="130721" url="https://pl.wikipedia.org/wiki?curid=130721" title="Nauczycielskie Kolegium Języków Obcych – Regent College">
Nauczycielskie Kolegium Języków Obcych – Regent College

Nauczycielskie Kolegium Języków Obcych – Regent College – uczelnia w Elblągu prowadząca studia w zakresie filologii angielskiej (w trybie dziennym oraz zaocznym), po ukończeniu których absolwenci otrzymują tytuł licencjata filologii angielskiej Uniwersytetu Gdańskiego.

</doc>
<doc id="130724" url="https://pl.wikipedia.org/wiki?curid=130724" title="Błękit (ujednoznacznienie)">
Błękit (ujednoznacznienie)



</doc>
<doc id="130725" url="https://pl.wikipedia.org/wiki?curid=130725" title="Błękit (chemia)">
Błękit (chemia)



</doc>
<doc id="130726" url="https://pl.wikipedia.org/wiki?curid=130726" title="Karta kodów jednorazowych">
Karta kodów jednorazowych

Karta kodów jednorazowych – lista haseł służąca do autoryzacji transakcji internetowych, najczęściej bankowych. Każde z haseł widniejących na karcie ma swój numer kolejny i może być użyte tylko raz – system prosi o podanie hasła o konkretnym numerze.
Karta kodów jednorazowych może być zwykłą zadrukowaną kartką lub mieć postać zbliżoną do karty kredytowej. Często kolejne hasła są zasłonięte nadrukiem lub folią, które usuwa się przed użyciem uwidaczniając ukryte hasło – ułatwia to określenie ilości niewykorzystanych kodów. Hasłem jest najczęściej liczba pięcio- lub sześciocyfrowa; liczba pól karty jest zbliżona do 40, w przypadku wydruków może sięgać 100 i więcej.
Przed pierwszym użyciem karty kodów jednorazowych najczęściej potrzebna jest jej aktywacja – na żądanie systemu należy podać numer i kod z określonego, zwykle pierwszego, pola. W przypadku użycia karty jako kolejnej, system z reguły pyta o jeden z niewykorzystanych kodów z aktualnie aktywnej karty, a czasem i kod z nowej. Początkowo regułą było wykorzystywanie kolejnych pól karty, potem pojawiła się tendencja do losowego wyboru kodu przez system. Tylko jedna karta kodów jednorazowych do danego systemu może być aktywna, choć użytkownik może posiadać kilka kart dodatkowych do późniejszego użycia.
Odmianą karty kodów jednorazowych jest karta iTAN (indexed TAN) – tu hasła umieszczone są na przecięciu wierszy (oznaczonych np. literowo) i kolumn (oznaczonych np. liczbami), wybierane są losowo przez system i to samo hasło może być użyte wielokrotnie. Tego rodzaju karty zazwyczaj mają pewien określony czas ważności lub limit użyć, po których tracą ważność i powinny być zastąpione nowym egzemplarzem.
Z powodu niskiej ceny karty kodów jednorazowych są znacznie bardziej popularne niż tokeny, jednak i tak są wypierane przez różnego rodzaju autoryzacje elektroniczne.

</doc>
<doc id="130727" url="https://pl.wikipedia.org/wiki?curid=130727" title="Ichtiozaury">
Ichtiozaury

Ichtiozaury (Ichthyosauria, od gr. "ichtio" – ryba + "sauros" – jaszczur) – rząd gadów morskich, które pojawiły się we wczesnym triasie, a największe zróżnicowanie osiągnęły od środkowego triasu do środkowej jury. We wczesnej kredzie zaczęły ustępować miejsca plezjozaurom, a od cenomanu także i mozazaurom, by ostatecznie wymrzeć na początku późnej kredy, pod koniec cenomanu, ok. 27 mln lat przed wielkim wymieraniem kredowym. Były jednymi z najpowszechniejszych wśród wyższych kręgowców morskich. W erze mezozoicznej wiele z nich zajmowało niszę ekologiczną, którą obecnie zajmują delfiny. Miały podobny do nich pociskowaty kształt, przednie kończyny przekształcone w płetwy i ogon zakończony dużą pionową płetwą napędową w kształcie półksiężyca, podobnie jak tuńczyki.
Pierwszy kompletny szkielet ichtiozaura odnalazła Mary Anning w 1811, w klifie nadmorskim w południowej Anglii. Największy okaz, zaliczany do gatunku "Shonisaurus sikanniensis"/"Shastasaurus sikanniensis", którego przedstawiciele mogli osiągać 23 metry długości, odnalazła Elizabeth Nicholls w 1991 na terenie Kolumbii Brytyjskiej w Kanadzie. Wcześniej za największego uchodził dochodzący do 16 metrów długości "Shonisaurus popularis".
Budowa.
Kształt ciała.
Typowy jurajski ichtiozaur miał krótkie ciało, lekko bocznie spłaszczone, kształtu wrzecionowatego, zakończone dobrze rozwiniętą płetwą ogonową kształtu księżyca, podobnie jakie mają współczesne tuńczyki i makrele, co znaczy, że musiały rozwijać znaczne prędkości. Prawdopodobnie mogły pływać z prędkością nawet 70 km/h.
Płetwa grzbietowa.
Najwcześniejsze rekonstrukcje ichtiozaurów pomijały płetwę grzbietową, która nie była usztywniona elementami kostnymi. Dopiero odnalezienie świetnie zachowanych okazów w 1890 w Fossillagerstätte w Holzmaden w Niemczech ujawniło ślady płetwy grzbietowej.
Szkielet.
Pas miednicowy utracił połączenie z kręgosłupem i był słabiej rozwinięty od pasa barkowego. Żebra ciągnęły się aż po nasadę ogona wzdłuż całego tułowia. Ogonowy odcinek kręgosłupa charakterystycznie zagięty ku dołowi.
Kończyny.
Wiosłowate kończyny przednie miały zredukowaną długość. Kości ramieniowe bardzo krótkie, natomiast palce wydłużone przez wykształcenie licznych, dodatkowych segmentów palcowych (hiperfalangia). U niektórych form uległa zwiększeniu ilość palców (hiperdaktylia), a u innych zmniejszeniu poniżej 5 (hipodaktylia).
Głowa.
Czaszka zakończona długim dziobem, powstałym wskutek przerostu kości międzyszczękowych i nosowych, chociaż kości szczękowe nie były duże. Część skroniowa czaszki mocno zredukowana. Zewnętrzne otwory nosowe były mocno przesunięte ku tyłowi i usadowione tuż przed oczodołami.
Oczy.
Oczy wielkości małej piłki, największe do tej pory wśród kręgowców, zapewniały doskonałą widoczność w ciemnych, głębokich wodach lub pozwalały polować nocą. Opatrzone były w dobrze wykształconą twardówką w postaci pierścienia drobnych kościstych płytek.
Słuch.
Najprawdopodobniej utraciły błonę bębenkową, co było wynikiem przystosowania do dużego ciśnienia wody, a fale dźwiękowe odbierały elementami kostnymi, tak jak wieloryby.
Zęby.
Zęby jednakowe, ostro zakończone, z rowkowaną powierzchnią, posiadały korzeń i koronę. Rozmieszczone wzdłuż brzegu szczęki w jednym szeregu. W jednej szczęce ich liczba mogła dochodzić do 200. Wydłużony pysk, uzbrojony w liczne szpiczaste zęby, u szeregu form wykazywał tendencję do ich zaniku, aż do wykształcenia całkowicie bezzębnych szczęk, służących jedynie do zgniatania pokarmu.
Paleobiologia.
Wszystkie ichtiozaury były drapieżnikami: żywiły się szybko pływającymi belemnitami (głowonogi) oraz rybami. Większe ichtiozaury mogły polować na duże kręgowce, w tym gady morskie, nie wyłączając nawet innych ichtiozaurów. Niektóre gatunki ichtiozaurów odżywiały się oskorupionymi bezkręgowcami, takimi jak amonity, małże, ślimaki oraz stawonogi, np. skorupiaki.
Badania przeprowadzone przez Bernarda i współpracowników, polegające na porównaniu składu izotopu tlenu w zębach z tymi występującymi u ryb, sugerują, że ichtiozaury były w stanie utrzymywać wysoką i stałą temperaturę ciała w ekosystemach oceanicznych od tropików do wód chłodnych. Szacowana temperatura ciała, wynosząca 35–39 °C, sugeruje wysokie tempo przemiany materii, wymagane do drapieżnictwa i szybkiego przemierzania dużych odległości.
Rodziny tego rzędu.
Ichthyosauria są tu definiowane za Motanim (1999) jako klad obejmujący gatunek "Ichthyosaurus communis" i wszystkie taksony bliżej z nim spokrewnione, niż z "Grippia longirostris". Maisch i Matzke (2000) oraz Maisch (2010) używają nazwy Ichthyosauria w szerszym znaczeniu, zaliczając do tej grupy wszystkich przedstawicieli Ichthyopterygia; przy przyjęciu tej terminologii do ichtiozaurów należałoby też zaliczyć najbardziej bazalnych przedstawicieli Ichthyopterygia - rodzaje "Thaisaurus" i "Utatsusaurus" oraz grupę Grippidia.

</doc>
<doc id="130728" url="https://pl.wikipedia.org/wiki?curid=130728" title="Karta">
Karta

Bankowość:
Organizacje:
Dokumenty:
Informatyka:
Mitologia
Czasopisma:
Inne:
Zobacz też:

</doc>
<doc id="130729" url="https://pl.wikipedia.org/wiki?curid=130729" title="Żółw czerwonolicy">
Żółw czerwonolicy

Żółw czerwonolicy, żółw czerwonouchy ("Trachemys scripta elegans") – podgatunek żółwia ozdobnego ("Trachemys scripta") z podrzędu żółwi skrytoszyjnych z rodziny żółwi błotnych.
Występowanie.
Ameryka Północna i Ameryka Środkowa po północny zachód Ameryki Południowej.
W Polsce na wolności pojawił się najprawdopodobniej w 1996 r. na skutek wypuszczania go przez osoby, które trzymały go w terrariach domowych. Dziś pojedyncze osobniki lub niewielkie grupy tych żółwi stwierdzane są na terenie niemal całego kraju, a ze względu na zdolności aklimatyzacyjne postrzegane są jako obcy gatunek inwazyjny, który z powodu swej żarłoczności silnie zmienia ekosystemy wodne, a ponadto może stanowić konkurencję dla rodzimego żółwia błotnego ("Emys orbicularis").
Opis.
Karapaks owalny i spłaszczony z nieznaczną stępką barwy oliwkowo-zielonej do prawie czarnej u niektórych starszych samców. U młodych osobników pancerz i skóra ma kolor od żółto-zielonego do ciemnozielonego. Po bokach zielonej głowy występują rozszerzające się do tyłu czerwone paski, a poniżej paski jasnożółte. Palce stóp łączy błona pławna. Samce są zazwyczaj mniejsze od samic i mają dłuższe i grubsze ogony oraz dłuższe pazury.
Rozmiary.
Długość pancerza od 12,5–28,9 cm.
Biotop.
Większe zbiorniki ze stojącą wodą.
Pokarm.
W diecie młodych osobników przeważa pokarm zwierzęcy. Wraz z wiekiem 90% osobników staje się roślinożercami. Uzupełnieniem ich diety są wodne owady, ślimaki, kijanki, raki i ryby. Pokarm muszą połykać w wodzie, gdyż z powodu braku mięśnia poruszającego językiem nie potrafią go przesuwać.
Zachowanie.
Zimuje w mule na dnie zbiorników wodnych. Gdy wygrzewa się w słońcu, przyjmuje charakterystyczną pozycję, rozkładając szeroko odnóża przednie, a tylne do tyłu z odwróconymi podeszwami do góry.
Rozmnażanie.
Gody odbywa wczesną wiosną. Samica składa od maja do lipca do dołka w ziemi zwilżonego moczem 4-23 jaja dwa lub trzy razy w sezonie. Młode wylęgają się po 2 do 2,5 miesiącach między lipcem a wrześniem i mierzą ok. 2,5 cm. Jeżeli wylęg nastąpi późną jesienią, młode mogą przezimować w gnieździe i wyjść z niego dopiero na wiosnę.
Hodowla w terrarium.
Dieta.
W hodowli domowej należy zapewnić żółwiowi warunki jak najbardziej zbliżone do naturalnych. Dlatego w skład diety powinny wchodzić pokarmy podobne do takich, jakie zwierzę mogłoby znaleźć na wolności. Podstawę diety powinny stanowić żywe ryby, ślimaki, larwy zwierząt wodnych, skorupiaki oraz wszelkie rośliny wodne. Urozmaiceniem diety mogą być dżdżownice, niewielkie owady, rośliny łąkowe, jak np. mniszek lekarski. Żółwiom nie należy podawać mięsa ssaków i ptaków, jak również owoców i warzyw. Jest to pokarm nienaturalny i po dłuższym podawaniu ma bardzo niekorzystny wpływ na gada.
Akwaterrarium.
Akwarium dla żółwia powinno być jak największe. Minimalne wymiary, to długość: 5*długość karapaksu żółwia, szerokość: 3*długość karapaksu żółwia, wysokość: jak największa, ważne, żeby poziom wody w akwarium wynosił minimum 1,5 razy długość karapaksu żółwia. Akwarium powinno być wyposażone w wydajny system filtracyjny, gdyż żółwie bardzo szybko zanieczyszczają wodę. Żółw powinien też mieć wyspę, na którą może wyjść i się wygrzewać. Nad wyspą powinna być umieszczona żarówka grzewcza (nie może być umieszczona zbyt nisko, by żółw nie doznał poparzeń) oraz świetlówka UVB, zastępująca naturalne promienie słoneczne. W miarę możliwości należy zapewniać żółwiowi częste kąpiele słoneczne, z umożliwieniem mu ukrycia się w cieniu, by żółw nie doznał udaru. Najlepiej urządzić wybieg zewnętrzny z oczkiem wodnym, odpowiednio ogrodzony, aby żółw nie mógł uciec, a także osłonięty od wiatru, ponieważ żółw może się wychłodzić.
Rozpoznawanie płci żółwi czerwonolicych.
U młodych żółwi płeć jest nierozpoznawalna, długość pazurów czy ogona może być myląca. Dopiero z wiekiem cechy płciowe stają się wyraźnie widoczne. Przyjmuje się, że płeć można rozpoznać u 2-3 letnich żółwi.
U samców tego gatunku dość charakterystyczne są długie pazury. Chodzi dokładnie o trzy środkowe pazury przednich łap, które są kilkukrotnie dłuższe od pozostałych dwóch pazurów.
Drugą widoczną różnicą pomiędzy samcem i samicą jest ogon. Ogon samicy równomiernie zwęża się do tyłu jest prosty i smukły. Otwór kloaczny jest umiejscowiony w połowie długości ogona lub bliżej ciała żółwia. U samców ogon jest trochę dłuższy, gruby, a dopiero na końcu się zwęża, otwór kloaczny znajduje się dalej od ciała, wyraźnie za połową długości ogona. Za kloaką ogon wyraźnie się zwęża.
Prawo.
Żółwie czerwonolice były masowo sprowadzane na teren Unii Europejskiej, a następnie sprzedawane w sklepach zoologicznych jako „żywe zabawki”. Bardzo często zdarzało się, że żółwie były wyrzucane przez nieodpowiedzialnych hodowców. Bardzo szybko zadomawiają się w obcym środowisku, przez co stanowią zagrożenie dla rodzimych gatunków flory i fauny. Rozporządzenie Rady UE nr 338/97/EC z dnia 9 grudnia 1996 r. wymienia ten gatunek żółwi w załączniku B. Oznacza to, że na ich przewóz przez granicę Unii Europejskiej wymagane jest zezwolenie Ministra Środowiska. W Polsce na podstawie ustawy o ochronie przyrody (Dz. U. Nr 92, poz. 880) posiadanie tego gatunku żółwia wymaga rejestracji w Wydziale Ochrony Środowiska miejscowego starostwa powiatowego w ciągu 14 dni od daty jego nabycia. Podczas rejestracji należy udowodnić legalne pochodzenie żółwia przez przedstawienie dowodu zakupu żółwia lub zaświadczenia lekarza weterynarii, że zwierzę zostało urodzone w hodowli.
Żółwie czerwonolice w Polsce uznawane są za gatunek inwazyjny. Od 2012 roku przetrzymywanie, hodowla, rozmnażanie, oferowanie do sprzedaży i zbywanie tego gatunku jest możliwe wyłącznie po uzyskaniu zezwolenia właściwego regionalnego dyrektora ochrony środowiska (art. 120 ust. 2 pkt 2 ustawy o ochronie przyrody).

</doc>
<doc id="130730" url="https://pl.wikipedia.org/wiki?curid=130730" title="Łąka">
Łąka

Łąka – zbiorowisko roślinne tworzone przez byliny ze znacznym udziałem traw. Stosowane są różne kryteria przy definiowaniu i wyodrębnianiu łąk odwołujące się do składu i struktury pokrywy roślinnej, sposobu użytkowania i funkcjonowania w krajobrazie. W szerokim znaczeniu termin obejmuje wszelkie formacje trawiaste występujące na Ziemi, w tym stepy i sawanny. Łąka wąsko definiowana to półnaturalne lub antropogeniczne zbiorowisko, którego utrzymywanie się zależne jest od koszenia. Łąki kośne (łac. "pratum") określane bywają „łąkami właściwymi” i przeciwstawiane są naturalnym formacjom trawiastym oraz pastwiskom. W klasyfikacji fitosocjologicznej łąki właściwe należą do klasy roślinności "Molinio-Arrhenatheretea".
W węższym znaczeniu stosowanym w typologii użytków rolnych oraz klasyfikacji użytków gruntowych używanej w geodezji pojęcie łąki jest ograniczone do zbiorowisk tworzonych przez wieloletnie trawy, turzyce, rośliny motylkowe i rośliny innych rodzin, które występują na mezotroficznych i eutroficznych glebach o wysokim poziomie wód gruntowych, zawierających przez większą część roku od 60 do 80 procent wilgoci w stosunku do całkowitej ich pojemności wodnej. Niedobory wody mogą być uzupełniane między innymi przez nawadnianie bądź wykorzystywanie bliskiego poziomu wody gruntowej lub zalewów rzek.
Łąki (wąsko rozumiane) wraz z pastwiskami składają się na użytki zielone. Charakterystyczne dla łąk jest to, że korzenie i rozłogi roślinności łąkowej tworzą darń, dzięki której łąka może odrastać na nowo po każdym skoszeniu i spoczynku zimowym. Dlatego rośliny rosnące na użytkowanych rolniczo łąkach są pozyskiwane na paszę (łąki kośne). Łąki są przedmiotem badań łąkarstwa.
Klasyfikacja łąk.
Istnieje szereg kryteriów podziału łąk ze względu na ich genezę, warunki siedliskowe, sposób użytkowania, położenie, cechy roślinności.
Podział łąk w odniesieniu do kryterium ich genezy.
Ze względu na genezę wyróżnia się łąki naturalne, półnaturalne i antropogeniczne.
Podział łąk w odniesieniu do kryterium użytkowania.
Ze względu na czas trwania użytkowania wyróżnia się łąki:
Ze względu na produkcyjność i intensywność użytkowania wyróżnia się łąki:
Podział łąk w odniesieniu do kryterium położenia.
Ze względu na położenie wyróżnia się łąki:
Podział łąk w odniesieniu do kryterium siedliska.
Ze względów siedliskowych wyróżnia się łąki:
Podział łąk w odniesieniu do kryterium roślinności.
Ze względów fitosocjologicznych wyróżnia się, na siedliskach wilgotnych:
Na siedliskach świeżych:
Ze względu na zaburzenia w składzie roślinności łąkowej powodowanym intensyfikacją użytkowania powstają łąki o składzie florystycznym zależnym od podsiewu lub stanowiące inne fazy degeneracji związane z silnym przekształceniem warunków ekologicznych. W związku z dominacją pojedynczych gatunków (głównie traw) na tego typu siedliskach, łąki tego rodzaju nazywane są od nazwy dominującej rośliny. Przykładem mogą być łąki śmiałkowe z dominacją śmiałka darniowego. Powstają one zwykle na skutek degeneracji innych zbiorowisk łąkowych po zbyt intensywnym wypasie lub obniżeniu poziomu wód gruntowych. Inne przykłady to łąki: sitowe z sitem rozpierzchłym, kłosówkowe z kłosówką wełnistą, trzcinnikowe z trzcinnikiem lancetowatym.
Ochrona łąk.
W Polsce i w Europie wiele typów łąk oraz związanych z nimi gatunków roślin i zwierząt ginie w wyniku zmiany w użytkowaniu – odejścia od tradycyjnych, ekstensywnych sposobów gospodarowania w tym wypasu łąk. Część łąk zostaje przekształcona w ziemie orne lub grunty budowlane. Część przestaje być użytkowana, porastając krzewami i drzewami, część jest zbyt intensywnie eksploatowana. W obu przypadkach prowadzi to do zmian w składzie gatunkowym zbiorowisk roślinnych i ustępowania cennych, zagrożonych gatunków roślin i zwierząt. Dodatkowym czynnikiem zagrożenia tych zbiorowisk jest nadmierne osuszanie się siedlisk spowodowane prowadzonymi przez dziesięciolecia melioracjami. Ginące łąki wymagają ochrony czynnej – przywracania lub podtrzymywania tradycyjnych metod użytkowania. W krajach Unii Europejskiej, a więc także w Polsce, wiele typów siedliskowych łąk podlega ochronie zgodnie z dyrektywą siedliskową i wymaga wyznaczenia dla ich zachowania obszarów Natura 2000. W celu utrzymania łąk ekstensywnych obowiązuje w Unii Europejskiej system dopłat rolnośrodowiskowych. Ponadto najcenniejsze fragmenty łąk mogą być chronione jako użytki ekologiczne, co umożliwia ich dalsze, bezproblemowe użytkowanie rolnicze.
Powstawanie.
Przed pojawieniem się człowieka obszar prawie całej Polski pokrywały lasy. Jedynie w dolinach rzek i na terenach położonych wysoko w górach można było spotkać roślinność zielną. Wieloletnie rośliny zielne które w odróżnieniu od drzew znoszą coroczne wylewy rzek w dolinach, tworzyły łąki zalewowe. Silne wiatry i mrozy panujące w wysokich górach oraz cienka warstwa gleby, to warunki w których mogą przetrwać tylko niskie, przytulone do ziemi rośliny, wchodzące w skład naturalnych hal (łąk wysokogórskich).
Osiedlenie się i chów zwierząt skłoniły człowieka do rozpoczęcia wycinki lasów. Na ich miejscu tworzył on m.in. łąki. Rośliny łąk są w większości rodzime, wcześniej były mieszkańcami śródleśnych polan, runa lasów, terenów nadwodnych oraz hal. Łąki nie zarastają krzewami i drzewami, jeśli są regularne koszone lub jeśli są na nich wypasane zwierzęta.

</doc>
<doc id="130731" url="https://pl.wikipedia.org/wiki?curid=130731" title="CODATA">
CODATA

CODATA (ang. "Committee on Data for Science and Technology"), Komitet Danych dla Nauki i Techniki – międzynarodowa organizacja z siedzibą w Paryżu, założona w 1966 roku jako część ICSU (Międzynarodowej Rady Stowarzyszeń Naukowych).
CODATA zajmuje się wszystkimi typami danych ilościowych, uzyskiwanych w wyniku eksperymentalnych pomiarów i obserwacji w naukach fizycznych, chemicznych, biologicznych, geologicznych i astronomicznych. Szczególną uwagę zwraca się przy tym na problem zarządzania danymi, wspólnymi dla różnych dyscyplin, a także na dane wykorzystywane w innych dziedzinach niż te, w których były one generowane. Podstawowym celem działań podejmowanych przez CODATA jest doskonalenie jakości danych i dostępności do nich. CODATA zajmuje się także metodami, przy pomocy których dane są pozyskiwane, zarządzane i analizowane. Do zadań CODATA należy oprócz tego ułatwianie współpracy międzynarodowej pomiędzy instytucjami gromadzącymi dane, organizującymi ich udostępnianie i bezpośrednio korzystającymi z danych, oraz wspieranie rosnącej świadomości w środowiskach naukowym i technicznym na temat wagi i znaczenia tych działań.
W pracach CODATA uczestniczą 22 przedstawicielstwa narodowe oraz reprezentacje 18 unii naukowych. CODATA działa poprzez Grupy Zadaniowe ("Task Groups") i Grupy Robocze ("Working Groups"), 2 Stałe Komisje oraz (aktualnie) jedną Grupę Specjalną. Działalność organizacji wspiera finansowo szereg największych narodowych ośrodków i firm przemysłowych. Co dwa lata odbywają się Zgromadzenia Ogólne CODATA (dokonujące wyboru zarządu), zazwyczaj łączone z Międzynarodowymi Konferencjami, na których są prezentowane i dyskutowane najnowsze osiągnięcia w zakresie gromadzenia i przetwarzania danych.
Polska uczestniczy w CODATA od momentu jego powstania, a Polacy odgrywają w nim znaczące role: dwukrotnie polscy naukowcy byli wiceprezydentami CODATA (prof. Tomasz Plebański, prof. Andrzej Bylicki).

</doc>
<doc id="130732" url="https://pl.wikipedia.org/wiki?curid=130732" title="Błękit żelazowy">
Błękit żelazowy



</doc>
<doc id="130734" url="https://pl.wikipedia.org/wiki?curid=130734" title="J.S. Mill">
J.S. Mill



</doc>
<doc id="130735" url="https://pl.wikipedia.org/wiki?curid=130735" title="Błękit Turnbulla">
Błękit Turnbulla



</doc>
<doc id="130737" url="https://pl.wikipedia.org/wiki?curid=130737" title="Faza (maszynoznawstwo)">
Faza (maszynoznawstwo)

 
Faza ("sfazowanie") - ukośne ścięcie krawędzi przedmiotu (np. muru, lustra, stołu, części maszyn), wykonywane ze względów estetycznych, praktycznych (ostra krawędź łatwiej ulega uszkodzeniom) lub dla uchronienia użytkowników przed skaleczeniem (zranieniem). 
Tak zwane fazowanie może być wykonywane ręcznie lub na szlifierce, strugarce, tokarce, frezarce albo w inny sposób. Fazowania otworów najczęściej wykonuje się na tokarce lub obróbką plastyczną - przy pomocy specjalnego młotka do sfazowań.

</doc>
<doc id="130743" url="https://pl.wikipedia.org/wiki?curid=130743" title="PZL.43">
PZL.43

PZL.43 bułg. Чайка (Mewa) – polski samolot rozpoznawczo-bombowy, wersja eksportowa samolotu PZL.23 Karaś. Zaprojektowany i zbudowany w 1936 roku w Państwowych Zakładach Lotniczych.
Historia.
W 1936 roku, w związku z chęcią zakupienia przez Bułgarię samolotów PZL.23 Karaś, lecz z mocniejszym, zakupionym przez nią we Francji silnikiem gwiazdowym Gnôme-Rhône 14 Kfs, inż. Henryk Malinowski opracował zmodyfikowaną wersję samolotu PZL.23 Karaś z tym silnikiem. Zmodyfikowany samolot otrzymał oznaczenie PZL.43.
Większa masa silnika zastosowanego w samolocie zmusiła konstruktora do zwiększenia długości kadłuba w części środkowej z kabiną. Nowy samolot otrzymał ponadto zmodyfikowaną kabinę załogi, bardziej przeszkloną, o przekroju owalnym zamiast trapezowego. Samolot ten otrzymał nowe trójłopatowe śmigło metalowe GR nastawne na ziemi. Wzmocniono również jego uzbrojenie, wprowadzając drugi karabin maszynowy dla pilota.
Samolot ten zakupiła 9 kwietnia 1936 r. Bułgaria w ilości 12 sztuk. Zostały one dostarczone do Bułgarii w kwietniu i maju 1937 roku. Samoloty te zyskały sobie dobrą opinię wśród bułgarskich pilotów. Następnie 31 marca 1938 r. rząd Bułgarii zakupił 42 samoloty, z tym, że miały to być samoloty z mocniejszym silnikiem Gnôme-Rhône 14N01. Samoloty te otrzymały oznaczenie PZL.43A. Maszyny miały być dostarczone do Bułgarii do początków sierpnia 1939 roku. Nastąpiło jednak opóźnienie dostawy i do końca sierpnia 1939 roku wysłano do Bułgarii 36 samolotów, natomiast ostatnie 6 sztuk było niemal przygotowane do wysyłki, lecz wybuch wojny spowodował, że nie zostały wysłane.
W 1940 roku Bułgaria otrzymała jeszcze jeden egzemplarz tego samolotu od Niemców. Był to samolot, który Niemcy zdobyli w Warszawie, a następnie w październiku 1939 roku wywieźli do Instytutu Technicznego Luftwaffe w Rechlinie, a po jego zbadaniu i wyremontowaniu w wytwórni PZL w Mielcu, przekazali do Bułgarii.
Samoloty te były wykorzystywane przez lotnictwo bułgarskie przez cały okres II wojny światowej, m.in. do zwalczania partyzantów.
W lotnictwie bułgarskim samoloty PZL.43 pozostawały do początków 1945 r. Ostatnie egzemplarze skasowano i złomowano latem 1946.
Użycie samolotu w lotnictwie polskim.
1 września 1939 roku przygotowane już do wysyłki do Bułgarii 6 samolotów PZL.43A zostało wypakowanych i zmontowanych. Część samolotów po zmontowaniu odesłano na lotnisko polowe na Bielany, gdzie w dniu 4 września 1939 roku przejęli je piloci 41 eskadry rozpoznawczej Armii „Modlin”. Samoloty te wykonywały loty rozpoznawcze i bojowe, atakując kolumny wojsk niemieckich w rejonie działania armii. Wszystkie zostały jednak zniszczone przez Niemców. Ostatni z nich rozbił się w dniu 12 września 1939 roku w trakcie lądowania na lotnisku w Brześciu nad Bugiem, samolot był już uszkodzony po ostrzelaniu go przez samolot Messerschmitt Bf 109E.
Dwa samoloty PZL.43A, jeszcze nie w pełni zmontowane, zostały zniszczone w dniu 4 września 1939 roku na terenie zakładów PZL.

</doc>
<doc id="130744" url="https://pl.wikipedia.org/wiki?curid=130744" title="Księga wieczysta">
Księga wieczysta

Księgi wieczyste – rejestr publiczny, który przedstawia stan prawny nieruchomości. Pozwala autorytatywnie ustalić, komu i jakie przysługują prawa do danej nieruchomości. Instytucja ksiąg wieczystych jest wspólna dla rodziny kontynentalnych systemów prawnych, choć ustrój ksiąg wieczystych w poszczególnych krajach znacząco się różni.
Historia.
W czasach monarchii stanowej były prowadzone poprzez sądy ziemskie, lecz w XVII w. utraciły one tę funkcję na korzyść sądów grodzkich. Po likwidacji państwowości polskiej w końcu XVIII wieku zaborcy stopniowo wprowadzali własne regulacje prawne w zakresie rejestracji ziemskich stosunków własnościowych. Na obszarze Królestwa Kongresowego obowiązywało Prawo hipoteczne Królestwa Polskiego z 1818 r. zmienione ustawą z 1825 r. W Galicji zaprowadzono "księgi gruntowe" regulowane ustawami z 1871 r. i 1874 r., zaś na obszarze zaboru pruskiego podstawę funkcjonowania ksiąg stanowiły trzy ustawy o księgach wieczystych z lat 1897–1899.
Nieliczne rejestry zaborcze prowadzone dla poszczególnych nieruchomości zachowują moc obowiązującą po dziś dzień, będąc księgami wieczystymi w rozumieniu obecnego prawa jako tzw. "księgi dawne".
Struktura wykazu hipotecznego w Galicji.
"Wykazy hipoteczne" prowadzone były dla poszczególnych nieruchomości w ramach ksiąg głównych obejmujących całe miejscowości. Często są to tomy liczące po wiele tysięcy stronic zapisywanych pismem ręcznym.
Struktura wykazu hipotecznego w Królestwie Polskim.
Wykazy hipoteczne prowadzono w ramach ksiąg hipotecznych. Na te ostatnie składały się nadto księgi umów wieczystych oraz zbiory dokumentów.
Księgi wieczyste w Polsce.
W Polsce ustrój ksiąg wieczystych reguluje ustawa z dnia 6 lipca 1982 r. o księgach wieczystych i hipotece (), zaś kwestie szczegółowe – Rozporządzenie Ministra Sprawiedliwości z dnia 15 lutego 2016 r. w sprawie zakładania i prowadzenia ksiąg wieczystych w systemie teleinformatycznym (, z późn. zm.). Ustawa ta w zasadzie powtarza regulacje zawarte w poprzednich aktach prawnych regulujących ustrój ksiąg wieczystych w Polsce (w dekrecie z 11 października 1946 – Prawo o księgach wieczystych i w ustawodawstwie zaborczym), dość przypadkowo łącząc je z regulacją hipoteki. Postępowanie w sprawach dotyczących ksiąg wieczystych regulują art. 6261-62613 Kodeksu postępowania cywilnego.
W latach 1964–1991 księgi wieczyste prowadziły państwowe biura notarialne, jednak doświadczenie wykazało, że tylko sąd jest w stanie prawidłowo prowadzić księgi wieczyste. Od 1991 księgi wieczyste znów są prowadzone przez wydziały ksiąg wieczystych w sądach rejonowych właściwych według miejsca położenia nieruchomości („sąd wieczystoksięgowy”). Są prowadzone dla nieruchomości a nie dla właścicieli, to znaczy, że jedna osoba może być wskazana jako właściciel w kilku księgach wieczystych, natomiast to samo prawo własności winno być wykazane w jednej i tylko w jednej księdze wieczystej. W praktyce zdarza się, że to samo prawo własności bywa wpisane w dwóch lub nawet trzech księgach – sytuację taką należy usunąć w drodze procesu o uzgodnienie treści księgi wieczystej z rzeczywistym stanem prawnym.
Zasady ksiąg wieczystych.
Instytucją ksiąg wieczystych rządzi kilka zasad. Najważniejsze z nich to:
Dane wpisywane do księgi wieczystej dzieli się tradycyjnie według działów, w których są wpisywane. Księga wieczysta, zarówno papierowa jak i elektroniczna, składa się z 4 działów (w rzeczywistości z pięciu, bo dział pierwszy dzieli się na dwa), w których wpisuje się:
Pewne modyfikacje w zakresie wpisów w poszczególnych działach dotyczą ksiąg prowadzonych dla ograniczonych praw rzeczowych.
Wpisów do księgi wieczystej dokonuje sąd wieczystoksięgowy w osobie sędziego lub – coraz częściej – referendarza sądowego, na podstawie złożonych wniosków, wyjątkowo tylko z urzędu. Wpis do księgi jest specyficzną formą orzeczenia sądowego i jako taki podlega kontroli instancyjnej: od wpisu oraz oddalenia wniosku o wpis zarówno wnioskodawcy jak i uczestnikom postępowania wieczystoksięgowego służy apelacja (do sądu okręgowego) lub skarga na orzeczenie referendarza (do sądu rejonowego, w którym ten referendarz orzeka).
Przy każdej księdze wieczystej są prowadzone akta, gdzie składa się wszystkie dokumenty i pisma, które były podstawą wpisów w księdze. Akta, jak wyżej wskazano, nie są objęte zasadą pełnej jawności.
Dla nieruchomości, które nie mają założonych ksiąg wieczystych, prowadzi się tzw. "zbiory dokumentów". Są to, zgodnie z nazwą, prowadzone dla poszczególnych nieruchomości zbiory dokumentów, z których wynika stan prawny nieruchomości – stan własności i obciążenia. Obecnie nie zakłada się już zbiorów dokumentów, jednak istniejące nadal zachowują znaczenie prawne.
Dostęp elektroniczny.
Od 2003 roku w Polsce była sukcesywnie prowadzona informatyzacja ksiąg wieczystych. W większości sądów wieczystoksięgowych nowe księgi były od razu zakładane i prowadzone w formie elektronicznej. Pozostałe księgi, prowadzone dotychczas w formie pisemnej były sukcesywnie informatyzowane. 16 czerwca 2010 na stronach Ministerstwa Sprawiedliwości uruchomiono publiczny system dostępowy. W tym dniu w bazie danych zapisanych było 12,1 mln spośród 18,8 mln wszystkich ksiąg wieczystych. Zakończenie przenoszenia wszystkich ksiąg wieczystych planowane było na grudzień 2014. Od 1 stycznia 2015 r. wszystkie papierowe księgi wieczyste zostały zastąpione nowoczesnym systemem informatycznym, który zmienił sposób prowadzenia ksiąg wieczystych.
Dostęp do systemu online możliwy jest poprzez stronę https://ekw.ms.gov.pl. Przeglądanie ksiąg wieczystych jest bezpłatne. Usługa jest płatna, jeśli składany jest wniosek o odpis, wyciąg albo zaświadczenie o zamknięciu księgi wieczystej. Aby uzyskać dostęp do księgi wieczystej należy znać jej numer wraz z cyfrą kontrolną.

</doc>
<doc id="130745" url="https://pl.wikipedia.org/wiki?curid=130745" title="Bogusławice">
Bogusławice



</doc>
<doc id="130748" url="https://pl.wikipedia.org/wiki?curid=130748" title="Stado Ogierów w Bogusławicach">
Stado Ogierów w Bogusławicach

Stado Ogierów w Bogusławicach – jednostka hodowli koni grupująca ogiery rozrodowe różnych ras. Stado mieści się w budynkach i na terenie będącym wcześniej częścią majątku biskupów kujawskich, w osadzie Bogusławice.
Historia.
Czasy przedwojenne
Historia stada w Bogusławicach sięga roku 1915, kiedy to około 170 ogierów zgrupowanych zostało w okolicach Piotrkowa Trybunalskiego przez władze austriackie. Komendantem stada został major Albin Kajetanowicz. Od roku 1918 Stado podlegało Polskiemu Zarządowi Wojskowemu, a od roku 1919 – Zarządowi Stadnin Państwowych w Ministerstwie Rolnictwa i Dóbr Państwowych. W tym czasie, w zaadaptowanych do potrzeb hodowli koni oborach i cielętniku majątku w Bogusławicach, zgromadzono ogiery rozpłodowe z różnych punktów krycia. W roku 1923 kierownictwo Stada przejął Tadeusz Nosarzewski, który przez 16 lat swojej działalności doprowadził je do rozkwitu. W roku 1926 Stado zostało poświęcone "ku chwale hodowli i armii Rzeczypospolitej", co upamiętniła tablica pamiątkowa w stajni nr 1.
II wojna światowa
Po wybuchu II wojny światowej, Stado liczące ponad 120 koni wyewakuowano na wschód, jednak w czasie ewakuacji zostało ono zbombardowane i ostrzelane przez armię radziecką; od odłamka zginął dyrektor Nosarzewski. Ostatecznie po niedługim czasie, Stado powróciło do Bogusławic, gdzie przeszło pod władzę okupanta niemieckiego. W roku 1945 zarządzono ewakuację koni na zachód, co doprowadziło je do prawie zupełnego wyniszczenia.
Czasy powojenne
Po zakończeniu wojny stado odbudowano, także przy udziale koni rewindykowanych z Niemiec w roku 1946, a następnie dzięki nowym wyhodowanym rocznikom koni. Obiekt w Bogusławicach został odbudowany, rozbudowany i unowocześniony. Od roku 1955 rozpoczął działanie Zakład Treningowy. W roku 1969 powstał "Bogusławicki Klub Jeździecki". W latach tych w Bogusławicach znajdowało się 150-200 ogierów; lata 60. XX wieku to okres dynamicznego rozwoju Stada.
W latach 70. i 80. w okolicach Stada kręcono sceny do wielu filmów, w których występowały tutejsze konie i jeźdźcy, np. "Wszystko na sprzedaż", "Pan Wołodyjowski", "Hubal", "Rzeczpospolita babska", "Ferdydurke" i "Trędowata". W latach 90. nastąpiła kolejna większa modernizacja infrastruktury.
"W 1989 r. zmarł dyrektor Andrzej Osadziński - człowiek oddany Bogusławicom bez reszty, będący jednocześnie wiceprezesem Polskiego Związku Jeździeckiego i sędzią międzynarodowym w skokach przez przeszkody i WKKW, działał czynnie przez długie lata w polskiej hodowli koni. Dla uczczenia pamięci dyrektora Andrzeja Osadzińskiego przed budynkiem dyrekcji ustawiono kamień z tablicą pamiątkową, a corocznie w maju organizowane są Ogólnopolskie Zawody w Skokach przez Przeszkody o Memoriał Barbary i Andrzeja Osadzińskich."
Do 1993 funkcjonowało jako Państwowe Gospodarstwo Rolne pod nazwą "Państwowe Stado Ogierów Bogusławice". W 1993 po przekształceniu jako "Stado Ogierów Bogusławice". Od 1994, kiedy dokonano kolejnego przekształcenia, działa jako "Stado Ogierów w Bogusławicach Sp. z o.o.". W 2011 stado sprywatyzowano.
Sport.
Sekcja sportowa przy Stadzie zaczęła działać w latach 50. XX wieku. Zawodnicy działającego przy Stadzie "Bogusławickiego Klubu Jeździeckiego" zdobyli wiele tytułów jeździeckich mistrzów i wicemistrzów Polski. Pierwszymi zawodnikami byli: Andrzej Osadziński, Wacław Gajda i bracia Paweł i Wiesław Dziadczykowie. Najwięcej medali zdobyli w barwach Klubu:
Hodowla.
W roku 2000 sprywatyzowano gospodarstwo rolne należące do Bogusławic oraz stadninę koni. Stado poddano restrukturyzacji, liczyło ono 90 sztuk koni i obsługiwało w celach hodowlanych województwo łódzkie i województwo świętokrzyskie. W roku 2002 rozpoczął działalność 100-dniowy Zakład Treningowy dla ogierów ras szlachetnych i hodowli zagranicznej. W 2007 roku uruchomiono 60-dniowy Zakład Treningowy dla klaczy.

</doc>
<doc id="130750" url="https://pl.wikipedia.org/wiki?curid=130750" title="Diapsydy">
Diapsydy

Diapsydy (Diapsida, z gr. "di" – dwa + "apsis" – łuk) – grupa owodniowców z gromady zauropsydów (Sauropsida), w których czaszce rozwinęły się dwie pary otworów skroniowych (po dwa – górny i dolny – za każdym okiem), przez które przewleczone są silne mięśnie szczęk. Dzięki temu czaszka stała się lżejsza a szczęki bardziej ruchliwe. Choć część diapsydów wtórnie straciła jedną lub obie pary otworów skroniowych (m.in. węże), są nadal zaliczane do tej grupy, gdyż ich przodkowie mieli diapsydalną budowę czaszki.
Diapsydy to najbardziej zróżnicowana i najliczniej reprezentowana grupa „gadów”. Pierwsi jej przedstawiciele (z grupy Araeoscelidia, m.in. rodzaj "Petrolacosaurus") pojawili się pod koniec karbonu a największy rozkwit osiągnęła ona w erze mezozoicznej.
Jeśli diapsydy mają być grupą monofiletyczną, należy do nich zaliczyć także ptaki, będące wyspecjalizowaną grupą teropodów. Choć żółwie przez większość naukowców zaliczane są do anapsydów, niektórzy uważają, że i one są diapsydami, które wtórnie straciły otwory skroniowe.
Systematyka.
Podgromada Diapsida

</doc>
<doc id="130752" url="https://pl.wikipedia.org/wiki?curid=130752" title="OpenOffice Base">
OpenOffice Base

OpenOffice Base (dawniej OpenOffice.org Base) – system obsługi relacyjnych baz danych wchodzący w skład bezpłatnego pakietu biurowego Apache OpenOffice dostępnego m.in. na platformy Linux, Microsoft Windows, Mac OS oraz Solaris. Inauguracją OpenOffice.org Base było wydanie wersji OpenOffice.org 2.0. Dostępna jest polska wersja językowa.
Program jest kompletnym systemem do tworzenia i obsługi relacyjnych baz danych, opartym na silniku baz danych HSQL. OpenOffice Base daje też dostęp do baz w wielu formatach, jak MySQL, dBASE, Microsoft Access (obecnie tylko obsługa tabel i tylko dla Windows) oraz interfejsy JDBC, ODBC, Oracle JDBC.
Zawiera narzędzia do tworzenia tabel, zapytań, raportów, projektowania formularzy, tworzenia relacji.
W porównaniu z systemem Microsoft Access, program nie zawiera jednak kreatora wyrażeń warunkowych dla zapytań i panelu przełączania jako interfejsu dla mniej doświadczonych użytkowników biurowych bazy.
W przyszłości OpenOffice Base prawdopodobnie będzie stosował domyślnie otwarty format OpenDocument, promowany obecnie jako uniwersalny standard wymiany informacji między programami biurowymi. OpenOffice Base obsługuje język programowania OOoBasic.
Program może służyć zarówno jako pełny system do tworzenia baz danych u użytkowników indywidualnych oraz w małych firmach i biurach, względnie jako front-end w systemie klient-serwer, gdzie funkcję back-endu pełni SQL-owa baza danych, jak MySQL czy PostgreSQL.

</doc>
<doc id="130754" url="https://pl.wikipedia.org/wiki?curid=130754" title="Palazzo Vecchio">
Palazzo Vecchio

Palazzo Vecchio (dosł. "Stary Pałac") – dawna siedziba rady miejskiej we Florencji, przy Piazza della Signoria.
Historia.
Zaprojektował go Arnolfo di Cambio w kształcie masywnego bloku na planie czworokąta. Trzykondygnacyjną budowlę zwieńczoną blankami zdobi charakterystyczna, wysoka (94,0 m) wieża z tarasem. Budowę pałacu rozpoczęto w 1299 r. Wieżę ukończono w 1310 r. W latach 1343-1592 wprowadzono wiele zmian (najwięcej w 1540 na polecenie Kosmy I, który zajmował pałac od 1537 do momentu przeprowadzki do Palazzo Pitti). Początkowo Palazzo Vecchio był siedzibą republiki florenckiej, w okresie późniejszym pełnił rolę ratusza.
Architektura.
Kamienne, rustykowane elewacje ożywiają rzędy dwudzielnych okien zwieńczonych łukami. Pod łukami arkad podtrzymujących dwie kondygnacje obronnych ganków znajdują się freski z dziewięcioma herbami miasta. Zegar na wieży ratusza ma wbudowany mechanizm z 1667 r. Wieżę, podobnie jak główną bryłę gmachu, wieńczy dwukondygnacyjny ganek obronny z blankami w kształcie jaskółczych ogonów. Glorieta wsparta na czterech kolumnach została dobudowana podczas późniejszych przeróbek, podobnie jak wieńczący ją piramidalny daszek ozdobiony kulą i figurką lwa trzymającego lilię (tak wcześniej wyglądał symbol Florencji).
Nad łukiem drzwi wejściowych, w niebieskim polu ze złotymi liliami, znajduje się medalion z monogramem Chrystusa. Pod nim łaciński napis "Rex regum et Dominus dominatorum" umieszczony na polecenie Kosmy I w 1551. Po jego bokach umieszczono dwie statuetki lwów.
Po obu stronach drzwi stoją dwa marmurowe posągi. Wejście prowadzi na dziedziniec zaprojektowany przez Micheloza, pośrodku którego umieszczono fontannę z Puttem Verrocchia. Szerokie schody Vasariego prowadzą do Izby Pięciuset ("Salone dei Cinquecento"), w której, po wypędzeniu Medyceuszów, odbywały się zgromadzenia Naczelnej Rady Ludowej. Sala została zaprojektowana przez Il Cronaca (Simone del Pollaiuolo) w 1495. Zlecenie na namalowanie fresków zdobiących salę otrzymało w 1503 r. dwóch wielkich mistrzów renesansu: Michał Anioł i Leonardo da Vinci. Ich projekty nigdy nie zostały zrealizowane (Leonardo da Vinci próbował, bez powodzenia, zastosować nową metodę malowania fresków a Michał Anioł pozostawił tylko szkice). W drugiej połowie XVI wieku zamalowano nieudane próby Leonardo. Giorgo Vasari na ścianach i suficie umieścił freski sławiące Kosmę I: "Powrót Wielkiego Księcia Kosmy I do Florencji"; "Zdobycie Pizy i Sieny". Wystrój Sali uzupełniają marmurowe rzeźby, wśród nich jest eksponowane dzieło Michała Anioła "Geniusz unicestwiający Dziką Bestię" oraz Herkules i Diomedes Vincenza de'Rossi.
Obok Sali Pięciuset mieści się niewielki gabinet Franciszka I Medyceusza, zaprojektowany przez Vasariego a ozdobiony obrazami Bronzina, di Tito, Giovanni Stradano oraz rzeźbami Giambologni i Ammantiego.
Wśród wielu bogato zdobionych sal zwracają uwagę m.in.: sala Klemensa VII z freskiem Vasariego "Oblężenie Florencji", Sala Lilii, w której wystawiona jest rzeźba Donatello "Judyta" ("Judyta i Helofernes"), Sala Audiencyjna z marmurowym portalem i freskiem Domenica Ghirlandai, kaplica dei Priori, biura Machiavellego oraz "Sala delle Carte" ozdobiona szesnastowiecznymi mapami.

</doc>
<doc id="130756" url="https://pl.wikipedia.org/wiki?curid=130756" title="Paweł Sito">
Paweł Sito

Paweł Sito (ur. 24 lipca 1965 w Warszawie) – polski dziennikarz radiowy, prasowy i telewizyjny.
Życiorys.
W drugiej połowie lat 80. współpracował z Polskim Radiem, współtworząc audycje: "Krajowa Scena Młodzieżowa", "Lista Przebojów Programu Trzeciego" (w latach 1987–1997, jako „druh zastępowy” poprowadził jej 14 wydań), "Muzyka nocą" (radiowa Jedynka). W latach 1984–1991 w radiowej Czwórce prowadził Listę Przebojów Rozgłośni Harcerskiej.
W 1990 pełnił funkcję rzecznika prasowego Ministerstwa Edukacji Narodowej w rządzie Tadeusza Mazowieckiego. W latach 1992–1995 był dziennikarzem Radia Wolna Europa.
W latach 1995–1998 był szefem promocji w wydawnictwie fonograficznym Koch i dziennikarzem kanału TVP Tylko Muzyka. Od 1998 do 2001 pełnił funkcję dyrektora programowego Radiostacji, a w latach 2001–2003 szefa działu rozrywki w „Przekroju”. W 2003 pełnił funkcję dyrektora programowego kanału telewizyjnego Kino Polska, następnie do 2005 dyrektora programowego i producenta w telewizji 4fun.tv. W 2005 był dyrektorem i redaktorem naczelnym Radia Bis, zaś dla TVP tworzył programy "Kinoffkino" w TVP Kultura i "O!" w TVP3"". W latach 2006–2007 pełnił funkcję redaktora naczelnego miesięcznika „Lans”, następnie w latach 2008–2010 prezesa Fundacji Nowe Media. W latach 2012–2016 prowadził audycje w Tok FM: w niedzielę "Transformację", a we wtorek "Muzyczne sito".
Od stycznia 2016 był dziennikarzem reo.pl a od stycznia 2018 do czerwca 2019 redaktorem naczelnym reo.pl. Od 23 marca 2020 jest dyrektorem programowym Radiospacji.
Syn poety i tłumacza Jerzego S. Sity. Jego bratem jest historyk sztuki Jakub Sito.
Laureat nagród Media Trendy i Machiner.

</doc>
<doc id="130758" url="https://pl.wikipedia.org/wiki?curid=130758" title="Agencja Nieruchomości Rolnych">
Agencja Nieruchomości Rolnych

Agencja Nieruchomości Rolnych – agencja państwowa utworzona w lipcu 2003 w miejsce Agencji Własności Rolnej Skarbu Państwa, istniejąca do 1 września 2017. ANR była państwową osobą prawną z siedzibą w Warszawie.
Podstawy działania.
1 stycznia 1992 została powołana Agencja Własności Rolnej Skarbu Państwa (po zmianie nazwy w 2003 – Agencja Nieruchomości Rolnych), której zadaniem było przejęcie państwowych gruntów rolnych i gospodarowanie zasobami na zasadach określonych w ustawie z dnia 19 października 1991 roku (). Przekazany majątek stanowił wydzieloną część mienia Skarbu Państwa, która tworzy Zasób Własności Rolnej Skarbu Państwa. Podstawami działania Agencji Nieruchomości Rolnych były ustawa o gospodarowaniu nieruchomościami rolnymi Skarbu Państwa z 19 października 1991 roku i statut, nadawany przez ministra do spraw rozwoju wsi w drodze rozporządzenia. Ten sam minister sprawował nadzór nad Agencją.
Zgodnie z art. 9 ust. 16 ustawy minister składa Sejmowi roczny raport z działalności ANR. Raport był publikowany na stronach internetowych Sejmu w postaci druku sejmowego.
Organy.
Prezes ANR.
Agencja była kierowana i reprezentowana na zewnątrz przez prezesa. Prezes był powoływany przez Prezesa Rady Ministrów na wniosek ministra właściwego do spraw rozwoju wsi. Prezes ANR kierował jej działalnością za pomocą wiceprezesów, dyrektorów zespołów Biura Prezesa i dyrektorów 11 oddziałów terenowych, reprezentował ją na zewnątrz i ponosił odpowiedzialność za realizację jej zadań.
Prezes ANR powoływał i odwoływał:
Prezes ANR także:
Prezesami ANR byli kolejno:
Kierownictwo
Zadania.
ANR nie posiadała własnych zadań. Realizowała zadania wynikające z polityki państwa. ANR zajmowała się:
Od 1 września 2017 roku.
Na podstawie ustawy z dnia 10 lutego 2017 r. o Krajowym Ośrodku Wsparcia Rolnictwa i ustawy – Przepisy wprowadzające ustawę o Krajowym Ośrodku Wsparcia Rolnictwa Agencja 1 września 2017 roku została połączona z Agencją Rynku Rolnego i przekształcona w Krajowy Ośrodek Wsparcia Rolnictwa.

</doc>
<doc id="130759" url="https://pl.wikipedia.org/wiki?curid=130759" title="Triada Cushinga">
Triada Cushinga

Triada Cushinga – zespół objawów klinicznych, towarzyszących zwiększonemu ciśnieniu śródczaszkowemu (obrzęk mózgu, wodogłowie, guz mózgu, krwotok), w którego skład wchodzą:

</doc>
<doc id="130760" url="https://pl.wikipedia.org/wiki?curid=130760" title="Architektura romańska we Francji">
Architektura romańska we Francji

Architektura romańska we Francji rozwijała się od X wieku do ok. 1140 r., w którym w północnej Francji rodzi się nowy kierunek – gotyk. Cechują ją dość duża różnorodność, stąd często wprowadzany jest podział na poszczególne szkoły.
Szkoła prowansalska.
Kościoły zaliczane do szkoły prowansalskiej cechuje silne nawiązanie do tradycji starożytnego Rzymu. Kościoły budowano ze znacznie większych ciosów kamiennych, niż w innych regionach. Trójprzęsłowe wnętrza przykrywano sklepieniami: kolebkowym nad nawą główną oraz ćwierćkolistym w przekroju nad nawami bocznymi. Sklepienia naw bocznych pełniły dodatkowo funkcję przypór dla sklepienia umieszczonego nad nawą główną. Nad skrzyżowaniem nawy głównej i transeptu umieszczano zazwyczaj kopuły na trompach. Światło docierało do wnętrza przez wysoko umieszczone małe okna. Ściany zewnętrzne swoim wystrojem nawiązywały do budowli rzymskich. Zdobiły je kolumny zbliżone do korynckich oraz fryzy dekorowane płaskorzeźbami wzorowanymi na późnoantycznych sarkofagach. Wnętrza kościołów są surowe i prawie pozbawione dekoracji. Do przykładów tej szkoły należą kościoły w:
Szkoła owerniacka.
Budownictwo Owernii cechuje się kościołami z dwukondygnacyjnymi nawami bocznymi. Dolną część naw przekrywa sklepienie krzyżowe a empory sklepienie półkolebkowe (w kształtach ćwierkoła). Wokół kościołów kształtowano obejścia. Przęsła transeptu w pobliżu wieży nad skrzyżowaniem z nawą główną są podwyższone, co pozwala na umieszczenie w ich ścianach dodatkowych okien. Ściany zewnętrzne zdobią ślepe arkady i kamienny kolorowy wątek wzorowany na budowlach karolińskich.
Przykłady:
Szkoła Poitou.
W rejonie Poitou budowano kościoły o fasadach flankowanych wieżami przykrytymi stożkowatymi hełmami.
Szkoła normandzka.
Bazylikowe kościoły o wysokich nawach głównych umożliwiających umieszczenie w ścianach powyżej dachów naw bocznych dużych okien. Nawy główne z uwagi na ich wysokość i brak możliwości zrównoważenia sił rozporu od sklepień przykrywano drewnianymi więźbami albo w okresie późniejszym sklepieniami krzyżowo-żebrowymi. Fryzy, archiwolty i kapitele zdobi płaskorzeźba o motywach geometrycznych. Fasady z trzema portalami flankują potężne wieże.
Budownictwo świeckie.
We Francji mimo wielu zniszczeń powstałych zwłaszcza w okresie Wielkiej Rewolucji pozostało sporo warowni, zamków i fortyfikacji z okresu wczesnego średniowiecza. Do przykładów obiektów świeckich należą:

</doc>
<doc id="130762" url="https://pl.wikipedia.org/wiki?curid=130762" title="Substancja barwiąca">
Substancja barwiąca



</doc>
<doc id="130763" url="https://pl.wikipedia.org/wiki?curid=130763" title="Architektura romańska w Hiszpanii">
Architektura romańska w Hiszpanii

Architektura romańska w Hiszpanii – sztuka romańska przenikała na Półwysep Iberyjski różnymi drogami. Jedna z nich prowadziła przez Katalonię, w której nakładała się na wcześniejsze osiągnięcia sztuki karolińskiej. W okresie późniejszym w Katalonii widoczne są wpływy architektury lombardzkiej (np. kościół San Clemente w Taüll). Druga droga przenikania sztuki romańskiej prowadziła przez Aragonię i Nawarrę, przesuwała się w kierunku Leónu i dalej do Galicji, gdzie znajdował się cel licznych pielgrzymek – grób św. Jakuba w Santiago de Compostela.
Kościół w Santiago de Compostela istniał już w okresie początków chrześcijaństwa (za panowania Alfonsa Czystego), drugi zbudowano w stylu mozarabskim podczas rządów Alfonsa III Wielkiego (w IX wieku), zniszczony w 997 został wzniesiony ponownie w latach 1078–1128. Nowa katedra została zbudowana na planie krzyża łacińskiego. Trzy nawy przecina trójnawowy transept. Prezbiterium zakończone jest absydą. Przez wnętrze poprowadzono ambit, który pozwala na obejście całego kościoła wzdłuż naw bocznych korpusu i transeptu, za prezbiterium i powrót po drugiej stronie świątyni. Nad obejściem zbudowano empory okrążające całe wnętrze kościoła. Wokół obejścia za transeptem dobudowano pięć niewielkich absydek, kaplice umieszczono także przy nawach bocznych transeptu. Nawę środkową korpusu i transeptu oraz prezbiterium przekrywa sklepienie kolebkowe na gurtach, a nawy boczne sklepienia krzyżowe. Wnętrze doświetlają okna umieszczone w wieży nad skrzyżowaniem nawy głównej z transeptem. Kościół został przebudowany w wiekach późniejszych (zwłaszcza w baroku), wnętrze zachowało wiele elementów okresu romańskiego. Zachował się także jeden z trzech portali, tzw. Portal Złotników – "Puerta de las Platerias". Po przebudowie kościoła włączono do niego elementy z pozostałych dwóch portali (w XII wieku ufundowany został nowy portal zachodni a w XVIII przebudowano północny). Portal zachodni, tzw. Portal Chwały, zbudowany w latach 1168 – 1188 zdobią rzeźby łączące cechy romańskie i gotyckie.
Wzdłuż trasy pielgrzymek powstały inne kościoły nawiązujące do architektury katedry w Santiago de Compostela. Należą do nich m.in. kolegiata San Isidoro w León. Zachowały się także fragmenty krużganków klasztoru Santo Domingo de Silos w Burgos, portal kościoła San Vicente w Ávila i górna kaplica Cámara Santa w Oviedo. Wśród dzieł rzeźbiarskich związanych z architekturą zachowały się również: portale kościoła Santa Maria la Real w Sanguesa i klasztoru San Salvador w Leyre (na terenie Nawarry). Przykłady malarstwa ściennego najlepiej zostały zachowane w niewielkich kościółkach w Kastylii, León i w Galicji.
Charakterystyczne dla architektury romańskiej w Kastylii są kościoły z ośmiobocznymi wieżami nad skrzyżowaniem nawy głównej z transeptem. Wewnątrz ukryte są kopuły oparte na żebrach lub sklepienia krzyżowe. Dostawione z zewnątrz niewielkie wieżyczki pełnią rolę przypór. Najstarsze takie rozwiązanie jest zachowane w katedrze w Zamora (zbudowana w latach 1151-1174). Wieżę przykrywa kopuła oparta na szesnastu żebrach zaznaczonych z zewnątrz „grzebieniami”. Kopułę przykrywa kamienna łuska. Poniżej kopuły, w arkadach, umieszczone są okna doświetlające wnętrze. Podobne rozwiązania są widoczne w katedrze w Salamance i kolegiacie w Toro.
Odmiennie kształtowała się architektura romańska na pozostałej części Półwyspu Iberyjskiego, tzw. kalifatu Kordoby. Obiekty zbudowane na tych ziemiach przechodząc pod władanie chrześcijańskich władców były zamieniane na kościoły. W Toledo taki los spotkał meczet zamieniony na kościół San Cristo de la Luz, żydowską synagogę zamienioną na kościół pod wezwaniem NP. Marii (Santa Maria la Blanca) a wieża Giralda w Sewilli początkowo służyła jako minaret.
Literatura:
Zobacz też: style architektoniczne, historia sztuki, sztuka romańska

</doc>
<doc id="130764" url="https://pl.wikipedia.org/wiki?curid=130764" title="Architektura romańska we Włoszech">
Architektura romańska we Włoszech

Architektura romańska we Włoszech, początki średniowiecza we Włoszech przypadają na okres wewnętrznych walk, anarchii i niepokojów. Dopiero po objęciu władzy kościelnej przez papieża Grzegorza VII daje się zaobserwować pewne uspokojenie w stosunkach społecznych pomiędzy skłóconymi miastami i rodami Italii.
W architekturze włoskiej tego okresu panuje zastój. Powielane są wzory architektury wczesnego chrześcijaństwa. Największą uwagę przywiązuje się do wystroju wewnętrznego i wyglądu elewacji, która często naśladuje osiągnięcia minionych epok. Nowe kościoły budowane są jako bazyliki z dachem opartym na więźbach dachowych, które niekiedy przesłaniają pułapy. Sklepienia na szerszą skalę zaczęto ponownie stosować dopiero w XII wieku. Do podziału wnętrza na nawy stosowane są zazwyczaj kolumny, wieloboczne filary spotykane są niezmiernie rzadko. Podobnie nieczęsto spotyka się wydłużone nawy poprzeczne i jeszcze rzadziej obejścia (wyjątkiem są kościoły św. Zofii w Padwie i św. Stefana w Weronie). Kościoły mają zazwyczaj absydy w osi głównej oraz, zwłaszcza na północy, dodatkowo dwie mniejsze absydy na przedłużeniu naw bocznych. Do pierwszych dzieł z okresu romańskiego należy przebudowa opactwa na Monte Cassino przeprowadzona w latach 1066–1071. Na miejscu istniejącego wcześniej kościoła zbudowano od podstaw nowy klasztor wzorowany na zbudowanej w Rzymie bazylice św. Piotra. Romańskie założenia, mimo licznych ingerencji poczynionych zwłaszcza w okresie baroku, zostały zachowane aż do 1944 r.
Ożywienie można zaobserwować jedynie na północy, w rejonie Lombardii. Spotykane na tym terenie motywy dekoracyjne nawiązują do architektury niemieckiej (północ kraju popierała władzę cesarską). Fasady rozwiązywane są jako wielopoziomowe, arkadowe galerie. Wejścia poprzedzają portale z dekoracją figuralną widoczną także na fasadach. Kolumny portali często są opierane na rzeźbionych lwach lub innych przykucniętych zwierzętach. Dla rejonu Toskanii charakterystyczne są okładziny elewacji z wielobarwnych kamieni (ten sposób zdobienia stosowany był we Florencji jeszcze na początku renesansu). Na południu Italii istotny wpływ wywiera architektura Bizancjum. W tym rejonie budowane są kościoły na planie podłużnym, krzyża łacińskiego lub centralno-krzyżowym z kopułą wspartą na trompach lub żaglach. Wpływy bizantyjskie widoczne są także w wystroju wnętrza. Powstały w tym okresie: kościół San Sabino (ok. 1100) w Canosa, pięciokopułkowy kościół San Corato w Molfetta i trójkopułkowy San Francesco w Trani. Z tego okresu pochodzi także zbudowana w stylu bizantyjskim bazylika św. Marka w Wenecji.
Przykłady.
Do ciekawszych zabytków romańskich należą:

</doc>
<doc id="130765" url="https://pl.wikipedia.org/wiki?curid=130765" title="Zespół rewaskularyzacji">
Zespół rewaskularyzacji



</doc>
<doc id="130766" url="https://pl.wikipedia.org/wiki?curid=130766" title="Architektura romańska w Niemczech">
Architektura romańska w Niemczech

W architekturze romańskiej w Niemczech widoczna jest kontynuacja wcześniejszych wzorów architektury karolińskiej. Częściej niż w innych państwach Europy Zachodniej budowane są kościoły o układzie centralnym (np. kaplica w Schwarzrheindorf koło Bonn z 1151 r.), ale i tutaj przeważają budowle bazylikowe, najczęściej kryte drewnianymi, płaskimi stropami, zazwyczaj bogato zdobione polichromią. Wnętrze dzielone jest na nawy przy pomocy kolumn o monolitycznych, kamiennych trzonach ustawionych pomiędzy z masywnymi filarami. Po raz pierwszy to rozwiązanie zastosowano w Saksonii, w budowanym od 961 r. kościele Sankt Cyriakus w Gernrode (kolumny ustawiono na przemian z filarami). Rytm ten powtarzano w zróżnicowany sposób (najczęściej można spotkać ustawienie: filar – dwie kolumny – filar) w budowanych później świątyniach. Częstym rozwiązaniem jest zastosowanie dwóch absyd na zakończeniu nawy głównej oraz dwóch transeptów. Czasami w grubości murów dobudowywano mniejsze apsydiole, lub stawiano dodatkowe absydy na zakończeniach ramion transeptu albo przy prezbiterium. Charakterystyczną cechą niemieckich kościołów są wysokie wieże stawiane nad skrzyżowaniem naw, chórem zachodnim i parami na krańcach budowli. Przy zastosowaniu dwóch absyd i podwójnego transeptu wejście do kościoła umieszczano w elewacji bocznej. Fasady zdobią arkadowe fryzy i galerie, oprócz nich pojawiają się także posągi przedstawiające świętych i apostołów.
Do znanych zabytków należą:
Literatura:
Zobacz też: style architektoniczne, historia sztuki, sztuka romańska

</doc>
<doc id="130767" url="https://pl.wikipedia.org/wiki?curid=130767" title="Architektura romańska w Anglii">
Architektura romańska w Anglii

Tradycyjnie, w Anglii przyjmowany jest nieco inny podział okresu romańskiego na style architektoniczne niż w pozostałych państwach Europy. Czas do bitwy pod Hastings 1066, związany z panowaniem anglo-saskim, zaliczany jest do okresu przedromańskiego, w którym duży wpływ na budownictwo wywierała architektura karolińska propagowana przez francuskich mistrzów. Lata panowania Normanów przypadają na okres rozkwitu sztuki romańskiej na kontynencie. Po 1189 (podawane są także daty: 1170 i 1180) rozpoczyna się nowy etap, nazywany też okresem staroangielskim ("Early English"), odpowiada końcowej fazie sztuki romańskiej i początkom gotyku.
Styl normandzki, chociaż występował także na Sycylii i w południowych Włoszech, najpełniej rozwinął się w Anglii. Cechują go monumentalne budowle o bogatej dekoracji geometrycznej umieszczanej na słupach, filarach, gzymsach i łękach. Najczęściej spotykane są trójnawowe bazyliki o wydłużonym korpusie i z fasadami flankowanymi dwiema wieżami. Nawy przecina wyraźnie zaznaczony transept (zdarza się stosowanie drugiej, węższej niż transept, nawy poprzecznej). Na przedłużeniu nawy głównej budowano podłużne, prostokątne prezbiterium (kontynuacja czasów anglosaskich). Nad skrzyżowaniem nawy głównej z transeptem stawiano wysokie wieże na planie wieloboku. Nawy boczne od głównej oddzielają rzędy arkad wspartych na masywnych filarach o ozdobnie pofałdowanej dolnej części głowic. Często filary stawiane są na przemian z kolumnami. Powyżej naw bocznych budowano otwarte do wnętrza empory. W ścianach nawy głównej, powyżej zadaszenia naw bocznych, umieszczano rzędy okien. W początkowym okresie nawy przekrywano płaskimi stropami lub więźbami, później pojawiły się sklepienia krzyżowe nad nawami bocznymi.
Styl nowoangielski, często zaliczany do początkowego okresu gotyku, cechuje się zachowaniem romańskiej formy i gotyckiego, ostrego łuku w arkadach oraz stosowaniem sklepień krzyżowo-żebrowych (połowa XIII wieku).

</doc>
<doc id="130768" url="https://pl.wikipedia.org/wiki?curid=130768" title="Quake">
Quake

Quake – strzelanka pierwszoosobowa stworzona przez id Software i wydana 22 czerwca 1996 roku przez GT Interactive. Jako jedna z pierwszych miała silnik graficzny wyświetlający trójwymiarowy, teksturowany obraz. Wywodzi się pośrednio z serii "Doom", kontynuując jej niektóre rozwiązania. W tej grze po raz pierwszy pojawiła się konsola służąca do konfiguracji i automatyzacji ustawień oraz rozmów z pozostałymi graczami.
W 1997 id Software wydało łatę do QuakeWorld, która zmieniała fizykę świata gry (m.in. dodała większą kontrolę lotu oraz zmieniła sposób obsługi skoków).
Muzyka do gry została skomponowana przez Trenta Reznora z zespołu Nine Inch Nails.
Rozgrywka.
"Quake" oferuje dwa podstawowe rodzaje rozgrywki: jednoosobowa oraz wieloosobowa.
Gra jednoosobowa.
Gracz wciela się w postać „Rangera” – żołnierza, który podobnie jak wielu jego kompanów został wysłany przez dowództwo w celu zlikwidowania złowrogiej istoty zwanej „Shub-Niggurath” (postać nawiązuje do bóstwa z powieści H.P. Lovecrafta). Niestety wszyscy żołnierze oprócz głównego bohatera zginęli, przez co musi on zniszczyć potwory w pojedynkę.
Przed rozpoczęciem gracz ma do wyboru cztery ścieżki z łatwym, średnim i trudnym poziomem umiejętności, aby osiągnąć poziom umiejętności Nightmare (opisany w instrukcji gry jako „tak zły, że został ukryty, aby ludzie nie wchodzili tam przez przypadek”), gracz musi spaść w wodzie przed wejściem do 4 epizodu na zagiętą belkę, skręcić po belce w bok, i na końcu belki wejść do tajnego przejścia.
Po zakończeniu każdego epizodu gracz wraca do początkowego poziomu, gdzie może wybrać kolejny. Każdy epizod rozpoczyna się bez wcześniej zebranych broni i przedmiotów. Po ukończeniu wszystkich czterech epizodów i zdobyciu czterech magicznych run na początkowym poziomie otwiera się podłoga ukazując wejście do ostatniego poziomu "End".
Gra wieloosobowa.
W trybie wieloosobowym gracze znajdują się na wybranej, zamkniętej mapie. Mapa jest zazwyczaj wielkości kilku pomieszczeń, w których rozlokowane są takie przedmioty jak bronie, amunicja, zbroja i apteczki. Gracze walczą między sobą w pojedynkę bądź w zespołach. id Software stworzył specjalną wersję Queka'a do gry wielosoobowej - QuakeWorld. QuakeWorld stał się jedną z najpopularniejszych gier wieloosobowych i na wiele lat wyznaczył trend rozwoju gier typu strzelanek pierwszoosobowych.
Dodatki.
W 1997 roku zostały wydane dwa oficjalne dodatki do gry: "Mission Pack 1: Scourge of Armagon" oraz "Mission Pack 2: Dissolution of Eternity". Oba wprowadzają nowe poziomy, jak również kilka nowych rodzajów broni i przeciwników.

</doc>
<doc id="130769" url="https://pl.wikipedia.org/wiki?curid=130769" title="Architektura romańska w Skandynawii">
Architektura romańska w Skandynawii

W Skandynawii architektura romańska rozwijała się w dwóch kierunkach: z jednej strony kontynuowano rodzime tradycje budownictwa drewnianego, a z drugiej, budowano kościoły z kamienia nawiązujące swoją formą do budownictwa Niemiec, Anglii i Francji. W tym okresie zbudowano:
Przykładem budownictwa drewnianego jest kościół o wysoko spiętrzonych dachach zbudowany w Hitterdat w XIII wieku
Literatura:
Zobacz też: style architektoniczne, historia sztuki, sztuka romańska

</doc>
<doc id="130772" url="https://pl.wikipedia.org/wiki?curid=130772" title="Architektura romańska w Europie Środkowo-Wschodniej">
Architektura romańska w Europie Środkowo-Wschodniej

Europa Środkowo-Wschodnia to obszar, na który chrześcijaństwo docierało z dwóch kierunków. Wraz z misjonarzami z Bizancjum docierały wpływy architektury bizantyjskiej. Cyryl i Metody przybyli na Morawy w 864 r., ich uczniowie powędrowali w kierunku Chorwacji i Węgier. W 973 r. książę Gejza sprowadził na swoje ziemie duchowieństwo z Włoch i Niemiec. Wraz z ich przybyciem gruntują się wpływy architektury romańskiej. Po koronacji Stefana I na terenie państwa węgierskiego utrwaliły się wpływy kościoła rzymskiego i umocniła się pozycja sztuki romańskiej.
Wśród najstarszych zabytków chrześcijańskich na terenie Europy Środkowo-Wschodniej dominują kościoły budowane na planie koła. Rotundy, jako typ świątyni budowanej na terenie grodu, budowano do końca XII wieku. Większość z nich ma dobudowaną niewielką, półokrągłą absydę, w której umieszczano ołtarz. Późniejsze budowle posiadają także wysoką, zazwyczaj kwadratową wieżę od zachodu. Po przybyciu duchownych ze świata łacińskiego pojawiają się trójnawowe bazyliki z trzema absydami na zakończeniu naw. Wpływy niemieckie owocują budowlami flankowanymi dwiema wieżami od strony wejścia.
Przykłady zabytków:

</doc>
<doc id="130774" url="https://pl.wikipedia.org/wiki?curid=130774" title="Zakrzep">
Zakrzep

Zakrzep, skrzeplina (łac. "thrombus", od gr. "θρόμβος", grudka skrzepniętej krwi lub ściętego mleka) – czop tworzący się w świetle naczynia za życia organizmu, wskutek wykrzepiania się krwi lub zlepiania i osadzania płytek krwi.
Patogeneza.
Skrzeplina powstaje, gdy: 
Powyższe trzy cechy to tak zwana triada Virchowa.
Przebieg.
Skrzeplina może ulec rozmiękczeniu (rozpuszczeniu przez granulocyty), organizacji lub zwapnieniu. 
Organizacja skrzepliny polega na wrastaniu w nią fibroblastów wytwarzających włókna kolagenowe i otaczaniu jej przez śródbłonek naczynia. Jeżeli organizacji podlega skrzeplina przyścienna, następuje trwałe zwężenie światła naczynia. Jeżeli proces dotyczy skrzepliny zamykającej, naczynie zarasta. Niekiedy w trakcie organizacji skrzepliny zamykającej mogą wytworzyć się kanały, w które wnikają komórki śródbłonka, wyścielając je od środka i tworząc nowe drogi przepływu krwi.
Powikłania.
Możliwe następstwa powstania skrzepliny:

</doc>
<doc id="130775" url="https://pl.wikipedia.org/wiki?curid=130775" title="Złoty Medal Królewskiego Towarzystwa Astronomicznego">
Złoty Medal Królewskiego Towarzystwa Astronomicznego

Złoty Medal jest najwyższym wyróżnieniem nadawanym przez Królewskie Towarzystwo Astronomiczne.
Początkowo medale nadawano w zależności od dokonywanych odkryć, nawet kilka w ciągu roku, ale w 1833 roku zdecydowano przyznawać każdego roku tylko jedno wyróżnienie. Stało się to przyczyną konfliktu, gdy w 1846 roku położenie dotychczas nieznanej planety – Neptuna – wyznaczyło niezależnie dwóch uczonych, Anglik John Couch Adams oraz Francuz Urbain Le Verrier. Obydwa państwa rościły sobie prawa do odkrycia i wobec braku porozumienia w 1847 r. medalu nie przyznano.
Spór zażegnano, nadając rok później specjalne medale „okolicznościowe” 12 różnym osobom, w tym Adamsowi i Le Verrierowi, po czym powrócono do jednego wyróżnienia rocznie. Odkrywcy Neptuna otrzymali własne złote medale dopiero w latach 1866 i 1868.
Do 1963 roku medale nadawano w zwykłym trybie, z wyjątkiem lat 1867 i 1886 kiedy przyznano dwa wyróżnienia oraz kilku lat gdy nie przyznano ich wcale. Od 1964 r. Królewskie Towarzystwo Astronomiczne nadaje corocznie dwa złote medale, jeden za osiągnięcia z dziedziny astronomii, drugi – z geofizyki.
Laureaci.
Złoty Medal Królewskiego Towarzystwa Astronomicznego otrzymali:
Srebrne medale.
Srebrne medale RAS zostały przyznane w latach 1824 i 1827:
Medale uznania.
W latach 1846 i 1848 przyznano medale uznania RAS ():

</doc>
<doc id="130779" url="https://pl.wikipedia.org/wiki?curid=130779" title="Wymowa beznosówkowa">
Wymowa beznosówkowa

Wymowa beznosówkowa – gwarowa wymowa w języku polskim, w której samogłoskę nosową zastępuje odpowiadająca jej ustna. Na przykład „wziety” lub „przysiega”. Wymowy beznosówkowej nie wyzbył się na przykład Jan Kochanowski, który używał jej często w swoich utworach.

</doc>
<doc id="130782" url="https://pl.wikipedia.org/wiki?curid=130782" title="Operacja Patey'a">
Operacja Patey'a



</doc>
<doc id="130784" url="https://pl.wikipedia.org/wiki?curid=130784" title="Operacja Halsteda">
Operacja Halsteda



</doc>
<doc id="130789" url="https://pl.wikipedia.org/wiki?curid=130789" title="Święto Zmarłych">
Święto Zmarłych



</doc>
<doc id="130794" url="https://pl.wikipedia.org/wiki?curid=130794" title="MMC">
MMC



</doc>
<doc id="130797" url="https://pl.wikipedia.org/wiki?curid=130797" title="Zespół Mallory’ego-Weissa">
Zespół Mallory’ego-Weissa

Zespół Mallory’ego-Weissa (ang. "Mallory-Weiss syndrome") – podłużne pęknięcie błony śluzowej przełyku, zlokalizowane w okolicy wpustu żołądka, związane zwykle z wymiotami.
Zespół został opisany po raz pierwszy przez George’a Kennetha Mallory’ego i Somę Weissa w 1929.
Etiopatogeneza.
Pęknięcie błony śluzowej w zespole Mallory’ego-Weissa powstaje najczęściej na skutek gwałtownych i obfitych wymiotów (około 40% chorych wymioty jednak neguje). Zespół Mallory’ego-Weissa najczęściej występuje u alkoholików lub osób, które nadużywają często alkoholu (wiąże się to z uporczywymi wymiotami). Może być również wywołany przez niepowściągliwe wymioty ciężarnych. Czynnikiem ryzyka zespołu Mallory’ego-Weissa jest także bulimia i prawdopodobnie przepuklina rozworu przełykowego.
Obraz kliniczny i rozpoznanie.
Pęknięcia błony śluzowej nie osiągają znacznych rozmiarów, mogą być jednak powodem krwotoku, niekiedy masywnego, objawiającego się krwistymi bądź fusowatymi wymiotami, a także smolistym stolcem. Chorobę rozpoznaje się, badając endoskopowo okolicę połączenia przełyku z żołądkiem. Zespół Mallory’ego-Weissa należy odróżniać od zespołu Boerhaavego, w którym pęknięciu ulega cała ściana przełyku.
Leczenie.
Do opanowania uszkodzeń śluzówki zazwyczaj wystarczy leczenie zachowawcze (leki zobojętniające kwas żołądkowy, inhibitory pompy protonowej), niekiedy jednak, w przypadku krwawienia, zastosować należy metody endoskopowe, np. elektrokoagulację, koagulację argonową lub z wykorzystaniem lasera.

</doc>
<doc id="130799" url="https://pl.wikipedia.org/wiki?curid=130799" title="Multi Media Card">
Multi Media Card



</doc>
<doc id="130801" url="https://pl.wikipedia.org/wiki?curid=130801" title="Wrotki (sprzęt sportowy)">
Wrotki (sprzęt sportowy)

Wrotki – sprzęt sportowy i rekreacyjny, mający postać kółek mocowanych do butów w sposób trwały lub doczepianych. Są one pokrewne łyżworolkom, od których różnią się ułożeniem kółek: wrotki są dwuśladowe, gdy łyżworolki jednośladowe. 
Historia.
Koncepcja umieszczania kółek pod butami sięga co najmniej początku XVIII wieku. Od początku były to próby imitacji jazdy na łyżwach w warunkach braku lodu, do celów rekreacyjnych bądź przedstawień teatralnych. Był to więc sprzęt jednośladowy, będący wczesną formą łyżworolek. Kolejne modele nie zdobywały jednak szerszej popularności, ze względu na trudności z hamowaniem i skręcaniem. 
Dopiero w 1863 roku James Plimpton z Medford w stanie Massachusetts odszedł od jednośladowości projektując dwie pary równoległych kółek na wózkach przymocowywanych do buta, czyli pierwsze wrotki. Wynalazek się przyjął rozpoczynając pierwszą w historii wrotkarską manię, jaka najpierw opanowała wschodnie Stany Zjednoczone, a później dotarła do Europy. Ze względu na bardziej komfortowe stroje noszone przez kobiety do jazdy, z czasem wrotki stały się też jednym z symboli emancypacji kobiet.
Z czasem konstrukcję wrotek udoskonalano. Powstały pierwsze hale wrotkarskie, wprowadzono masową produkcję. W 1876 roku pojawiły się pierwsze wrotki z hamulcem. Wkrótce zaczęto eksperymentować z gumowymi, a nawet plastikowymi kółkami, jednak sporą zmianę przyniosło dopiero wprowadzenie poliuretanu w 1979 roku.
Wkrótce po wynalezieniu wrotek zaczęto wymyślać różne zawody sportowe z ich wykorzystaniem. Pierwszy mecz hokeja na wrotkach odnotowano w Londynie w 1878 roku. Pod koniec XIX wieku popularność zdobyły wyścigi wrotkarskie, a nieco później także taniec na wrotkach i wrotkarstwo figurowe. W efekcie, w 1924 roku powołano Międzynarodową Federację Sportów Wrotkarskich.
Wymyślone w Chicago w 1935 roku roller derby jest najstarszym sportem wrotkarskim uprawianym zawodowo. Zaledwie dwa lata później odbyły się pierwsze mistrzostwa świata sportów wrotkarskich.
Wrotki chętnie zakładano na nogi do lat 70., jednak moda na nowoczesne łyżworolki doprowadziła do znaczącego spadku popularności tego sprzętu w dwóch ostatnich dekadach XX wieku. Dopiero odnowione zainteresowanie roller derby, unowocześniony design i moda retro przywróciły wrotki do łask w drugiej dekadzie XXI stulecia.
Rodzaje wrotek.
W zależności od przeznaczenia wrotki różnią się od siebie chociażby rodzajem buta czy wielkością i twardością kół. W związku z tym dzielą się na wrotki:
Dawniej do jazdy typowo rekreacyjnej wykorzystywane były wrotki czterokołowe przypinane do butów. 
Na początku XX wieku wrotkarnie istniały w wielu miastach na terenie Polski: Warszawie, Wrocławiu, Katowicach

</doc>
<doc id="130803" url="https://pl.wikipedia.org/wiki?curid=130803" title="Poggio Bracciolini">
Poggio Bracciolini



</doc>
<doc id="130804" url="https://pl.wikipedia.org/wiki?curid=130804" title="Nadawca społeczny">
Nadawca społeczny

Nadawca społeczny – status, jaki Krajowa Rada Radiofonii i Telewizji może przyznać instytucji emitującej na terytorium Polski program radiowy lub telewizyjny, spełniającej warunki określone w Ustawie o Radiofonii i Telewizji. Nadawca społeczny jest zwolniony z opłaty za udzielenie przez KRRiTV koncesji i jej ponawianie na nadawanie programu.
Zgodnie z Ustawą, nadawca społeczny musi spełniać następujące warunki:
W 1993 r. status nadawcy społecznego, jako pierwszy podmiot prawny w Polsce uzyskało po wielu sporach i dyskusjach w Krajowej Radzie Radiofonii i Telewizji należące do Warszawskiej Prowincji Redemptorystów Radio Maryja na wniosek Ryszarda Bendera. Natomiast, jako drugi podmiot koncesję w takim zakresie otrzymało w 1994 Radio Fara, którego właścicielem jest archidiecezja przemyska.
Spis podmiotów o statusie "nadawcy społecznego".
Na dzień 25 czerwca 2018 w Polsce działało 8 podmiotów o statusie nadawcy społecznego:

</doc>
<doc id="130805" url="https://pl.wikipedia.org/wiki?curid=130805" title="Gianfrancesco Poggio Bracciolini">
Gianfrancesco Poggio Bracciolini

Gianfrancesco (Giovanni Francesco) Poggio Bracciolini (ur. 11 lutego 1380 w Terranuova, zm. 30 października 1459 we Florencji) – włoski humanista i historyk.
Studiował we Florencji. W 1404 został sekretarzem papieża Bonifacego IX, funkcję tę sprawował za czasów pontyfikatu Innocentego VII, Grzegorza XII, Aleksandra V i Jana XXIII, do 1415. Następnie podróżował po Francji, Niemczech i Szwajcarii; w czasie tych podróży odnalazł w bibliotekach klasztornych zapomniane teksty autorów rzymskich, m.in. Cycerona, Lukrecjusza, Kwintyliana, Tacyta, Witruwiusza. W 1423 został ponownie sekretarzem papieskim, funkcję tę sprawował do 1450. W latach 1453-1458 był kanclerzem Florencji.
Dziadek Braccioliniego ze strony matki, Michaelle Frutti, był notariuszem. To po nim Poggio odziedziczył umiejętność pięknego pisania. Sam Bracciolini twierdził, że i jego ojciec był notariuszem, choć ta informacja nie ma potwierdzenia innego niż słowa kopisty. 
Rodzice Poggia, Guccio i Jacoba, mieli jeszcze dwie córki. Jedna z nich zmarła będąc dzieckiem oraz drugiego syna, z którym później Poggio nie pozostawał w przyjacielskich stosunkach. Około roku 1388, gdy Poggio miał 8 lat, sytuacja materialna rodziny się pogorszyła. Guccio, uciekając przed wierzycielami, musiał sprzedać dom i ziemię, a rodzina Bracciolinich przeniosła się w okolice Arezzo. To najprawdopodobniej tam Poggio chodził do szkoły, nauczył się podstaw łaciny i opanował sztukę pisania. 
W latach 90. XIV wieku Poggio przybył do Florencji, zapewne z listem polecającym od nauczyciela z Arezzo. Karierę zaczął robić dzięki umiejętności pięknej kaligrafii. Był jednym z tych, którzy karolińską minuskułę, wynalezioną na dworze Karola Wielkiego w IX wieku, przekształcili w pismo wykorzystywane do kopiowania rękopisów. Pismo to stało się później podstawą kursywy i antykwy. 
Kopiowaniem książek i dokumentów, Poggio zarabiał na życie. Talent, jakim był jego charakter pisma i umiejętności kopisty, dały mu sławę oraz stabilność finansową. Dzięki temu mógł pobierać lekcje łaciny pod okiem uczonego z Rawenny Giovanniego Malphaghina, który w młodości był sekretarzem i kopistą Petrarki, a później wygłaszał wykłady o Cyceronie i poezji rzymskiej m.in. we Wenecji, Florencji i Padwie. 
Dobra pensja kopisty pozwoliła Poggio zdobyć także profesję notariusza. Egzamin notarialny zdał w wieku 22 lat. Pierwszym dokumentem, jaki potwierdził notarialnie, był list polecający własnego ojca, który, tym razem z Florencji, zbiegł do Rimini, by ponownie ukryć się przed wierzycielami. Osobą, która list wystawiła, był wielki kanclerz republiki florenckiej Coluccio Salutati. 
Salutati był protektorem Braccioliniego, To wśród jego protegowanych Poggio zaprzyjaźnił się z Niccolo Niccolim, potomkiem jednego z najbogatszych rodów w mieście. Niccolo pasjonował się klasycznymi tekstami znajdującymi się w bibliotekach klasztornych i być może to właśnie jego pasja wywarła też wpływ na Poggio, który poszukiwaniami zapomnianych tekstów się zajął. Jednym  z największych odkryć Poggia był odnaleziony w styczniu 1417 roku, najprawdopodobniej w Fuldzie, poemat Lukrecjusza "De rerum natura". Historię tego odkrycia przedstawia w pracy "Zwrot. Jak zaczął się renesans" Stephen Greenblatt.

</doc>
<doc id="130807" url="https://pl.wikipedia.org/wiki?curid=130807" title="Łyżwy">
Łyżwy

Łyżwy – twarde, płaskie elementy, tworzące wąskie płozy, mocowane pod podeszwą buta w celu ślizgania się po lodzie.
Budowa samej łyżwy (płozy) zależy od dyscypliny, w której są wykorzystywane. Niektóre rodzaje dyscyplin sportowych wykorzystujących łyżwy to:
Łyżwy wykorzystywane do wyczynowego uprawiania sportu składają się z odrębnie dobranych butów i płóz, w przeciwieństwie do łyżew używanych rekreacyjnie. Zanim zaczęto produkować łyżwy z butami, do jazdy amatorskiej stosowano łyżwy przykręcane do butów codziennego użytku.
Historia.
Najstarsze znalezione łyżwy mają ok. 5 tys. lat, były zbudowane ze zwierzęcych kości, przywiązywane rzemieniami do butów.
Łyżwy drewniane z metalowym usztywnieniem pojawiły się w XIV w. Łyżwy zrobione całkowicie z żelaza wprowadzono w XVII wieku. Stalowe łyżwy z klamrami i zaciskami, przypinającymi je do butów, zostały sprzedane w 1850 r. i później przerodziły się w łyżwy na stałe przytwierdzone do butów.
Łyżwiarstwo przez długi czas było środkiem lokomocji w krajach z długimi, mroźnymi zimami jak: Norwegia, Szwecja, Finlandia a w szczególności Holandia. Do XVIII wieku łyżwiarstwo stało się już nie tylko sposobem przemieszczania się, lecz również dobrze przyjętym sportem. Europejscy koloniści szybko wprowadzili łyżwiarstwo w USA i Kanadzie.
Rodzaje łyżew.
Istnieją trzy podstawowe rodzaje łyżew: figurowe, hokejowe i panczeny.
Tradycyjne buty łyżwiarskie są wykonane ze specjalnej skóry i zawiązywane. Do celów rekreacyjnych coraz częściej wykorzystywane są buty plastikowe, wiązane lub zapinane na specjalne klamry. W XX wieku powstała również odmiana łyżew dwupłozowych (popularnie: saneczki), wykorzystywanych głównie przez najmłodszych. Dostępne są również łyżwy z możliwością wymiany płozy łyżwiarskiej na rolkową lub wrotkową.
Łyżwy figurowe.
Łyżwy przeznaczone do jazdy figurowej są najwyższe i najcięższe ze wszystkich rodzajów łyżew. Ma to zapewnić ochronę dla kostki przy wykonywaniu skomplikowanych skoków i ewolucji. Płoza jest delikatnie zaokrąglona, szeroka, z rowkiem pośrodku, zakończona z przodu ząbkami (czubkiem), wykorzystywanymi w niektórych skokach i elementach krokowych.
Odmianą łyżwy figurowej jest łyżwa do tańców na lodzie i jazdy synchronicznej. Jej płoza jest około dwóch centymetrów krótsza niż w łyżwach do jazdy indywidualnej i sportowej, a najniższy ząbek na czubku jest mniejszy, co ma ułatwić czucie krawędzi.
Łyżwy hokejowe.
W 1957 sportowa wytwórnia sprzętu wyczynowego we Wrocławiu przystąpiła do produkcji łyżew hokejowych według wzoru kanadyjskiego.

</doc>
<doc id="130808" url="https://pl.wikipedia.org/wiki?curid=130808" title="Secure Digital">
Secure Digital

SD (ang. "secure digital") – standard kart pamięci opracowany przez firmy Panasonic, SanDisk i Toshiba w 2000 roku. Karty SD charakteryzują się niewielkimi wymiarami (24 × 32 × 2,1 mm) i masą (ok. 2 gramów). Standard rozwijał się wypracowując kilka wersji.
Poza grubością, ich wymiary są identyczne z kartami MMC.
Karty SD mają 9 wyprowadzeń. Dodatkowo karta SD ma na brzegu przełącznik blokujący możliwość zapisu.
Dostępne są karty SD o pojemnościach od 8 MB do 2 TB. Karty od 4 GB do 32 GB określane są jako SDHC. Karty od 64 GB do 2 TB określane są jako SDXC. Starsze urządzenia mają problemy z ich obsługą. Sporadycznie można również spotkać karty 4 GB SD (nie SDHC). Ten podział wynika z systemu plików stosowanego przy formatowaniu kart SD. Tym systemem jest FAT16, w którym ograniczenie rozmiaru partycji wynosi 2 GB. Wyjątkowo w tym systemie plików można utworzyć partycję o wielkości 4 GB, jednak tylko niewielka liczba urządzeń, niebędących komputerami, jest w stanie obsłużyć taką strukturę; nawet część komputerowych systemów operacyjnych nie obsługuje 4 GB partycji w systemie FAT16. Właśnie z tego powodu w grupie kart SD (SDHC) od 4 GB do 32 GB powierzchnia adresowana jest zgodnie z systemem plików FAT32. Powyżej 32 GB pojemności karty SD są często formatowane w systemie exFAT, gdyż w FAT32 przy wielkości partycji ponad 32 GB znacznie spada wydajność jej obsługi (zgodnie z opinią Microsoftu, będącego twórcą tego formatu).
Zastosowania.
Karty pamięci SD są powszechnie stosowane w:
Wymiary miniSD i microSD.
W 2003 roku zaprezentowano kartę zgodną programowo z SD ale o mniejszych wymiarach (21,5 × 20 × 1,4 mm) zwaną miniSD, standard ten obecnie praktycznie nie jest używany. W 2005 przedstawiono kartę o wymiarach 11 × 15 × 1 mm, zwaną microSD. Do kart tych opracowano adaptery umożliwiające użycie ich w miejsce kart SD.
Standardy programowe.
Organizacja "SD Association" określająca standardy urządzeń SD wprowadza podział:
Standardy ze względu na pojemność.
Pierwsze karty oznaczane jako SD mogły mieć pojemność do 2 GB, używano na nich systemy plików FAT 12 i FAT 16. Karty SDHC mają pojemność od 2 GB do 32 GB używają systemu plików FAT 32. Karty o pojemności powyżej 32 GB aż do 2 TB oznaczane są jako SDXC, stosowany jest na nich system plików exFAT.
Karty SD High Capacity (SDHC lub SD 2.0) są nowymi kartami SD bazującymi na specyfikacji 2.00, która dla kart SDHC definiuje system plików FAT32, co umożliwia zwiększenie pojemności kart SD od 4 GB do 32 GB i gwarantuje minimalną prędkość zapisu danych 6 MB/s (klasa specyfikacji 6). Karty SDHC są na ogół kompatybilne tylko z czytnikami obsługującymi wersję 2.0 standardu SD, istnieją jednak wyjątki od tej reguły. Niektóre czytniki zgodne z wersją 1.1 są w stanie bez problemu współpracować z kartami SDHC pod warunkiem, iż są kontrolowane spod systemu obsługującego wersję 2 standardu SD (na przykład czytniki wbudowane w Acery serii n300 i inne urządzenia typu PDA).
Klasy szybkości kart SD.
Stowarzyszenie producentów kart SD określa dwa standardy szybkości kart "'Speed Class" i "UHS Speed Class". W każdym ze standardów określono kilka klas szybkości.
Niektórzy producenci używają wskaźnika prędkości odczytu w postaci x, a inni, np. Kingston, używają prędkości zapisu.
Poniższa tabelka przedstawia listę zazwyczaj używanych wskaźników prędkości oraz minimalnej prędkości transferu:
UHS.
Ultra High Speed (bus) – to nowy typ połączenia między kartą a adapterem, umożliwiający dalszy wzrost szybkości transferu. Jest kompatybilny zarówno z kartami SDHC, jak i SDXC.
Na obecną chwilę istnieją trzy odmiany UHS:
UHS-I umożliwia maksymalny transfer z prędkością 50 MB/s (4-bitowy typ transferu przy 100 MHz) albo 104 MB/s (4-bitowy tryb transferu z 208 MHz zegarem taktującym). Wymaga obsługi standardu SD 3.01 do działania (czytnik/aparat/telefon – informacje o wersji można znaleźć w specyfikacji danego urządzenia).
UHS-II podnosi szczytowe transfery trzykrotnie w stosunku do UHS-I. W trybie połowicznym (half duplex), udostępnia maksymalny transfer na poziomie 156 MB/s. W trybie pełnym (full duplex), dodatkowo go podwaja (do 312 MB/s). Wymaga jednak sprzętu w standardzie SD 4.0 z powodu konieczności zastosowania dodatkowych pinów na karcie.
UHS-III stanowi kolejny znaczny skok wydajnościowy, pozwalając na transfery z prędkościami dwukrotnie wyższymi niż poprzednia generacja - 624MB/s dla odczytu i 312MB/s dla zapisu. Wymaga urządzenia i samej karty w standardzie SD 6.0.
UHS w praktyce.
Zgodność karty z UHS nie gwarantuje najwyższej wydajności karty pamięci. Nie jest też jednoznaczna z posiadaniem przez kartę najwyższej klasy wydajności (np. Class 10 lub wyższej). UHS wymaga do osiągnięcia pełnej wydajności jego obsługi po stronie urządzenia, do jakiego wkładamy kartę pamięci (czytnika, kamery, czy telefonu). Karta zgodna z UHS może działać w starszych urządzeniach (zgodnych ze standardem wymaganym przez dany typ karty), ale nie osiągnie wtedy swojej szczytowej wydajności.

</doc>
<doc id="130810" url="https://pl.wikipedia.org/wiki?curid=130810" title="Fort Holabird">
Fort Holabird

Fort Holabird – była siedziba ośrodka szkoleniowego wywiadu wojskowego US Army (Army Intelligence) w USA.

</doc>
<doc id="130811" url="https://pl.wikipedia.org/wiki?curid=130811" title="Fort Meade">
Fort Meade

Fort Meade (Fort George Gordon Meade) – amerykańska baza położona w stanie Maryland, połowie drogi między Baltimore a Waszyngtonem, mieszcząca (od 1957) siedzibę Agencji Bezpieczeństwa Narodowego. Zajmuje rozległe, dobrze zabezpieczone tereny, otoczone parkanem.
Historia fortu.
Założony w 1917 roku fort nazwano imieniem bohatera spod Gettysburga, gen. płk. George’a Gordona Meade’a. W latach I wojny światowej przeszło w nim przeszkolenie ponad 100 tysięcy żołnierzy piechoty, którzy zostali następnie wysłani do Europy.
W 1928 roku nazwę fortu zmieniono na "Fort Leonard Wood", przeciwko czemu stanowczo zaprotestowali jednak obywatele Pensylwanii dotknięci despektem, jaki spotkał ich bohatera narodowego. Przedstawiciele Pensylwanii w Izbie Reprezentantów wymogli na deputowanych uzupełnienie ustawy o finansowaniu armii regularnej o przepis nakazujący przywrócenie fortowi dawnej nazwy.
W czasie II wojny światowej fort George G. Meade ponownie służył jako ośrodek szkoleniowy oraz pełnił funkcję kwatery 2 Armii.
Siedziba kryptoanalityków.
Podczas II wojny światowej większość jednostek kryptoanalitycznych była skoncentrowana w Waszyngtonie. Po jej zakończeniu zorientowano się, że skuteczny atak na stolicę może zniszczyć potencjał Stanów Zjednoczonych w dziedzinie przechwytywania i łamania szyfrów. W związku z tym Połączony Komitet Szefów Sztabu postanowił skonsolidować biura AFSA i przenieść je poza obszar sąsiadujący bezpośrednio z Waszyngtonem.
W 1950 roku na nową siedzibę AFSA wybrano Fort Knox w stanie Kentucky. Okazało się jednak, że wielu spośród 5 tysięcy pracowników nie ma zamiaru się przeprowadzić, a utrata nawet niewielkiej części wysoko wykwalifikowanego personelu mogłaby sparaliżować pracę agencji. Dwa lata później, w roku 1952, rozpoczęto poszukiwania nowej siedziby, położonej nie dalej niż w promieniu 40 kilometrów od Waszyngtonu. Wybór padł na Biuro Laboratorium Dróg Publicznych ("Bureau of Public Roads Laboratory") w Langley, w stanie Wirginia oraz "Fort George G. Meade". Langley stało się ostatecznie siedzibą Centralnej Agencji Wywiadowczej (CIA).
Aby utrzymać fakt relokacji AFSA w tajemnicy, przeprowadzkę do Fort Meade oraz związane z nią szeroko zakrojone prace budowlane opatrzono kryptonimem Projekt K. Wkrótce po podjęciu decyzji o relokacji, na mocy nieoficjalnej decyzji prezydenta, powołano do życia tajną Agencję Bezpieczeństwa Narodowego ("National Security Agency" – NSA). Jeszcze w 1995 roku oficjalne informacje o forcie Meade nie wspominały o działalności NSA. Mówiono jedynie o tym, że placówka obsługuje 57 wojskowych jednostek organizacyjnych, w tym Dowództwo Naczelne, 1 Armię USA i Agencję Bezpieczeństwa Narodowego.
Zajmująca powierzchnię 260 hektarów siedziba NSA jest najbardziej widoczną siecią światowego kompleksu jej dóbr, w skład którego wchodzą stacje naziemne w Sugar Grove w zachodniej Wirginii, tereny w stanie Waszyngton, Anchorage na Alasce i za granicą od Argentyny po Australię i Chiny. Agencja kieruje stamtąd globalną siecią dozoru źródeł emisji fal elektromagnetycznych, posługując się satelitami, samolotami i systemem stacji naziemnych. W Fort Meade znajduje się miejsce na parking samochodowy na ok. 18 tys. samochodów, NSA dysponuje własnym zjazdem na jedną z głównych autostrad, z którego korzystać mogą jedynie pracownicy agencji.
Fort Meade jest głównym ośrodkiem studiów kryptologicznych NSA, komputerowe centrum badawcze uważane jest za największe skupisko matematyków na świecie. Zatrudniająca w Fort Meade i jego okolicach ok. 20 tysięcy osób Agencja Bezpieczeństwa Narodowego jest największym pracodawcą w stanie Maryland, w skali globalnej zatrudnia 100 tysięcy osób. Fort Meade jest drugim pod względem wielkości odbiorcą elektryczności w całym stanie Maryland; z corocznego budżetu NSA 21 milionów dolarów jest przekazywanych na jej opłacenie.

</doc>
<doc id="130813" url="https://pl.wikipedia.org/wiki?curid=130813" title="Dolnopłat">
Dolnopłat

Dolnopłat – samolot jednopłatowy o płacie umocowanym u dołu kadłuba. 
Zazwyczaj są to konstrukcje wolnonośne. Tylko w nielicznych przypadkach stosuje się zastrzały, głównie w samolotach o małej prędkości jak np. samoloty rolnicze.
Pierwszy dolnopłat został wyprodukowany w końcowym okresie I wojny światowej przez Cesarstwo Niemieckie, a był nim samolot Junkers D.I.
Układ ten był szeroko stosowany podczas II wojny światowej w samolotach myśliwskich (np. Spitfire, Bf 109, A6M1 "Zero") ze względu na dogodne umiejscowienie podwozia. W samolotach przy- i ponaddźwiękowych rzadko spotykany, ze względu na duży opór interferencyjny, małą krytyczną liczbę Macha, spadek stateczności oraz skłonności do wpadania w drgania typu "buffeting".
Obecnie często spotykany w lotnictwie komercyjnym i lekkim.

</doc>
<doc id="130819" url="https://pl.wikipedia.org/wiki?curid=130819" title="Robinia biała">
Robinia biała



</doc>
<doc id="130820" url="https://pl.wikipedia.org/wiki?curid=130820" title="Oficer Wywiadu Departamentu Obrony">
Oficer Wywiadu Departamentu Obrony

Oficer Wywiadu Departamentu Obrony – specjalista wywiadu Stanów Zjednoczonych.
Funkcja utworzona została w 1974 roku przez generała porucznika sił lądowych "Daniela O Grahama", ówczesnego Dyrektora Agencji Wywiadu Obronnego (DIA – Defense Intelligence Agency). Kompetencje DIA i jej pozycja w hierarchii służb wywiadowczych Stanów Zjednoczonych nie były wówczas ściśle określone. Graham starał się o podniesienie tej pozycji, kierując swoich najbardziej doświadczonych współpracowników do specjalnych zadań wywiadowczych, zwłaszcza w Afryce.

</doc>
<doc id="130821" url="https://pl.wikipedia.org/wiki?curid=130821" title="Grochodrzew biały">
Grochodrzew biały



</doc>
<doc id="130822" url="https://pl.wikipedia.org/wiki?curid=130822" title="Dwupłat">
Dwupłat

Dwupłat – układ konstrukcyjny płatowca, samolotu o dwóch płatach nośnych umieszczonych jeden nad drugim. Najczęściej górny płat umieszczony jest nad kadłubem na wspornikach lub zastrzałach i połączony z dolnym płatem za pomocą rozpórek oraz usztywniony za pomocą napiętych stalowych cięgien lub linek. Rzadziej górny płat mocowany jest bezpośrednio do górnej części kadłuba. Dolny płat zwykle mocowany jest do dolnej części kadłuba, rzadko pod kadłubem. Układ płatów górnego i dolnego wraz ze znajdującymi się między nimi zastrzałami, rozpórkami i cięgnami nosi nazwę komory płatów.
Zaletą samolotów dwupłatowych jest duża powierzchnia nośna skrzydeł przy rozpiętości mniejszej, niż w przypadku jednopłatów o porównywalnej powierzchni nośnej, a wadą jest ich znacznie większy opór aerodynamiczny. Stąd samoloty dwupłatowe miały co do zasady lepszą zwrotność oraz krótszy start i lądowanie w porównaniu z jednopłatami, natomiast były od nich wolniejsze, rzadko przekraczając prędkość 400 km/h. Zaletą układu dwupłatu w początkowym okresie rozwoju lotnictwa był też fakt, że konstrukcja przestrzenna komory płatów, usztywnionej rozpórkami i rozpiętymi na krzyż cięgnami, pozwalała na uzyskanie sztywności i wytrzymałości skrzydeł, przy prostocie i lekkości ich konstrukcji. W miarę rozwoju technologii i potrzeb zwiększenia szybkości samolotów, dwupłaty zostały wyparte przez wolnonośne jednopłaty.
W układzie dwupłatu skonstruowany był pierwszy udany samolot – Flyer I braci Wright, następnie wiele innych konstrukcji początków lotnictwa. Układ dwupłatowy stał się dominującym układem konstrukcyjnym w okresie I wojny światowej i lat 20., powszechnie stosowany był też w latach 30., aczkolwiek głównie w lżejszych samolotach sportowych, szkolnych i bojowych, w tym myśliwskich. Podczas II wojny światowej dwupłatowce używane były już na niewielką skalę, ich użycie jako samolotów bojowych ograniczyło się do pierwszej połowy wojny, z nielicznymi wyjątkami (np. sowiecki Kukuruźnik). Po II wojnie światowej sporadycznie jedynie budowano samoloty w układzie dwupłatu, głównie sportowe i rolnicze, lecz także lekkie transportowe (An-2).
Odmianą dwupłatu jest półtorapłat, w którym dolny płat ma mniejszą rozpiętość i zwykle mniejszą cięciwę od górnego. Zbliżony konstrukcyjnie do dwupłatu jest także trójpłat, różniący się posiadaniem trzeciego płata nośnego, pomiędzy górnym a dolnym. Konstruowano także prototypy samolotów z czterema płatami.
Istniały dwa modele dwupłatów o napędzie odrzutowym. Jeden z nich został skonstruowany w Polsce – PZL M-15 (Belphegor).

</doc>
<doc id="130823" url="https://pl.wikipedia.org/wiki?curid=130823" title="Dwupłatowiec">
Dwupłatowiec



</doc>
<doc id="130824" url="https://pl.wikipedia.org/wiki?curid=130824" title="Plakodonty">
Plakodonty

Plakodonty (Placodontia, czyli płyto- lub płaskozębne) – rząd triasowych gadów morskich prawdopodobnie z rzędu Sauropterygia – płetwojaszczurów, jednak ich systematyka jest niejasna. Skamieniałości plakodontów znajdowano na terenie Europy.
Miały krępe ciała spłaszczone od brzusznej strony, pokryte nieregularnie rozmieszczonymi płytkami kostnymi, które u niektórych rodzajów tworzyły bardziej zwarty pancerz. Szyja krótka, ogon długi i gruby, bocznie spłaszczony. Mierzyły do 2,5 m długości. Oko ciemieniowe miały dobrze wykształcone. 
Wyspecjalizowały się w zbieraniu ze skał mięczaków i skorupiaków za pomocą mocnych płaskich zębów, którymi miażdżyły muszle ramienionogów i małżów czy też pancerze skorupiaków by wyjadać ich miękkie części. Niektóre miały zaokrąglone pyski z zębami wysuniętymi do przodu ("Placodus"), a inne z dobrze wykształconym pancerzem były bezzębne z wyciągniętymi ryjkami służącymi do wyszukiwania miękkich zwierząt zagrzebanych w mule dennym ("Placochelys"). 
Ciekawy wygląd miał bezzębny, opancerzony "Henodus" z późnego triasu, osiągający około 1 m długości, którego głowa była prostokątna, a krótkie ciało zamknięte pancerzem podobnym do pancerza żółwi.
Zamieszkiwały płytkie morza obfitujące w skorupiaki i głowonogi, którymi się żywiły. 

</doc>
<doc id="130825" url="https://pl.wikipedia.org/wiki?curid=130825" title="Łyżwiarstwo">
Łyżwiarstwo

Łyżwiarstwo – grupa dyscyplin sportowych i rekreacyjnych, w których zawodnik porusza się po lodzie na specjalnych stalowych płozach (ostrza), przymocowanych do butów, zwanych łyżwami. Zarówno łyżwy, jak i same buty, różnią się między sobą, w zależności od dyscypliny, do jakiej są wykorzystywane. 
Historia.
Od tysięcy lat ludzie zamieszkujący tereny z mroźnymi zimami wykorzystywali różne proste przedmioty ułatwiające przemieszczanie się po śniegu. Z nich wyewoluowały współczesne narty, rakiety śnieżne, sanie, czy łyżwy. Za przodka tych ostatnich uważa się kości jakie przywiązywano do spodniej części buta, które ułatwiały ślizg po zamarzniętej powierzchni wód. Najstarsze takie kościste łyżwy znaleziono w Szwajcarii i datuje się je na 3000 r.p.n.e., choć powszechnie uważa się, że co najmniej równie wcześnie używano podobnych przyrządów w Europie Północnej. Te wczesne poprzedniczki łyżew ślizgały się po lodzie i wymagały użycia kijów do rozpędzania się, a więc technika jazdy była znacząco inna.
Nowoczesne łyżwy narodziły się w XIII lub XIV wieku w Niderlandach. Region przeżywał rozkwit gospodarczy, rozwijało się rolnictwo, zaludniały miasta, przekopywano liczne kanały irygacyjne. Liczne płytkie zbiorniki wodne oraz cieki wodne zamarzały na zimę, przez co łyżwiarstwo zdobyło popularność jako środek transportu, ale i rozrywka. W tym czasie wynaleziono też drewniane łyżwy z metalowym podbiciem. Zaczęto też je ostrzyć, dzięki czemu rozwinęła się możliwość jazdy bez kija zbliżona co do zasady do dzisiejszej. W XVI wieku powstały pierwsze łyżwy metalowe.
Łyżwiarstwo stało się popularną rozrywką zimową w Niderlandach wśród wszystkich warstw społecznych. W XVI wieku metalowe łyżwy rozpowszechniły się w Europie – szczególnie w Wielkiej Brytanii (Szkocja i region The Fens na wschodzie Anglii) i Francji, głównie jednak jako rozrywka szlachty. Na początku XVIII wieku łyżwiarstwo dotarło też do Ameryki Północnej.
Pierwszą nowoczesną dyscypliną łyżwiarską jest łyżwiarstwo figurowe. W 1742 roku w Edynburgu powstał pierwszy klub łyżwiarski, a w 1772 roku Anglik Robert Jones opublikował „Traktat o Łyżwiarstwie” (ang. "A Treatise on Skating") uważany za pierwszy opis łyżwiarstwa figurowego. W podobnym czasie jazda figurowa stała się modna wśród francuskiej arystokracji. Dyscyplinę zrewolucjonizował w 2. połowie XIX wieku Amerykanin Jackson Haines, który jako pierwszy zaczął produkować buty z przymocowanymi płozami w 1865 roku, a w 1870 wprowadził ząbki z przodu umożliwiające skoki i inne akrobacje. Tymczasem w 1876 roku w Londynie zbudowano pierwsze sztucznie chłodzone lodowisko. Łyżwiarstwo figurowe zadebiutowało na Igrzyskach Olimpijskich w 1908 roku jako pierwsza dyscyplina zimowa, na 16 lat przed pierwszymi Zimowymi Igrzyskami Olimpijskimi.
W XIX wieku rozwinęło się też łyżwiarstwo szybkie i hokej na lodzie. Ściganie się na łyżwach było popularną rozrywką już wcześniej, jednak pierwsze oficjalne zawody rozegrano dopiero w Oslo w 1863 roku, zaś pierwsze mistrzostwa świata gościła Holandia w 1889 roku. Hokej na lodzie narodził się tymczasem w latach 70. w Montrealu. 
Wiek XX charakteryzował się przede wszystkim rozwojem technologii, profesjonalizacją i włączeniem łyżwiarstwa w skład dyscyplin olimpijskich. Po łyżwiarstwie figurowym na Igrzyskach zagościł hokej w 1920 roku, łyżwiarstwo szybkie w 1924 i short track w 1988. Profesjonalna liga hokejowa NHL stała się jedną z bogatszych i popularniejszych lig sportowych świata. Dziś łyżwiarstwo w różnych formach jest uprawiane na każdym zamieszkałym kontynencie.
Dyscypliny.
Wyróżnia się sporty łyżwiarskie takie jak:
Organizacje sportowe.
Zawodnicy uprawiający olimpijskie sporty łyżwiarskie wyczynowo zrzeszeni są w krajowych związkach łyżwiarskich, które z kolei są członkami Międzynarodowej Unii Łyżwiarskiej ("ISU – International Skating Union"). Wyjątkiem jest hokej na lodzie, którego zawodnicy zrzeszeni są w krajowych związkach hokeja na lodzie, będących w większości członkami Międzynarodowej Federacji Hokeja na Lodzie ("IIHF – International Ice Hockey Federation"). 

</doc>
<doc id="130826" url="https://pl.wikipedia.org/wiki?curid=130826" title="Jan Jeziorański">
Jan Jeziorański

Jan Józef Bartłomiej Jeziorański herbu Jeziora (ur. 24 sierpnia 1835 w Lublinie, zm. 5 sierpnia 1864 w Warszawie) – członek władz powstania styczniowego.
Życiorys.
Urodził się w polskiej rodzinie szlacheckiej pochodzenia żydowskiego, Jeziorańskich herbu Jeziora, jako syn Jana Macieja i Wandy z Dolańskich herbu Korab. Jego bratem stryjecznym był generał Antoni Jeziorański.
Wylegitymowany ze szlachectwa przed Heroldią Królestwa Polskiego ok. 1855 z herbem Jeziora. Z małżeństwa z Wandą z Gołębiowskich pozostawił córki:
Pracował jako rewizor dochodów tabacznych w Warszawie. Był członkiem Organizacji Miejskiej Warszawy, w marcu 1864 został dyrektorem Wydziału Komunikacji w Rządzie Narodowym, stanowisko to objął po aresztowanym 6 marca Romanie Żulińskim. Aresztowany na początku kwietnia 1864, podczas przesłuchań zachował się godnie, nie podjął współpracy ze śledczymi, zdecydowanie odmówił obciążenia zeznaniami współtowarzyszy. Przyznał się jednak do winy, przyrzekał poprawę i prosił o łaskę. Skazany na śmierć, został 5 sierpnia 1864 wraz z Romualdem Trauguttem, Józefem Toczyskim, Romanem Żulińskim i Rafałem Krajewskim powieszony na stokach Cytadeli Warszawskiej, jako ostatni ze skazanych. Wszyscy zostali symbolicznie upamiętnieni na grobie córki Traugutta, Alojzy, na Cmentarzu Powązkowskim w Warszawie.

</doc>
<doc id="130829" url="https://pl.wikipedia.org/wiki?curid=130829" title="Ragoût">
Ragoût

Ragoût ([], fr. "ragoût") – w kuchni francuskiej rodzaj potrawy z mięsa (w tym z drobiu, dziczyzny i ryb) lub warzyw, pokrojonych na regularnej wielkości cząstki i uduszonych w wywarze rybnym, warzywnym lub mięsnym, niekiedy w zagęszczonym zasmażką sosie, zwykle przyprawionych ziołami lub korzeniami.
Wyróżnia się dwie podstawowe odmiany tej potrawy – ciemną ("ragoût à brun") i jasną ("ragoût blanc"). Pierwszą przyrządza się z kawałków mięsa (wołowiny, baraniny, wieprzowiny) wstępnie zarumienionego z dodatkiem mąki poprzez smażenie w tłuszczu; po podlaniu (wywarem, winem, wodą) stopniowo duszone jest ono do miękkości z dodawaniem pokrajanych warzyw, zrumienionej cebuli i przypraw.
Jasne ragout przyrządzane jest przez gotowanie mięsa w białym sosie na bazie jasnego wywaru mięsnego lub warzywnego, z dodatkiem gotowanych mączystych ziemniaków, które po rozgnieceniu zagęszczają sos. Można go również zagęścić śmietaną i zasmażką, nadając mu konsystencję beszamelu.
Za specyficzne odmiany ragoût przyrządzane z duszonej baraniny z dodatkiem ziemniaków i cebuli, można uważać francuski navarin z jagnięcia i angielski stew (tzw. "Irish stew").
W rozszerzonym znaczeniu określenie to może odnosić się do wszelkich potraw wykonanych z produktów rozdrobnionych w różnym stopniu i duszonych w sosie, podawanych jako samodzielne dania, dodatek lub rodzaj gęstego sosu, jak np.: francuskie "fricasse" czy pochodzące z Prowansji "ratatouille", włoski sos boloński ("ragù alla bolognese"), węgierskie leczo ("lecsó") i "pörkölt" oraz inne popularne w Europie Środkowej gulasze, a także stew czy polski bigos.

</doc>
<doc id="130830" url="https://pl.wikipedia.org/wiki?curid=130830" title="Gajk Owakimian">
Gajk Owakimian

Gajk Badałowicz Owakimian (Гайк Бадалович Овакимян; ur. 1898, zm. 1967) – radziecki generał major, wysoki funkcjonariusz NKWD, rezydent Ludowego Komisariatu Spraw Wewnętrznych (NKWD) w Nowym Jorku w latach 30., zastępca szefa wywiadu zagranicznego.
Życiorys.
Do Stanów Zjednoczonych przybył w 1933 i rozpoczął działalność wywiadowczą pod przykrywką Amtorgu. Inżynier z zawodu, specjalizował się w szpiegostwie przemysłowym.
W książce "FBI-KGB War" (1986) agent FBI Robert J. Lamphere i Tom Shachtman napisali "Często określano go mianem "Cwanego Ormianina", co było jednocześnie miarą jego przebiegłości, bo do końca nie wiedziano, czy jest istotnie Ormianinem, czy nie. Owakimian nie był dużej postury, przy wzroście 1,68 metra ważył 72 kilogramy". 
Zgodnie z tym, co podają Lamphere i Shachtman, pracujący dla Owakimiana szpiedzy byli rozlokowani w całych Stanach Zjednoczonych, Meksyku i Kanadzie. To on zwerbował Juliusa i Ethel Rosenbergów do tzw. siatki szpiegów atomowych w 1938. Także on spotkał się z Ramónem Mercaderem i przekazał mu rozkaz zlikwidowania przebywającego w Meksyku Lwa Trockiego. Mercader dokonał zamachu 20 sierpnia 1940; Trocki zmarł następnego dnia w wyniku odniesionych ran. 
W maju 1941 Federalne Biuro Śledcze aresztowało Owakimiana, zarzucając mu, że jako korespondent zagranicznej firmy nie zarejestrował swojej działalności w Departamencie Stanu. Przebywający w więzieniu Owakimian upierał się, że chroni go immunitet dyplomatyczny. Po wpłaceniu kaucji w wysokości 25 tysięcy dolarów przez ambasadę Związku Radzieckiego został zwolniony. Na mocy decyzji prezydenta Roosevelta zezwolono mu na opuszczenie Stanów Zjednoczonych, w zamian za zgodę na odesłanie z ZSRR sześciu przetrzymywanych tam amerykańskich agentów (ostatecznie odesłano tylko trzech).
Po powrocie do Związku Radzieckiego Owakimiana mianowano szefem jednego z wydziałów wywiadu zagranicznego NKWD (INO/INU), a w 1943 przeniesiono na stanowisko zastępcy szefa wywiadu zagranicznego (Pawła Fitina). Za zgodą Fitina Owakimian miał dużą swobodę działania, koncentrował się m.in. na wywiadzie atomowym. Po dymisji szefa wywiadu Fitina zdjęto także Owakimiana i pozostawiono go do dyspozycji Komitetu Informacji (KI), który przejął wywiad zagraniczny w 1947. Zwolniony z wywiadu po zdemaskowaniu Rosenbergów, podjął pracę jako dyrektor Naukowego Instytutu Doświadczalnego Przemysłu Chemicznego.
Na przełomie 1954 i 1955 Nikita Chruszczow po przejęciu władzy rozpoczął tzw. "walkę z Beriowszczyzną". Owakimian został pozbawiony rangi generalskiej, miał jednak szczęście i nie trafił do więzienia jak wielu jego kolegów.

</doc>
<doc id="130832" url="https://pl.wikipedia.org/wiki?curid=130832" title="Zauropterygi">
Zauropterygi

Zauropterygi, płetwojaszczury (Sauropterygia) – nadrząd wymarłych gadów morskich, do których zaliczamy: plezjozaury, notozaury i być może plakodonty (klasyfikacja jest niepewna). Przedstawiciele grupy Sauropterygia mieli opływowe ciała, cztery kończyny przekształcone w odnóża pływne. Były dobrze przystosowane do życia w wodzie. Żyły podczas ery mezozoicznej.
Rzędy

</doc>
<doc id="130834" url="https://pl.wikipedia.org/wiki?curid=130834" title="William Robertson">
William Robertson



</doc>
<doc id="130835" url="https://pl.wikipedia.org/wiki?curid=130835" title="Wrotkarstwo figurowe">
Wrotkarstwo figurowe

Wrotkarstwo figurowe (zwane również artystycznym) – dyscyplina sportowa wywodząca się z łyżwiarstwa figurowego. Zwłaszcza kilkadziesiąt lat temu, kiedy technika nie pozwalała na budowanie lodowisk całorocznych, było ono wręcz dyscypliną zamienną, a najlepsi łyżwiarze figurowi często odnosili sukcesy również na wrotkach.
Wrotkarze figurowi mają do wyboru wrotki tradycyjne – czterokołowe (ang. "roller-skates lub quad skates") oraz bardziej nowoczesne łyżworolki ("inline skates"). Ostatnimi czasy sięgają oni jednak raczej po te drugie.Jazda figurowa na rolkach i wrotkach jest również dyscypliną cyrkową.
W dyscyplinie tej rozgrywane są międzynarodowe zawody, z Mistrzostwami Świata włącznie. Zawodnicy występują w licznych rewiach, przedstawieniach i pokazach, a Międzynarodowa Federacja Sportów Wrotkarskich od lat stara się o włączenie wrotkarstwa artystycznego oraz innych dyscyplin wrotkarskich do programu Letnich Igrzysk Olimpijskich. W związku z rosnącą popularnością i zainteresowaniem nią w Polsce, dnia 14 czerwca 2017 roku, przy Polskim Związku Sportów Wrotkarskich została powołana Komisja ds. jazdy figurowej.
Zawody wrotkarskie.
Zawody we wrotkarstwie figurowym rozgrywają się na specjalnie do tego przeznaczonych halach sportowych o odpowiednich wymiarach (1800 m²) i nawierzchni, zwanymi wrotowiskami, ale niekiedy może je zastąpić odpowiednio przygotowana sala gimnastyczna.
Zawodnicy startują w pięciu kategoriach:
Tak samo, jak łyżwiarze mają do wykonania program skrócony i dowolny, a w przypadku par tanecznych – taniec obowiązkowy, oryginalny i dowolny. Za swoje układy otrzymują noty w wysokości od 1 do 10. Oceniani są za zawartość techniczną programu oraz tzw. wrażenie artystyczne.
Układ programów nie jest całkowicie dowolny – wrotkarze muszą zawrzeć w nich odpowiednią liczbę i rodzaj skoków, piruetów, kroczków, spiral itp. Są to te same rodzaje elementów, jakie wykonują łyżwiarze.

</doc>
<doc id="130837" url="https://pl.wikipedia.org/wiki?curid=130837" title="Waldemar Baszanowski">
Waldemar Baszanowski

Waldemar Romuald Baszanowski (ur. 15 sierpnia 1935 w Grudziądzu, zm. 29 kwietnia 2011 w Warszawie) – polski sztangista. Czterokrotny olimpijczyk, dwukrotny mistrz olimpijski, pięciokrotny zwycięzca mistrzostw świata, sześciokrotny mistrz Europy, dwudziestoczterokrotny rekordzista świata. Zdobył 9 złotych medali mistrzostw Polski, 61 razy ustanawiał rekordy Polski. Honorowy prezes Polskiego Związku Podnoszenia Ciężarów.
Dzieciństwo i młodość.
Był synem Jana Baszanowskiego, byłego podoficera 64 Pułku Artylerii i Elżbiety Klary Pilcek.
W 1957 roku ukończył Państwowe Technikum Mechanizacji Rolnictwa w Kwidzynie, a w 1961 roku warszawską Akademię Wychowania Fizycznego.
Kariera sportowa.
W 1960 wziął udział w igrzyskach olimpijskich w Rzymie, zajmując piąte miejsce. Kolejne lata to pasmo sukcesów. W 1961 roku po raz pierwszy w karierze zwyciężył na mistrzostwach świata w Wiedniu oraz mistrzostwach Europy w Wiedniu. Na kolejnych zawodach mistrzowskich: mistrzostwach świata w Budapeszcie i mistrzostwach Europy w Budapeszcie w 1962 roku oraz mistrzostwach świata w Sztokholmie i mistrzostwach Europy w Sztokholmie w 1963 roku zdobył cztery medale – wszystkie srebrne.
Występ na igrzyskach olimpijskich w Tokio w 1964 roku zaowocował zdobyciem złotego medalu. Uzyskał w trójboju 432,5 kg, bijąc dotychczasowy rekord olimpijski o 25 kg. Rok później zwyciężył na mistrzostwach świata w Teheranie oraz mistrzostwach Europy w Sofii, a w 1966 roku był drugi podczas mistrzostw świata w Berlinie oraz mistrzostw Europy w Berlinie.
Igrzyska olimpijskie w Meksyku w 1968 roku to kolejny sukces sztangisty. Powtórzył osiągnięcie z Tokio, wygrywając z przewagą aż 15 kg nad Irańczykiem Parwizem Dżalajerem.
W lipcu 1969 roku prowadzony przez niego samochód wpadł pod Łowiczem w poślizg i stoczył się do rowu, w wyniku czego śmierć poniosła jego żona Anita, a on sam i 6-letni syn zostali ranni. Mimo wypadku sezon uwieńczył obroną tytułów na mistrzostwach świata w Warszawie i mistrzostwach Europy, ustanawiając przy okazji cztery rekordy świata. Następnie zdobywał srebrne medale na mistrzostwach świata w Columbus w 1970 roku i mistrzostwach świata w Limie rok później. Równocześnie zwyciężał podczas mistrzostw Europy w Szombathely i mistrzostw Europy w Sofii.
W swoim czwartym występie olimpijskim, na igrzyskach w Monachium w 1972 roku, zajął czwarte miejsce. Walkę o podium przegrał tam ze Zbigniewem Kaczmarkiem o 2,5 kg.
Inne osiągnięcia sztangisty to: dziewięciokrotne mistrzostwo Polski, 24 rekordy świata oraz 61 rekordów Polski. Trzykrotny chorąży polskiej ekipy olimpijskiej (1964, 1968, 1972).
W 1969 roku czytelnicy „Przeglądu Sportowego” uznali Baszanowskiego najlepszym sportowcem Polski.
Po zakończeniu kariery został trenerem i wykładowcą Akademii Wychowania Fizycznego w Warszawie. Na przełomie 1973/1974 trenował zespół ciężarowców AZS Warszawa oraz w tym czasie został zaproszony do współpracy przez klub Sanoczanka Sanok. Potem wyjechał do Azji, gdzie został trenerem kadry Indonezji. Do kraju powrócił w 1988 roku. Sześć lat później został szefem wyszkolenia Polskiego Związku Podnoszenia Ciężarów, a w 1999 roku wybrano go na stanowisko prezydenta Europejskiej Federacji Podnoszenia Ciężarów.
W klasyfikacji fachowego pisma „World Weightlifting” został uznany za trzeciego sztangistę wszech czasów (za Turkiem Naimem Suleymanoglu oraz Węgrem Imre Földim)
Życie prywatne.
Waldemar Baszanowski był trzykrotnie żonaty, miał syna Marka (urodzony w 1963 roku).
Przez wiele lat był aktywnym krótkofalowcem, pracującym głównie telegrafią. Posługiwał się znakiem wywoławczym SP5TZB.
8 lipca 1969 roku miał wypadek samochodowy we wsi Zabostów Mały. Prowadzony przez niego samochód wpadł w poślizg i przewrócił się do rowu, w wyniku czego zginęła jego pierwsza żona, Anita, a on sam, wraz z synem, został ranny. Jego druga żona, Maria, zmarła na raka w latach 80. XX wieku. W 2007 roku, na swojej działce pod Warszawą, spadł z drzewa. W wyniku upadku uszkodził rdzeń kręgowy i złamał kręgosłup. Został niemal całkowicie sparaliżowany i mógł poruszać tylko głową oraz rękami, przez co nie mógł poruszać się na wózku inwalidzkim i większość czasu spędzał w pozycji leżącej na łóżku. Zmarł nad ranem, 29 kwietnia 2011 roku, w szpitalu w Warszawie. 9 maja został pochowany na nowym cmentarzu na Służewie przy ul. Wałbrzyskiej.
Odznaczenia.
Pod koniec 1967 otrzymał Złoty Medal „Za Wybitne Osiągnięcia Sportowe”.
22 grudnia 1998 został odznaczony przez Prezydenta RP Aleksandra Kwaśniewskiego Krzyżem Komandorskim Orderu Odrodzenia Polski „za wybitne zasługi dla ruchu olimpijskiego, za działalność na rzecz rozwoju i propagowania kultury fizycznej, za wybitne osiągnięcia sportowe”. 6 maja 2011 pośmiertnie został odznaczony przez Prezydenta RP Bronisława Komorowskiego Krzyżem Komandorskim z Gwiazdą tego orderu „za wybitne osiągnięcia w działalności na rzecz rozwoju i upowszechniania dyscypliny podnoszenia ciężarów, za zasługi dla ruchu olimpijskiego”, order został przekazany rodzinie Baszanowskiego podczas ceremonii pogrzebowej. Był także odznaczony Krzyżem Oficerskim i Kawalerskim Orderu Odrodzenia Polski, Medalem Komisji Edukacji Narodowej oraz Medalem Orderu Olimpijskiego MKOL.
Udział w filmie.
W 1977 roku wystąpił w fabularnym filmie telewizyjnym Filipa Bajona zatytułowanym "Powrót" wraz z polskimi bokserami: Janem Szczepańskim, oraz Zbigniewem Pietrzykowskim.

</doc>
<doc id="130838" url="https://pl.wikipedia.org/wiki?curid=130838" title="Kopuła geodezyjna">
Kopuła geodezyjna

Kopuła geodezyjna ("kopuła Fullera") – wielościan, który odwzorowuje powierzchnię kuli. W kopule geodezyjnej najmniejszym stosowanym elementem geometrycznym jest najczęściej trójkąt równoramienny zbliżony do równobocznego, bowiem jest on najsztywniejszym wielokątem.
Geometryczny kształt kopuły geodezyjnej wykorzystywany jest w różnego rodzaju rozwiązaniach architektonicznych jako atrakcyjne, wytrzymałe i samonośne (tzn. niewymagające wewnętrznych podpór) przykrycie dużych powierzchni. 
Pierwszą kopułę tego typu wybudowano w 1923 według projektu niemieckiego inżyniera Walthera Bauersfelda z przeznaczeniem na planetarium w Jenie. Pod koniec lat 40. XX wieku idee te zostały rozwinięte i spopularyzowane przez amerykańskiego konstruktora, architekta, kartografa i filozofa Richarda Fullera, który jest również twórcą nazwy „kopuła geodezyjna".

</doc>
<doc id="130839" url="https://pl.wikipedia.org/wiki?curid=130839" title="Chłonność naturalna">
Chłonność naturalna

Chłonność naturalna - naturalna odporność środowiska przyrodniczego i jego elementów (roślinności, gleby) na różnego oddziaływanie wypoczywających ludzi. Określa się ją jako maksymalną liczbę osób, które w jednostce czasu mogą przebywać na jednostkowej powierzchni rozpatrywanego terenu bez powodowania zmian degradacyjnych, zmieniających trwale skład i struktury biocenozy. Chłonność naturalna jest szacowana dla terenów niezagospodarowanych turystycznie.

</doc>
<doc id="130840" url="https://pl.wikipedia.org/wiki?curid=130840" title="Pojemność turystyczna">
Pojemność turystyczna

Pojemność turystyczna – ogólna pojemność bazy noclegowej (liczba miejsc noclegowych), gastronomicznej (liczba miejsc konsumpcyjnych, wydawanych posiłków) i towarzyszącej (liczba miejsc lub powierzchnia) określająca maksymalną liczbę uczestników ruchu turystycznego mogących równocześnie korzystać z poszczególnych urządzeń, nie przyczyniając się do zmniejszania zakresu i poziomu podaży usług turystycznych oraz dezorganizacji życia społeczno-gospodarczego. Często mylona z chłonnością turystyczną.

</doc>
<doc id="130844" url="https://pl.wikipedia.org/wiki?curid=130844" title="Notozaury">
Notozaury

Notozaury (Nothosauria) – rząd wymarłych gadów morskich z nadrzędu zauropterygów (Sauropterygia). Ich przedstawiciele żyli w okresie triasowym.
Pierwotnie do tej grupy zaliczano liczne prymitywne rodzaje wchodzące w skład nadrzędu Sauropterygia (z wyjątkiem plakodontów), jednocześnie zaś uznawano tak definiowane notozaury za przodków plezjozaurów. Jednak tak definiowane notozaury, nie obejmując plezjozaurów, były grupą parafiletyczną, obejmującą przy tym różne dość daleko spokrewnione gatunki. W ostatnich latach podjęto próbę przedefiniowana notozaurów tak, aby stały się grupą monofiletyczną. W tym celu wyłączono z tej grupy rodzaje należące do linii ewolucyjnej prowadzącej do plezjozaurów, m.in. "Pistosaurus", "Cymatosaurus" czy "Corosaurus"; te rodzaje wraz z plezjozaurami tworzą szerszy klad Pistosauroidea, który z kolei wraz z monofiletycznymi notozaurami tworzy jeszcze szerszy klad Eusauropterygia. Przedefiniowane, monofiletyczne notozaury, nie będące przodkami plezjozaurów, obejmują m.in. rodzaje "Nothosaurus", "Simosaurus", "Germanosaurus", "Lariosaurus" i "Ceresiosaurus". Nie jest jasna pozycja systematyczna grupy Pachypleurosauria; dawniej zaliczano je do notozaurów, nowsze analizy kladystyczne sugerują jednak, że są od nich jeszcze prymitywniejsze, i należy je wyłączyć nie tylko z notozaurów, ale i z kladu Eusauropterygia (razem z którym pachypleurozaury wchodziłyby w skład jeszcze szerszego kladu Eosauropterygia). 
Notozaury miały opływowy kształt ciała, kończyny zakończone pięcioma palcami, spiętymi błonami pławnymi. Kończyny przednie były krótsze niż tylne. Notozaury, podobnie jak dzisiejsze foki, żyły zarówno na lądzie jak i w wodzie. Mierzyły przeciętnie około 3 m długości. Ogon długi, cienki i spiczasty, z płetwą na jego górnej części, służył do pływania. Szczęki długie, cienkie i pełne spiczastych zębów przystosowanych do łapania ryb. Kopalne szczątki tych gadów znane są z osadów triasowych Europy, południowo-wschodniej Azji i Ameryki Północnej. 

</doc>
<doc id="130845" url="https://pl.wikipedia.org/wiki?curid=130845" title="William Robertson (historyk)">
William Robertson (historyk)

William Robertson (ur. 1721 w Midlothian, zm. 1793) – szkocki duchowny i historyk.
Studiował na uniwersytecie w Edynburgu. Rozgłos przyniosła mu opublikowana w 1759 praca pt. "Historia Szkocji za panowania królowej Marii i króla Jakuba VI", do końca XVIII wieku miała 19 wznowień. Dzięki tej pracy zwrócił na siebie uwagę dworu. W 1761 został królewskim kapelanem, a w 1764 oficjalnym historiografem królewskim. Od 1762 był rektorem Uniwersytetu w Edynburgu. Robertson był jednym z pierwszych, którzy traktowali historię jako naukę empiryczną.

</doc>
<doc id="130853" url="https://pl.wikipedia.org/wiki?curid=130853" title="Skoki łyżwiarskie">
Skoki łyżwiarskie

Skoki łyżwiarskie – jeden z elementów łyżwiarstwa figurowego w konkurencjach jazdy indywidualnej kobiet i mężczyzn oraz parach sportowych. Różnice między poszczególnymi rodzajami skoków są identyfikowane na podstawie krawędzi startowej, kierunku ruchu i liczby prawidłowo wykonanych obrotów tj. od jednego do czterech obrotów wokół własnej osi (zwykle przez lewe ramię). Ich nazwy zazwyczaj pochodzą od nazwisk osób, które je wymyśliły.
Międzynarodowa Unia Łyżwiarska (ISU) dopuszcza wykonywanie siedmiu rodzajów skoków łyżwiarskich dzielących się na dwie grupy:
Dodatkowo pary sportowe wykonują:
Oprócz sześciu skoków podstawowych, istnieją inne skoki wykonywane od połowy do nawet czterech obrotów. Z powodu ich niskiego zakwalifikowania punktowego przez ISU, są spotykane najczęściej w ramach elementów łączących. Skoki są wykonywane przez łyżwiarzy solo, w kombinacjach (kilka skoków jeden po drugim) lub sekwencjach (kilka skoków połączonych innymi elementami łyżwiarskimi, m.in. krokami łyżwiarskimi lub elementami łączącymi).
Skoki podstawowe.
Różnica pomiędzy podstawowymi skokami wykonywanymi przez łyżwiarzy pojawia się w momencie najazdu, a właściwie wybicia – obroty i lądowanie wyglądają w nich tak samo. Wszystkie z podstawowych skoków rozpoczynane są z najazdu tyłem (z wyjątkiem axla) oraz kończone tyłem, na zewnętrznej krawędzi prawej łyżwy (z wyjątkiem eulera).
Oto sześć najczęściej wykonywanych skoków figurowych od najłatwiejszych do najtrudniejszych, zgodnie z rosnącymi wartościami punktowymi w systemie oceniania ISU:
Skoki par sportowych.
Skoki równoległe.
Skoki równoległe (ang. "Side-by-side jumps") są skokami wykonywanymi jednocześnie (synchronicznie) przez oboje partnerów. Są obowiązkowym elementem łyżwiarskim w konkurencji par sportowych. Na niższych poziomach rywalizacji mogą być wymagane podwójne skoki np. podwójne flipy (2F), zaś wśród elity łyżwiarskiej pary sportowe w swoich programach umieszczają co najmniej jednego podwójnego axla (2A), potrójnego toe-loopa (3T) lub potrójnego salchowa (3S). W przypadku rozbieżności między jakością wykonania skoku przez każdego z partnerów wartość bazowa elementu i ocena skoku są punktowane na niekorzyść pary sportowej, czyli oceniany jest gorzej wykonany skok. Upadek jednego z partnerów jest punktowany ujemnie tak jakby upadło oboje partnerów, czyli -1 pkt jest przyznawany obojgu.
W terminologii ISU skoki równoległe są oznaczane skrótem "sbs" przed skrótem skoku podstawowego wykonanego przez parę sportową np. równoległy potrójny lutz to "sbs 3Lz".
Skoki wyrzucane.
Skoki wyrzucane (ang. "throw jumps") to obowiązkowy element łyżwiarski w konkurencji par sportowych. W skoku wyrzucanym partnerka wykonuje jeden ze skoków podstawowych przy pomocy partnera i standardowo ląduje go tyłem na zewnętrznej krawędzi łyżwy. Pary sportowe używają różnorodnych technik i chwytów do wykonywania tego rodzaju skoków.
W terminologii ISU skoki wyrzucane są oznaczane skrótem "Th", dodawanym po skrócie skoku podstawowego wykonanego przez partnerkę, na przykład wyrzucany potrójny axel to "3ATh".
Kombinacje.
Kombinacje są definiowane jako dwa lub więcej skoków, w których krawędź startowa drugiego (lub trzeciego) skoku jest taka sama jak krawędź lądowania pierwszego skoku. Najczęściej wykonywane skoki na końcu kombinacji to toe-loop (T) lub rittberger (Lo), ponieważ wykonywane są z tylej zewnętrznej krawędzi łyżwy. Do wykonania kombinacji zakończonej salchowem (S) lub flipem (F), jako skok łączący wykorzystywany jest half-loop (inaczej euler), dzięki któremu łyżwiarz może wylądować tyłem do kierunku jazdy na wewnętrznej krawędzi łyżwy i następnie wykonać salchowa lub flipa.
W zawodach międzynarodowych na najwyższym poziomie elity łyżwiarskiej wymaganym elementem dla solistów i solistek w programie krótkim jest kombinacja dwóch skoków. W programie dowolnym solistów i solistek system oceniania ISU ogranicza liczbę skoków w jednej kombinacji do trzech.
Sekwencje.
Sekwencje to kolejno wykonane skoki łyżwiarskie nie połączone bezpośrednio momentem lądowania pierwszego i rozpoczęciem drugiego. Sekwencje często obejmują tzw. skoki dekoracyjne. Długie sekwencje pojedynczych i podwójnych skoków były powszechne w łyżwiarstwie figurowym w latach 80., ale stały się rzadsze, ponieważ łyżwiarze zaczęli skupiać się na wprowadzeniu do swoich programów skoków potrójnych i poczwórnych. 
Zgodnie z systemem oceniania ISU, sekwencje skoków są warte 80% punktów, które łyżwiarz mógłby otrzymać za wykonanie tych samych skoków w kombinacji, a w niektórych przypadkach są warte mniej punktów niż wykonanie solo najtrudniejszego skoku w sekwencji.

</doc>
<doc id="130854" url="https://pl.wikipedia.org/wiki?curid=130854" title="Lipie (gmina)">
Lipie (gmina)

Lipie – gmina wiejska w województwie śląskim, w powiecie kłobuckim. W latach 1975–1998 gmina położona była w województwie częstochowskim.
Siedziba gminy to Lipie.
Według danych z 30 czerwca 2004 gminę zamieszkiwały 6554 osoby.
Na terenie gminy działa prywatne lądowisko Natolin.
Struktura powierzchni.
Według danych z roku 2002 gmina Lipie ma obszar 99,07 km², w tym:
Gmina stanowi 11,14% powierzchni powiatu.
Demografia.
Dane z 30 czerwca 2004:
Sołectwa.
Albertów, Brzózki, Danków, Giętkowizna, Grabarze, Julianów, Kleśniska, Lipie, Lindów, Napoleon, Natolin, Parzymiechy, Rębielice Szlacheckie, Rozalin, Stanisławów, Szyszków, Wapiennik, Zbrojewsko, Zimnowoda.
Miejscowości bez statusu sołectwa: Chałków, Rębielice Szlacheckie (kolonia), Troniny.
Sąsiednie gminy.
Działoszyn, Krzepice, Opatów, Pątnów, Popów, Rudniki

</doc>
<doc id="130855" url="https://pl.wikipedia.org/wiki?curid=130855" title="Ronald Pelton">
Ronald Pelton

Ronald (William) Pelton (ur. 18 listopada 1941 w Benton Harbor, zm. 6 września 2022 w Frederick) – amerykański analityk wywiadu w Agencji Bezpieczeństwa Narodowego (NSA), który sprzedał Związkowi Radzieckiemu wiele informacji. Miał do nich dostęp z racji 14-letniej pracy w amerykańskiej agencji wywiadu elektronicznego.
Pelton studiował na Indiana University, gdzie przez rok uczył się języka rosyjskiego. Następnie w 1960 wstąpił do Sił Powietrznych Stanów Zjednoczonych (US Air Force). Wysłano go do Pakistanu do Agencji Wywiadu Łączności (Signal Intelligence Agency), gdzie prowadził nasłuch radzieckiej łączności. Z Sił Powietrznych Pelton został zwolniony w 1964; następnie podjął pracę w telewizji jako monter. Po kilku miesiącach pracy w telewizji został przyjęty do Agencji Bezpieczeństwa Narodowego (NSA).
Początki pracy w NSA były dla niego bardzo pomyślne; był autorem "Encyklopedii Podsłuchów", na którą składały się informacje z 60 radzieckich radionadajników, systematycznie przechwytywane i analizowane. W 1979 wycofał się z NSA, ponieważ tak się zadłużył, iż stawiało to pod znakiem zapytania jego wiarygodność.
Zatrzymanie i skazanie Ronalda Peltona jako szpiega było uwieńczeniem akcji, która zaczęła się od podsłuchania 14 stycznia 1980 przez Federalne Biuro Śledcze rozmowy telefonicznej przeprowadzonej z urzędnikiem ambasady Związku Radzieckiego w Waszyngtonie. Rozmówca powiedział radzieckiemu dyplomacie – "Zgłaszam się z ..., jestem związany z administracją Stanów Zjednoczonych". Dyplomata odpowiedział – "Ach... administracja Stanów Zjednoczonych, może złoży pan nam wizytę". Rozmówca zgodził się przyjść do ambasady następnego dnia wieczorem, po zapadnięciu zmroku. Jednakże 15 stycznia o godzinie 14:32 ponownie zatelefonował do ambasady radzieckiej i zapowiedział swoją wizytę w ciągu 2 minut. Tego FBI się nie spodziewało; mimo że ambasada była pod stałą obserwacją agentów FBI, nie rozpoznano wchodzącego gościa. Ówczesny Dyrektor Centrali Wywiadu (m.in. dyrektor CIA) i były dyrektor Federalnego Biura Śledczego FBI) William Webster powiedział: "Widzieliśmy jak wchodzi do środka, widzieliśmy jego plecy, ale nie zaobserwowaliśmy jak stamtąd wychodzi."
Okazało się później, że gość, a był nim Ronald Pelton, zgolił rudą brodę i opuścił budynek tylnym wyjściem razem z pracownikami placówki. Grupa wsiadła do mikrobusu ambasady. Taśma z nagraniami rozmów trafiła na półki archiwum FBI i nic więcej się nie działo w tej sprawie, aż do sierpnia 1985, kiedy Witalij Jurczenko, oficer Komitetu Bezpieczeństwa Państwowego Związku Radzieckiego (KGB) zdezerterował do USA. Wrócił do Związku Radzieckiego po trzech miesiącach, niemniej wśród przekazanych przez niego informacji była także uwaga dotycząca spotkania z byłym pracownikiem NSA w Waszyngtonie w 1980. Ów mężczyzna był rudy. Sprawdzając listę ok. 500 nazwisk agenci kontrwywiadu FBI wyselekcjonowali kilku podejrzanych. Po identyfikacji głosowej nagrania z 1980 ślad zaprowadził ich do Ronalda Peltona. W rozmowie z oficerem KGB Witalijem Jurczenką, Pelton popisał się fotograficzną pamięcią, odtwarzając z posiadanych informacji swego rodzaju wywiadowczą mozaikę.
Najważniejszą wiadomością, jaką przekazał, było stwierdzenie, iż Amerykanie wykorzystywali własne okręty podwodne do nagrywania rozmów spod morskiego kabla na Morzu Ochockim, pomiędzy Kamczatką a kontynentem. Operację podłączenia się do grubych kabli podwodnych oznaczono kryptonimem "Ivy Bells" (Operacja Ivy Bells). 15 października 1985 Federalne Biuro Śledcze otrzymało sądową zgodę na rozpoczęcie inwigilacji Peltona i założenie podsłuchu. Po czasie żadne metody nie przynosiły oczekiwanych rezultatów. Jedynym dowodem przeciwko Peltonowi była taśma z jego głosu oferującego szpiegowskie usługi z 1980 r. Prowadzący śledztwo agenci FBI postanowili skonfrontować Peltona z nagraniem. 24 listopada 1985 Pelton w trakcie rozmowy z agentami FBI Davidem Faulknerem i Dudleyem Hodgsonem, którzy odtworzyli mu nagrania podsłuchu, zaczął ostrożnie napominać o podjęciu roli podwójnego agenta. Pelton przyznał się, iż wyjeżdżał do Wiednia na kilkudniowe sesje, podczas których opracowywał odpowiedzi na temat Agencji Bezpieczeństwa Narodowego. Stwierdził także, że wypłacono mu 35 tysięcy dolarów i zwrócono koszty jakie poniósł w czasie podróży – dalsze 5 tysięcy dolarów.
Zeznania posłużyły jako podstawa do aresztowania i skazania Ronalda Peltona w czerwcu 1986 roku na trzykrotną karę dożywotniego więzienia.
Zwolniony został z więzienia 24 listopada 2015 r.

</doc>
<doc id="130856" url="https://pl.wikipedia.org/wiki?curid=130856" title="Powiat grodziski (województwo wielkopolskie)">
Powiat grodziski (województwo wielkopolskie)

Powiat grodziski — powiat w zachodniej Polsce, w południowo-zachodniej części województwa wielkopolskiego. Siedzibą władz jest miasto Grodzisk Wielkopolski. Jest powiatem o najmniejszych dochodach budżetowych w województwie (2013 r.). Został utworzony w 1999 roku w ramach reformy administracyjnej.
Według danych z 31 grudnia 2019 r. powiat miał 51 893 mieszkańców. Natomiast według danych z 30 czerwca 2020 roku powiat zamieszkiwało 51 940 osób.
W skład powiatu wchodzą:
Powiat grodziski istniał w latach 1887–1932, 1941–1945 i od 1999.
Gospodarka.
W 2013 r. wydatki budżetu samorządu powiatu grodziskiego wynosiły 37,47 mln zł, a dochody budżetu 37,83 mln zł – najmniejsze dochody budżetu samorządu powiatowego w woj. wielkopolskim. Zadłużenie (dług publiczny) samorządu na koniec 2013 r. wynosiło 16,6 mln zł, co stanowiło 9,53% wysokości wykonywanych dochodów.
W 2002 powiat miał najniższą stopę bezrobocia wśród powiatów województwa wielkopolskiego - ogółem 12,2% (na wsi - 11%).
W końcu września 2019 liczba zarejestrowanych bezrobotnych w powiecie obejmowała ok. 0,8 tys. mieszkańców, co stanowi stopę bezrobocia na poziomie 3,4% do aktywnych zawodowo.
Historia.
Po śmierci Henryka I w 1309 roku, wspólne rządy nad księstwem sprawowali jego synowie.
W tymże 1954 roku, dokonano wielu zmian na mapie województwa poznańskiego. Z powiatu kępińskiego wydzielono powiat ostrzeszowski, w 1956 wydzielono z powiatu jarocińskiego powiat pleszewski,a z powiatu wrzesińskiego, powiat słupecki.
W 1971 r. zostało przeprowadzono spotkanie miejscowego społeczeństwa z władzą lokalną, powiatową i wojewódzką. Podjęto szereg decyzji dotyczących życia gospodarczego i społecznego, jednak nie wydzielono miasta z terytorium powiatu, co było jednym z postulatów. W 1972 r., do pracy i do szkół w Poznaniu dojeżdżało ponad 1200 osób. Stopniowe wychodzenie z 30-letniego marazmu nastąpiło dopiero po likwidacji powiatów w 1975 r.
Wywołało to gwałtowny protest wśród mieszkańców miasta. Podjęto natychmiastową akcję protestacyjną w Warszawie. Konflikt między Grodziskiem a Nowym Tomyślem nazywano "Wielkopolskimi Bałkanami" i określano jako największy punkt zapalny w Wielkopolsce. W efekcie podjętych starań oba miasta zostały siedzibami powiatu.

</doc>
<doc id="130857" url="https://pl.wikipedia.org/wiki?curid=130857" title="Powiat kolski">
Powiat kolski

Powiat kolski – powiat w Polsce, we wschodniej części województwa wielkopolskiego, z siedzibą w Kole. Powstał w 1867 r. w wyniku wydzielenia ze wschodniej części powiatu konińskiego w guberni kaliskiej Królestwa Polskiego. Przywrócony w wyniku reformy administracyjnej przeprowadzonej w 1999 r.
Według danych z 31 grudnia 2019 roku powiat zamieszkiwało 86 727 osób. Natomiast według danych z 30 czerwca 2020 roku powiat zamieszkiwały 86 473 osoby.
W skład powiatu wchodzą:
Demografia.
Powiat kolski zamieszkuje 88 926 osób osiedlonych w 4 miastach i 278 miejscowościach wiejskich. Na 1 km² przypada przeciętnie 87 mieszkańców. Największa gęstość zaludnienia charakteryzuje gminę miejską Koło (1658 osób/km²), natomiast najmniej zaludniona jest gmina miejsko-wiejska Dąbie (49 osób/km²). Ogółem w powiecie liczebnie przeważają kobiety (średnio 105 na 100 mężczyzn), jedynie w dwóch gminach sytuacja jest odwrotna.
Ludność w wieku produkcyjnym stanowi 63% ogólnej liczby mieszkańców, a na 100 osób w wieku produkcyjnym przypada 58 osób w wieku nieprodukcyjnym, tj. o 4 osoby więcej niż przeciętnie w województwie wielkopolskim.
Geografia.
Pod względem ukształtowania powierzchni powiat kolski to obszar nizinny. Na jego terenie znajdują się Kotlina Kolska, Wysoczyzna Kłodawska i Wysoczyzna Turecka (Nizina Południowowielkopolska) oraz Pojezierze Kujawskie. Najważniejszą rzeką regionu jest Warta oraz jej dopływy Ner, Rgilewka i Kiełbaska oraz przepływająca przez północne krańce powiatu Noteć. Na terenie powiatu znajdują się 4 jeziora, z których 3 należą do kompleksu jezior goplańskich. Obszary leśne zajmują około 12% powierzchni.
Powiat kolski zajmuje obszar 1011 km² i administracyjnie obejmuje 11 gmin – w tym 1 gminę miejską, 3 miejsko-wiejskie i 7 wiejskich. Gminy są podzielone na 212 sołectw. Graniczy z powiatami: konińskim, tureckim (województwo wielkopolskie), kutnowskim, łęczyckim, poddębickim (województwo łódzkie), radziejowskim oraz włocławskim (województwo kujawsko-pomorskie).
Historia.
W okresie kształtowania się podziału administracyjnego państwa polskiego, to jest w czasach panowania Bolesława Chrobrego, większość dzisiejszego powiatu z obecnym miastem Koło należała do kasztelanii lądzkiej i wchodziła w skład Wielkopolski. Lubotyń, Brdów i Przedecz należały do Kujaw, z kolei Dąbie i Kłodawa do kasztelanii łęczyckiej. Po reformie administracji państwowej w XIV wieku ziemia kolska znalazła się w powiecie konińskim, województwie kaliskim. Po drugim rozbiorze została włączona do tzw. Prus Południowych. Na mocy decyzji kongresu wiedeńskiego z 1815 r. ziemie te stanowiły część zaboru rosyjskiego w ramach Królestwa Polskiego. W wyniku dokonanego podziału administracyjnego Królestwa w 1837 r. ziemia kolska znalazła się w granicach guberni mazowieckiej.
Historycznym wydarzeniem w dziejach ziemi kolskiej, w szczególności w sprawach administracyjnych, było utworzenie powiatu kolskiego. Stało się to na mocy "Najwyższego Ukazu" carskiego z grudnia 1866 r. o nowym podziale administracyjnym Królestwa Polskiego. Powstał on z części dotychczasowych powiatów: konińskiego (miasta Koło i Brudzew oraz 7 gmin wiejskich), łęczyckiego (miasta Dąbie, Grzegorzew i Kłodawa oraz 5 gmin wiejskich) i włocławskiego (miasta Babiak, Brdów, Izbica Kujawska i Sompolno oraz 2 gminy wiejskie). W skład powiatu nie weszły Przedecz (powiat włocławski) oraz Dzierzbice i Chodów (powiat kutnowski). Ogółem powiat kolski obejmował 9 miast, 14 gmin wiejskich i 470 wsi, liczył 1250 km² obszaru i zamieszkiwany był przez 79 813 (1869). W roku 1870, mocą kolejnego ukazu carskiego, kilka miast zdegradowano do rangi wsi i przyłączono je do gmin wiejskich. Od 1870 roku podział administracyjny powiatu był następujący:
W czasie I wojny światowej ziemie te były pod okupacją cesarskich Niemiec i powiat kolski został włączony do gubernatorstwa we Włocławku. W okresie okupacji funkcję naczelnika powiatu pełnił von Hoffman, którego w listopadzie 1918 roku zastąpił Wacław Kurnatowski. Ustawą sejmową z 2 sierpnia 1919 r. utworzono województwo łódzkie, w skład którego wszedł powiat kolski. W 1921 r. powiat ogółem zamieszkiwało 112 280 osób, z czego Polacy stanowili 86,5%, Żydzi 7,71% i Niemcy 5,75%. Stan taki utrzymywał się do 1 kwietnia 1938 r., kiedy powiat kolski – pomniejszony o gminy Koźmin i Brudzew – włączono do województwa poznańskiego. W okresie okupacji hitlerowskiej powiat kolski jako "Kreis Warthbrücken" znalazł się w Kraju Warty.
Po wyzwoleniu spod panowania niemieckiego przywrócono stan sprzed 1 września 1939 roku. W okresie Ii wojny światowej i w pierwszych latach po wyzwoleniu nastąpiły ogromne zmiany demograficzne, tak pod względem liczby mieszkańców, jak i składu narodowo-wyznaniowego. Ludność żydowska w znacznej większości zginęła w niemieckim obozie zagłady w Chełmnie nad Nerem. Według spisu z lutego 1945 r. powiat zamieszkiwało ogółem 89 220 osób, w tym 90% Polaków i 9,5% Niemców. Z liczącej przed wojną ponad 10 tysięcy osób społeczności żydowskiej zarejestrowano wtedy jedynie 47 osób. Powierzchnia wynosiła 1097 km². Powiat kolski w niezmienionym kształcie (od 1938 r.) funkcjonował do 28 maja 1975 r., kiedy to wprowadzono nowy podział administracyjny, likwidując powiaty i tworząc nowe 49 województw. Wówczas większa część obszaru dawnego powiatu kolskiego znalazła się w województwie konińskim, jedynie okolice Izbicy Kujawskiej weszły w skład województwa włocławskiego.
Powiat kolski ponownie utworzono 1 stycznia 1999 roku. Obecnie administracyjnie jest częścią województwa wielkopolskiego. Zamieszkuje go ponad 88 tys. mieszkańców. Obejmuje powierzchnię 1011 km². W skład powiatu wchodzi 11 gmin (7 wiejskich: Babiak, Chodów, Grzegorzew, Koło, Kościelec, Olszówka i Osiek Mały; 3 miejsko-wiejskie: Dąbie, Kłodawa i Przedecz; 1 miejska: miasto Koło).
Starostowie
W okresie zaborów funkcję naczelnika powiatu pełnili: Konstanty Jakowlew, Iwan Fridriks, Aleksander Kowalewski, Dymitr Boborykin, Mikołaj Łnow, Mikołaj Dimitriew i Mikołaj Rostowski. Podczas I wojny światowej funkcję tę piastował von Hoffman, który w nocy z 10 na 11 listopada 1918 roku przekazał urząd Wacławowi Kurnatowskiemu. W marcu 1919 roku starostą został Feliks Wilski. Do chwili wybuchu II wojny światowej urząd starosty pełnili jeszcze: Michał Słomiński, Stanisław Szera, Edward Wilczyńssi oraz Makowski.
Po ponownym utworzeniu powiatu w 1999 pierwszym starostą został Wieńczysław Oblizajek, który pełnił tę funkcję do 2018 roku. Od 2018 roku starostą jest Robert Kropidłowski.
Gospodarka.
Główną gałęzią gospodarki w powiecie kolskim jest rolnictwo. Na terenie powiatu dominują gospodarstwa małe do 15 ha, które stanowią 90,1% ogółu, są to w większości gospodarstwa rodzinne. Rolnictwo jest dość różnorodne ze zdolnością do elastycznych zmian kierunków produkcji z uwzględnieniem rolnictwa ekologicznego. Duża powierzchnia użytków zielonych przyczynia się do hodowli bydła mlecznego i mięsnego. Rolnicy powiatu zajmują się też produkcją roślinną, głównie rzepaku, pszenicy i kukurydzy.
Główną gałęzią przemysłu jest przemysł wydobywczy związany z eksploatacją soli kamiennej w rejonie Kłodawy (Kopalnia Soli Kłodawa) i węgla brunatnego na terenie gminy Osiek Mały (Kopalnia Węgla Brunatnego Konin). W rejestrze REGON w końcu 2009 r. ujęte były 6493 podmioty gospodarki narodowej (bez gospodarstw indywidualnych w rolnictwie) zlokalizowane w powiecie kolskim. Przeważały wśród nich jednostki handlowe i budowlane.
Do największych podmiotów gospodarczych zlokalizowanych na terenie powiatu kolskiego należy zaliczyć: Sanitec Koło, Zakłady Mięsne „Sokołów”, Wood Mizer oraz Okręgowa Spółdzielnia Mleczarska w Kole – działające na terenie miasta Koła, Kopalnię Soli Kłodawa, Glaspo w Grzegorzewie i Bovinas w Chodowie. W powiecie funkcjonuje Kolska Izba Gospodarcza zrzeszająca większość przedsiębiorców z terenu powiatu kolskiego. Reprezentuje miejscowe firmy i dba o ich interesy, czynnie promuje swoje wyroby poprzez uczestnictwo w targach, wystawach.
Liczba bezrobotnych zarejestrowanych w Powiatowym Urzędzie Pracy w Kole, według stanu na koniec września 2019 r. wynosiła 1,2 tys. osób, a stopa bezrobocia kształtowała się na poziomie 3,8% i była wyższa od średniej wojewódzkiej.
Istnieje możliwość wykorzystania źródeł wód geotermalnych, których pokłady znajdują się na terenie miasta Koła oraz gminy Dąbie.
Transport.
Drogi.
Główną trasą drogową powiatu kolskiego jest droga krajowa nr 92 łącząca Poznań i Warszawę, przebiegająca z zachodu na wschód powiatu, przez dwa główne miasta Koło i Kłodawę. Przez południowe krańce przebiega 25 km odcinek autostrady A2, na której znajdują się dwa zjazdy na teren powiatu w Daniszewie i Domaninie.
Kolej.
Głównymi stacjami kolejowymi powiatu są Koło i Kłodawa, które powstały w 1922 r. Położone są przy linii kolejowej nr 3: Frankfurt nad Odrą-Warszawa. Na tej linii znajdują się także stacje i przystanki kolejowe: Budki Nowe, Barłogi i Turzynów.
W kierunku południkowym przez obszar powiatu przebiega linia kolejowa nr 131 tzw. magistrala węglowa z Chorzowa do Gdyni. Na tej trasie położone są stacje: Babiak, Lipie Góry, Ponętów i Dąbie nad Nerem.
Ponadto przez powiat przebiegała linia kolejowa wąskotorowa Sompolno – Dąbie nad Nerem, którą etapami likwidowano w 1964 r. i ostatecznie wyłączono z eksploatacji w 2001 r.
Turystyka.
Najważniejszym ośrodkiem turystycznym regionu jest stolica – Koło, ośrodek zagłady w Chełmnie, kopalnia soli w Kłodawie oraz miejscowości położone nad brzegiem jezior: Brdów (Jezioro Brdowskie), Przedecz (Jezioro Przedeckie), Lubotyń (Jezioro Lubotyńskie). Obecnie trwają prace przygotowawcze nad utworzeniem w kłodawskiej kopalni uzdrowiska.
Do ciekawych przyrodniczo obszarów leśnych należą: rezerwat Kawęczyńskie Brzęki, gdzie rosną unikalne naturalne drzewostany jarzębu brekini, rezerwat Rogóźno na terenie gminy Przedecz, kompleks przyrodniczy Bielce – w okolicach Kościelca. Atrakcję przyrodniczą stanowi również użytek ekologiczny kompleksu łąkowo-depresyjnego Dąbskie Błota – miejsce lęgowe około 200 gatunków ptaków.
Na terenie powiatu zlokalizowano 67 pomników przyrody.

</doc>
<doc id="130858" url="https://pl.wikipedia.org/wiki?curid=130858" title="Waleriusz Flaccus">
Waleriusz Flaccus



</doc>
<doc id="130859" url="https://pl.wikipedia.org/wiki?curid=130859" title="Powiat jarociński">
Powiat jarociński

Powiat jarociński – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Jarocin.
W skład powiatu wchodzą:
Według danych z 31 grudnia 2019 roku powiat zamieszkiwały 71 563 osoby. Natomiast według danych z 30 czerwca 2020 roku powiat zamieszkiwało 71 507 osób.
Gospodarka.
W końcu września 2019 liczba zarejestrowanych bezrobotnych w powiecie jarocińskim obejmowała ok. 1 tys. mieszkańców, co stanowi stopę bezrobocia na poziomie 3,6% do aktywnych zawodowo.

</doc>
<doc id="130860" url="https://pl.wikipedia.org/wiki?curid=130860" title="Białkotka">
Białkotka



</doc>
<doc id="130861" url="https://pl.wikipedia.org/wiki?curid=130861" title="Łyżwiarstwo synchroniczne">
Łyżwiarstwo synchroniczne

Łyżwiarstwo synchroniczne – zimowa dyscyplina sportu będąca nieolimpijską dyscypliną łyżwiarską w której występują tzw. formacje łyżwiarskie liczące od 8 do 20 łyżwiarzy. W kategorii seniorów, juniorów i advanced novice rywalizują formacje 16-osobowe. We wszystkich kategoriach wiekowych zespoły wykonują program dowolny, zaś w kategorii seniorów i juniorów również program krótki. Formacje wykonują wspólnie elementy łyżwiarskie z zachowaniem synchroniczności ruchów. Dyscyplina szczególnie popularna w Rosji, Kanadzie, Finlandii i USA, których drużyny zajmują wysokie miejsca w światowym rankingu.
W 1996 roku łyżwiarstwo precyzyjne zostało objęte patronatem Międzynarodowej Unii Łyżwiarskiej (ISU), a w 1998 roku zmieniono jego nazwę na „łyżwiarstwo synchroniczne”.
Historia.
Pierwsze wzmianki o tzw. „kombinacyjnym łyżwiarstwie figurowym” pochodzą z 1838 roku z Oxford Skating Society w Anglii. Jednak obecna forma łyżwiarstwa synchronicznego została utworzona w 1956 roku w Ann Arbor, przez Amerykanina Richarda Portera jako „łyżwiarstwo precyzyjne” ze względu na skomplikowane układy choreograficzne grupy. Stworzona przez niego drużyna zabawiała publiczność podczas przerw w lokalnych rozgrywkach hokejowych. W latach 60. XX w. zaczęto tworzyć kolejne formacje w Stanach Zjednoczonych i Kanadzie, a głównymi ośrodkami tej dyscypliny zostały amerykańskie stany Illinois, Wisconsin, Indiana, Ohio oraz kanadyjskie prowincje Ontario i Quebec. Pierwsze mistrzostwa krajowe w łyżwiarstwie synchronicznym odbyły się w 1983 roku w Kanadzie. Rok później Amerykański Związek Łyżwiarstwa Figurowego rozegrał mistrzostwa Stanów Zjednoczonych. Do 1987 roku w zawodach łyżwiarstwa precyzyjnego zaczęły brać udział pierwsze państwa spoza Ameryki Północnej – Japonia i Australia.
Łyżwiarstwo precyzyjne zostało przedstawione oficjelom Międzynarodowej Unii Łyżwiarskiej (ISU) jako dyscyplina łyżwiarstwa figurowego w 1994 roku. ISU zaczęło organizować zawody międzynarodowe, a pierwszymi oficjalnymi zawodami był World Challenge Cup w łyżwiarstwie precyzyjnym (ang. "ISU World Precision Challenge Cup") w Bostonie.
Od 2002 roku trwają prace nad włączeniem łyżwiarstwa synchronicznego do programu Zimowych Igrzysk Olimpijskich. W czasie igrzysk w Salt Lake City oficjele martwili się małą liczbą drużyn, w Turynie nie było wystarczająco dużo miejsca. Przy organizacji igrzysk w Vancouver nie zgodził się Kanadyjski Komitet Olimpijski, w Soczi zrezygnowano z zawodów na rzecz nowej formuły zawodów drużynowych. W Pjongaczangu, podobnie jak w Turynie, nie było potrzebnego miejsca. Potwierdzono, że łyżwiarstwo synchroniczne na pewno nie zostanie włączone też do programu igrzysk w 2022 roku.
Kategorie wiekowe.
W kategorii seniorów, juniorów i advanced novice formacja musi składać się z 16 zawodników (do tego maks. 4 rezerwowych). Wszystkie kategorie wiekowe prezentują program dowolny, zaś seniorzy i juniorzy dodatkowo wykonują program krótki, jako pierwszy segment zawodów. Każdy zawodnik musi ukończyć odpowiedni rok życia przed 1 czerwca danego sezonu:
System oceniania.
Programy łyżwiarskie tj. program krótki i dowolny są oceniane osobno, zaś wynikiem końcowym jest nota łączna decydująca o końcowej lokacie w klasyfikacji zawodów. Program formacji synchronicznej składa się różnych elementów łyżwiarskich o zróżnicowanej skali trudności. Każdy z elementów jest wyceniony poprzez stałą wartość bazową (ang. "Base Value", BV) wynikającą z regulaminu ISU, poziom trudności (od "Base" do 5, w zależności od stopnia trudności, skomplikowania elementu) i jest oceniany przez sędziów w skali od -5 do +5, podobnie jak w przypadku pozostałych dyscyplin łyżwiarstwa figurowego tj. GOE±5 (zob. Międzynarodowy System Sędziowania ISU). Ocena elementów łyżwiarskich stanowi wartość techniczną programu (ang. "Technical Element Score"). Drugą składową oceny każdego z segmentów łyżwiarskich jest ocena komponentów (ang. "Program Component Score"), czyli oceny prezentacji programu. Każdy komponent jest oceniany w skali od 0,25 do 10 pkt ze wzrostem co 0,25 pkt. Dodatkowo ocena komponentów jest mnożona przez 0,8 i 1,6 odpowiednio dla programu krótkiego i dowolnego. Do komponentów należą:
Elementy łyżwiarskie.
Przed każdym sezonem Międzynarodowa Unia Łyżwiarska (ISU) publikuje elementy łyżwiarskie obligatoryjne dla programu krótkiego i dowolnego w kategorii seniorów i juniorów. Elementy są wybierane z listy elementów opublikowanej dla dyscypliny łyżwiarstwa synchronicznego: po 6 dla programu krótkiego w kategorii seniorów i juniorów oraz po 11 dla programu dowolnego seniorów i po 10 dla programu dowolnego juniorów.
Do elementów łyżwiarskich w dyscyplinie łyżwiarstwa synchronicznego należą:
Dla przykładu, w sezonie 2020/2021 w programie krótkim dla kategorii seniorów wymagana jest: intersekcja "Angled" (dwie linie mijające się pod kątem), element ruchowy (jeden konkretny wykonywany przez całą drużynę), element bez trzymania (sekwencja kroków), "pivoting" (w ustawieniu bloku z min. trzech linii) i element przesuwany (koło). W programie dowolnym zawodnicy będą wykonywać element kreatywny (podnoszenie), podnoszenie grupowe z rotacją, dwie różne intersekcje, element ruchowy (maks. 4 różne), element bez trzymania, element parowy, twizzle i element artystyczny (koło lub "wheel").
W polskiej nomenklaturze łyżwiarskiej przyjęto, aby nazwą „koło” określać element nazywany po angielsku "Circle", czyli okrąg, który formują łyżwiarze. Z kolei "Wheel" to nazwa elementu używana w polskiej terminologii bez tłumaczenia na język polski i polega na ustawieniu trzech lub czterech linii łyżwiarzy obracających się równocześnie względem wspólnego, centralnego punktu. W opracowaniach Wheel bywa nazywane „młynem”.
Zawody.
Organizowane przez ISU.
Międzynarodowa Unia Łyżwiarska (ISU) organizuje następujące zawody międzynarodowe w łyżwiarstwie synchronicznym:
Pierwsze oficjalne mistrzostwa świata w łyżwiarstwie synchronicznym w kategorii seniorów odbyły się w 2000 roku w Minneapolis w Stanach Zjednoczonych. Wzięło w nim udział 21 formacji łyżwiarskich z 17 państw. Do 2020 roku najbardziej utytułowaną drużyną pozostawał utworzony Team Surprise ze Szwecji (działający w latach 1984–2018), który zdobył aż 6 złotych medali.
W latach 2001–2012 rozgrywano nieoficjalne mistrzostwa świata juniorów w ramach zawodów World Junior Challenge Cup w łyżwiarstwie synchronicznym. W 2013 roku rozegrały się pierwsze oficjalne mistrzostwa świata juniorów w łyżwiarstwie synchronicznym. W latach 2014-2017 oba wydarzenia rozgrywały się za zmianę. Wraz z mistrzostwami świata juniorów w 2017 roku zrezygnowano z World Junior Challenge Cup na rzecz oficjalnych mistrzostw.
W 2007 roku łyżwiarstwo synchroniczne zostało wprowadzone do programu zimowej uniwersjady i rozgrywane jako jedna z konkurencji łyżwiarstwa figurowego od Zimowej Uniwersjady 2007 w Turynie.
W Polsce.
Od 2008 roku rozgrywane są Mistrzostwa Polski w łyżwiarstwie synchronicznym. Z kolei od 2017 roku w Gdańsku zaczęto organizować międzynarodowe zawody Hevelius Cup, które w sezonie 2020/2021 weszły w cykl zawodów Challenger Series w łyżwiarstwie synchronicznym.
Formacje łyżwiarstwa synchronicznego.
Na świecie.
Najbardziej utytułowanymi formacjami łyżwiarstwa synchronicznego są drużyny pochodzące ze Szwecji, Finlandii, Rosji, Kanady i Stanów Zjednoczonych. Są to m.in.:
W Polsce.
Pierwszą grupą w Polsce była formacja juniorska Amber Dance z Gdańska. Grupa została założona w 2001 roku przez byłą łyżwiarkę figurową Teresę Weynę. Formacja jako pierwsza polska drużyna startowała w międzynarodowych zawodach oraz nieoficjalnych mistrzostwach świata (Junior World Challenge Cup) w latach 2002–2006. W 2018 roku, jako pierwsza polska formacja, Ice Fire zadebiutowało w oficjalnych Mistrzostwach świata juniorów w łyżwiarstwie synchronicznym w Zagrzebiu zajmując 20. miejsce, a w 2020 roku zdobywając 9. miejsce, wywalczyła możliwość startu dla dwóch grup reprezentujących Polskę na mistrzostwach w 2021 roku.
W sezonie 2021/2022 w Polsce trenowało ponad 20 formacji, w poszczególnych kategoriach:

</doc>
<doc id="130863" url="https://pl.wikipedia.org/wiki?curid=130863" title="Skuba">
Skuba



</doc>
<doc id="130864" url="https://pl.wikipedia.org/wiki?curid=130864" title="Valerius Flaccus">
Valerius Flaccus



</doc>
<doc id="130865" url="https://pl.wikipedia.org/wiki?curid=130865" title="Łękawa">
Łękawa



</doc>
<doc id="130866" url="https://pl.wikipedia.org/wiki?curid=130866" title="Łękawa (herb szlachecki)">
Łękawa (herb szlachecki)



</doc>
<doc id="130867" url="https://pl.wikipedia.org/wiki?curid=130867" title="Rusinowa Polana">
Rusinowa Polana

Rusinowa Polana – polana reglowa w polskich Tatrach Wysokich.
Nazewnictwo.
Poza wymienioną powyżej nazwą polana nosiła i nosi szereg nazw: "Rusinowa Jaworzyna", "Rusinka", "Rusinówka" i "Polana". Nazwę hali i polany wywodzi się od nazwiska Rusinów, sołtysów z Gronia, którym została nadana przez króla Zygmunta III Wazę w roku 1628. W dokumentach z 1766 r. są oni wymienieni jako Rusińscy lub Rusinowscy. Dokument z 1663 r. podaje polanę pod nazwą "Węgierska Górka", a z 1699 r. jako "Rusienka".
Opis polany.
Polana znajduje się pomiędzy Gęsią Szyją (1489 m) a Gołym Wierchem (1205 m), na grzbiecie łączącym Tatry z Pogórzem Bukowińskim. Położona jest na wysokości około 1180–1300 m n.p.m. Całkowita jej powierzchnia wynosi obecnie około 20 ha. Polana graniczy od północnego zachodu z odnogą doliny Filipki – Doliną Złotą (oddziela je Złoty Potok) i od południa z Doliną Waksmundzką.
W czasie przedostatniego zlodowacenia lodowiec z Doliny Waksmundzkiej przewalił się przez Rusinową Polanę, pozostawiając na niej granitowe bloki. Dziełem lodowca jest także wyraźne podcięcie stoku na dolnym skraju polany.
W okolicy polany żyją jelenie, sarny, zające, lisy, czarne wiewiórki i kruki. Bywają także niedźwiedzie. W 1946 r. niedźwiedź podkopał się pod szałas i zabił dwie owce. Z rzadkich w Polsce gatunków roślin stwierdzono występowanie złoci małej.
Historia.
O wytworzeniu polany pisze dokument króla Augusta II Mocnego z roku 1698. Na polanie zlokalizowana była osada pasterska, licząca w połowie XX wieku 20 obiektów drewnianych – szałasów i szop. Dawniej polana wchodziła w skład Hali Jaworzyna Rusinowa o łącznej powierzchni ok. 1,2 km² (resztę stanowiły las i halizny). Hala ta od dawna była miejscem wypasu owiec i krów. Według zachowanych informacji wypasano tam nawet do 400 owiec, choć bliższa wydaje się liczba 200. Część polany była koszona, siana nie zwożono jednak do miejscowości, lecz na miejscu karmiono nimi owce przez zimę. Osada na Rusinowej była więc zamieszkiwana w części przez cały rok i było to najdłużej istniejące w Tatrach zimowisko owiec. Mieszkał w nim Wojciech Szyszka do 1954 r. Po utworzeniu Tatrzańskiego Parku Narodowego uznano, że wypas bydła i owiec na terenie parku stanowi zagrożenie dla roślinności i stopniowo wprowadzono zakaz wypasu. Ostatnie owce wypasał Jan Murzański. Zabudowania osady pasterskiej zostały uznane za obiekty zabytkowe, co nie uchroniło ich od zniszczenia, dewastacji lub pożaru. W 1996 r. spłonął szałas Jana Murzańskiego. Obecnie zachowało się w różnym stanie około 6 obiektów. W 1981 r. przywrócono ponownie wypas owiec – do 200 sztuk. Owce wypasa Stanisław Rychtarczyk.
Walery Eljasz-Radzikowski w swoim przewodniku w 1874 r. podaje, że w okolicy Rusinowej Polany straż leśna rozbiła bandę zbójników i zabiła ich herszta. Potwierdzają to ustne przekazy wśród mieszkańców Bukowiny Tatrzańskiej mówiące o zbójniku Stokfiszu zastrzelonym pod Łysą Skałką.
Na polanie tej bywał kardynał Karol Wojtyła.
W 1953 r. planowano budowę na polanie schroniska mającego obsługiwać wycieczki z Bukowiny Tatrzańskiej. Pomysł ten, jak pisze Józef Nyka, "na szczęście upadł".
W 2001 z inicjatywy dominikanów na polanie powstała tymczasowa kaplica.
Turystyka.
Od początku ruchu turystycznego w Tatrach przez Rusinową Polanę przebiegały szlaki turystyczne. Walory widokowe tej polany „odkryli” Eugeniusz Janota w 1867 r. i Walery Eljasz-Radzikowski, który w swoim przewodniku "Tatry" z 1875 r. opisuje ją jako dogodne miejsce dla dłuższego wypoczynku. Pisze: "Widok stąd na Tatry – jeden z najpiękniejszych". Witold i Zofia Paryscy w "Wielkiej encyklopedii tatrzańskiej" piszą: "Z R.P. roztacza się wspaniały widok na Tatry Biel. i Wys., mniej rozległy niż z wierzchołka pobliskiej Gęsiej Szyi, ale pod pewnymi względami piękniejszy".
W bezpośredniej bliskości polany znajduje się Sanktuarium Matki Boskiej na Wiktorówkach. W bacówce sprzedawane są w sezonie oscypki i inne wyroby z owczego mleka.
Na polanie krzyżują się szlaki turystyczne:

</doc>
<doc id="130869" url="https://pl.wikipedia.org/wiki?curid=130869" title="Cybina">
Cybina

Cybina – rzeka w województwie wielkopolskim będąca prawym dopływem Warty. Jej źródła znajdują się wśród łąk we wsi Nekielka, na wysokości około 120 m n.p.m. Początkowo płynie na południe, od przysiółka Leśna Grobla na zachód, przez Jezioro Góra na północny zachód, skąd dalej w kierunku zachodnim. Przepływa przez gminy: Kostrzyn, Pobiedziska, Swarzędz i miasto Poznań. Stan wody w ciągu roku zmienia się nawet o 1,5 m.
Opis.
Dolina Cybiny jest niemal bezleśna i dość głęboko wcięta. Ciekawy krajobrazowo jest fragment doliny od wsi Uzarzewo, przez tereny wsi Gruszczyn i Gortatowo do Swarzędza, gdzie przechodzi w rynnę Jeziora Swarzędzkiego. Dolina ma około trzech kilometrów długości i 300-700 metrów szerokości. Dno doliny zajmują liczne rozlewiska Cybiny. Jedynie początkowy i końcowy fragment doliny jest zalesiony. .
Rzeka przepływa przez liczne jeziora z których największym jest Jezioro Swarzędzkie. Inne to Jezioro Góra, Jezioro Uzarzewskie oraz leżące na terenie Poznania stawy: Antoninek, Młyński, Browarny i Olszak. W dolnym odcinku, tuż przy ujściu powstało zaporowe Jezioro Maltańskie. Dalej przepływa pod ul. Jana Pawła II wykorzystując XIX w. przepust Śluzy Cybińskiej. Cybina uchodzi do Warty na kilometrze 240,5. Dokładniej jest to prawe ramię Warty opływające Ostrów Tumski, zwane również Cybiną lub Kanałem Ulgi (właściwie Wschodnim Kanałem Ulgi, powstałym w ramach prac przy budowie Twierdzy Poznań).
Odcinek ujściowy w okresie średniowiecznym miał odmienny przebieg od obecnego. Przebiegał w rejonie obecnych ulic Św. Jacka i Cybińskiej, ale z czasem został zdegradowany przez nieczystości odprowadzane z dwóch miast: Śródki i Ostrówka, a potem uległ powolnej zabudowie. Jeszcze w okresie powojennym, gdy odcinek śródecki Cybiny zamarzał, stawał się ogólnodostępnym lodowiskiem. Jeżdżono tu na łyżwach i uprawiano hokej na lodzie. Również latem rzeka była w tym miejscu licznie odwiedzana przez plażowiczów, a także użytkowana jako kąpielisko.
Etymologia.
Nazwa rzeki wywodzi się prawdopodobnie od prasłowiańskiego pierwiastka "tibh" oznaczającego bagno, błoto. Wówczas pierwotna wersja nazwy rzeki brzmiałaby "Tibina", Być może źródła nazwy należałoby się doszukiwać w staropolskim określeniu "cyby" oznaczającym kozy albo długie nogi. W tym wariancie określenie nawiązywałoby do charakterystycznego przebiegu rzeki. Pierwsze pisemne wzmianki pochodzą z XIII wieku.

</doc>
<doc id="130870" url="https://pl.wikipedia.org/wiki?curid=130870" title="Chersoń">
Chersoń

Chersoń (, "Cherson") – miasto obwodowe na południu Ukrainy nad Dnieprem, stolica obwodu chersońskiego, 283 649 mieszkańców w 2021. W mieście znajduje się stacja kolejowa Chersoń.
Jedyne miasto obwodowe Ukrainy zajęte w ramach rosyjskiej inwazji z 2022 roku. Od 2 marca do 11 listopada 2022 miejscowość znajdowała się pod okupacją sił rosyjskich.
Historia.
Na mapach z XVII i XVIII wieku w miejscu dzisiejszego Chersonia zaznaczano miasto określane, jako pierwsze ujęcie na mapie, pod nazwą "Bilhowisce y. H." Do czasu zawartego w 1774 roku traktatu w Küczük Kajnardży terytoria te jako część Jedysanu wchodziły w skład Imperium Osmańskiego, a następnie przejęła je Rosja. W miejscu wcześniejszej osady, na mocy ukazu Katarzyny II z 18 czerwca 1778, na wysokim, prawym brzegu Dniepru założono obecne miasto jako twierdzę i ośrodek stoczniowy Floty Czarnomorskiej. Nazwa utworzona została od starożytnego Chersonezu Taurydzkiego.
W 1783 r. nastąpiło nadanie praw miasta powiatowego (ujezd) i wodowanie pierwszego statku w miejscowej stoczni. Od 1783 do ok. 1793 roku w mieście działała Kompania Handlowa Polska (tzw. Kompania Chersońska) – pierwsze polskie przedsiębiorstwo żeglugowe.
W 1803 r. miasto stało się stolicą guberni chersońskiej.
Okupowany przez III Rzeszę od 19 sierpnia 1941 do 13 marca 1944 roku. 
Pod koniec września 1941 r. wojska okupacyjne przeniosły kilka tysięcy mieszkańców do więzienia miejskiego, a następnie kilka dni później rozstrzelali ich w miejscach między wsią Zelenovka a samym Chersoniem. Egzekucje, w wyniku których zginęło ponad dziesięć tysięcy mieszkańców, trwały dwa dni.
13 marca 1944 r., podczas operacji Bieriezniegowato-Snigiriowskaja (6-18 marca 1944 r.), Chersoń został wyzwolony od najeźdźców hitlerowskich przez oddziały Armii Czerwonej: 49 Dywizję Strzelców Gwardii, 295 Dywizja Strzelców z 28 Armii 3 Frontu Ukraińskiego.
W referendum z 1991 r., przy frekwencji 83,4% osób uprawnionych do głosowania, 90,1% głosów w obwodzie chersońskim oddano za ogłoszeniem niepodległości przez Ukrainę.
Inwazja Rosji na Ukrainę (2022).
Po sześciu dniach od rozpoczęcia się pełnoskalowej inwazji na Ukrainę, 2 marca 2022 wojska rosyjskie dotarły z kierunku anektowanego Krymu do Chersonia i zajęły miasto wraz z terytorium całego podległego mu obwodu. W tym samym miesiącu Prezydent Ukrainy nadał miastu tytuł Miasto-bohater Ukrainy, a fakt szybkiego przejęcia kontroli nad regionem przez wrogie wojska wzbudził spekulacje na temat zdrady ze strony m.in. lokalnych oddziałów SBU. Ocenę tę podzieliło wszczęte latem 2022 postępowanie władz ukraińskich wokół zaniedbań w strukturach służby m.in. w regionie Chersonia, w wyniku którego odwołany został szef SBU, Iwan Bakanow. Pod koniec lipca zidentyfikowano 26 ukraińskich kolaborantów w strukturach siłowych rosyjskich.
Tuż po rozpoczęciu się rosyjskiej okupacji powołano kolaboracyjne władze dążące do włączenia miasta i obwodu w skład Federacji Rosyjskiej. Rozpoczęły one proces rusyfikacji oraz wprowadziły do obiegu rubla rosyjskiego. Na ulicznych billboardach znalazły się propagandowe plakaty z napisami "Россия здесь навсегда" (ros. "Rosja jest tutaj na zawsze"). Działania władz okupacyjnych oraz kolaboracyjnych spotkały się ze strony niektórych mieszkańców miasta z oporem, w tym o charakterze partyzanckim. 30 września 2022, na mocy nielegalnego referendum, miasto wraz z terytorium całego obwodu chersońskiego i czterech innych obwodów Ukrainy, zostało włączone w teren Federacji Rosyjskiej poprzez jednostronnie ogłoszoną aneksję.
21 października 2022 władze kolaboracyjne wraz z wojskiem rozpoczęły ewakuację z miasta na przeciwległy brzeg Dniepru, przymusowo wywożąc ludność cywilną przeprawą promową i dokonując rabunku mienia. 9 listopada 2022 wojska rosyjskie otrzymały rozkaz wycofania się z miasta oraz całego prawego brzegu Dniepru, czemu towarzyszyła ewakuacja władz kolaboracyjnych wraz z demontażem rosyjskiej symboliki państwowej w mieście. Chersoń został oficjalnie wyzwolony i wrócił pod kontrolę wojsk ukraińskich 11 listopada 2022. 14 listopada miasto zostało odwiedzone przez delegację ukraińskich władz na czele z prezydentem Wołodymyrem Zełenskim.
Podział administracyjny.
Miasto podzielone jest na 3 rejony:

</doc>
<doc id="130871" url="https://pl.wikipedia.org/wiki?curid=130871" title="Międzynarodowa Unia Łyżwiarska">
Międzynarodowa Unia Łyżwiarska

Międzynarodowa Unia Łyżwiarska (ISU, skrót od ang. "International Skating Union") – międzynarodowa organizacja pozarządowa, zrzeszająca 97 krajowych federacji łyżwiarskich regulujących następujące dyscypliny: łyżwiarstwo figurowe, łyżwiarstwo szybkie, łyżwiarstwo synchroniczne, short track (według stanu na 11 sierpnia 2019). 
W wielu krajach łyżwiarstwo figurowe i łyżwiarstwo szybkie są regulowane przez różne federacje, ale zarówno obie jak i jedna z nich może być członkiem ISU. Niektóre z nich zarządzają również innymi sportami zimowymi w swoich krajach, co również nie wyklucza członkostwa ISU. Członkami ISU na odrębnych zasadach są również niektóre kluby łyżwiarskie.
Główną siedzibą ISU jest Lozanna w Szwajcarii. Organizacja podzielona jest na „sekcje” w zależności od tego, której dyscypliny łyżwiarskiej dotyczy. ISU jest organizatorem zawodów międzynarodowych, ustala zasady oceniania, wymogi regulaminowe itd.
Mistrzostwa ISU.
Zawody na zimowych igrzyskach olimpijskich, cykl zawodów Grand Prix w łyżwiarstwie figurowym, Grand Prix Juniorów w łyżwiarstwie figurowym, cykl Challenger Series nie są mistrzostwami ISU, ale wyniki z tych zawodów są uznawane w statystykach i rankingach ISU.
Kontrowersje.
Po skandalu w łyżwiarstwie figurowym na Zimowych Igrzyskach Olimpijskich 2002 w Salt Lake City dotyczącym zmowy sędziowskiej podczas oceniania konkurencji par sportowych część działaczy sekcji łyżwiarstwa figurowego postanowiła odejść z ISU i utworzyć Światową Federację Łyżwiarską (ang. "World Skating Federation"), jednak ostatecznie organizacja nie rozpoczęła własnej działalności, a działacze nie spełnili obietnicy o opuszczeniu ISU.

</doc>
<doc id="130872" url="https://pl.wikipedia.org/wiki?curid=130872" title="Leczo">
Leczo

Leczo () – węgierska potrawa znana także w Polsce, Czechach, na Słowacji, Ukrainie, w Niemczech, Austrii i Izraelu, rodzaj ragoût warzywnego z pomidorów i świeżej papryki duszonych na smalcu z dodatkiem wędzonej słoniny i z podsmażoną na złocisty kolor cebulą, doprawionych papryką w proszku.
Tak przyrządzone leczo podaje się na Węgrzech jako dodatek do potraw mięsnych, np. kotletów schabowych lub jako samodzielną potrawę. W tym drugim przypadku dodaje się często do niego w trakcie duszenia kiełbasę w całości lub w plasterkach. Można też tuż przed końcem duszenia wmieszać do lecza jajka. Innym sposobem jest dodanie na początku duszenia ryżu, który – gotując się – zagęszcza potrawę.
W zależności od regionu, w Polsce leczo przyrządza się często na oleju i z dodatkiem cukinii lub bakłażanów, przez co zbliża się raczej do prowansalskiego ratatouille.

</doc>
<doc id="130873" url="https://pl.wikipedia.org/wiki?curid=130873" title="Marsyliusz z Padwy">
Marsyliusz z Padwy

Marsyliusz z Padwy, "Marsilio da Padova, Marsilio Mainardini" (ur. ok. 1275 w Padwie, zm. 1343 w Monachium) – włoski średniowieczny filozof, pisarz polityczny i teoretyk państwa laickiego.
Życiorys.
Studiował medycynę w Padwie i sztuki wyzwolone na Uniwersytecie Paryskim, gdzie przez krótki okres był rektorem. Zwolennik awerroizmu w filozofii, w 1324 opublikował dzieło "Obrońca Pokoju" (łac. "Defensor Pacis"), w którym rozgraniczał wyraźnie władzę religijną kleru od władzy świeckiej. Oskarżany o antyklerykalizm został ekskomunikowany. W tym samym czasie wszedł na służbę Ludwika Bawarskiego jako nadworny lekarz. Na rok przed śmiercią opublikował "Mniejszego Obrońcę" ("Defensor Minor"), w którym rozwinął swoją krytykę ambicji kleru do sprawowania władzy świeckiej.
Teoria państwa laickiego według Marsyliusza.
Jednostki nie są indywidualne, bo wchodzą w skład wielkiego organizmu, jakim jest społeczeństwo. Celem państwa jest rozstrzyganie konfliktów, sporów i to ono ma zaspokajać potrzeby ludzi. Państwo jest obrońcą pokoju, rząd ma rozkazywać, bo on ma monopol decyzji administracyjnych, sądzenia i kontroli. Najlepsze ustroje to monarchia i demokracja. Lud tworzy prawo, ustanawia rząd i go kontroluje. Prawo powinno posiadać przymus i wolę ustawodawczą. Odrzuca on prawo natury, a prawo kościelne nie jest dla niego prawem.
Stosunek do Kościoła: jest to wspólnota wszystkich wiernych, a papieskie dekrety to obraza majestatu ludzkiego ustawodawstwa. Władza pochodzi od ludu, a Kościół ma być podporządkowany państwu.
Suwerenność ludu staje się jedną z podstawowych zasad organizacji nowoczesnego państwa. Marsyliusz wychodził z założenia społecznej natury człowieka skłaniającej jednostkę do życia w zbiorowości oraz skuteczniejszego zabezpieczenia przez zbiorowość indywidualnych praw poszczególnych jej członkom. Niebezpieczeństwem jednak w tym dążeniu do zapewnienia sobie dostatecznych warunków życia okazuje się egoizm mogący prowadzić do ogólniejszego chaosu i anarchii.
Władza państwowa powinna wspierać się na woli suwerennego ludu nazywanego przez Marsyliusza prawodawcą (legislator). Jedynie w takim wypadku spodziewać się można spokojnego, trwałego funkcjonowania państwa oraz poszanowania ustanowionych w nim praw. Suwerenność ludu oznacza udział wszystkich obywateli w powoływaniu organów państwowych oraz stanowieniu praw. Przewaga rządów ludowych nad elitarnymi opiera się także i na tym, iż „ilość mniej wykształconego ludu może być powiększona do takich rozmiarów, iż zdolny jest on sądzić sprawy na równi, a nawet lepiej od tych, którzy są bardziej uczeni”.
Idea suwerenności ludu staje się gwarancją wolności obywatelskich. W rezultacie każdy podmiot opowiadający się przeciw ludowładztwu występuje przeciw wolności, niejako dobrowolnie popadając w jarzmo tyranii. Idea suwerenności pomyślana była na tyle szeroko, iż lud powinien wybierać hierarchię kościelną wraz z papieżem.
Organizacja państwowa jest także dziełem woli ludu powstałym jednak w procesie nieco dłuższej ewolucji. Państwo staje się organizacją w najpełniejszy sposób gwarantującą suwerenność ludu, ponieważ lud może kontrolować wszystkie formy instytucjonalne.
Ze względu na zdolności oraz wykonywany zawód zarysowuje się podział społeczeństwa na 6 grup:
Każda grupa posiada swój twórczy udział w funkcjonowaniu państwa, lecz wyróżniają się rządzący, na których spoczywa odpowiedzialność. Monarcha lub rząd, posiadając do swej dyspozycji siły zbrojne, nie może ich użyć przeciwko ludowi, ponieważ groziłoby to niebezpieczeństwem zamachu na ludowładztwo.
Teoria rządu opiera się na przedstawionym już założeniu jego wybieralności przez lud. Także stała kontrola nad poczynaniami rządu należy do ludu, co nie oznacza słabej egzekutywy. Egzekutywa powinna być silna, sprawna, bezwzględnie podporządkowując się prawu i działając legalnie. Marsyliusz nie był zwolennikiem jakichkolwiek form podziału władzy. Rząd powinien niepodzielnie posiadać całość uprawnień w swym ręku, sprawując do pewnego stopnia władzę totalitarną, odpowiadającą jednak woli ludu. Nie jest tutaj ważna kwestia formy rządu – może to być monarchia lub jakakolwiek inna forma.
Teoria prawa zawiera silne zabarwienie pozytywistyczne. Marsyliusz zarzuca dotychczasowe pojęcia i struktury, hierarchizując źródła począwszy od prawa bożego, przez prawo natury, do prawa pisanego.
Sprawiedliwość boska oraz prawo boże, podobnie jak prawo natury, stanowią określoną teorię zaleceń i zakazów postępowania, niemającą jednak mocy wiążącej. Jest to po prostu doktryna prawa bożego czy praw natury. Dla Marsyliusza prawo musi mieć formę pisaną, ustanowioną przez ustawodawcę i posiadać sankcje przymusu państwowego.
Dwa elementy: wola ustawodawcy i przymus, czyli sankcja nadana przez państwo, przesądzają jednoznacznie o fakcie istnienia samego prawa. W konsekwencji sprawiedliwością okazują się treści jedynie uznane przez ustawodawcę za sprawiedliwe. Inne formy sprawiedliwości mogą obowiązywać w sferach, do których są przeznaczone, np. sprawiedliwość na Sądzie Ostatecznym.
Problem państwa i Kościoła zawiera zupełnie nowe opracowanie treściowe przedstawione przez Marsyliusza. Z nich wynika konieczność utrzymania przewagi rządu nad organizacją kościelną w tym przede wszystkim sensie, iż Kościół nie jest jakąś samodzielną częścią niezależną od państwa. Rząd i suweren powinni decydować o spawach organizacji kościelnej, a przynależność wiernych do Kościoła jest sprawą indywidualną, nie można nikogo zmuszać do praktyk religijnych. Kościół może jedynie formułować zalecenia przyjmowane przez wiernych. Kościół jest częścią państwa, a zatem każde państwo powinno mieć swój wewnętrzny Kościół, co staje się zapowiedzią głębokiego kryzysu, będącego przesłanką późniejszej reformacji.
Znaczenie myśli Marsyliusza w wielu sprawach wyprzedza ówczesne pojęcia. Teoria silnego rządu, urzeczywistniającego pokój i sprawiedliwość pomiędzy poddanymi, jest sygnałem zwiastującym późniejszą doktrynę Hobbesa, a teoria suwerenności ludu znalazła odzwierciedlenie u Rousseau. W tym samym stopniu idea państwa i praworządności nawiązywała do czołowych tez pozytywizmu.

</doc>
<doc id="130874" url="https://pl.wikipedia.org/wiki?curid=130874" title="ODBC">
ODBC

ODBC (ang. "Open DataBase Connectivity" – otwarte łącze baz danych) – interfejs pozwalający programom łączyć się z systemami zarządzającymi bazami danych. Jest to API niezależne od języka programowania, systemu operacyjnego i bazy danych. Standard ten został opracowany przez SQL Access Group we wrześniu 1992 roku. W skład ODBC wchodzą wywołania wbudowane w aplikacje oraz sterowniki ODBC.
Pierwsza implementacja ODBC pojawiła się w systemie Microsoft Windows, lecz obecnie możliwe jest korzystanie z niego na platformach takich jak Unix, OS/2 oraz Macintosh.
W systemach bazodanowych typu klient-serwer (np. Oracle lub PostgreSQL) sterowniki dają dostęp do silnika baz danych, natomiast w programach dla komputerów osobistych sterowniki sięgają bezpośrednio do danych. Mechanizm ODBC współpracuje zarówno z bazami obsługującymi język SQL, jak i nieobsługującymi go – w tym ostatnim przypadku język SQL jest tłumaczony na język bazy danych.

</doc>
<doc id="130875" url="https://pl.wikipedia.org/wiki?curid=130875" title="Fahrenheit 9/11">
Fahrenheit 9/11



</doc>
<doc id="130877" url="https://pl.wikipedia.org/wiki?curid=130877" title="Błąd bezwzględny">
Błąd bezwzględny

Błąd bezwzględny – różnica pomiędzy wartością zmierzoną formula_1 a wartością rzeczywistą formula_2
przy czym wartość rzeczywista zwykle nie jest znana. Może być ona określona w sposób przybliżony, na przykład jako wynik teoretycznych obliczeń, średnia arytmetyczna z dużej liczby pomiarów, założony parametr w procesie technologicznym albo wynik pomiaru przyrządem o znacznie większej dokładności.
Pomiar zawsze obarczony jest błędem pomiarowym, ponieważ dokonywany jest za pomocą przyrządu pomiarowego (np. woltomierza, amperomierza, suwmiarki) o skończonej dokładności.
Wartość błędu może zostać również obliczona według podanej klasy miernika analogowego. Błąd bezwzględny pomiaru oblicza się wówczas z wykorzystaniem wzoru:
gdzie:
Oznacza to, że w każdym punkcie podziałki danego miernika może wystąpić błąd mieszczący się w granicach wartości mierzonej
Jeżeli przyrząd pomiarowy wyposażony jest w podziałkę i nie jest podana klasa przyrządu (np. linijka, kątomierz, mechaniczna waga szalkowa, mechaniczny stoper), niepewność pojedynczego pomiaru nie może być mniejsza od wartości wyznaczonej przez najmniejszą odległość między działkami podziałki.
W błędach systematycznych.
W przypadku błędu systematycznego, jeżeli jego wartość jest przewidywalna i znana (na przykład wynika ze znanej zmiany temperatury), wartość błędu bezwzględnego ze zmienionym znakiem jest nazywana „poprawką”. Po dodaniu poprawki do wyniku pomiaru formula_1 otrzymuje się wartość skorygowaną o błąd systematyczny. Poprawka może mieć wartość ujemną lub dodatnią, w zależności od czynnika wpływającego na zmianę wartości pomiaru.
W błędach losowych.
W przypadku błędów losowych, inaczej niż w błędach systematycznych, nie jest istotne, czy odchylenie wyniku pomiaru od wartości oczekiwanej nastąpiło w górę, czy w dół, dlatego rozpatruje się moduł błędu bezwzględnego:

</doc>
<doc id="130880" url="https://pl.wikipedia.org/wiki?curid=130880" title="Brunetto Latini">
Brunetto Latini

Brunetto Latini (ur. ok. 1220, zm. 1294) – pisarz i polityk włoski.
Florentyńczyk, syn Buonaccorso Latiniego, miejscowego notariusza. Wiadomo, że był żonaty; miał dwóch synów i córkę.
W 1260 roku wszedł w skład poselstwa florenckiej komuny miejskiej do króla Kastylii, Alfonsa X Mądrego, które miało spowodować wystąpienie tego władcy przeciwko Manfredowi Hohenstaufowi. Misja zakończyła się jednak niepowodzeniem.
Podczas powrotu otrzymał od swego ojca wiadomość o klęsce popieranego przez siebie stronnictwa gwelfów w bitwie pod Montaperti. Władzę we Florencji przejęli wspierani przez Hohenstaufów procesarscy gibelini, a Latini wyemigrował do Paryża. Tam, poza czynnościami notarialnymi, zajął się studiami i pracą pisarską. Właśnie wtedy powstały jego dzieła literackie ze "Skarbcem wiedzy" na czele.
W marcu 1266 roku, kilka tygodni po klęsce i śmierci Manfreda Hohenstaufa pod Benewentem, Latini wrócił do Florencji, gdzie wpływy odzyskali gwelfowie, i zajął się już niemal tylko polityką.
Przez ostatnich trzydzieści lat życia awansował na kolejne stanowiska w hierarchii urzędniczej, a ukoronowaniem tej kariery było dziesięcioletnie zasiadanie w wybieralnej florenckiej radzie miejskiej (1282-1292). Ponadto, w 1287 roku pełnił funkcję jednego z priorów. Zyskał szacunek wśród mieszkańców miasta, stając się dla nich ważnym autorytetem, co potwierdzają ponowne wybory do rady miejskiej, jak również dwa świadectwa pisane.
Autorem pierwszego z nich jest florencki kronikarz Giovanni Villani: „W roku 1294 zmarł we Florencji pewien znakomity obywatel, imieniem Ser Brunetto Latini, który był wielkim filozofem i największym mistrzem retoryki, zarówno w umiejętności pięknego mówienia, jak i pisania (...) był on pisarzem naszej komuny (...) był inicjatorem i mistrzem ogłady dla Florentyńczyków, ucząc ich dbałości o piękną wymowę oraz umiejętności kierowania i rządzenia naszą republiką według polityki.” (tłum. M. Frankowska-Terlecka)
Drugie świadectwo wystawił sam Dante Alighieri ("Boska komedia"), który uważał Latiniego za swego ukochanego mistrza, jednak z niewiadomych przyczyn umieścił go w siódmym kręgu piekła ("Piekło", pieśń XV), razem z sodomitami. Przypuszczalnym powodem takiego potraktowania mogła być popełniona przez niego „zdrada” języka włoskiego na rzecz francuskiego w przypadku "Skarbca wiedzy".
Dorobek literacki.
Brunetto Latini jest autorem czterech, znanych nam, dzieł. Wszystkie powstały na przestrzeni lat 1260-1266, podczas jego pobytu we Francji:

</doc>
<doc id="130882" url="https://pl.wikipedia.org/wiki?curid=130882" title="Sears tower">
Sears tower



</doc>
<doc id="130885" url="https://pl.wikipedia.org/wiki?curid=130885" title="Bohdan Arct">
Bohdan Arct

Bohdan Arct, pseudonimy: "Hoffer H.", "Prestone J." (ur. 27 maja 1914 w Warszawie, zm. 11 maja 1973 w Siedlcach) – polski pilot myśliwski II wojny światowej, pisarz, autor książek wspomnieniowych i o tematyce batalistycznej, kawaler Virtuti Militari.
Życiorys.
Syn pisarki Marii Buyno-Arctowej i Zygmunta. Uzyskał maturę w gimnazjum im. Ziemi Mazowieckiej w 1933 r. Odbył szkolenie unitarne na Dywizyjnym Kursie Podchorążych Rezerwy przy 79. pułku piechoty w Słonimiu. W 1934 r. ukończył Szkołę Podchorążych Rezerwy Lotnictwa w Dęblinie. W 1935 r. podjął studia na warszawskiej Akademii Sztuk Pięknych, na kierunku grafika użytkowa. Pod kierunkiem drzeworytnika prof. Edmunda Barłomiejczyka ukończył ten kierunek w 1939 r. Ponadto odbywał loty w 1 pułku lotniczym w Warszawie i w ciągu kolejnych lat korzystał z tej możliwości, latając na Potezach XV i XXVII. Na stopień podporucznika został mianowany ze starszeństwem z 1 stycznia 1936 i 73. lokatą w korpusie oficerów rezerwy aeronautyki, grupa liniowa.
Jako podporucznik we wrześniu 1939 został zmobilizowany do służby w lotnictwie. Dowodził plutonem łącznikowym nr 10 przydzielonym Armii „Łódź”. 6 września został zestrzelony przez oddziały Wojska Polskiego ale udało mu się wylądować. Z powodu strat jego pluton przestał funkcjonować jako samodzielna jednostka i z rozkazu mjr. Lange z Naczelnego Dowództwa został przydzielony do dyspozycji Naczelnego Dowództwa jako pilot-kurier. 9 września na rozkaz ppłk. Jungrawa z Naczelnego Dowództwa został dyslokowany do Traugutowa koło Brześcia. Po raz kolejny został zestrzelony przez polskie oddziały 10 września. 17 września, wobec agresji ZSRR na Polskę przekroczył granicę z Rumunią. Przedostał się do portu Bałczik skąd na pokładzie statku „Aghios Nikolaos” dopłynął do Bejrutu. Następnie statkiem „Ville de Strasbourg” dopłynął do Marsylii. We Francji został zakwaterowany w obozie w Salon, a 16 grudnia został przeniesiony do polskiej bazy lotniczej w Lyon-Bron. Od marca 1940 r. przebywał w Szkole Strzelców Samolotowych w Blidzie w Algierze, po zawieszeniu broni (22 czerwca 1940 r.) przedostał się do Casablanki, skąd drogą morską trafił do Wielkiej Brytanii.
Wstąpił do Polskich Sił Powietrznych, otrzymał numer służbowy RAF P-1090. Po przeszkoleniu na samolotach brytyjskich latał w Aircraft Delivery Flight w Kemble jako tzw. "ferry pilot", dostarczając samoloty do walczących jednostek. 17 sierpnia 1941 r. został skierowany na kurs myśliwski w 61 Operational Training Unit (OTU) w Heston i 1 października 1941 r. został przydzielony do 306 dywizjonu myśliwskiego "Toruńskiego". W dywizjonie tym służył do lutego 1943 r. Następnie wszedł w skład Polskiego Zespołu Myśliwskiego. W Afryce zestrzelił pierwszy samolot niemiecki (20 kwietnia 1943 – 1 Bf-109) oraz zaliczono mu 1 zestrzelenie prawdopodobne i dwa samoloty uszkodzone. Prowadził kronikę Zespołu oraz zaprojektował jego godło.
W lipcu 1943 r. powrócił do dywizjonu 306 w Wielkiej Brytanii. 11 sierpnia został dowódcą eskadry B w dywizjonie 303. 17 sierpnia 1943 r. uzyskał kolejne zestrzelenie – tym razem FW-190.
31 stycznia 1944 r. został przydzielony do Dowództwa Obrony Powietrznej Wielkiej Brytanii ("Air Defence of Great Britain"). Odbyło się to w ramach odpoczynku operacyjnego po ukończeniu tury lotów bojowych. Został asystentem oficera łącznikowego, zajmował się sporządzaniem raportów z działalności polskiego lotnictwa, w wolnych chwilach rozpoczął spisywanie swych wspomnień, które później przerodziły się w jego pierwszą książkę „W pogoni za Luftwaffe”.
Obejmując dowództwo nad 316 dywizjonem myśliwskim (27 czerwca 1944 r.) stacjonującym podówczas na lotnisku Coltishall we wschodniej Anglii został pierwszym oficerem rezerwy w polskim lotnictwie na takim stanowisku. Rozkazem z dnia 1 lipca 1944 r. został przeniesiony na lotnisko West Malling, położone w hrabstwie Kent, w połowie drogi z Londynu do południowo-wschodniego wybrzeża La Manche. Miejscowość ta leżała na trasie przelatujących bomb V1. Trzecie zestrzelenie uzyskał 14 sierpnia 1944 r. (Bf-109), lecz 6 września, w czasie operacji "Ramrod 1260", po awarii silnika wyskoczył nad terytorium Holandii w pobliżu Nijmegen. Dostał się do niemieckiej niewoli i w obozie jenieckim przebywał do końca wojny. W Stalag Luft w ukryciu pisał po angielsku ilustrowany pamiętnik, który wydano po wojnie w Wielkiej Brytanii, a w XXI w. po polsku w Polsce.
Po II wojnie światowej wrócił do Polski z żoną i córką. Początkowo zamieszkali we Wrocławiu, gdzie jego stryj Stanisław Arct prowadził księgarnię. Znalazł zatrudnienie w charakterze grafika i rozpoczął pracę na swą drugą książką „Messerschmitty w słońcu”. W 1948 r. rodzina Arctów przeprowadziła się do Gołkowa, w 1952 r. odziedziczyli po zmarłej ciotce dworek w Dobrzanowie, gdzie zamieszkali. W 1951 r. jego prace "Gdy zamilkły silniki...: powieść lotnicza", "Messerschmitty w słońcu", "Zwichnięte skrzydła: niewola na wesoło" oraz "W pogoni za Luftwaffe: polscy myśliwcy w pustyniach Tunisu" zostały wycofane z polskich bibliotek oraz objęte cenzurą. W roku 1952 zamieszkał w domku letniskowym Arctów w Dobrzanowie. Ostatnie lata swego życia spędził w Siedlcach, poświęcając się pracy pisarskiej. Tam też zmarł. Został pochowany 14 maja 1973 na Cmentarzu Centralnym.
Zwycięskie walki powietrzne.
Wykonał 131 lotów bojowych. Na liście Bajana sklasyfikowany został na 71 pozycji z 3 zwycięstwami pewnymi, 1 prawdopodobnym oraz 2 uszkodzeniami samolotów nieprzyjaciela:
Ponadto zestrzelił dwa pociski V-1.
Ważniejsze odznaczenia bojowe.
Z racji skoku spadochronowego otrzymał od firmy Irvin odznakę Złotej Gąsienicy i został przyjęty do Caterpillar Club.
Twórczość literacka.
Debiutował w 2. połowie lat 30. XX w. na łamach prasy młodzieżowej jako prozaik. Po powrocie do kraju (1946 r.) pisząc popularyzował problematykę i wiedzę lotniczą, uczestniczył w ponad 600 wieczorach autorskich. Wydał 43 książki, które osiągnęły nakład 3,3 mln egzemplarzy co czyni go najpoczytniejszym pilotem-pisarzem w Polsce.
Życie osobiste.
18 czerwca 1939 r. poślubił Halinę Trawińską. W 1942 r. żona, przebywająca w okupowanej Warszawie, uzyskała zaocznie rozwód. Na początku 1944 r. ożenił się z Beryl Evans, z którą miał córkę Krystynę (ur. 1944) i syna Ryszarda (ur. 1950).
Upamiętnienie.
Osoba i twórczość Arcta budzą po latach zapomnienia na nowo zainteresowanie. Na bazie pamiątek związanych z jego działalnością literacką w październiku 2006 w Siedlcach otwarto Gabinet Twórczości Bohdana Arcta (przy Instytucie Filologii Polskiej Uniwersytetu Przyrodniczo-Humanistycznego w Siedlcach. Jego imieniem nazwano także Szkołę Podstawową w Kotuniu, a także jedno z rond w Siedlcach i ulicę w Krakowie.

</doc>
<doc id="130886" url="https://pl.wikipedia.org/wiki?curid=130886" title="Błąd względny">
Błąd względny

Błąd względny – iloraz błędu bezwzględnego i wartości dokładnej formula_1
gdzie:
przy czym zazwyczaj, gdy błąd jest błędem losowym, określa się moduł błędu względnego
Błąd względny jest bezwymiarowy, najczęściej wyrażany w procentach
i nazywany jest wówczas błędem procentowym. Jeśli błąd jest bardzo mały, używa się również promili. W metrologii służy głównie do oceny dokładności przyrządów pomiarowych pracujących na różnych zakresach pomiarowych. W statystyce porównywane są w ten sposób wariancje rozkładów różniących się wartością oczekiwaną np. błędy prognoz dwóch różnych wielkości.

</doc>
<doc id="130887" url="https://pl.wikipedia.org/wiki?curid=130887" title="Małże">
Małże

Małże (Bivalvia, z ‘dwa’ + ‘skrzydło drzwi’), dawniej również "blaszkoskrzelne" (Lamellibranchiata) – takson w randze gromady obejmujący około 8000 gatunków mało aktywnych lub osiadłych, wyłącznie wodnych, bentosowych mięczaków (Mollusca) o bocznie spłaszczonym ciele okrytym dwuklapową muszlą. Ciało małża składa się z tułowia (zwanego workiem trzewiowym) i nogi. Jest pozbawione głowy, szczęki i tarki. Małże pełzają, żyją w dnie, ryją, pływają lub przytwierdzają się bisiorem do podłoża. Liczne gatunki, np. ostrygi, wenerydowate i omułki, są jadalne. Z niektórych pozyskuje się cenne perły oraz masę perłową. Małże są znane od kambru. W wodach śródlądowych Polski stwierdzono występowanie 34 gatunków – m.in.: szczeżuja pospolita ("Anodonta piscinalis"), kilka gatunków skójek ("Unio") i racicznica zmienna ("Dreissena polymorpha") – a w Morzu Bałtyckim 9 gatunków.
Występowanie.
Małże żyją we wszystkich strefach geograficznych, wyłącznie w środowisku wodnym. Większość gatunków zasiedla przybrzeżne płycizny w wodach morskich, często stanowiąc główny element fauny dennej. Mniej licznie występują w głębinach morskich i w wodach słodkich lub słonawych.
Gatunki występujące w wodach śródlądowych Polski wymieniono w odrębnym artykule.
Małże Morza Bałtyckiego:
Budowa.
Ciało małży jest dwubocznie symetryczne, zwykle wydłużone, bocznie spłaszczone i zamknięte między dwiema, zwykle symetrycznymi, połówkami muszli połączonymi na grzbiecie, wytwarzanymi przez dwa boczne płaty płaszcza otaczające worek trzewiowy.
Połówki muszli połączone są w okolicach tzw. szczytu muszli konchiolinowym więzadłem (ligamentum) i u niektórych gatunków układem wapiennych listew oraz różnie wykształconych ząbków, zwanym zamkiem muszli. Listwy zamka zapobiegają przesuwaniu się skorup w trakcie ruchu małża. Więzadło, nazywane też wiązadełkiem – w postaci krótkiej poprzecznej, elastycznej taśmy przechodzącej bezpośrednio w zewnętrzną rogową warstwę obu skorup – rozchyla połówki muszli, zaś zamyka je jeden lub dwa mięśnie zwieracze przyrośnięte do wewnętrznej powierzchni obu połówek muszli. Wielkość muszli oraz masa ciała małży są bardzo zróżnicowane, odpowiednio, od kilku milimetrów i ułamka grama u słodkowodnych "Pisidium" do 1,5 metra i 250 kg u przydaczni olbrzymiej ("Tridacna gigas").
Muszle małży mają trzy warstwy:
Warstwa perłowa jest zbudowana z drobnych blaszek wapiennych. Po dostaniu się do wnętrza muszli jakiejś drobiny (np. ziarenka piasku), substancja perłowa odkłada się wokół niej i powstaje perła.
U małży nie występuje głowa (stąd dawna nazwa Acephala), zanikła też charakterystyczna dla mięczaków tarka w gardzieli. Noga jest w różnym stopniu rozwinięta, w zależności od trybu życia i środowiska. U gatunków najbardziej pierwotnych pod względem budowy noga zakończona jest płaską podeszwą. Większość małży ma nogę klinowatą, bardzo kurczliwą i silnie umięśnioną; nieliczne gatunki osiadłe są jej pozbawione. Na nodze większości gatunków osiadłych położony jest gruczoł bisiorowy, produkujący krzepnące nici zwane bisiorem, służące do przymocowania małża do podłoża. Wewnątrz jamy płaszczowej znajdują się silnie orzęsione, parzyste skrzela, zwane ktenidiami. Woda wpływa do jamy płaszcza przez otwór zwany syfonem wlotowym (wpustowym), omywa skrzela i wypływa syfonem odpływowym (wyrzutowym, wypustowym). U gatunków zagrzebujących się pod powierzchnią dna syfony przyjmują postać długich, mięsistych rurek, wystawionych na powierzchnię dna. Woda dostarcza do organizmu małża tlen i drobne zawiesiny organiczne (detrytus, glony, pierwotniaki i bakterie) stanowiące pokarm małża. 
Otwór gębowy zaopatrzony jest w dwie pary orzęsionych płatów przygębowych wspomagających przesuwanie pokarmu. Przełyk prowadzi do żołądka, z którego wybiega długie jelito zakończone otworem odbytowym. Układ wydalniczy tworzy narząd Bojanusa i narząd Kebera. Otwarty układ krwionośny zbudowany jest z jednokomorowego serca, pary błoniastych przedsionków oraz szeregu naczyń i zatok krwionośnych. Na słabo rozwinięty układ nerwowy składają się pary zwojów głowowych, nożnych i trzewiowych.
Tryb życia i rozwój.
Większość małży jest osiadła – niektóre całkowicie, przyczepione do podłoża bisiorem lub przyrastające do niego muszlą, a niektóre zachowują zdolność powolnego ruchu – żyją w piasku i mule poruszając się za pomocą nogi. Inne ryją lub wiercą w podłożu (w drewnie lub w skale), a nieliczne pływają poruszając się odrzutowo dzięki prądowi wody wyrzucanej gwałtownym zwieraniem połówek muszli. Nieliczne są komensalami lub pasożytami zewnętrznymi jeżowców i osłonic. Część żyje w symbiozie z bakteriami i wiciowcami.
Są rozdzielnopłciowe lub obojnacze. Zapłodnienie najczęściej zewnętrzne, w wodzie wypełniającej jamę płaszczową lub na zewnątrz organizmu. W rozwoju występują larwy typu trochofora, weliger i – u niektórych – glochidium, pasożytujące na rybach. Znane są gatunki opiekujące się potomstwem.
Długość życia małży jest zależna od gatunku i wynosi od kilku tygodni do wielu lat, np. przydacznie żyją do 100, a perłoródka rzeczna do 120 lat.
Znaczenie.
Małże mają duże znaczenie w ekosystemach wodnych i jednocześnie należą do bezkręgowców o największym znaczeniu gospodarczym. W większości są filtratorami wody przydennej oczyszczającymi zbiorniki wodne z nadmiaru substancji organicznych. Stanowią też pokarm wielu innych organizmów, m.in. dla brzuchonogów, wielu skorupiaków, niektórych rozgwiazd, ryb, ptaków i ssaków (wydra morska, mors i fokowate), a także dla człowieka – w wielu krajach są ważnym składnikiem diety. Gatunki jadalne są poławiane, a także hodowane i spożywane przez ludzi na całym świecie. Zawierają wartościowe białko, sole mineralne, węglowodany i znikomą ilość tłuszczu. Duże znaczenie w rybołówstwie mają ostrygowate, omułkowate i wenerydowate.
Ze względu na możliwość kumulowania przez małże pochodzących z zanieczyszczonych środowisk substancji lub organizmów szkodliwych dla człowieka, a także z powodu szybko psującego się mięsa, zdarzają się przypadki zatruć pokarmowych.
Z niektórych gatunków małży pozyskiwane są perły wykorzystywane w przemyśle jubilersko-galanteryjnym. Muszle, a zwłaszcza masa perłowa są wykorzystywane do wyrobu przedmiotów ozdobnych, w sztuce i kolekcjonerstwie.
Wrażliwość małży na zanieczyszczenie środowiska pozwala wykorzystywać je jako bioindykatory.
Niektóre gatunki powodują szkody gospodarcze poprzez niszczenie urządzeń portowych, statków i budowli hydrotechnicznych, np. świdrak okrętowiec, drążący w drewnie kanały o długości do 30 cm i niszczący w ten sposób urządzenia portowe i drewniane kadłuby łodzi oraz racicznica zmienna powodująca uszkodzenia urządzeń hydrotechnicznych.
Systematyka.
Klasyfikacja biologiczna tej grupy mięczaków była przedmiotem wieloletnich sporów i nadal pozostaje nieustalona. Próbowano je klasyfikować na podstawie różnorodnych kryteriów, m.in. budowy zawiasów muszli, syfonów, wykształcenia mięśni zwieraczy lub budowy skrzeli. Paleontolodzy opierają się na elementach zachowanych w budowie muszli.
W starszych klasyfikacjach wymieniano np. taksodontowe, nierównomięśniowe i blaszkoskrzelne właściwe. W 2. połowie XX wieku dla celów dydaktycznych przyjmowano podział na podstawie budowy skrzeli, w którym wyróżniano cztery podgromady:
Współcześnie do ważniejszych grup wśród Bivalvia zaliczane są:

</doc>
<doc id="130890" url="https://pl.wikipedia.org/wiki?curid=130890" title="Mezopory">
Mezopory

Mezopory – według IUPAC pory w ciele stałym o charakterystycznym wymiarze poprzecznym (średnica) w zakresie od 2 do 50 nm (czasami średnica określana jako 2-100 nm). Ich cechą wyróżniającą jest zjawisko kondensacji kapilarnej cząsteczek gazów (par), któremu często towarzyszy histereza kapilarna. Pory mniejsze niż mezopory to mikropory, a większe to makropory.
Mezopory bada się porozymetrią rtęciową, metodami adsorpcyjnymi (rozkłady porów metodą BJH) oraz rentgenowskimi.

</doc>
<doc id="130892" url="https://pl.wikipedia.org/wiki?curid=130892" title="Alessandro Farnese (1520–1589)">
Alessandro Farnese (1520–1589)

Aleksander Farnese, Alessandro Farnese (ur. 5 października 1520 w Valentano, zm. 2 marca 1589 w Rzymie) – kardynał protektor Królestwa Polskiego przy Stolicy Apostolskiej.
Życie i działalność.
Pierworodny syn Pierluigiego Farnese (księcia Parmy), wnuk papieża Pawła III, nosił to samo imię co dziadek. Jego braćmi byli Ottavio, Orazio i Ranuccio Farnese. Studiował w Bolonii prawo i teologię pod kierunkiem Filippo Manzolego. Mianowany kardynałem w wieku 14 lat tuż po wybraniu dziadka na tron papieski; w 1535 został wicekanclerzem Kurii. Na przełomie lat trzydziestych i czterdziestych kilkakrotnie wysyłany z misjami dyplomatycznymi na dwór francuski i habsburski. Współuczestniczył w przygotowaniach do soboru trydenckiego. W 1544 po śmierci kardynała Antonia Pucciego, dotychczasowego protektora Królestwa Polskiego w Rzymie, Zygmunt I Stary zaproponował na tę funkcję Farnesego, który, skwapliwie zaakceptowany przez Pawła III, pełnił ją aż do swojej śmierci reprezentując interesy polskie przy Kurii Papieskiej. Farnese nawiązał i utrzymywał liczne kontakty z Polakami, m.in. ze Stanisławem Orzechowskim, Marcinem Kromerem, Stanisławem Hozjuszem oraz Stanisławem Reszką. Dużo wysiłku włożył w promowanie w Polsce działalności kontrreformacyjnej oraz zakonu jezuitów, przyczynił się również wydatnie do ustanowienia nad Wisłą stałej nuncjatury (ambasady) apostolskiej.
W początku lat pięćdziesiątych odsunięty od wpływów Farnese mało przebywał w Rzymie, jednak już wkrótce jego pozycja wzmocniła się na tyle, że od następnej dekady regularnie podczas kolejnych konklawe była wysuwana – bezskutecznie – jego kandydatura na papieża. W 1580 został dziekanem Kolegium Kardynalskiego (biskupem Ostii i Velletri).
Dysponujący pokaźnym majątkiem Aleksander Farnese był znanym kolekcjonerem i mecenasem sztuki – to on sprowadził do Rzymu w latach czterdziestych Tycjana, któremu zlecił wykonanie serii obrazów, m.in. portretów członków rodziny oraz "Danae". Dla Farnesego pracowali również Giorgio Vasari oraz Vignola, który zaprojektował z polecenia kardynała wspaniałą rezydencję w Capraroli, na północ od Rzymu. Również Vignola sporządził projekt kościoła "Il Gesu", który Farnese ufundował dla nowo powstałego zakonu jezuitów i w którym został pochowany.

</doc>
<doc id="130894" url="https://pl.wikipedia.org/wiki?curid=130894" title="Makropory">
Makropory

Makropory – według IUPAC pory w ciele stałym o charakterystycznym wymiarze poprzecznym (średnica) w zakresie powyżej 50 nm (czasami średnica określana jest jako większa niż 100 nm). Podobnie jak w mniejszych porach, może w nich następować kondensacja kapilarna cząsteczek gazów (par), jednak efekt ten jest dużo słabszy niż w przypadku mezoporów. Makropory bada się za pomocą metod porozymetrii rtęciowej lub piknometrycznie.
Pory mniejsze niż makropory to mezopory i mikropory.

</doc>
<doc id="130895" url="https://pl.wikipedia.org/wiki?curid=130895" title="Mikropory">
Mikropory

Mikropory – według IUPAC pory w ciele stałym o charakterystycznym wymiarze poprzecznym (średnica) w zakresie poniżej 2 nm. Ze względu na mały rozmiar rzędu nie więcej niż kilku średnic cząsteczkowych, adsorpcja w mikroporach jest zawsze bardzo silna, o ile cząsteczka nie jest zbyt duża aby wejść do poru (efekt sitowy). Pory większe niż mikropory to mezopory oraz makropory.
Mikropory bada się metodami adsorpcyjnymi oraz rentgenowskimi.
Adsorpcję w mikroporach opisuje teoria objętościowego zapełniania mikroporów (TOZM), a podstawowym równaniem izotermy jest izoterma Dubinina-Raduszkiewicza.
Silne właściwości adsorpcyjne mikroporów wykorzystywane są praktycznie w powszechnie używanych i tanich adsorbentach – węglach aktywnych, czy zeolitach. Efekt sitowy wykorzystywany jest np. do osuszania rozpuszczalników organicznych.

</doc>
<doc id="130896" url="https://pl.wikipedia.org/wiki?curid=130896" title="AMD K6-2">
AMD K6-2

AMD K6-2 był procesorem bazowanym na architekturze x86 produkowanym przez firmę AMD, taktowany zegarem od 233 do 550 MHz. Miał 64 KiB cache (32 KiB przeznaczone na dane i 32 KiB na instrukcje), zasilany był napięciem 2,2 V, produkowany w procesie 0.25 mikrometra, zbudowany był z 9,3 miliona tranzystorów i mógł być używany we wszystkich płytach głównych Socket 7 i Super Socket 7. Jego następcą był AMD K6-III.
K6-2 zaprojektowany został jako alternatywa dla nieco starszego i znacznie droższego Pentium II firmy Intel. Wydajność obu tych układów była podobna: K6 był nieco szybszy w codziennych operacjach komputerowych, Pentium II miał znaczą przewagę w operacjach zmiennoprzecinkowych. K6-2 był jednym z największych sukcesów AMD, jego popularność i dochody jakie przyniósł pozwoliła tej firmie zaprojektować i wypuścić na rynek swój następny procesor Athlon.
K6-2 był pierwszym procesorem w którym wbudowano obsługę operacji zmiennoprzecinkowych SIMD (nazwanych 3DNow!) które znacznie ułatwiały i przyspieszały wykonywanie aplikacji związanych z grafiką trójwymiarową. 3DNow! wyprzedziło pojawienie się na rynku intelowskiego odpowiednika SSE o kilka miesięcy.
Prawie wszystkie K6-2 były zaprojektowane do użycia w płytach głównych Super 7 z główna magistrala taktowaną zegarem 100 MHz. W początkowej fazie najpopularniejszą odmiana K6-2 był K6-2 300, bardzo szybko ustaliła się pozycja rynkowa tego chipu i był on główną alternatywą dla Celerona 300A. Celeron oferował mniejsze, ale za to szybsze cache i znakomitą jednostkę zmiennoprzecinkową, ale K6-2 miał znacznie szybszy dostęp do pamięci RAM i instrukcje graficzne 3DNow!. W tym czasie nowe wersje Pentium II były znacznie szybsze niż obydwa z wyżej wymienionych procesorów, ale były też znacznie droższe.
W miarę postępu czasu, AMD produkował coraz szybsze odmiany K6-2, najbardziej popularne z nich to 350, 400, 450 i 500. W momencie kiedy na rynku pojawiły się odmiany 450 i 500, dostępne już były inne, szybsze procesory ale K6-2 nadal konkurował z Celeronem w kategorii tańszych CPU. Stu megahercowa płyta główna pozwalała na stosunkowo łatwe adaptowanie coraz większych przeliczników taktowania i nawet pod koniec swojej kariery K6-2 był zaskakująco konkurencyjny w stosunku do innych typów procesorów.
Istniała także mało znana odmiana tego chipu K6-2+ z dodatkowym L2 cache o pojemności – 128 kiB, budowany w procesie 0.18 mikrometra (praktycznie, była to mniejsza wersja AMD K6-III+). Ta odmiana była zaprojektowana specjalnie do użycia w komputerach przenośnych i wypuszczona na rynek w momencie kiedy dużą popularność zaczął zdobywać Athlon. Sprzedano go w niewielkich ilościach i choć AMD otwarcie nie reklamował tego, ta odmiana była też dostępna jako normalny procesor do komputerów stacjonarnych.

</doc>
<doc id="130897" url="https://pl.wikipedia.org/wiki?curid=130897" title="Mapa genowa">
Mapa genowa

Mapa genowa to liniowa lub niekiedy kołowa prezentacja ułożenia genów. W zależności od organizacji genomu rozróżniamy:

</doc>
<doc id="130898" url="https://pl.wikipedia.org/wiki?curid=130898" title="Witalij Jurczenko">
Witalij Jurczenko

Witalij Jurczenko (ur. 1936), pułkownik KGB, oficer wywiadu radzieckiego, płk Komitetu Bezpieczeństwa Państwowego Związku Radzieckiego (KGB ZSRR), który w 1985 roku zbiegł na Zachód, a następnie dobrowolnie powrócił do Związku Radzieckiego.
Pochodzenie.
Witalij Jurczenko urodził się w 1936 roku, pochodził z rodziny robotniczej; ojciec zginął w czasie II wojny światowej. Ukończył szkołę wojskową i służył na okrętach podwodnych. Ukończył także wydział nawigacji w 1958 roku i otrzymał stopień porucznika Marynarki Wojennej oraz przydział do Floty Pacyfiku z dowództwem we Władywostoku. Od 1959 roku służył w KGB w dziale kontrwywiadu wojskowego. Ożenił się w 1958 roku, żona była inżynierem, w 1961 roku urodziła się im córeczka, następnie adoptowali chłopca urodzonego w 1969 roku.
Służba w KGB.
Jurczenko doskonale znał amerykańskie służby wywiadowcze, był bowiem w latach 1975–1980 oficerem bezpieczeństwa KGB w ambasadzie radzieckiej w Waszyngtonie. Z racji swojej pracy miał stały kontakt z agentami FBI. Często bywał z nimi w lokalu Dankers przy E street w północno-zachodnim Waszyngtonie, nieopodal głównej siedziby FBI. Jego ulubionym trunkiem była szkocka whisky. Po zakończeniu misji w Stanach Zjednoczonych powrócił do Moskwy, tam został głównym oficerem kontrwywiadu ds. bezpieczeństwa wewnętrznego. Współpracował ze szpiegami, którzy zbiegli do Związku Radzieckiego, m.in. Haroldem (Kimem) Philbym oraz George’em Blake. W kwietniu 1985 roku Jurczenko został mianowany zastępcą szefa I Zarządu Głównego KGB.
Dezercja.
CIA oceniało Jurczenkę jako weterana KGB o piętnastoletnim stażu, oczekującego awansu na generała, człowieka który koordynował szpiegowską działalność przeciwko obywatelom amerykańskim. W ocenie CIA był piątym człowiekiem w hierarchii KGB, najważniejszym odstępcą całej dekady. Delegowany przez centralę do Rzymu mieszkał na terenie ambasady ZSRR. 1 sierpnia 1985 roku powiedział koledze, że idzie do Muzeów Watykańskich, lecz z budki telefonicznej stojącej naprzeciwko ambasady Stanów Zjednoczonych zatelefonował do pracownika CIA, który doradził mu natychmiastowe wejście na teren ambasady USA. Zaproponowano mu pozostanie we Włoszech, lecz Jurczenko zażądał wywiezienia za Ocean do USA. Szef rzymskiej placówki Centralnej Agencji Wywiadowczej porozumiał się z kierownictwem w Langley (siedziba CIA), przekazując, że Jurczenko podał informację o dwóch radzieckich kretach, człowieku o ps. „Robert” oraz pracowniku Agencji Bezpieczeństwa Narodowego.
Jednym z pierwszych czytelników raportu przysłanego przez szefa rzymskiej placówki CIA był Aldrich Ames, funkcjonariusz kontrwywiadu CIA oraz kret KGB od 1985 roku. Po przewiezieniu Jurczenki do centrali CIA, Langley, Ames był także pierwszym funkcjonariuszem CIA, który przesłuchiwał Jurczenkę, a następnie poinformował o zeznaniach Jurczenki swojego oficera prowadzącego z KGB. Wiadomości przekazane przez Jurczenkę doprowadziły do zdemaskowania Ronalda Peltona, analityka z NSA sprzedającego informacje wywiadowcze wywiadowi radzieckiemu, oraz byłego pracownika Centralnej Agencji Wywiadowczej Edwarda Lee Howarda. Przedstawił wiarygodną wersję tajemniczej śmierci podwójnego agenta Nicholasa Shadriana, który zmarł w 1975 roku. W rozmowach z przesłuchującymi go agentami CIA i FBI Jurczenko określił sprawę Johna W. Walkera, radiooperatora Marynarki Wojennej USA (US Navy), jako jedną z najważniejszych w historii KGB. W ocenach Jurczenki dostarczone przez Walkera informacje pozwoliły na rozszyfrowanie ponad miliona amerykańskich depesz.
Powrót do ZSRR.
Jurczenko zdezerterował z KGB w sierpniu 1985 roku. Po trzech miesiącach, sobotniego wieczoru 2 listopada, siedząc z funkcjonariuszami Centralnej Agencji Wywiadowczej – CIA w restauracji w waszyngtońskiej dzielnicy Georgetown, wstał i powiedział, że chce się przejść. Po wyjściu z restauracji przeszedł dwa kilometry i wszedł na teren ambasady radzieckiej. W ambasadzie spędził resztę sobotniego wieczoru i całą niedzielę, następnie w poniedziałek wystąpił na konferencji prasowej. Oświadczył, że został porwany i uśpiony narkotykami przez agentów CIA i FBI. Jurczenko także zaprzeczył jakoby zdezerterował i z własnej woli złożył zeznania.
Po powrocie Jurczenki do Moskwy pojawiły się pogłoski o jego egzekucji. Jednak w kwietniu 1986 roku wystąpił przed kamerami telewizji niemieckiej, wyjaśniając, że przebywał na kuracji medycznej. W wywiadzie udzielonym w sierpniu 1986 roku jednej z moskiewskich gazet stwierdził, że CIA próbowało go skłonić aby zasugerował powiązania Moskwy z zamachem na papieża Jana Pawła II.
Konkluzje.
Według Davida Wise’a, autora książki "Nightmover" 1995 [wyd. pol. „Kryptonim Nightmover” 1997], niektórzy pracownicy kontrwywiadu uważali, po ujawnieniu zdrady Amesa że – "Jurczenko mógł zostać nasłany przez KGB, żeby zdradzając Howarda i Peltona, uchronić znacznie cenniejszego agenta, Ricka Amesa. Ames został aresztowany dopiero w lutym 1994 roku". Wise przytacza także opinię oficera kontrwywiadu FBI, Harry’ego B Brandona, który stwierdził:
Jest całkiem możliwe, że oni (tj. KGB) powątpiewali w wiarygodność Amesa i wysłali Jurczenkę, aby sprawdzić czy Ames zawiadomił swojego oficera prowadzącego (KGB) o przesłuchaniu Jurczenki i co z jego zeznań przekaże. Kiedy ustalono co przekazuje Ames, rola Jurczenki skończyła się i kazano mu wracać do domu.
Sprawa ucieczki i powrotu Witalija Jurczenki do Związku Radzieckiego jest nadal zagadkowa. Lecz prawdopodobnie przypuszczenia agenta FBI, Harry’ego B. Brandona, można wykluczyć, gdyż Ames wydając w ręce KGB takich oficerów tej służby współpracujących z CIA, jak Oleg Gordijewski, Sergiej Motorin, major KGB, gen. mjr. Dmitrij Polakow itd., po stokroć udowodnił swoją wiarygodność, a Gordijewski swoją ucieczką na Zachód potwierdził swoją winę.

</doc>
<doc id="130900" url="https://pl.wikipedia.org/wiki?curid=130900" title="Java DataBase Connectivity">
Java DataBase Connectivity

JDBC (ang. "Java DataBase Connectivity" - łącze do baz danych w języku Java) – interfejs programowania opracowany w 1996 r. przez Sun Microsystems, umożliwiający niezależnym od platformy aplikacjom napisanym w języku Java porozumiewanie się z bazami danych za pomocą języka SQL. Interfejs ten jest odpowiednikiem standardu ODBC opracowanego przez SQL Access Group.
Środowisko Java Platform, Standard Edition zawiera API JDBC, natomiast użytkownik musi uzyskać specjalny sterownik JDBC do swojej bazy danych. Możliwe jest łączenie się z ODBC przez specjalne sterowniki, tłumaczące odwołania JDBC na komendy ODBC.

</doc>
<doc id="130901" url="https://pl.wikipedia.org/wiki?curid=130901" title="Riwiera Makarska">
Riwiera Makarska

Riwiera Makarska ( lub ) – największy i najpopularniejszy region turystyczny w Chorwacji, zlokalizowany w środkowej części Dalmacji (żupania splicko-dalmatyńska), na wybrzeżu Morza Adriatyckiego, u podnóża masywu górskiego Biokovo (Góry Dynarskie).
Nazwa pochodzi od największej miejscowości regionu – Makarskiej, stanowiącej jednocześnie główny ośrodek administracyjno-turystyczny.
Riwiera Makarska rozciąga się na odcinku 53 km – od Breli na północy do Gradaca na południu – obejmując szereg żwirowych plaż, które na niewielkich fragmentach przechodzą w plaże piaszczyste. W okolicy dominują lasy sosnowe. Na południe od Riwiery znajduje się malownicza delta rzeki Neretwy.
Rozkwit masowej turystyki na tym terenie nastąpił na przełomie lat 60. i 70. XX wieku, a miał związek z wybudowaniem w 1965 roku drogi krajowej ze Splitu do Dubrownika – tzw. Magistrali Adriatyckiej (obecna droga krajowa nr D8). Do dzisiaj stanowi ona jedyną drogę kołową prowadzącą przez całą Riwierę Makarską, lecz utraciła status międzynarodowej trasy E65 na rzecz – otwartego 22 grudnia 2008 – 40-kilometrowego odcinka autostrady A1 Šestanovac – Ravča.
Riwiera Makarska należy do najcieplejszych części Chorwacji. Występuje tu typowy klimat śródziemnomorski – gorące i suche lato oraz łagodna zima z dużą liczbą dni deszczowych. Rocznie notuje się tutaj ponad 2700 godzin słonecznych. Średnia temperatura roczna wynosi 20 °C, zaś średnia latem waha się pomiędzy 23 °C, a 27 °C.
Administracyjnie, Riwiera Makarska leży w całości w żupanii splicko-dalmatyńskiej, a jej teren pokrywa sześć jednostek podziału terytorialnego najniższego rzędu: pięć gmin (Brela, Baška Voda, Tučepi, Podgora, Gradac) i jedno miasto (Makarska).
Historycznie, Riwiera Makarska dzieli się na dwie części: dolną (północną i środkową) i górną (południową). Dolna obejmuje odcinek wybrzeża od Breli do Živogošća, zaś górna fragment od Drvenika do Gradaca. Do historycznej części górnej zalicza się również miejscowość Baćina, która oficjalnie nie leży na Riwierze Makarskiej.
Miejscowości na Riwierze Makarskiej z północy na południe:

</doc>
<doc id="130902" url="https://pl.wikipedia.org/wiki?curid=130902" title="Operator Laplace’a">
Operator Laplace’a

Operator Laplace’a, laplasjan – operator różniczkowy drugiego rzędu, wprowadzony przez Pierre’a Simona de Laplace’a. W układzie kartezjańskim 3-wymiarowym ma postać:
Operator ten uogólnia się na przestrzenie euklidesowe formula_2-wymiarowe z dowolnymi układami współrzędnych krzywoliniowych (w tym ze współrzędnymi kartezjańskimi) oraz na dowolne przestrzenie riemannowskie i pseudoriemannowskie.
Zastosowania.
(1) Operator Laplace’a występuje w wielu równaniach fizyki, np.
(2) W teorii prawdopodobieństwa laplasjan jest generatorem procesu Wienera.
Operator Laplace’a – współrzędne kartezjańskie.
Definicja operatora Laplace’a w formula_2-wymiarowym układzie kartezjańskim
Operator Laplace’a – ortogonalne współrzędne krzywoliniowe.
(1) Operator Laplace’a w formula_2-wymiarowym ortogonalnym krzywoliniowym układzie współrzędnych ma postać
gdzie:
gdzie:
Zauważmy, że współczynniki Lamego są w ogólności funkcjami współrzędnych (por. przykład poniżej), dlatego nie można ich przesunąć przed pochodną formula_11 w powyższym wzorze. Powyższy wzór wyprowadza się wychodząc od definicji operatora Laplace’a w układzie kartezjańskim i dokonując podstawienia pod współrzędne kartezjańskie zależności funkcyjne od innych zmiennych.
(2) W szczególności w układzie 3-wymiarowym mamy
czyli
Współrzędne sferyczne.
Z powyższego ogólnego wzoru można otrzymać w szczególności postać operatora Laplace’a w układzie współrzędnych sferycznych formula_14
lub
Współrzędne walcowe.
Z ogólnego wzoru można otrzymać postać operatora Laplace’a w układzie współrzędnych walcowych formula_17
Przykład: Obliczenie operatora Laplace’a z ogólnego wzoru.
Pokażemy tu, jak obliczyć operator Laplace’a we współrzędnych sferycznych, wychodząc od ogólnego wzoru.
Współrzędne sferyczne formula_19 są związane ze współrzędnymi kartezjańskimi formula_20 za pomocą zależności
Kowariantny tensor metryczny ma postać (patrz: tensor metryczny- przykłady)
zatem współczynniki Lamego są następujące
Wstawiając powyższe współczynniki Lamego do ogólnego wzoru na laplasjan w formula_24-wymiarowym krzywoliniowym układzie współrzędnych i wykonując różniczkowanie otrzymuje się szukany wzór
Operator Laplace’a – dowolne współrzędne krzywoliniowe.
Operator Laplace’a w formula_2-wymiarowym krzywoliniowym układzie współrzędnych formula_27 ma postać
(1) ogólny wzór
(2) z użyciem symboli formula_29
gdzie:
(3) z użyciem odwrotnego tensora metrycznego formula_33
gdzie:
Związek operatora Laplace’a z gradientem i dywergencją.
Słuszne są następujące twierdzenia:
Tw. 1 Laplasjan funkcji skalarnej formula_36 jest równy dywergencji z gradientu tej funkcji
lub równoważnie
Tw. 2 Laplasjan funkcji wektorowej formula_39 wyraża się przez operatory gradientu i rotacji
lub równoważnie
Tw. 3 Laplasjan iloczynu funkcji skalarnych oblicza się według poniższego wzoru
lub równoważnie
Działanie operatora Laplace’a na funkcję wektorową.
Operator Laplace’a działając na funkcję wektorową zapisaną w układzie kartezjańskim w postaci
tworzy wektor, którego współrzędnymi są wielkości formula_45 obliczone z funkcji współrzędnych formula_46 tej funkcji wektorowej, tj.
lub równoważnie
W innych układach współrzędnych działanie operatora Laplace’a wyraża się bardziej złożonymi wzorami.
Zobacz też.
Operatory różniczkowe
(1) Operatory różniczkowe 4-wymiarowej czasoprzestrzeni Minkowskiego
(2) Operatory różniczkowe 3-wymiarowej przestrzeni Euklidesowej
(3) Operatory różniczkowe w n-wymiarowej rozmaitości pseudoriemannowskiej

</doc>
<doc id="130903" url="https://pl.wikipedia.org/wiki?curid=130903" title="DBASE">
DBASE

dBASE – pierwszy powszechnie stosowany system baz danych dla mikrokomputerów, opracowany przez firmę Ashton-Tate dla systemu operacyjnego CP/M, a później dla maszyn Apple II, Apple Macintosh i IBM PC z DOS, gdzie stał się jednym z najlepiej sprzedających się przez lata narzędzi.
dBASE nie został nigdy w pełni przyjęty w środowisku Windows, gdzie został szybko wyparty przez nowe produkty, jak Paradox, Clipper i FoxPro. Ashton-Tate została w 1991 r. sprzedana firmie Borland, która z kolei w 1999 r. sprzedała prawa do bazy nowo utworzonej firmie dBASE Inc.
Macierzysty format pliku .DBF jest szeroko używany przez wiele aplikacji wymagających prostego formatu do gromadzenia ustrukturalizowanych danych.
Obecnie z powrotem można kupić licencję na wersję dBase (Classic za 99$) dla DOS-a i używać go np. poprzez Dosboxa na różnych systemach, w tym Linuxie.
Historia.
Historię dBASE można prześledzić wstecz do połowy lat 60., aż do systemu RETRIEVE, który był sprzedawany przez Tymshare Corporation. Jednym z użytkowników RETRIEVE było Jet Propulsion Laboratory, które pod koniec lat 60. zwróciło się do jednego z jego programistów, Jeba Longa, o opracowanie zmodyfikowanej wersji. W wyniku powstał JPLDIS (Jet Propulsion Laboratory Display Information System), napisany w języku FORTRAN, uruchamiany na maszynie mainframe UNIVAC 1108.
W 1978 r. C. Wayne Ratliff, inny programista z JPL i przyjaciel Jeba Longa, napisał w asemblerze program bazodanowy dla systemu operacyjnego CP/M, który został nazwany Vulcan (nazwa pochodząca z filmu Star Trek). Program miał początkowo pomagać w obstawianiu zakładów piłkarskich w biurze, potem został wykorzystany w obliczaniu podatków, aż autor uznał, że program mógłby być użyty w innych, komercyjnych zastosowaniach.
W październiku 1979 r. i przez kilka kolejnych miesięcy w magazynie BYTE ukazywały się reklamy Vulcana, który był sprzedawany po 50 USD za kopię. Odzew nie był bardzo duży, ale i tak większy niż spodziewał się autor, który zaczął mieć kłopoty z obsługą sprzedaży – reklamy zostały wycofane i Ratliff ograniczył się do obsługi już istniejących klientów.
Ashton-Tate.
George Tate i Hal Lashlee, prowadzący firmę Discount Software, po obejrzeniu demonstracyjnej wersji Vulcana zaproponowali Ratliffowi przejęcie na siebie marketingu – umowa obowiązywała przez kilka lat, po czym w 1982 firma zaoferowała Ratliffowi stanowisko wiceprezesa ds. nowych technologii.
Ratliff został następnie szefem projektu dBASE III, jak również jego głównym programistą. Firma wynajęła także Jeba Longa, który pracował w niej przez 8 lat i stworzył wewnętrzny język programowania dBASE.
dBASE III.
Pierwotne wersje dBASE były pisane bezpośrednio w asemblerze, ale wkrótce program tak się rozrósł, że konieczne stało się przejście na język wysokiego poziomu C. Skutek tego był fatalny – dBASE III, opublikowany w czerwcu 1984, był wystarczająco szybki na nowych maszynach, ale zbyt wolny na starszych komputerach PC, więc większość użytkowników zignorowała go. Ukazały się więc jeszcze poprawki dla wersji dBASE II, natomiast firma pracowała nad wydajnością wersji III, co zakończyło się sukcesem pod koniec 1985 r.
dBASE dla Macintosha.
W 1986 r. Ashton-Tate poddała się panującej wówczas "macowej gorączce" i rozpoczęła prace nad aplikacjami dla Macintosha. W tym celu wykupiła niewielką firmę Ann Arbor Softworks projektującą aplikacje biznesowe, w tym arkusz kalkulacyjny Full Impact, procesor tekstu FullWrite Professional, a po przejęciu przez Ashton-tate także system bazodanowy dBASE Mac.
FullWrite i FullImpact, które nie odnosiły sukcesu rynkowego, zostały wkrótce wstrzymane przez Ashton-Tate. dBASE Mac był z kolei produktem w znaczący sposób odmiennym od produktów dla PC – zawierał graficzny interfejs użytkownika i potrafił wykonywać wiele złożonych zadań prościej niż programy w systemie znakowym. Jego największą wadą była jednak niezgodność z produktem dla PC, wskutek czego konkurował jedynie z programami dla Macintosha, jak 4th Dimension, Helix i FileMaker. Program został ostatecznie zarzucony.
dBASE IV.
dBASE IV ukazał się w październiku 1988 r., zawierając mnóstwo błędów. Sprzedaż zaczęła się załamywać, m.in. wskutek pojawienia się na rynku klonów dBASE'a, jak FoxBase i Clipper. Ashton-Tate zdecydował się nawet wnieść pozew przeciwko FoxBase, ale proces szybko się zakończył niepowodzeniem.
W 1991 r. Ashton-Tate został wykupiony przez firmę Borland. Błędy dBASE IV zostały w końcu poprawione, a sam produkt przeniesiony na inne platformy, jak Sun SPARC, IBM-owski AIX i DEC VMS. dBASE IV pozostał głównym produktem do 1993 r.
Od tej wersji dołączono obsługę SQL.
dBASE 5.
dBASE 5.0 powrócił do swoich korzeni, jako produkt wyłącznie dla komputerów PC, zarówno w DOS, jak i Windows. Sprzedaż programu jednak sukcesywnie malała i ostatecznie w 1999 r. Borland zdecydował się sprzedać prawa do programu powstałej firmie dBASE Inc., która podtrzymuje go przy życiu na platformie Windows (zorientowana obiektowo aktualizacja dBASE Plus), ale dBASE jest już produktem marginalnym, nie stanowiącym konkurencji dla współczesnych programów zgodnych ze standardem SQL.

</doc>
<doc id="130904" url="https://pl.wikipedia.org/wiki?curid=130904" title="Ashton-Tate">
Ashton-Tate

Ashton-Tate – amerykańskie przedsiębiorstwo software’owe założone w 1980 r. przez Hala Lashlee i George’a Tate’a, którego głównym produktem był system obsługi baz danych dBASE II, opracowany przez C. Wayne’a Ratliffa. Przedsiębiorstwo rozwijało też inne produkty, m.in. pierwszy pakiet biurowy dla MS-DOS Framework, MultiMate i dBASE dla Macintosha. W połowie lat 80. Ashton-Tate był jednym z czołowych producentów oprogramowania dla maszyn PC, jednak w 1991 r. przedsiębiorstwo wykupił Borland, który zrezygnował z wszystkich produktów z wyjątkiem dBASE i InterBase.

</doc>
<doc id="130905" url="https://pl.wikipedia.org/wiki?curid=130905" title="Operator Hamiltona">
Operator Hamiltona

Operator Hamiltona (hamiltonian, operator energii) formula_1 – operator definiowany w mechanice kwantowej, będący odpowiednikiem funkcji Hamiltona formula_2 (hamiltonianu) mechaniki klasycznej.
Operator Hamiltona działa na wektory stanu układu kwantowego, tworzące przestrzeń Hilberta i reprezentujące wszystkie możliwe stany układu fizycznego.
Operator Hamiltona ma fundamentalne znaczenie w mechanice kwantowej, gdyż stanowi np. podstawowy składnik równania Schrödingera, gdzie jego działanie na wektor stanu formula_3 układu jest równe pochodnej czasowej tego wektora (z dokładnością do stałej formula_4), tj.
gdzie:
Postać operatora Hamiltona zależy od:
Zapisanie operatora Hamiltona w jawnej postaci, w wybranej bazie przestrzeni Hilberta, właściwej dla danego układu kwantowego, pozwala znaleźć z równania Schrödingera zależność czasową wektora stanu, co stanowi podstawowe zadanie obliczeniowe mechaniki kwantowej.
Operator Hamiltona jest jedną z obserwabli, jakie wprowadza mechanika kwantowa, czyli operatorem takim, że jego wartości własne są wielkościami, które można otrzymać w eksperymencie.
Wartości własne operatora Hamiltona przedstawiają wartości energii, jakie układ kwantowy może posiadać. Ponieważ energie wyraża się za pomocą liczb rzeczywistych, to implikuje, że operator Hamiltona musi być operatorem hermitowskim (operatorem samosprzężonym)
Jest tak dlatego, że tylko operator hermitowski ma wartości własne będące zawsze liczbami rzeczywistymi.
Każde równanie mechaniki kwantowej (np. równanie Pauliego czy równanie Diraca) można przedstawić w postaci analogicznej do równania Schrödingera, tj. takiej że z jednej strony tego równania występuje operator Hamiltona, a z drugiej operator pochodnej czasowej mnożony przez formula_10
Metoda tworzenia operatora Hamiltona.
Aby uzyskać postać operatora Hamiltona dla danego układu, należy napisać klasyczną funkcję Hamiltona (hamiltonian)
gdzie:
Następnie zamienia się współrzędne uogólnione i pędy na odpowiadające im operatory.
Najprościej dokonuje się tego, gdy współrzędnymi uogólnionymi są współrzędne kartezjańskie formula_16 Współrzędne pozostawia się bez zmian, natomiast:
1) w przypadku cząstki swobodnej pędom przypisuje się operatory różniczkowania po sprzężonych z nimi współrzędnych
2) w przypadku cząstki o ładunku formula_18 oddziałującej z polem elektromagnetycznym opisanym potencjałem wektorowym formula_19 i skalarnym formula_20 dokonuje się podstawień w wyrażeniu na hamiltonian cząstki swobodnej (tzw. reguły Jordana)
Aby otrzymać postać operatora Hamiltona w innym układzie współrzędnych wystarczy dokonać odpowiedniej transformacji operatora zapisanego w układzie kartezjańskim. Opisana metoda uzyskania operatora Hamiltona nazywa się pierwszym kwantowaniem.
Ponieważ funkcja Hamiltona istnieje tylko dla układów oddziałujących z polem sił potencjalnych (w tym sił potencjalnych uogólnionych), więc operator Hamiltona można napisać tylko dla takich układów. Jednak wyczerpuje to wszystkie interesujące przypadki rozpatrywane w mechanice kwantowej.
Hamiltonian pojedynczej cząstki.
Jeżeli cząstka o masie formula_23 ma energię potencjalną formula_24 zależną od jednej współrzędnej przestrzennej formula_25 oraz czasu formula_26 to funkcja Hamiltona jest sumą jej energii kinetycznej i energii potencjalnej
gdzie formula_28 – pęd cząstki w kierunku osi formula_29
(Np. cząstka o masie m w polu grawitacyjnym Ziemi ma energię potencjalną formula_30 gdzie formula_25 – położenie cząstki nad poziomem odniesienia).
Operator Hamiltona uzyskany z wcześniej opisanego procesu kwantowania ma postać
gdzie:
Hamiltonian elektronu w polu centralnym – zagadnienie atomu wodoru.
Aby opisać atom wodoru w ramach mechaniki kwantowej zakładamy, że elektron o ładunku formula_37 i masie formula_23 znajduje się w polu oddziaływania protonu (cząstki znacznie masywniejszej) o ładunku formula_39 Funkcja Hamiltona elektronu (suma energii kinetycznej i energii potencjalnej) ma postać
gdzie:
Pomijamy funkcję Hamiltona protonu – jest to pewne przybliżenie. Aby otrzymać dokładne rozwiązanie dla układu elektron-proton, powinno się uwzględnić także funkcję Hamiltona protonu.
W celu dokonania kwantowania funkcji Hamiltona zapisuje się pęd w układzie współrzędnych kartezjańskich,
i zastępuje się pędy operatorami formula_44 otrzymując operator kwadratu pędu
gdzie formula_46 – operator Laplace’a.
Dalej, zapisując operator Laplace’a we współrzędnych sferycznych otrzyma się
Stąd ostatecznie Hamiltonian ma postać
Wstawiając ten Hamiltonian do równania Schrödingera i rozwiązując je otrzyma się energie dozwolone elektronu w atomie wodoru i odpowiadające im funkcje falowe; rozwiązanie to tłumaczy w sposób teoretyczny obserwowane doświadczalnie widmo promieniowania wodoru.
Hamiltonian układu "N" cząstek.
Dla układu "N" cząstek opisywanych przez wektor o formula_49 współrzędnych kartezjańskich formula_50 operator Hamiltona ma postać
gdzie:
Hamiltonian zależny od czasu. Ogólne równanie Schrödingera.
Jeżeli klasyczna funkcja Hamiltona opisująca dany układ jest zależna od czasu, to także operator Hamiltona formula_60 zależy od czasu. Wtedy z ogólnego równania Schrödingera
otrzymuje się stan układu kwantowego
gdzie:
Hamiltonian niezależny od czasu – równanie własne.
Jeżeli klasyczna funkcja Hamiltona opisująca dany układ jest niezależna od czasu, to także operator Hamiltona formula_1 nie zależy od czasu. Wtedy zamiast ogólnego równania Schrödingera wystarczy rozwiązać równania Schrödingera niezależne od czasu, które jest równaniem własnym hamiltonianu
gdzie:
Wartość średnia operatora Hamiltona obliczona na danym stanie kwantowym jest średnią energią układu (średnią statystyczną). Wartość ta zależy od tego, jakie funkcje własne energii i z jakimi wagami wchodzą w superpozycję, tworząc stan układu. Aby obliczyć wartość średnią energii rozkłada się stan układu w bazie stanów własnych operatora Hamiltona
Wielkości formula_74 są prawdopodobieństwami zmierzenia układu w stanie o energii formula_72 Wielkości te w ogólności mogą zmieniać się w czasie. Wartość średnia energii zmierzona w chwili t na zespole statystycznym identycznie przygotowanych układów kwantowych (tj. opisywanych takim samym wektorem stanu) wynosi:

</doc>
<doc id="130906" url="https://pl.wikipedia.org/wiki?curid=130906" title="Chesapeake (zatoka)">
Chesapeake (zatoka)

Chesapeake (ang. "Chesapeake Bay") – zatoka na Oceanie Atlantyckim, największe estuarium w Stanach Zjednoczonych, położone w stanach Wirginia i Maryland. Ma powierzchnię ok. 11 600 km², długość ok. 300 km (od ujścia rzeki Susquehanna na północy do Atlantyku na południu), a jej największa szerokość wynosi ok. 50 km w pobliżu ujścia rzeki Potomak. Jej dorzecze ma powierzchnię ponad 166 tys. km². Od Atlantyku oddziela ją półwysep Delmarva.
W północnej części zatoki, niedaleko miasta Annapolis w stanie Maryland, szerokość zatoki wynosi tylko 6,9 km i w tym miejscu przebiega przez nią most, William Preston Lane Jr. Memorial Bridge, otwarty w 1952 r.
Zatoka łączy się z Atlantykiem wejściem o szerokości 37 km, między południowym końcem półwyspu Delmarva a miastem Norfolk w stanie Wirginia. Przez wejście zbudowano tunel-most autostradowy Chesapeake Bay Bridge-Tunnel, otwarty w 1964 r.
Do zatoki uchodzi około 150 rzek i strumieni. Największe z nich to: Susquehanna, Potomak, James, Appomattox, Rappahannock, Patuxent, Choptank i York.

</doc>
<doc id="130907" url="https://pl.wikipedia.org/wiki?curid=130907" title="DBASE Mac">
DBASE Mac

dBASE Mac - baza danych opracowana przez firmę Ashton-Tate, twórcę dBASE, który nigdy się nie przyjęła w praktycznym użyciu, głównie ze względu na niezgodność w formatem dla komputerów PC, aczkolwiek zawierała wygodny, graficzny interfejs użytkownika, i pozwalała wykonywać wiele złożonych zadań łatwiej niż bazy znakowe. Z konkurencji w tym środowisku zwycięsko wyszły takie programy, jak 4th Dimension, Helix i FileMaker.

</doc>
<doc id="130908" url="https://pl.wikipedia.org/wiki?curid=130908" title="DBase">
DBase



</doc>
<doc id="130910" url="https://pl.wikipedia.org/wiki?curid=130910" title="Wskaźnik spoistości grupy">
Wskaźnik spoistości grupy

Wskaźnik spoistości grupy w socjometrii określa stosunek wyborów wzajemnych w grupie do możliwej liczby wyborów wzajemnych. Wskaźnik ten nie pozwala na stwierdzenie, czy podgrupy są od siebie izolowane, czy są ze sobą zintegrowane. Oblicza się go ze wzoru:
gdzie:

</doc>
<doc id="130912" url="https://pl.wikipedia.org/wiki?curid=130912" title="Robert Scott">
Robert Scott



</doc>
<doc id="130913" url="https://pl.wikipedia.org/wiki?curid=130913" title="Workflow">
Workflow

Workflow (ang. "work" "flow", ‘przepływ pracy’) – w szerszym sensie pojęcie to oznacza sposób przepływu informacji pomiędzy rozmaitymi obiektami biorącymi udział w jej przetwarzaniu. W węższym sensie jest to określenie sposobu przepływu dokumentów pomiędzy pracownikami wykonującymi pewien zalgorytmizowany zespół czynności (tzn. odbywający się według danej liczby scenariuszy).
Według koalicji (ang. "WorkFlow Management Coalition") "workflow" to:
Pojęcie "workflow" jest używane w odniesieniu do oprogramowania, zwłaszcza służącego wspomaganiu pracy grupowej. Oprogramowanie takie pozwala na określenie, jakie role w przetwarzaniu dokumentów pełnią osoby uczestniczące w wykonywaniu danej czynności, oraz jakie są stany pośrednie dokumentów. Głównymi celami wdrożenia takiego systemu jest przyśpieszenie przetwarzania procesów, obniżenie kosztów i eliminacja błędów popełnianych przez człowieka.
Pojęcia systemu workflow zaczęto używać już w latach 90. Oprogramowanie WFM pozwala na określenie, jakie role w przetwarzaniu dokumentów pełnią osoby uczestniczące w wykonywaniu danej czynności, oraz jakie są stany pośrednie dokumentów.
Systemy Workflow zazwyczaj wykorzystują głównie języki proceduralne z graficzną reprezentacją. Procesy "workflow" przedstawia się zwykle w postaci grafu.
Jako przykład podaje się realizację obiegu dokumentów delegacji służbowej. Osoby zlecające wykonanie pracy związanej z podróżą służbową generują dane wejściowe (miejsce, do którego ma dojechać określony pracownik), powstaje dokument zgłoszenia delegacji. Dane są następnie odbierane przez osobę realizującą zadanie (proponowany jest np. termin wyjazdu, rodzaj środka transportu itp.), ze zgłoszenia powstaje dokument delegacji. Informacje te trafiają z powrotem do decydentów, którzy akceptują informacje o realizacji zlecenia (np. zezwalają na przelot samolotem z punktu A do punktu B), dokument delegacji zostaje zatwierdzony do wykonania. Pracownicy realizują zlecenie, potwierdzają odbycie delegacji u klienta, dokument delegacji staje się zrealizowany, po czym następuje akceptacja zwrotów kosztów podroży. Na każdym etapie przetwarzania takiej informacji występuje określony zbiór osób wykonujących określone operacje na dokumentach oraz określonym zestawem możliwych stanów dokumentu. Są to charakterystyczne cechy procesu "workflow".
Istnieje szereg narzędzi komputerowego wspomagania tworzenia procesów "workflow", włącznie z narzędziami pozwalającymi w sposób graficzny projektować i programować gotowe systemy przepływu informacji.
W 2020 roku rynek rozwiązań workflow został oszacowany na 6,85 milarda amerykańskich dolarów. Według firmy badawczej Grand View Research oczekuje się, że w latach 2021–2028 ten rynek będzie się rozwijać ze średnią roczną stopą wzrostu na poziomie 30,6%.
Według firmy badawczej Gartner, rozwój oprogramowania workflow w 2021 roku jest tak dynamiczny, że wybór odpowiedniego systemu sprawia firmom trudność. Firma zaleca, aby organizacje wybierające rozwiązania workflow, wyszczególniły swoje potrzeby biznesowe przed rozpoczęciem poszukiwań odpowiedniego systemu.

</doc>
<doc id="130914" url="https://pl.wikipedia.org/wiki?curid=130914" title="Eryk Lipiński">
Eryk Lipiński

Eryk Lipiński (ur. 12 lipca 1908 w Krakowie, zm. 27 września 1991) – polski karykaturzysta, satyryk, dziennikarz, grafik, autor plakatów i ilustracji książkowych, tekstów kabaretowych i felietonów, książek o karykaturze i satyrze, także scenograf i Sprawiedliwy wśród Narodów Świata. Założyciel tygodnika satyrycznego „Szpilki” i Muzeum Karykatury.
Życiorys.
Urodził się 12 lipca 1908 w Krakowie. Był synem artysty malarza Teodora Rawicz Lipińskiego i Jadwigi z Czartoryskich. Na przełomie 1912/1913 wraz z rodziną przeprowadził się do Moskwy. W wieku sześciu lat lub w 1916 roku na konkursie w Moskwie zdobył III nagrodę za plakat „Polacy w trzech armiach zaborczych”. W wieku trzynastu lat, w 1921 wraz z rodziną powrócił do Polski i osiedlił się w Warszawie, gdzie pobierał nauki w Gimnazjum im. J. Lelewela i II Gimnazjum Związku Nauczycieli.
Ukończył malarstwo, grafikę użytkową i scenografię na warszawskiej Akademii Sztuk Pięknych. Jako karykaturzysta zadebiutował w tygodniku „Pobudka” w roku 1928. Wraz ze Zbigniewem Mitznerem w 1935 roku założył tygodnik satyryczny „Szpilki”, gdzie m.in. ośmieszał antysemityzm, za co został skazany na trzy miesiące więzienia w zawieszeniu na dwa lata. Był redaktorem naczelnym „Szpilek” w latach 1935-1937 i po wojnie od roku 1946 do 1953. Współpracował także z innymi polskimi wydawnictwami periodycznymi: „Przekrojem”, „Przeglądem Kulturalnym”, „Trybuną Ludu”, „Panoramą”, „Zwierciadłem” i „Expressem Wieczornym”.
W 1940 r. został zatrzymany wskutek łapanki. Był więźniem o numerze 2022 obozu Auschwitz, który opuścił pod koniec 1940 r. dzięki staraniom żony i znajomego. Podczas okupacji niemieckiej wspólnie z ówczesną żoną Anną Gosławską-Lipińską udzielał schronienia w swoim mieszkaniu przy ul. Puławskiej 1 warszawskim Żydom. Między wiosną 1940 a jesienią 1942 r. Lipińscy ukrywali Wilhelma Winda, poetę, dziennikarza, aktora, popularnego członka Wesołej Lwowskiej Fali. W 1943 r. małżeństwo udzieliło schronienia plastyczce Oldze Siemaszkowej (Binder). Lipiński udzielał też pomocy malarce Irenie i Stanisławowi Kuczborskim. Został poproszony przez parę o udzielenie schronienia Maryli Spielrein, jej synowi Ryszardowi i nieletniej córce, co uczynił. Oprócz tego wyrabiał fałszywe dokumenty, metryki i kenkarty dla wielu Polaków, w tym Żydom. Po złapaniu z fałszywą przepustką do getta, został osadzony w mokotowskim więzieniu na cztery miesiące. W 1941 r. Lipiński wyprowadził z warszawskiego getta Nosanowicza, znajomego sobie fotografa i umieścił go w kryjówce przy ul. Miodowej. W 1942 r., gdy mieszkał na Chmielnej 35 udzielił pomocy materialnej Jakubowi Bickelsowi, gdy ten stracił dokumenty. Jesienią tego samego roku został aresztowany i skazany na cztery miesiące pobytu w mokotowskim więzieniu na ul. Rakowieckiej za nabycie fałszywej przepustki do getta. Wybuch powstania warszawskiego zastał i unieruchomił go razem z Olgą Siemaszko na Saskiej Kępie. W połowie sierpnia 1944 r. Lipiński znalazł się w niemieckim obozie przejściowym Dulag 121, gdzie pracował jako noszowy. Tamże pomagał w ucieczce ludziom kultury, podrabiając skradzionymi ołówkami podpisy niemieckich lekarzy z komisji obozowej. Pod koniec okupacji niemieckiej Lipińscy mieszkali w Częstochowie i prowadzili zakład krawiecki.
W latach 1945–1948 należał do PPR, a od 1948 roku należał do PZPR.
Dokonania i sukcesy w polskiej sztuce plakatu sprawiły, że stał się również inicjatorem, komisarzem i uczestnikiem I Międzynarodowego Biennale Plakatu w Warszawie w 1966. W 1978 założył Muzeum Karykatury w Warszawie. Był jego pierwszym dyrektorem, funkcję tę sprawował do śmierci w 1991. W 1987 założył Stowarzyszenie Polskich Artystów Karykatury (SPAK), którego był pierwszym prezesem.
W 1980 był jednym z założycieli Społecznego Komitetu Opieki nad Cmentarzami i Zabytkami Kultury Żydowskiej w Polsce. 16 kwietnia 1991 został uhonorowany tytułem Sprawiedliwy wśród Narodów Świata. Pochowany na cmentarzu Powązki Wojskowe w Warszawie (kwatera A3 tuje-1-36).
Życie prywatne.
Jego żoną była Anna Gosławska-Lipińska. Małżeństwo rozwiodło się w latach 50.
Jego synem jest Tomasz Lipiński – polski muzyk rockowy, lider i współzałożyciel zespołów Brygada Kryzys i Tilt, a córką Zuzanna Lipińska, rysowniczka, graficzka, projektantka stron www.
Odznaczenia i nagrody.
W czasach PRL był odznaczony m.in.: Krzyżem Komandorskim z Gwiazdą i Krzyżem Oficerskim Orderu Odrodzenia Polski, Orderem Sztandaru pracy II klasy, Złotym Krzyżem Zasługi, Medalem 10-lecia Polski Ludowej, Medal Zwycięstwa i Wolności 1945 i innymi odznaczeniami krajowymi i radzieckimi.
Nagrody:

</doc>
<doc id="130915" url="https://pl.wikipedia.org/wiki?curid=130915" title="Miłkowice (gmina)">
Miłkowice (gmina)

Miłkowice (do 1954 "gmina Grzymalin") – gmina wiejska w województwie dolnośląskim, w powiecie legnickim. W latach 1975–1998 gmina położona była w województwie legnickim.
Siedziba gminy to Miłkowice. Przez gminę przebiega droga z Legnicy do Lubina i z Legnicy do Chojnowa.
Według danych z 31 grudnia 2011 gminę zamieszkiwały 6322 osoby. Natomiast według danych z 30 czerwca 2020 roku gminę zamieszkiwały 6802 osoby.
Struktura powierzchni.
Według danych z roku 2002 gmina Miłkowice ma obszar 86,37 km², w tym:
Gmina stanowi 11,6% powierzchni powiatu.
Demografia.
Dane z 30 czerwca 2004:
Według danych z roku 2002 średni dochód na mieszkańca wynosił 1134,8 zł.
Sołectwa.
Bobrów, Głuchowice, Gniewomirowice, Goślinów, Grzymalin, Jakuszów, Jezierzany, Kochlice, Miłkowice, Pątnówek, Rzeszotary-Dobrzejów, Siedliska, Studnica, Ulesie-Lipce, 
Sąsiednie gminy.
Chojnów, Krotoszyce, Kunice, Legnica, Lubin, Złotoryja

</doc>
<doc id="130916" url="https://pl.wikipedia.org/wiki?curid=130916" title="Spolegliwość">
Spolegliwość

Spolegliwość – pewność, możliwość polegania na kimś. Ktoś spolegliwy jest osobą, na której można polegać, na kim można się oprzeć. To ktoś troskliwy, opiekuńczy, godny zaufania. Potocznie słowo to jest używane przede wszystkim w sensie "uległości" lub "podporządkowywania się innym", i to drugie znaczenie również ma aprobatę normatywną (na poziomie normy użytkowej).
Do filozofii pojęcie to zostało wprowadzone przez Tadeusza Kotarbińskiego w jego pracach na temat teorii skutecznego działania (prakseologia), zwłaszcza w pismach na temat "etyki niezależnej". Termin pochodzi, według autora, od i znany jest na Śląsku. Inne źródła wskazują na czeski przymiotnik , znaczący tyle, co "godny zaufania".
Spolegliwy opiekun winien być życzliwie nastawiony wobec podopiecznych, "wrażliwy na cudze potrzeby i skłonny do pomagania". Na podstawie tak skonstruowanego modelu dobrego człowieka Kotarbiński chciał udowodnić, że ten wzorzec "nie spadł z zaświatów, ani nie jest jakimś echem niezmiennego ideału bytującego w rejonach czystych idei". Do przyzwoitego zachowania się nie jest więc potrzebna, według filozofa, wiara w ideał transcendentalny, ale zwykła wrażliwość, której kryteria nie zmieniają się w czasie. Kotarbiński bronił możliwości stworzenia etyki, która byłaby niezależna od poglądu filozoficznego lub religijnego i która mogłaby przetrwać nawet wtedy, gdy zniknie w nas przekonanie o słuszności jakiegokolwiek przekonania metafizycznego.

</doc>
<doc id="130919" url="https://pl.wikipedia.org/wiki?curid=130919" title="Dendrogram">
Dendrogram

Dendrogram – diagram w kształcie drzewa ukazujący związki pomiędzy wybranymi elementami na podstawie przyjętego kryterium. Dendrogramem jest filogram, kladogram i fenogram. Dendrogram stosowany jest powszechnie w naukach przyrodniczych do przedstawiania zależności ewolucyjnych i podobieństw między organizmami i zespołami roślinnymi lub zwierzęcymi. 
Dendrogramy sporządza się na podstawie przekształcenia macierzy danych (tabeli) składającej się z rubryk, w których wpisane zostały podstawowe dane na temat interesujących nas obiektów. Każdemu z tych obiektów przypisany jest wiersz, w którym wyszczególnione są kolejno cechy obiektu, w kolejności takiej jak w nagłówku. Różne stany tej cechy właściwe poszczególnym obiektom tworzą kolumny tabeli.

</doc>
<doc id="130920" url="https://pl.wikipedia.org/wiki?curid=130920" title="Filogram">
Filogram



</doc>
<doc id="130921" url="https://pl.wikipedia.org/wiki?curid=130921" title="Robert Falcon Scott">
Robert Falcon Scott

Robert Falcon Scott (ur. 6 czerwca 1868, zm. prawd. 29 marca 1912) – brytyjski wojskowy i badacz Antarktydy, oficer Royal Navy.
Młodość i kariera w marynarce.
Robert F. Scott wstąpił do Royal Navy i w wieku 13 lat wyruszył w swój pierwszy rejs w sierpniu 1883 na pokładzie HMS Boadicea, służył na tym okręcie jako midszypmen przez dwa lata. W wieku 18 lat podczas szkolenia oficerskiego spotkał komandora Alberta Markhama i geografa Clementsa Markhama, na których zrobił bardzo dobre wrażenie, tak, że uznali go za dobrego kandydata na przyszłego dowódcę ekspedycji antarktycznej.
W 1894 rodzina Scotta straciła niemal cały majątek prawdopodobnie w wyniku nierozważnej inwestycji ojca, który niedługo potem w 1897 zmarł na chorobę serca. Również w 1894 roku Scott ukończył szkolenie i rozpoczął służbę jako oficer torpedowy (ang. "torpedo lieutenant"). Większość żołdu przekazywał matce oraz siostrom, a po śmierci starszego brata Archiego w 1898 został głową rodziny.
Podczas przepustki w czerwcu 1899 przypadkowo spotkał w Londynie Clementsa Markhama (było to już trzecie ich spotkanie), dowiedział się o planach zorganizowania Brytyjskiej Ekspedycji Antarktycznej i w efekcie złożył podanie o wyznaczenie na stanowisko dowódcy wyprawy. Mimo rozbieżnych opinii w komitecie organizacyjnym wyprawy, dzięki poparciu Markhama został mianowany dowódcą ekspedycji.
Ekspedycja Discovery.
W 1901 roku, na pokładzie statku "Discovery", wyruszył na południe ze szkockiego miasta Dundee. Podczas tej wyprawy został zaobserwowany Płaskowyż Polarny (przemierzony dopiero przez Ernesta Shackletona w 1908 roku). Wyprawa dotarła do 82° szerokości geograficznej południowej, był to wtedy najdalej wysunięty na południe punkt osiągnięty przez człowieka. Po sukcesie wyprawy Scott stał się znany jako Scott z Antarktyki (ang. "Scott of the Antarctic").
Pomiędzy ekspedycjami.
Dnia 2 września 1908 roku poślubił rzeźbiarkę Kathleen Bruce, uczennicę Augusta Rodina, który był jednym z gości weselnych.
Ekspedycja Terra Nova.
W 1910 roku wyruszyła kolejna brytyjska ekspedycja polarna, po raz kolejny na jej czele stanął Scott. Celem ekspedycji było zdobycie bieguna południowego a także przeprowadzenie badań naukowych na Antarktydzie i podczas rejsu. Już podczas podróży na Antarktydę pojawiły się pierwsze trudności, statek Terra Nova w drodze z Nowej Zelandii na południe omal nie zatonął podczas burzy a potem utknął na 20 dni w paku lodowym, co znacząco opóźniło przybycie ekspedycji i skróciło czas dostępny na przygotowania do wyprawy na biegun, które były zaplanowane na pierwsze lato ekspedycji.
Wyprawa na biegun wyruszyła 1 listopada 1911, grupa stopniowo zmniejszała się, gdy kolejne zespoły wspierające odłączały się by powrócić do głównej bazy nad Zatoką McMurdo. Jako pierwsza przy Barierze Lodowej Rossa zawróciła grupa na saniach motorowych. Następnie u podnóża Lodowca Beardmore’a zawróciły psie zaprzęgi. Pierwsza z grup powrotnych zawróciła ze szczytu lodowca a kolejna, druga grupa powrotna po dwóch tygodniach i dotarciu do 87°32'S. Ostatni etap miała pokonać pięcioosobowa grupa bieguna pod dowództwem Scotta. Dotarli oni na biegun 17 stycznia 1912 roku, cztery tygodnie po Amundsenie.
Mimo że Scott za najbardziej godny zaufania środek transportu uważał narty i preferował poruszanie się o własnych siłach, zachował się pisemny rozkaz wydany członkom ekspedycji, w którym zalecił wysłanie dwóch zaprzęgów psów na spotkanie grupy bieguna aby przyspieszyć jej powrót. Ze względu na trudne warunki oraz brak wypoczętych ludzi, którzy mogliby podjąć taką wyprawę, wysłano ostatecznie jeden zaprzęg, który pod koniec marca dotarł do Składu Jednej Tony. Z dzienników Scotta wiadomo, że wraz z dwoma innymi ocalałymi członkami grupy bieguna dotarł 21 marca do miejsca oddalonego o zaledwie 18km na południe od tego składu. W tym miejscu Scott zmarł jako ostatni z grupy, prawdopodobnie 29 marca. Przed śmiercią napisał listy do rodzin członków swojej grupy. Ciała zostały znalezione dopiero 12 listopada 1912 roku. Członkowie wyprawy ratunkowej zabrali dzienniki i notatki zmarłych oraz zebrane przez nich próbki geologiczne, które ci ciągnęli ze sobą aż do ostatniego obozu. Ciała pozostawiono w namiocie, który złożono i w ten sposób pogrzebano zmarłych, nad namiotem wzniesiono kopiec oraz postawiono krzyż.
Upamiętnienie.
Dla Anglików Scott stał się bohaterem narodowym, a to dzięki dziennikowi, w którym - zapewne do ostatniego dnia - notował swoje przeżycia i przemyślenia, i który został wykorzystany do gloryfikacji brytyjskiej supremacji w świecie. W przededniu I wojny światowej Scott i jego towarzysze stali się symbolami brytyjskiej niezłomności i charakteru, ich postawa miała być wzorem dla żołnierzy walczących w okopach.
Amerykańska stacja badawcza Amundsen-Scott została nazwana na cześć obu zdobywców bieguna.
Kontrowersje.
Po latach pochwalnych biografii i ostrożnej krytyki w 1979 roku ukazała się książka Rolanda Huntforda pt.: "Scott and Amundsen", w której autor zawarł bardzo ostrą krytykę Scotta, wypływającą z porównania obu wypraw z 1910 roku, nazwał Scotta "heroicznym partaczem", książka ta zapoczątkowała serię krytycznych publikacji, w których surowo oceniano Scotta, jego plany oraz ich realizację podczas ostatniej ekspedycji. Na początku XXI wieku zaczęły się pojawiać łagodniejsze oceny sposobu działania Scotta, biorące pod uwagę niezwykle trudne warunki atmosferyczne z jakimi musieli zmierzyć się uczestnicy ekspedycji.

</doc>
<doc id="130922" url="https://pl.wikipedia.org/wiki?curid=130922" title="Fenogram">
Fenogram

Fenogram – diagram w kształcie dendrogramu ukazujący schemat podobieństw między grupami organizmów (populacjami, kompleksami roślinnymi, taksonami). Długość gałęzi fenogramu symbolizuje stopień podobieństwa, którego miarą jest współczynnik podobieństwa.

</doc>
<doc id="130926" url="https://pl.wikipedia.org/wiki?curid=130926" title="Haft">
Haft

Haft (z niemieckiego "spięcie", "spojenie") – metoda ozdabiania tkanin, skóry czy filcu, polegająca na wyszywaniu na materiale (tle) wzorów za pomocą igły oraz nici i różnych dodatków. Haftuje się ręcznie, czasem przy pomocy krosienek, od połowy XVIII wieku przy użyciu tamborka, a od 1828 również maszynowo.
Hafciarstwo, rzemiosło artystyczne zajmujące się tworzeniem haftów, ukształtowało się w Europie w XI wieku.
W zależności od podłoża hafty dzielą się na ciężkie (wykonane na grubej tkaninie, zazwyczaj kosztownym materiałem) i lekkie (w Polsce taki rodzaj haftowania nazywano w XVI-XVII wieku szyciem) – wykonane nićmi lnianymi lub bawełnianymi proste wzory z ograniczoną kolorystyką na płótnie.
Odzież zdobiono w ten sposób już w starożytności. Mistrzostwo w tym kunszcie osiągnęli między innymi peruwiańscy Indianie, żyjący w Ameryce Południowej jeszcze przed Inkami, oraz starożytni Chińczycy. Najdawniejsze przykłady haftów pochodzą z wykopalisk z V-IV w. p.n.e. w Attyce (dekoracja na lnie) oraz górach Ałtaj; w Polsce jest to m.in. ornat przedstawiający sceny z życia św. Stanisława, który wykonano ok. 1504 r. W ciągu wieków powstało wiele technik hafciarskich. Wszystkie polegają na wyszukiwaniu ornamentu według określonego wzoru w taki sposób, że elementy ozdobne wydają się doczepione do tkaniny będącej dla nich tłem (wyraz "haftowanie" pochodzi od niemieckiego wyrazu "haften" – być przyczepionym).
Rozróżnia się cztery podstawowe grupy haftu:

</doc>
<doc id="130927" url="https://pl.wikipedia.org/wiki?curid=130927" title="Biegun południowy">
Biegun południowy

Biegun południowy – najbardziej wysunięty na południe punkt na Ziemi. Określany na kilka różnych sposobów.
Południowy biegun geograficzny – południowy biegun geograficzny to miejsce, gdzie oś obrotu Ziemi przecina jej powierzchnię. Leży na Antarktydzie. Pierwszym człowiekiem, który do niego dotarł był Roald Amundsen (14 grudnia 1911 roku). Jako drugi dokonał tego Robert Falcon Scott (18 stycznia 1912 roku).
Południowy biegun magnetyczny – punkt najbliższy południowego bieguna geograficznego, w którym linie pola magnetycznego biegną prostopadle do powierzchni Ziemi. Obecnie znajduje się w Antarktyce. Po raz pierwszy dotarł do niego 15 stycznia 1909 r. Edgeworth David z dwoma towarzyszami (Douglas Mawson i Leo Cotton).
Południowy biegun geomagnetyczny – najbliższy południu właściwemu biegun pola geomagnetycznego.
Południowy biegun niedostępności – zlokalizowany współrzędnymi: punkt Antarktydy, który jest najbardziej odległy od Oceanu Południowego.
Południowy biegun zimna – znajduje się koło rosyjskiej stacji antarktycznej Wostok. Zanotowano na nim temperaturę –89,6 °C.

</doc>
<doc id="130929" url="https://pl.wikipedia.org/wiki?curid=130929" title="Zimnowoda (województwo śląskie)">
Zimnowoda (województwo śląskie)

Zimnowoda – wieś w Polsce położona w województwie śląskim, w powiecie kłobuckim, w gminie Lipie, leżąca na południe od Parzymiech. W jej skład wchodzą także Karcze i Podlas.
W latach 1975–1998 miejscowość należała administracyjnie do województwa częstochowskiego.
W miejscowości znajduje się przedszkole, OSP, warsztaty usługowe, kilka sklepów. Wieś ma połączenia PKS z Częstochową. Mieszkańcy zajmują się głównie indywidualną gospodarką rolną i przemysłem lekkim.
Historia.
Wieś powstała w I połowie XIX wieku. Na północ od dzisiejszej wsi funkcjonowały dwa folwarki: Zimna Woda Stara (do XX wieku) i Zimna Woda Nowa. W 1933 r. wieś liczyła 771 mieszkańców. 
1 września 1939 niemieccy najeźdźcy prawie zupełnie spalili wieś. Oddziały Wehrmachtu w bestialski sposób (strzałami z karabinów, uderzeniami kolb i dobijając bagnetami) spaliły lub zamordowały 39 osób, w tym 18 mężczyzn, 11 kobiet i 10 dzieci. Wehrmacht zniszczył i spalił także ok. 127-128 zabudowań (ocaleć miały zaledwie trzy budynki), bez żadnej konieczności wojennej. Wielu pozostałych przy życiu mieszkańców wsi zostało wywiezionych na przymusowe roboty do Niemiec. 
Po wojnie, w 1952, powołano jednostkę OSP. Przez długi okres funkcjonowała w Zimnowodzie szkoła podstawowa (wszystkie klasy), pod koniec lat 90. zlikwidowano ją, pozostawiając tylko przedszkole i świetlicę środowiskową.
Przyroda.
W pobliżu wsi znajdują się lasy. Niedaleko na zachód, w lesie, jest dość pokaźne rozlewisko ze źródłami strumienia. W tym samym rejonie wznosi się najwyższy pagórek w okolicy (272,8 m n.p.m.).
Zabytki.
Wieś niemal doszczętnie zniszczona na początku II wojny światowej – zachowane pojedyncze domy z czasów wcześniejszych. Do rangi zabytku być może z czasem urośnie budynek szkoły (przedszkola). Wśród obiektów zaliczonych w szereg zabytków województwa częstochowskiego wymienia się zagrodę nr 97 (dom i stodoła z początku XX wieku).

</doc>
<doc id="130930" url="https://pl.wikipedia.org/wiki?curid=130930" title="Kladogram">
Kladogram

Kladogram – diagram w kształcie dendrogramu, przypominający drzewo filogenetyczne, ale nieuwzględniający czasu pojawiania się nowych linii ewolucyjnych. Jest produktem analizy kladystycznej. Z punktu widzenia kladystyki czas ukształtowania się poszczególnych cech nie jest istotny, a każdy z porównywanych współczesnych organizmów ma taki sam "czas ewolucji za sobą". Różnią się one jedynie odległościami momentów wyróżnienia z wcześniejszych linii ewolucyjnych.
Jeśli wyobrazimy sobie kladogram jako drzewo, którego pień stanowią cechy właściwe dla wszystkich opisywanych organizmów, konary cechy większych taksonów, a gałązki cechy poszczególnych gatunków, to śledząc drogę od szczytu (gatunki współczesne) można by było zebrać kompletne dane na temat wszystkich cech danego gatunku.
W znakomitej większości wypadków jest to jednak sytuacja wyidealizowana. W rzeczywistości duża część cech rozmieszczona jest losowo, bez korelacji z innymi, wiele cech zanika, aby pojawić się ponownie, niekoniecznie u podstawy konaru. Przyczyną może być konwergencja, nierównomierność tempa zmian, czy wreszcie fakt, że niektóre zmiany mają po prostu charakter losowy.
Stworzenie wiarygodnego drzewa rodowego wymaga zazwyczaj przyjęcia, że niektóre cechy – czy raczej ich trwałość – nie mają charakteru losowego, ale przyczynowy, a im dawniej się pojawiły, tym są trwalsze. Za przykład niech posłuży chociażby struna grzbietowa strunowców, na podstawie której można się było pokusić o stworzenie stosunkowo wiarygodnego drzewa rodowego współczesnych kręgowców.

</doc>
<doc id="130932" url="https://pl.wikipedia.org/wiki?curid=130932" title="Mirosław Żuławski">
Mirosław Żuławski

Mirosław Żuławski (ur. 16 stycznia 1913 w Nisku, zm. 17 lutego 1995 w Warszawie) – polski pisarz, dyplomata.
Życiorys.
Ukończył studia na Wydziale Prawa i Studium Dyplomatyczne na Uniwersytecie Jana Kazimierza we Lwowie (1935).
W czasie okupacji mieszkał z rodziną we Lwowie, tam urodził się jego syn Andrzej. Działał w AK – pisał biuletyny informacyjne, działał w podziemnym życiu kulturalnym. Był karmicielem, a później preparatorem wszy w Instytucie Badań nad Tyfusem Plamistym i Wirusami prof. Rudolfa Weigla, co skutecznie chroniło przed represjami okupanta. Po zajęciu miasta przez Armię Czerwoną wyjechał ze Lwowa. Był zastępcą redaktora „Rzeczpospolitej” w Lublinie.
W latach 1945–1948 był członkiem PPS, od 1948 roku należał do PZPR. W latach 1945–1949 przebywał jako radca kulturalny w Ambasadzie RP w Paryżu, w latach 1949–1952 w Pradze. W latach 1952–1957 wchodził w skład zespołu redakcyjnego „Przeglądu Kulturalnego”, publikował też w tygodniku „Świat”. W latach 1956–1965 znów pracował w Paryżu reprezentując Polskę w UNESCO. Od 1971 był wicedyrektorem departamentu MSZ. Lata 1974–1977 spędził w Dakarze jako Ambasador PRL w Senegalu, Republice Górnej Wolty, Republice Mali i od 1975 w Gambii; w 1978 przeszedł na emeryturę.
Jako poeta debiutował na łamach lwowskich „Sygnałów”. Ojciec reżysera Andrzeja Żuławskiego, bratanek pisarza Jerzego Żuławskiego, kuzyn malarza Marka Żuławskiego, dziadek reżysera Xawerego Żuławskiego.
Odznaczenia i wyróżnienia.
W 1953 roku otrzymał nagrodę państwową III. stopnia. W czasach PRL był odznaczony m.in.: Krzyżem Komandorskim i Oficerskim Orderu Odrodzenia Polski, Orderem Krzyża Grunwaldu III klasy (1946), francuskimi Krzyżem Oficerskim Orderu Narodowego Legii Honorowej i Krzyżem Komandorskim Orderu Narodowego Zasługi, wietnamskim Orderem Pracy I klasy oraz senegalskim Orderem Narodowym Lwa.
Książki.
Napisał scenariusz filmu "Opowieść atlantycka" w reż. Wandy Jakubowskiej według własnego opowiadania pod tym tytułem.

</doc>
<doc id="130933" url="https://pl.wikipedia.org/wiki?curid=130933" title="Lewiatan (potwór)">
Lewiatan (potwór)

Lewiatan (hebr. לִוְיָתָן, "Liwjatan", jid. "Lewjosn") – legendarny potwór morski, wspominany w kilku miejscach w Starym Testamencie.
Słowo „lewiatan” używane jest także na określenie dużego zwierzęcia morskiego. W literaturze nowożytnej (np. w "Moby Dicku" Hermana Melville’a), odnosi się często do wielorybów. We współczesnym języku hebrajskim oznacza po prostu wieloryba.
Pochodzenie nazwy.
Słowo Lewiatan pochodzi najprawdopodobniej od określenia "lwy" (arab. "lawiya"), oznaczającego "skręcać", "zwijać".
Odniesienia w Biblii.
Lewiatan pojawia się w Biblii w pięciu miejscach. W Księdze Hioba cały rozdział 41 poświęcony jest opisowi tego stworzenia.
Literatura apokryficzna.
Lewiatan pojawia się także w apokryficznej Księdze Henocha, gdzie opisywany jest jako istota rodzaju żeńskiego, w przeciwieństwie do Behemota: 
Według 4 Księgi Ezdrasza 6,49-52 Lewiatan wraz z Behemotem staną się pokarmem dla wybranych.
Judaizm.
Święto żydowskie Sukkot kończy się opuszczeniem przez Żydów namiotów ("sukkah") i wypowiadaniem słów: "Niech to będzie Twoja wola Panie, nasz Boże i Boże naszych ojców, że jako że mieszkałem w tym namiocie, abym mógł w przyszłym roku zamieszkać w namiocie ze skóry Lewiatana. Następny rok w Jerozolimie". Żydowski modlitewnik "Artscroll" nawiązuje do tych słów, informując, że "Lewiatan był potworną rybą stworzoną piątego dnia". Dalej przeczytać można, iż "Miszna" ("Nezikin", Bava Bathra 74b) wspomina o tym, że mięso z zabitego Lewiatana zostanie podane prawym ludziom podczas Sądu Ostatecznego, a skóra potwora użyta do pokrycia namiotu, w którym odbędzie się uczta.
Podczas innego święta, "Szawuot", w aszkenazyjskich synagogach odśpiewywany jest natomiast aramejski poemat liturgiczny "Akdamut", zawierający m.in. opis walki Lewiatana z Behemotem, zakończonej zabiciem obu zwierząt przez Boga. Pojawia się tam również wzmianka o tym, że z "pięknej skóry Lewiatana" Bóg stworzy schronienie dla prawych, którzy będą jeść mięso Behemota i Lewiatana podczas radosnego przyjęcia dla nich wyprawionego.
Żydowskie legendy i literatura rabiniczna.
Słowo „Lewiatan” pojawia się w komentarzu Szlomo Jicchakiego (Rasziego) na temat ustępu w Księdze Rodzaju 1:21, mówiącego: "Tak stworzył Bóg wielkie potwory morskie i wszelkiego rodzaju pływające istoty żywe, którymi zaroiły się wody, oraz wszelkie ptactwo skrzydlate różnego rodzaju". W hebrajskim oryginale "wielkie potwory morskie" to "taninim". Raszi pisze: "Zgodnie z legendą, odnosi się to do Lewiatana i jego towarzyszy. Bóg stworzył samca i samicę Lewiatana, później zabił samicę i zostawił dla prawych, ponieważ gdyby Lewiatany rozmnożyły się, świat nie wytrzymałby tego".
W żydowskiej legendzie zapisanej w midraszu "Pirke de-Rabbi Eliezer" z VIII/IX w., pojawiła się informacja, że ryba, która połknęła Jonasza, ledwo co uniknęła pożarcia przez Lewiatana, który zjadał jednego wieloryba dziennie.
W hymnie autorstwa Eleazara Kalira, Lewiatan jest wężem, który otacza Ziemię, trzymając ogon w pysku, podobnie jak grecki Uroboros lub nordycki Jormungand.
W literaturze kabalistycznej Lewiatan symbolizował Samaela (anioła śmierci, oskarżyciela, uwodziciela, ducha zniszczenia), który w przyszłości miał zginąć.
Poza legendą o podaniu mięsa Lewiatana (jak również Behemota i Ziza) prawym podczas Sądu Ostatecznego, wzmianki o tym stworzeniu interpretowane są jako symbolizującym morze (podczas gdy Behemot – ziemię, a Ziz – powietrze).
W sztuce.
W żydowskiej sztuce liturgicznej Lewiatan przedstawiany był pod postacią węża lub ryby. Częste były także wyobrażenia potwora jako pół ryby, pół węża. Stworzenie to było przedstawiane jako zwinięte w wieczny krąg, w który wpisywano czasem łódź lub Szor ha-bora(w tradycji żydowskiej – zwierzę pasące się na rajskich łąkach, które po nadejściu Mesjasza ma zostać zabite, a z jego mięsa zostanie przyrządzona uczta dla sprawiedliwych). Wśród Żydów polskich wizerunek Lewiatana pojawiał się najczęściej w drewnianych "aronot ha-kodesz", w polichromiach synagogalnych, na macewach oraz na dnach miedzianych naczyń, służących do rytualnych obmywań&lt;.
Chrześcijaństwo.
W tradycji chrześcijańskiej występuje kilka interpretacji Lewiatana.
Lewiatan jako zwierzę.
W Księdze Hioba, zarówno Behemot, jak i Lewiatan wymieniane są wraz z całym szeregiem pospolitych zwierząt, takich jak kozy, orły i jastrzębie. Stąd część chrześcijańskich uczonych przypuszczała, że biblijne wzmianki o obu potworach odnosiły się do istniejących zwierząt. Wspominano o krokodylu nilowym (podobnie jak Lewiatan, jest on stworzeniem wodnym, wyposażonym w ostre zęby i ciało pokryte łuskami). Inni sugerowali, że być może opis potwora tyczy się wieloryba, choć można znaleźć tam wzmiankę, że "z paszczy tryska mu ogień" (Hi 41:13).
Niektórzy kreacjoniści twierdzą, że Lewiatan był dinozaurem, takim jak parazaurolof (który był jednak zwierzęciem roślinożernym i lądowym) lub wielkim morskim gadem – kronozaurem (zwierzę to nie miało jednak pancerza i wężowatego ciała). Inni kreacjoniści są zdania, że Lewiatanem był wielki krewny krokodyli, sarkozuch, który najlepiej pasuje do opisu zawartego w Biblii.
Metaforyczne interpretacje.
W literaturze chrześcijańskiej Lewiatan jest często wyobrażeniem Szatana, zagrażającym istotom stworzonym przez Boga i próbującym je pożreć. Podobnego zdania był św. Tomasz z Akwinu, który opisywał Lewiatana jako demona zazdrości.
Lewiatan bywa łączony z motywem „piekielnej paszczy” ("Hellmouth"), potwornej istoty, w pysku której skazani na potępienie znikną podczas Sądu Ostatecznego. Stwór taki pojawiał się w sztuce anglosaskiej od ok. 800 r., a później motyw ten rozprzestrzenił się na całą Europę.
Jeden z najsłynniejszych literackich opisów Lewiatana jako Szatana pojawia się w poemacie Williama Blake’a "Zaślubiny nieba i piekła": 
Legenda sylwestrowa.
W średniowieczu znana była legenda o uwięzieniu w roku 317 Lewiatana w podziemiach Lateranu (ówczesnej siedziby papieży) przez papieża Sylwestra I. Pod koniec X wieku ludzie spodziewali się nadejścia nadzwyczajnych zdarzeń. Proroctwa Sybilli powiadały, że wraz z przełomem wieków potwór wydostanie się z więzienia i zniszczy ziemię oraz niebo. Przerażenie wzmagała zbieżność tych wizji z nowotestamentową Apokalipsą św. Jana. Znaku zapowiadającego katastrofę dopatrywano się również w osobie ówczesnego papieża, który uprawiał jakoby praktyki czarnoksięskie (w istocie wykształcony był w matematyce, mechanice i astronomii, budował zegary i instrumenty astronomiczne), a przy tym przybrał imię Sylwestra II. Budziło to podejrzenia, że jeden Sylwester uwięził smoka, a drugi go wypuści. Według legendy, gdy nastał nowy rok 1000, a spodziewana katastrofa nie nadeszła, lud ogarnęła euforia. Cieszono się i bawiono do następnego dnia. Zdarzenie to miało dać początek corocznym sylwestrowym zabawom.
Analogie w literaturze bliskowschodniej.
Żydowskie podania o Lewiatanie przypominają kanaanickie legendy o konfrontacji pomiędzy bogiem Baalem i siedmiogłowym potworem Lotanem, którego pokonuje. Tymczasem w babilońskim eposie "Enuma elisz", pojawia się historia walki boga Marduka z potworem morskim, jego babką i boginią chaosu oraz stworzenia Tiamat. Została ona pokonana, a z jej ciała powstaje ziemia i niebo. Te mity starożytnych ludów śródziemnomorskich najprawdopodobniej miały wpływ na powstanie legend żydowskich o Lewiatanie.
Lewiatan w literaturze.
"Lewiatan" to tytuł traktatu filozoficznego napisanego przez Thomasa Hobbesa i opublikowanego w 1651 roku. Dzieło to dotyczy struktury społeczeństwa i usankcjonowanego rządu i jest uznawana za jeden z najwcześniejszych i najbardziej wpływowych przykładów teorii umowy społecznej.
W "Raju utraconym" Johna Miltona, słowo „Lewiatan” używane jest na określenie wielkości i siły Szatana, rządzącego wieloma królestwami:
Wzmianka o Lewiatanie znajduje się także w "Panu Tadeuszu" Adama Mickiewicza, gdzie przywoływany jest on w opisie nieba i Gwiazdozbioru Smoka:
O Lewiatanie wspomina także Herman Melville w powieści "Moby Dick" z 1851 roku. Określenie to odnosi się tam do kaszalota.
"Lewiatan" to także tytuł powieści detektywistycznej autorstwa Borisa Akunina z 1998 r., będącej trzecią częścią cyklu o Eraście Fandorinie.
Wzmianka o Lewiatanie pojawiła się też w "Balladynie" Juliusza Słowackiego (akt III scena 4):
"(...)Sztuczka diabła! zrobili ze mnie wieloryba Lewiatana w złocistym płaszczu, z brodą siwą".
Lewiatan występuje też w wierszu Czesława Miłosza pt. „Tak mało”:
"Paszcza lewiatana zamykała się na mnie".
Lewiatan w satanizmie.
Według twórcy Kościoła Szatana, Antona Szandora LaVeya, Lewiatan symbolizuje żywioł wody (łączący się z życiem i stworzeniem) oraz kierunek zachodni. W biblii satanistycznej jest on wymieniany jako jeden z Czterech Koronnych Książąt Piekieł (co zostało zainspirowane przez treść XV-wiecznej "Księgę Świętej Magii Abramelina Maga").
Kościół Szatana używa także pentagramu Bafometa, na którego rogach widnieją litery hebrajskie. Zaczynając od najniższego z nich i posuwając się przeciwnie z ruchem wskazówek zegara (w hebrajskim czyta się wspak), litery układają się w słowo „לִוְיָתָן” (LVIThN), czyli „Lewiatan”.

</doc>
<doc id="130934" url="https://pl.wikipedia.org/wiki?curid=130934" title="Drzewo rodowe">
Drzewo rodowe



</doc>
<doc id="130938" url="https://pl.wikipedia.org/wiki?curid=130938" title="Sobiesław II gdański">
Sobiesław II gdański

Sobiesław II (zm. między 1217 a 1223) – książę z dynastii Sobiesławiców. Syn Sambora I (zm. 1207)
Po śmierci ojca nie objął namiestnictwa gdańskiego, Władysław Laskonogi na to stanowisko ustanowił jego stryja Mściwoja I. Po ojcu otrzymał majątki ziemskie, które w większości nadał na rzecz klasztoru oliwskiego. Były to druga część Rumi i Starzyna, wsie Żarnowiec, Przybrody, Wadzino (dziś Mezowo), Dzierżążno, Ostrzyce, Pławno (dziś Chmielonko), Skowarcz.
Zmarł według nekrologu oliwskiego 28 grudnia 1217; biorąc pod uwagę ograniczone zaufanie do nekrologów klasztornych przyjmuje się datę pomiędzy 1217 a 1223.

</doc>
<doc id="130939" url="https://pl.wikipedia.org/wiki?curid=130939" title="Osip Mandelsztam">
Osip Mandelsztam

Osip Emiljewicz Mandelsztam (; ur. w Warszawie, zm. 27 grudnia 1938 w łagrze tranzytowym Wtoraja Rieczka pod Władywostokiem, Rosyjska Federacyjna SRR) – rosyjski poeta i prozaik pochodzenia żydowskiego. Jeden z głównych przedstawicieli akmeizmu. Ofiara wielkiego terroru w ZSRR.
Życiorys.
Dzieciństwo i młodość.
Osip Mandelsztam urodził się w Warszawie w rodzinie żydowskiej. Był synem dobrze prosperującego kupca handlującego wyrobami skórzanymi i nauczycielki muzyki. W dzieciństwie pobierał nauki w swym domu, pod kierunkiem guwernantek oraz nauczycieli. W latach 1907–1908 odbył podróż do Paryża (studiował na Sorbonie), później do Niemiec, gdzie w latach 1909–1910 studiował klasyczną literaturę francuską na uniwersytecie w Heidelbergu. Od 1911 do 1917 roku studiował natomiast filozofię na uniwersytecie w Sankt Petersburgu, której jednak nie ukończył.
Twórczość.
Jako poeta debiutował w 1910 roku, w piśmie „Apollon”. Sławę zyskał trzy lata później zbiorem wierszy "Kamień", a wydany w 1922 tom "Tristia" umocnił jego pozycję w środowisku poetów. Inspiracją wierszy z tego okresu była przede wszystkim kultura antyku oraz mistyczny świat dawnej kultury rosyjskiej. Napisany przez niego w 1913 i wydany w 1919 roku manifest "Świt akmeizmu" określał ramy tej poezji.
W twórczości Mandelsztama pojawiały się również wątki judaistyczne, choć on sam nie był praktykującym żydem, a niekiedy do religii tej odnosił się nawet z niechęcią. Tom "Wiersze" (1928) był ostatnim wydanym za życia poety z tego nurtu.
Z początkiem lat 30. Mandelsztam zwrócił się ku prozie. W 1933 ukończył ostatnią książkę "Podróż do Armenii", będącą poetyckim opisem autentycznej wyprawy na Kaukaz, jaką Mandelsztam odbył wraz z żoną we wczesnych latach 30. Nie było to krajoznawstwo, lecz podróż – zgodnie z historiozofią poety – do źródeł czasu. Mandelsztam wierzył, że kultury Kaukazu i Czarnomorza są jak księgi, z których uczyli się pierwsi ludzie.
Pisane przez niego później wiersze nie mogły już zostać wydane ze względu na wszechobecny stalinowski terror. Dużą część utworów napisanych pod koniec życia poety przechowała i uchroniła przed zapomnieniem jego żona. Początek światowej sławy Osipa rozpoczął się dopiero w latach 70. XX wieku, za sprawą wdowy, Nadieżdy Mandelsztam, opisującej w swojej książce "Nadzieja w beznadziei" los swego zmarłego męża. Ocalone wiersze złożyły się na "Woroneskie zeszyty".
Współcześnie Osip Mandelsztam uznawany jest za jednego z najwybitniejszych poetów rosyjskich.
Represje.
W latach 1934–1937 Mandelsztam przebywał na zesłaniu, na osobisty rozkaz Józefa Stalina, początkowo w Czerdyniu, a później w Woroneżu. W maju 1938 roku Mandelsztam został ponownie aresztowany i skazany na pięć lat pobytu w obozie za działalność antyrewolucyjną. Nie było jednak szans, by przeżył wyrok. Był bowiem u skraju fizycznej wytrzymałości i trudność sprawiało mu samo utrzymanie się na nogach.
Zmarł w łagrze tranzytowym Wtoraja Rieczka (Вторая Речка) pod Władywostokiem w drodze na Kołymę. Jako oficjalną przyczynę śmierci podano zawał serca. Ciało złożono we wspólnej mogile.
Bibliografia.
Źródła w języku angielskim
Źródła w języku rosyjskim

</doc>
<doc id="130940" url="https://pl.wikipedia.org/wiki?curid=130940" title="Psychoonkologia">
Psychoonkologia

Psychoonkologia to interdyscyplinarna dziedzina medycyny, której rozwój przypada w Europie na lata 80. XX wieku. Problematykę badawczą psychoonkologii można ująć w trzy grupy:
Podstawowe zadania psychoonkologii to: staranie o poprawę jakości życia pacjentów z chorobą nowotworową i ich rodzin, włączenie problemów psychoonkologicznych do programu nauczania studentów i personelu medycznego, działalność naukowo-badawcza.
W Polsce rozwojem tej dziedziny zajmuje się między innymi Polskie Towarzystwo Psychoonkologiczne oraz czasopismo naukowe "Psychoonkologia" wydawane od 1997 r. przez to towarzystwo.

</doc>
<doc id="130942" url="https://pl.wikipedia.org/wiki?curid=130942" title="Leviathan">
Leviathan



</doc>
<doc id="130945" url="https://pl.wikipedia.org/wiki?curid=130945" title="Kordian (literatura)">
Kordian (literatura)



</doc>
<doc id="130946" url="https://pl.wikipedia.org/wiki?curid=130946" title="Kerman">
Kerman

Kerman (perski: کرمان) – miasto w Iranie, stolica prowincji (ostanu) o tej samej nazwie, położonej w dolinie między górami Kuh-e Rid i Kuh-e Banan.
Liczba mieszkańców w 2003 roku wynosiła ok. 425 tys. W mieście rozwinął się przemysł włókienniczy (zwłaszcza bawełniany), cukierniczy i metalurgiczny. W okolicach wydobywa się złoża rudy żelaza, miedzi i boksytów. Kerman jest największym ośrodkiem produkcji dywanów w Iranie.
Dzieje.
Założone w III w. n.e. przez Sasanidów pod nazwą Behdeshir. Obecna nazwa została przyjęta za panowania dynastii Safawidów. Miasto rozwinęło się najbardziej za Kadżarów w XVIII–XIX w. W 1794 roku Kerman jako ostatnia ostoja dynastii Zandów został oblężony przez wojsko Aghi Mohammada Chana Kadżara, który za karę udzielenia poparcia Lotf Alemu Chanowi kazał wyłupić oczy dwudziestu tysiącom mieszkańców miasta, 8 tysięcy żon oddał swoim żołnierzom, a pozostałych mieszkańców miasta sprzedał w niewolę. Z gałek ocznych zamordowanych ludzi zbudowano piramidę. Lotf Ali Chan został pojmany, oślepiony i poćwiartowany.

</doc>
<doc id="130948" url="https://pl.wikipedia.org/wiki?curid=130948" title="Paweł Niemiec">
Paweł Niemiec

Paweł Niemiec, ps. "Poppet" (ur. 25 listopada 1913 w Cieszynie, zm. 11 maja 1985 w Buenos Aires) – major pilot Polskich Sił Powietrznych w Wielkiej Brytanii, kawaler Krzyża Srebrnego Orderu Wojennego Virtuti Militari.
Życiorys.
Był synem fabrykanta mebli. Ukończył Państwowe Gimnazjum Matematyczno-Przyrodnicze w Cieszynie. Od stycznia 1934 roku uczył się w Szkole Podchorążych Lotnictwa w Dęblinie. Na stopień podporucznika został mianowany ze starszeństwem z 1 stycznia 1936 i 23. lokatą w korpusie oficerów aeronautyki (w 1939 w tym samym stopniu i starszeństwie zajmował 20. lokatę w korpusie oficerów lotnictwa, grupa liniowa). Został wcielony do 2 pułku lotniczego w Krakowie i przydzielony do 123 eskadry myśliwskiej. Jesienią 1937 roku został przeniesiony do Centrum Wyszkolenia Lotnictwa nr 1 w Dęblinie. W marcu 1939 pełnił służbę na stanowisku dowódcy IV plutonu 5 eskadry II dywizjonu Szkoły Podchorążych Lotnictwa – Grupa Taktyczna.
We wrześniu 1939 ewakuował się do Rumunii, a następnie do Francji a w 1940 do Wielkiej Brytanii, gdzie przeszkolił się w lataniu na samolotach brytyjskich. 1 września wstąpił do 17 dywizjonu RAF, w którym latał do lutego 1941 uzyskując jedno pewne – jedno zespołowe zestrzelenie oraz uszkadzając dwie kolejne maszyny wroga.
26 lutego został przeniesiony do 317 dywizjonu myśliwskiego "Wileńskiego". 2 czerwca uzyskał pierwsze zestrzelenie dla tego dywizjonu (zespołowo z sgt T. Baranowskim). W drugiej połowie 1941 służył w naziemnym stanowisku dowodzenia dywizjonu 317. 1 marca powrócił do latania w tym dywizjonie na stanowisku dowódcy eskadry A, ale już 15 został pechowo ranny w wypadku. Po powrocie pod koniec sierpnia 1942 w dywizjonie 317 objął dowództwo eskadry B.
5 marca objął dowództwo dywizjonu 308, którym dowodził do 15 maja 1943. Następnie służył w dowództwie bazy RAF w Feston, gdzie przebywało 2 Polskie Skrzydło Myśliwskie. W okresie czerwiec – sierpień 1943 był instruktorem taktyki w dywizjonie 309.
W sierpniu 1943 został przydzielony do 316 dywizjonu myśliwskiego, którego dowódcą został 15 września 1943. 27 czerwca 1944 został dowódcą dywizjonu 306. Po 24 września został oficerem łącznikowym w 13 Grupie Myśliwskiej RAF.
Od 18 kwietnia do 9 maja 1945 był dowódcą jednostki obsługowej 84 Grupy RAF. 17 maja został dowódcą dywizjonu 317, a 12 października 1945 po raz drugi dowódcą dywizjonu 316. 1 stycznia 1946 roku otrzymał stopień majora.
W grudniu 1946 odszedł z polskiego lotnictwa i wyjechał do Argentyny, gdzie zmarł w 1985 w Buenos Aires. Został pochowany na cmentarzu Chacarita. Jego prochy zostały później rozrzucone nad jeziorem Nahuel Huapí w Bariloche.
Zestrzelenia.
Na liście Bajana zajmuje 150. pozycję z 2 pewnymi i 1 i ½ uszkodzonymi samolotami:

</doc>
<doc id="130949" url="https://pl.wikipedia.org/wiki?curid=130949" title="FORTRAN">
FORTRAN



</doc>
<doc id="130950" url="https://pl.wikipedia.org/wiki?curid=130950" title="OASIS">
OASIS

Organization for the Advancement of Structured Information Standards (OASIS) to międzynarodowe konsorcjum o charakterze non-profit, zajmujące się rozwojem standardów e-biznesu, w tym także standardów sieciowych. Konsorcjum powstało w 1993 roku pod nazwą SGML Open, w celu promocji języka SGML, zmiana nazwy nastąpiła w 1998 roku, aby odzwierciedlić poszerzenie obszaru działań organizacji. W skład OASIS wchodzi ponad 5 tysięcy podmiotów z ponad 100 krajów, w tym ponad 600 organizacji.
Proces podejmowania decyzji przez członków konsorcjum jest otwarty i demokratyczny. Prace odbywają się obecnie między innymi w takich działach jak usługi sieciowe, e-handel, bezpieczeństwo, prawo i administracja, aplikacje, dokumenty, przetwarzanie XML czy zgodność i współpraca.
Standardy OASIS.
Poszczególne standardy rozwijane przez komitety techniczne (ang. "Technical Commitees", TC) to m.in.:

</doc>
<doc id="130951" url="https://pl.wikipedia.org/wiki?curid=130951" title="Janusz Christa">
Janusz Christa

Janusz Wincenty Christa (ur. 19 lipca 1934 w Wilnie, zm. 15 listopada 2008 w Sopocie) – polski autor komiksów, rysownik i scenarzysta, z wykształcenia ekonomista. Autor jednej z najpopularniejszych polskich serii komiksów – "Kajko i Kokosz".
Życiorys.
Zadebiutował w 1957. Nie wiadomo, czy początkiem były jednostronicowe historyjki o dwóch chłopcach, "Kuku Ryku", publikowane w magazynie "Przygoda" czy całostronicowy komiks bez dymków "Opowieść o Armstrongu", drukowany w magazynie „Jazz”. W 1958 związał się z „Wieczorem Wybrzeża” i drukował w nim najpierw przygody "Kajtka-Majtka", potem "Kajtka i Koka" (z najdłuższą polską epopeją komiksową "W Kosmosie"), oraz trzy pierwsze historyjki o Kajku i Kokoszu ("Złoty puchar", "Szranki i konkury", "Woje Mirmiła").
Jego najpopularniejsze dzieło, "Kajko i Kokosz", powstało w 1972 i zasłynęło na całą Polskę, gdy po raz pierwszy ukazało się, jako odcinkowa historia jednostronicowa, w Świecie Młodych (de facto była to czwarta historyjka o obu wojach). Gucek i Roch to dwóch nowych bohaterów stworzonych w 1978. Christa był autorem scenariusza, chociaż podpisał go nazwiskiem Adama Kołodziejczyka.
Na początku lat 90. XX wieku przestał tworzyć ze względu na stan zdrowia. Na początku XXI wieku wydawnictwo Egmont Polska zaczęło wydawać tomy jego klasycznych, w większości „wybrzeżowych”, komiksów. Natomiast w listopadzie 2005 ukazały się edycja śląska "Szkoły latania" ("Szkoła furganio") i kaszubska "Na wczasach" ("Na latowisku"), w 2006 edycja góralska "Wielkiego turnieju" ("Ogromniasto gońba").
Trzykrotnie podejmowano próby ekranizacji komiksów Janusza Christy. Na przełomie lat 80. i 90. XX wieku polski oddział amerykańskiego potentata kreskówkowego Hanna-Barbera, wspólnie ze Studiem Filmów Rysunkowych w Bielsku-Białej podjął pierwszą próbę filmowej adaptacji przygód Kajka i Kokosza, która zakończyła się na etapie testów i wstępnych animacji, wiernych komiksowemu pierwowzorowi. Od 2001 trwały prace nad aktorską adaptacją Kajka i Kokosza, które zostały wstrzymane z powodu zbyt niskiego budżetu. 23 czerwca 2006 miała miejsce premiera 16-minutowego filmu "Kajko i Kokosz" w reżyserii Daniela Zduńczyka i Marcina Męczkowskiego, wyprodukowanego w studiu Virtual Magic, zrealizowanego techniką animacji komputerowej, na bazie jednego z wątków komiksu "Zamach na Milusia". Historia ta została przedstawiona z punktu widzenia przyglądającej się mrówki, pokrywa się w dużej mierze z pierwowzorem i wypełniają ją zabawne scenki oraz żarty głównych bohaterów. Film miał być wstępem do dużo większego projektu, lecz do śmierci twórcy komiksu nie udało się go zrealizować. W 2021 roku miał premierę serial animowany emitowany na Netflixie.
31 maja 2007 został odznaczony przez ministra kultury i dziedzictwa narodowego Kazimierza Michała Ujazdowskiego Srebrnym Medalem „Zasłużony Kulturze Gloria Artis”. W 2008, na Międzynarodowym Festiwalu Komiksu w Łodzi, świętowano 50-lecie narodzin Kajtka i Koka.
Od 1945 mieszkał w Sopocie, kolejno przy ul. Helskiej, 23 Marca, Wybickiego. Zmarł 15 listopada 2008. Został pochowany na cmentarzu katolickim w Sopocie (kwatera F4-10-2).
Władze Sopotu planują utworzyć w mieście gród Kajka i Kokosza, by mogli stać się jednym z symboli kurortu.
Twórczość.
Komiksy z cyklu "Kajtek i Koko".
Paski:
Albumy:

</doc>
<doc id="130955" url="https://pl.wikipedia.org/wiki?curid=130955" title="Roman Cieślewicz">
Roman Cieślewicz

Roman Cieślewicz (ur. 13 stycznia 1930 we Lwowie, zm. 21 stycznia 1996 w Antony) – polski artysta grafik, czołowy przedstawiciel polskiej szkoły plakatu.
Życiorys.
W latach 1943–1946 uczęszczał do Szkoły Przemysłu Artystycznego we Lwowie. Po wojnie uczył się w Liceum Sztuk Plastycznych w Krakowie, które ukończył w 1949, następnie studiował na wydziale plakatu krakowskiej ASP. Po dyplomie (1955) przeniósł się do Warszawy. W latach 1959–1962 był dyrektorem artystycznym miesięcznika „Ty i Ja”. Od 1963 przebywał za granicą: w RFN, Włoszech, Francji. W 1971 otrzymał obywatelstwo francuskie.
Zdobył "Grand Prix de l'Humour Noir Grandville 1980".
Był szefem artystycznym tygodnika „Elle”, współpracował z magazynem „Vogue” i założoną przez Rolanda Topora grupą "Panique". Na początku lat 80. zaprojektował dekorację gmachu francuskiego parlamentu dla uczczenia Rewolucji Francuskiej oraz udekorował paryski ratusz z okazji 100. rocznicy urodzin de Gaulle'a. Po śmierci żony (Alina Szapocznikow, rzeźbiarka, zm. w 1973) odniósł największe sukcesy – projekty katalogów i plakaty do prestiżowych wystaw w Centrum Pompidou (m.in. "Paryż-Berlin", "Paryż-Moskwa"). W 1994 po raz ostatni przyjechał do kraju z okazji wystawy jego twórczości w warszawskiej Zachęcie.
Miał ponad sto wystaw indywidualnych grafiki, fotomontażu, plakatu, fotografii. Brał udział w wielu prezentacjach sztuki plakatu na całym świecie.
Muzea, w których eksponowane były jego plakaty: Muzeum Narodowe w Warszawie, Muzeum Narodowe w Krakowie, Muzeum Narodowe w Poznaniu, Muzeum Narodowe we Wrocławiu, Muzeum Sztuki w Łodzi, Muzeum Plakatu w Wilanowie, Deutsches Plakat Museum w Museum Folkwang w Essen, Muzeum Plakatu w Lahti, Muzeum Plakatu w Paryżu, Muzeum Plakatu w Kolorado, Muzeum Plakatu w Bayreuth, Museum of Modern Art w Nowym Jorku, Centre Georges Pompidou w Paryżu, Musée d'Arts Décoratifs w Paryżu, Stedelijk Museum w Amsterdamie, Library of Congress w USA, Fagersta Stadsbibliotek w Sztokholmie oraz liczne kolekcje prywatne.

</doc>
<doc id="130957" url="https://pl.wikipedia.org/wiki?curid=130957" title="Kademlia">
Kademlia

Kademlia – protokół komunikacyjny umożliwiający wyszukiwanie zawartości w sieciach takich jak P2P bez potrzeby używania centralnego serwera indeksującego zawartość sieci. Protokół ten oparty jest na algorytmie rozproszonej tablicy mieszającej. Z racji braku serwerów łączenie z siecią realizuje się poprzez podanie adresu IP i portu jakiegokolwiek klienta już podłączonego do Kademlii (tzw. bootstrap).
Główną zaletą Kademlii jest jej decentralizacja – sieć sama organizuje się i dostraja, by osiągnąć najlepszą wydajność zależnie od liczby użytkowników i możliwości ich połączeń. Dzięki temu jest bardziej odporna na uszkodzenia w dużej skali.
Protokół Kademlia.
Kademlia jest protokołem komunikacji w sieciach peer-to-peer implementującym rozproszone tablice mieszające. Zaprojektowany przez Petara Maymounkova i Davida Mazieresa w celu decentralizacji komputerowych sieci P2P.
Struktura sieci w Kademlii jest reprezentowana przez drzewo binarne, w którym każdy węzeł – liść drzewa posiada swój unikatowy identyfikator określający jego pozycję w drzewie. Jest to jedna z wielu wersji systemów DHT.
Terminologia.
Sieć Kademlia cechują trzy stałe: alfa, B i k. Pierwsza i ostatnia są standardowymi terminami. Druga jest wprowadzona, ponieważ niektóre implementacje Kademlii stosują różną długość klucza:
Węzeł.
Sieć Kademlia składa się z pewnej liczby współpracujących węzłów, które komunikują się między sobą oraz przechowują o sobie informacje. Każdy węzeł posiada nodeID – pseudoniepowtarzalny numer binarny, który identyfikuje i określa miejsce węzła w sieci. Węzeł to najprościej mówiąc użytkownik sieci, stacja robocza, na której uruchomiona jest aplikacja obsługująca dany protokół sieciowy, w tym przypadku Kademlię. Oprócz adresu IP węzeł posiada klucz, na podstawie którego może zostać rozpoznany i odnaleziony w sieci. W obrębie sieci blok danych (wartość) może być również skojarzony z ciągiem binarnym o ustalonej długości B (klucz wartości). Węzeł, potrzebując wartości, szuka jej na węzłach najbliższych kluczowi. Węzeł, potrzebując zachować wartość, przechowuje ją na węzłach najbliższych kluczowi.
ID węzła (nodeID).
Komputery w sieci są identyfikowane za pomocą adresów IP oraz kluczy określających ich położenie w Kademlii. ID węzła (nodeID) jest liczbą binarną o długości B=160 bitów. W podstawowej wersji Kademlii każdy węzeł wybiera swoje ID według bliżej nieokreślonej pseudolosowej procedury. Ważne jest, aby każdy nodeID był unikatowy i jednakowo rozproszony – projekt sieci właśnie na tym polega.
Klucze.
Dane przechowywane w Kademlii są określane jako wartość, przypisane do odpowiedniego klucza. Wynika to z właściwości rozproszonych tablic mieszających.
Dane przechowywane lub otrzymywane z sieci muszą posiadać klucz o długości B. Pary &lt;klucz,wartość&gt; tak jak ID węzłów również powinny być jednakowo rozproszone.
Istnieje kilka sposobów, które mogą to zagwarantować. Najbardziej popularnym jest utworzenie skrótu, za pomocą bezpiecznej funkcji haszującej SHA-1. Pary &lt;klucz,wartość&gt; są przechowywane na węzłach, których ID jest najbliżej klucza.
Dystans: metryka XOR.
Działanie Kademlii oparte jest w dużym stopniu na użyciu operacji XOR (eXclusive OR) jako metryki. Dystans pomiędzy kluczami lub ID węzłów np. x i y jest definiowany następująco: dystans(x,y) = x ^ y, gdzie ^ reprezentuje operator XOR. Rezultat jest otrzymywany z wykonanej operacji XOR na każdym bicie argumentów. Jest to najważniejsza operacja protokołu Kademlia odpowiedzialna za poprawne określanie bliskości między węzłami oraz kluczami a węzłem.
k-pojemnik (k-buckets).
Węzły w Kademlii organizują swoje kontakty, o których wiedzą inne węzły, w pojemniki, które przetrzymują maksymalnie k kontaktów. Są to tak zwane k-pojemniki. Pojemniki są organizowane na podstawie dystansu pomiędzy węzłem a kontaktami w pojemniku. Dla każdego pojemnika i, 0 ≤ i &lt; B, gdzie (B=160) węzeł przechowuje listę trójek &lt;adresIP,portUDP,IDwęzła&gt;. W każdym z tych pojemników węzeł przechowuje kontakty o dystansie znajdującym się w zakresie 2i ≤ dystans(węzeł,kontakt) &lt; 2i+1 od siebie samego. Daje to bardzo dużą przestrzeń adresową. Generalnie dla małych wartości i pojemniki będą puste, gdyż węzeł o odpowiednio małym dystansie nie będzie istniał. Dla dużych wartości i pojemnik może przechowywać do k kontaktów.
Wewnątrz pojemników, kontakty są sortowane według czasu ostatniej komunikacji. Kontakty, które najczęściej komunikują się z naszym węzłem, są zapisane na końcu listy odpowiedniego pojemnika, a te które najrzadziej się komunikują, przechowywane są na początku takiej listy w pojemniku.
Rozmiar pojemnika.
W Kademlii stała k jest ustawiona na wartość 20, przy której jest wielce nieprawdopodobna, że w dużych sieciach kontakty w każdym pojedynczym pojemniku mogą zniknąć w przeciągu godziny. Próbując obliczyć takie prawdopodobieństwo, powinno się wziąć pod uwagę politykę, która prowadzi do tego, że kontakty o długiej żywotności przechowywane w tablicy, są preferowane jako bardziej aktualne kontakty. k jest systemową wartością protokołu sieciowego Kademlia.
Kontakty.
Kontakty w Kademlii są przechowywane w postaci trójki następujących elementów:
Projektanci Kademlii nie wzięli pod uwagę użycia adresów IPv6 czy protokołu TCP/IP zamiast UDP oraz możliwości, że węzeł może posiadać wiele adresów IP. W Kademlii jest ważne w miarę szybkie przesyłanych komunikatów między węzłami. W tym celu używany jest bezpołączeniowy protokół komunikacji UDP. Jest to protokół bezpołączeniowy, więc nie ma narzutu na nawiązywanie połączenia i śledzenie sesji (w przeciwieństwie do TCP). Nie ma też mechanizmów kontroli przepływu i retransmisji danych. Korzyścią płynącą z takiego uproszczenia budowy jest większa szybkość transmisji informacji i brak dodatkowych zadań, którymi musi zajmować się użytkownik posługujący się tym protokołem.
Protokół.
Oryginalna dokumentacja Kademlii mówi, że protokół posiada cztery zdalne procedury połączeniowe (RPCs – Remote Procedure Calls) PING, STORE, FIND_NODE, FIND_VALUE, ale także specyfikuje inne procedury, które muszą nastąpić podczas ich wywołania, jako pewien inny protokół. Dobrze jest dodać te procedury i inne protokoły do tego co nazywamy protokołem Kademlia. Podczas komunikacji w sieci, każdy węzeł wysyłając komunikat RPC lub dowolny inny, dostarcza informacje o sobie jego odbiorcy w postaci adresu IP, portu UDP oraz ID węzła.
PING.
Ta procedura RPC pociąga za sobą to, że jeden węzeł wysyła komunikat PING do innego węzła, który przypuszczalnie odpowie komunikatem PONG, jeżeli jest aktywny. Procedura ma dwuskładniowy efekt: odbiorca wiadomości PING musi zaktualizować pojemnik odpowiadający nadawcy i jeżeli jest odpowiedź, nadawca musi zaktualizować właściwy pojemnik dla odbiorcy. Wszystkie pakiety procedur RPC wymagają tego, aby zawierały identyfikator węzła przypisany przez nadawce. Jest to pseudolosowa liczba o długości B (160-bitów). Musi również istnieć możliwość odpowiedzi zwrotnej na komunikat PING za pomocą procedury RPC, aby wymusić albo zezwolić inicjatorowi – nadawcy procedury RPC – dostarczenie dodatkowych informacji do jego odbiorcy. Może to być inny adres IP lub zestaw adresów IP albo preferowany protokół do dalszej komunikacji. Komunikat jest wykorzystywany podczas dodawania kontaktów do pojemnika oraz przy połączeniu startowym – Bootstrap.
STORE.
Nadawca komunikatu RPC STORE dostarcza klucz i blok danych (para &lt;klucz,wartość&gt;) oraz wymaga, aby odbiorca przechował dane i uczynił je dostępnymi dla późniejszych wyszukiwań według klucza. Jest to podstawowa operacja udostępniania danych w sieci Kademlia, nieiteracyjna.
FIND_NODE.
Procedura FIND_NODE jako parametr przyjmuje 160-bitowy klucz – ID szukanego węzła. Odbiorca komunikatu zwraca do k kontaktów w postaci trójek &lt;adres IP, port, nodeID&gt;, o których wie, że są one najbliższe kluczowi. Odbiorca musi zwrócić k trójek, jeśli jest to możliwe. Może zwrócić mniej niż k kontaktów, jeżeli tylko zwraca wszystkie kontakty, o których wie. Jest to podstawowa operacja wyszukiwania węzłów, a co za tym idzie zasobów w sieci Kademlia, nieiteracyjna.
FIND_VALUE.
Procedura FIND_VALUE jako parametr przyjmuje 160-bitowy klucz szukanej wartości. Jeżeli odpowiadająca kluczowi wartość jest obecna u odbiorcy, to skojarzone z nią dane są zwracane do inicjatora procedury. W przeciwnym razie procedura jest równoznaczna do FIND_NODE i zwracany jest zestaw k najbliższych kontaktów szukanemu kluczowi. Jest to podstawowa operacja wyszukiwania zasobów w sieci Kademlia, nieiteracyjna.
Oprogramowanie P2P wykorzystujące Kademlię.
Poszczególne sieci nie są ze sobą kompatybilne.

</doc>
<doc id="130958" url="https://pl.wikipedia.org/wiki?curid=130958" title="Maksymilian Fajans">
Maksymilian Fajans

Maksymilian Fajans (ur. 5 maja 1825 w Sieradzu, zm. 28 lipca 1890 w Warszawie) – polski litograf, fotograf i rysownik żydowskiego pochodzenia, właściciel zakładu litograficzno-fotograficznego w Warszawie.
Wykształcenie.
Urodził się jako syn sieradzkiego kupca Hermana i Leontyny Kon. Był bratem Maurycego Fajansa.
W latach 1844–1849 uczył się w Szkole Sztuk Pięknych w Warszawie u malarzy: Ksawerego Kaniewskiego, Jana Feliksa Piwarskiego i Rafała Hadziewicza. Był zainteresowany zwłaszcza litografią i chromolitografią, jednak w Warszawie brakowało specjalistów w tych dziedzinach, dlatego w 1850 roku – dzięki finansowemu wsparciu Edwarda Rastawieckiego i Aleksandra Przezdzieckiego – wyjechał do Paryża. Uczył się u Arego Scheffera, Emile'a Lassalle'a i Rosé-Josepha Lemerciera, w którego zakładzie litograficznym praktykował.
Zakład litograficzny.
Po powrocie do Warszawy w 1853 roku otworzył Zakład Artystyczno-Litograficzny przy ul. Długiej. Pracował na sprowadzonych z Francji urządzeniach, a wśród jego pracowników byli Francuzi. Zakład zajmował się drukowaniem ilustracji do publikacji, druków użytkowych (np. kalendarzy, zaproszeń, dyplomów), druków o charakterze religijnym (np. obrazków z wizerunkami świętych) itp., szybko uzyskując renomę. W latach 1851–1863 wydał 14 zeszytów "Wizerunków polskich" według własnych rysunków, w latach 1851–1861 24 zeszyty "Wzorów sztuki średniowiecznej" według rysunków Ludwika Łepkowskiego, Bolesława Podczaszyńskiego i innych, w 1858 "Kwiaty i poezje" według własnych rysunków, w 1856 "Karola X. Gustawa króla szwedzkiego trofea i sprzęty stołu zdobyte przez Stefana Czarnieckiego w 1656 roku" Eustachego Tyszkiewicza, w latach 1875–1883 "Album widoków historycznych Polski" Napoleona Ordy. Współpracował także m.in. z Samuelem Orgelbrandem.
Zakład fotograficzny.
W 1860 roku Fajans rozpoczął przygotowania do otwarcia atelier fotograficznego. Oficjalna inauguracja miała miejsce 17 maja 1862 roku, o czym pisano w prasie:
 "Studjując przez długi czas sztukę fotograficzną w najcelniejszych tego rodzaju zakładach za granicą, P. Fajans, jest dziś w stanie odpowiedzieć wszelkim wymaganiom wykształconego już teraz smaku Publiczności, i wysoko posuniętego postępu fotografji; w tym celu zakład swój, zaopatrzył w najdoskonalsze aparata i przystroił w to wszystko, co dotąd w tej sztuce odkrytem zostało".
Firma – nosząca odtąd nazwę Zakład Artystyczno-Litograficzny i Fotograficzny – wykonywała przede wszystkim portrety fotograficzne, posługując się powszechną wówczas techniką mokrego kolodionu. Odbitki wykonywał na papierze albuminowym, wprowadzając w tym zakresie własne ulepszenia, widoczne m.in. w niespotykanym, ciemnobrązowym kolorze pozytywów. Specjalnością zakładu były fotografie w dużym formacie. Ponadto Fajans wykonywał zdjęcia w plenerze i reprodukcje dzieł sztuki.
W 1868 roku przeniósł zakład do nowego domu własnego przy Krakowskim Przedmieściu. Prowadził go do 1881 roku, następnie przejął go J. Mielnicki, a w 1883 r. firma Leonard i Sp.
Nagradzany m.in. na Międzynarodowej Wystawie Fotograficznej zorganizowanej w 1865 w Berlinie i w 1873 na Wystawie Wiedeńskiej.
Życie prywatne.
Był dwukrotnie żonaty. Po raz pierwszy z Pauliną Lindau (1836–1857), a po raz drugi z Miną Gerstenzweig (1841–1933). Z pierwszego małżeństwa miał córkę Paulinę (ur. 1856).
Maksymilian Fajans pochowany jest obok żony Miny na cmentarzu żydowskim przy ulicy Okopowej w Warszawie (sektor 33, rząd 11, numer 14). Nagrobek z 1892 roku jest autorstwa Bolesława Syrewicza.

</doc>
<doc id="130960" url="https://pl.wikipedia.org/wiki?curid=130960" title="Simone Simon">
Simone Simon

Simone Thérèse Fernande Simon (ur. 23 kwietnia 1910 w Marsylii, zm. 22 lutego 2005 w Paryżu) – francuska aktorka filmowa.
Biografia.
Karierę filmową rozpoczynała we Francji w 1931. Darryl F. Zanuck po zobaczeniu jej w filmie "Lac Aux Dames" zaproponował jej pracę w Hollywood dla wytwórni 20th Century Fox. Pierwszym jej filmem miał być "Under Two Flags" z 1936, jednak po dwóch tygodniach zdjęć reżyser Frank Lloyd zwolnił ją, a jej postać ostatecznie zagrała inna francuska aktorka Claudette Colbert. W tym samym roku zadebiutowała w filmie "Girls' Dormitory" w reżyserii Irving Cummingsa. W 1937 wystąpiła u boku Jamesa Stewarta w filmie pt. "Siódme niebo". W 1938 powróciła do Francji, gdzie zagrała u Jeana Renoira w "Bestii ludzkiej" ("La Bête humaine"). Po wybuchu II wojny światowej ponownie wyjechała do Stanó Zjednoczonych, gdzie wystąpiła w kilku produkcjach RKO Studios, m.in. "The Devil and Daniel Webster" (1941) i w horrorach "Cat People" (1942), "The Curse of the Cat People" (1944). Jednak te filmy nie odniosły już takiego sukcesu jak te sprzed wojny. W 1946 powróciła do Francji.
Wybrana filmografia.
Opracowano na podstawie materiału źródłowego:

</doc>
<doc id="130968" url="https://pl.wikipedia.org/wiki?curid=130968" title="Karabinek StG44">
Karabinek StG44

StG 44 ("Sturmgewehr 44"), początkowo oznaczony MP 43 lub MP 44 – niemiecki karabinek automatyczny z okresu II wojny światowej wprowadzony na uzbrojenie w 1943 roku. Jeden z pierwszych karabinków automatycznych na nabój pośredni wprowadzonych do uzbrojenia.
Historia.
W 1940 roku Niemcy rozpoczęli pracę nad projektem karabinka automatycznego zasilanego nabojem pośrednim, który miał połączyć zalety pistoletu maszynowego z karabinem, tj. charakteryzować się stosunkowo niską masą, możliwością skutecznego strzelania na odległość ok. 400 - 600 m i dużą siłą ognia dzięki możliwości prowadzenia ognia ciągłego.
Projekt takiego karabinka oznaczono jako MKb 42 (niem. "Maschinenkarabiner 42" – karabinek maszynowy wzór 42). Pracę nad tym projektem podjęły dwie wytwórnie broni: Carl Walther oraz C.G. Haenel. W broni tej użyto naboi pośrednich "Karabinerpatrone 7,92 x 33 mm" wytwórni amunicji "Polte". Dzięki zastosowaniu takiej amunicji zasięg efektywny broni wynosił 600 metrów, a prędkość początkowa pocisku 680 m/s.
Po przebadaniu obu projektów: MKb 42(W) firmy Walther i MKb 42(H) firmy C.G. Haenel, przyjęto jako lepszy projekt MKb 42(H) zaprojektowany przez Hugona Schmeissera. Był on bardziej niezawodny, chociaż z powodu strzelania z zamka otwartego, był mniej celny od karabinka firmy Walther, który miał zamek ryglowany przez obrót i strzelał z zamka zamkniętego. Od listopada 1942 do września 1943 wyprodukowano niecałe 12 000 sztuk MKb 42(H). 
Ostatecznym ogniwem rozwoju stał się ulepszony karabinek firmy Haenel, z zastosowaniem zasady strzelania z zamkniętego zamka oraz mechanizmu spustowo-uderzeniowego zaadaptowanego z karabinka Walthera, oznaczony jako MP43B, a następnie po dalszych ulepszeniach, MP 43/1 (niem. "Maschinenpistole 43/1" – pistolet maszynowy wzór 43/1). Został przyjęty do produkcji i od czerwca 1943 rozpoczęto jego produkcję seryjną. Główną różnicę wizualną między oboma wzorami broni była długa tuleja korka komory gazowej nad lufą, sięgająca prawie do wylotu lufy w MKb 42(H), zastąpiona przez krótką tuleję z charakterystycznym prętem do stawiania broni w kozły (koźlikiem) w MP 43/1. Nowa broń została wprowadzona na uzbrojenie oddziałów Wehrmachtu i Waffen SS. W toku produkcji karabinek ten został jeszcze zmodyfikowany i produkowany był pod kilkoma desygnatami. Po zrezygnowaniu z długiego gwintu na lufie do mocowania garłacza, zmieniono oznaczenie na MP 43. W 1944 roku dokonano jeszcze modyfikacji kształtu kolby, żeby pasowała do uchwytów na karabiny Mausera.
Historia nazwy tej broni jest wyraźnym przykładem problemów i bałaganu w nazewnictwie z tamtego okresu. Określano ją początkowo (od grudnia 1941 do stycznia 1942) jako MK42 H.S. ("Maschinenkarabiner 42 Haenel/Schmeisser"), czyli nazwą fabryczną, od 16 do 21 stycznia 1942 na konferencji WaA i Polte w Kummersdorfie nadano jej miano MP 42S ("Maschinenpistole 42 Schwer"), którą następnie (od 21 do 28 stycznia 1942) zmieniono na sMP42 ("schwere Maschinenpistole 42" – ciężki pistolet maszynowy wzór 42), nadaną po prezentacji przez WaA sekcji uzbrojenia In2. Od 28 stycznia do 7 lutego 1942 nazwę zmieniono na MK42 ("Maschinenkarabiner 42"), decyzją In2, na którą zgodził się GendInf. W czasie od 7 lutego 1942 do 24 stycznia 1943 broń nosiła miano MKb 42, bowiem skrót MK był już zajęty i rozwijany jako Maschinenkanone (armata automatyczna), później, po 27 marca 1942, nastąpił podział na modele z Walthera i z Haenela, czyli MKb 42(W) i MKb 42(H). Od 24 stycznia 1943 do 4 kwietnia 1944 nazwę zmieniono na MP43 ("Maschinenpistole 43") w dokumentach GendInf rozróżniających G43, MP43 i FG42, choć formalnie to MKb 42(H) przemianowano na MP43A, a poprawioną wersję MP43/1 na MP43B. 25 kwietnia 1944 zmieniono oznaczenie na MP 44. W końcu, od 22 listopada 1944 ostatecznie, zgodnie z oficjalnym rozkazem Adolfa Hitlera, broni nadane zostało oznaczenie StG 44 ("Sturmgewehr 44" – karabin szturmowy wzór 44).
Karabinek StG 44 produkowano w wersji standardowej, ale istniała też wersja posiadająca specjalną nakładkę z lufą wygiętą pod kątem 30 stopni do strzelania z czołgu. Wadą tej broni było to, że szybko się zużywała, a pocisk mógł rozpaść się w lufie. Żywotność broni wynosiła ok. 300 strzałów.
Łącznie w latach 1943 – 1944 wyprodukowano 425 977 sztuk karabinków wszystkich wersji. Następcą StG 44 miał być StG45(M) ("Mauser Sturmgewehr 1945") o zbliżonych parametrach technicznych, ale lepiej przystosowany do masowej produkcji. Nigdy nie został on wdrożony do takiej produkcji, ale jego prototyp z zamkiem półswobodnym był dalekim przodkiem karabinów "CETME" i "G3" oraz pistoletu maszynowego "MP5".
Po zakończeniu II wojny światowej StG 44 w stosunkowo znacznych ilościach znajdował się na wyposażeniu niektórych oddziałów podziemia antykomunistycznego w Polsce. Był również używany przez milicję Niemieckiej Republiki Demokratycznej oraz jugosłowiańskich spadochroniarzy. Broń trafiła także w ręce członków rozmaitych organizacji zbrojnych w krajach trzeciego świata. Zakończenie w 1961 r. produkcji amunicji 7,92 mm x 33 Kurz w NRD (milicja enerdowska zastąpiła StG 44 karabinkiem AK) spowodowało spadek użyteczności tego pierwszego jako konstrukcji wojskowej. Nadal był używany m.in. w Afryce i jest cenioną bronią kolekcjonerską w USA. Przez lata amunicję produkowano w Jugosławii w zakładach Prvi Partizan, zaś liczba w pełni sprawnych egzemplarzy StG.44 okazała się tak duża, że w 2004 r. niemiecka firma SM Chemnitzer Sportwaffen und Munitionfabrik GmbH ponownie uruchomiła produkcję amunicji 7,92 x 33 mm.
Należy dodać, że obiegowe opinie, jakoby radziecki karabinek AK miał być kopią lub modyfikacją karabinu StG44, bazujące na pewnym podobieństwie zewnętrznym obu broni i działaniu automatyki na zasadzie odprowadzania gazów prochowych, są całkowicie fałszywe, a konstrukcje te nie są ze sobą związane i różnią się budową wewnętrzną.
Opis techniczny.
Karabinek działa na zasadzie odprowadzenia gazów przez boczny otwór w ściance lufy. Komora gazowa typu zamkniętego ma stałą objętość.
Broń składa się z następujących części: lufy z komorą gazową, komory zamkowej z płaszczem lufy, komory spustowej z rękojeścią, zamka, mechanizmów: ryglowego, spustowego i uderzeniowego; sprężyny powrotnej, tylca z kolbą i magazynka z mechanizmem podawania.
Ryglowanie przewodu lufy następuje przez wychylenie zamka w płaszczyźnie pionowej podczas ryglowania (przekoszenie). Ryglowania i odryglowania dokonuje się za pomocą współpracujących ze sobą odpowiednio pochyłych płaszczyzn na zamku i suwadle. Karabinek posiada mechanizm uderzeniowy typu kurkowego. Mechanizm spustowy pozwala na prowadzenie ognia zarówno pojedynczego, jak i ciągłego.
Celownik krzywkowy pozwala na prowadzenie ognia do 800 m. Podziałka celownika naniesiona jest na ramię celownika. Każda podziałka odpowiada zmianie odległości o 50 m. Szczerbinka i muszka o zarysie trójkąta.
Zasilanie karabinka odbywa się z wymiennego magazynka łukowego o pojemności 30 naboi z dwurzędowym ułożeniem naboi.
Oryginalną cechą StG 44 jest to, że większość części jest tłoczona, a do ich łączenia najczęściej stosowano nitowanie i spawanie punktowe.
Czas produkcji i cena.
Produkcja jednej sztuki Stg 44 w 1944 r. zajmowała 14 roboczogodzin i kosztowała 70 marek.

</doc>
<doc id="130969" url="https://pl.wikipedia.org/wiki?curid=130969" title="Juliusz Kleiner">
Juliusz Kleiner

Juliusz Kleiner (ur. 24 kwietnia 1886 we Lwowie, zm. 23 marca 1957 w Krakowie) – polski historyk literatury polskiej.
Życiorys.
Pochodził ze spolonizowanej rodziny inżyniera kolejowego Hermana. Ukończył gimnazjum we Lwowie, następnie studiował polonistykę, germanistykę i filozofię na Uniwersytecie Lwowskim. Pomiędzy 1905 a 1908 był stypendystą Ossolineum. W 1908 uzyskał doktorat z polonistyki i germanistyki i rozpoczął pracę w szkolnictwie średnim. W latach 1910–1911 studiował w Niemczech i Francji. Pracował jako zastępca nauczyciela w C. K. Gimnazjum VII we Lwowie, po czym jesienią 1909 został mianowany nauczycielem rzeczywistym w C. K. VI Gimnazjum we Lwowie. W 1912 habilitował się na Uniwersytecie Lwowskim. W latach 1916–1920 był profesorem Uniwersytetu Warszawskiego, a od 1920 Uniwersytetu Jana Kazimierza we Lwowie, gdzie kierował Oddziałem Filologii Polskiej Nowszej Zakładu Filologii Polskiej. Od 1919 był członkiem PAU, od 1933 Polskiej Akademii Literatury, od 1952 członkiem rzeczywistym PAN. W czasie okupacji radzieckiej Lwowa (1939–1941) był zatrudniony na lwowskim Uniwersytecie, który wówczas nosił okupacyjną nazwę im. Iwana Franki, broniąc zajęć po polsku. 17 września 1940 roku wstąpił do Związku Radzieckich Pisarzy Ukrainy. W czasie okupacji niemieckiej (1941–1944) ukrywał się jako Jan Zalutyński na Lubelszczyźnie – Stefania Skwarczyńska, uratowana przezeń z Kazachstanu, umieściła go u rodzin Fudakowskich, Teleżyńskich i Żółtowskich (Krasnobród, Wilkołaz, Milejów). Po wojnie zamieszkał w Lublinie. W latach 1944–1947 był tam profesorem KUL, zaś w 1947 przeniósł się do Krakowa, gdzie był profesorem Uniwersytetu Jagiellońskiego. W Krakowie mieszkał do śmierci.
Pracę naukową rozpoczął wcześnie. W 1906 ukazała się w czasopiśmie "Biblioteka Warszawska" pierwsza jego rozprawa pt. "Patriotyzm Słowackiego". W 1910 wyszła jego pierwsza książka "Studia o Słowackim", a w dwa lata później dwutomowa monografia "Zygmunt Krasiński. Dzieje myśli", która ukazuje Krasińskiego jako intelektualistę i poetę filozoficznego, przedstawia ewolucję jego myśli i rozwój osobowości. Jest to monografia dziejów myśli filozoficzno-społecznej (historia idei) czasów, w których poeta żył. Podczas swej pracy naukowej koncentrował się na poetach romantycznych. Trzem wieszczom epoki romantyzmu poświęcił monografie, a najwięcej czasu udzielił badaniom nad twórczością Słowackiego. Owocem tego jest wielka monografia o Słowackim. Tom pierwszy pt. "Twórczość młodzieńcza" ukazał się w 1919, tom drugi pt. "Od Balladyny do Lilli Wenedy" w 1920, tom trzeci pt. "Okres Beniowskiego" w 1923, natomiast tom czwarty "Poeta mistyk" w 1927. Wiele lat poświęcił również badaniu twórczości Mickiewicza. W 1934 ukazał się pierwszy tom monografii pt. "Dzieje Gustawa". Został on wznowiony po wojnie w 1948, w tym samym roku ukazał się tom drugi "Dzieje Konrada".
Inny dział twórczości naukowej Kleinera obejmują studia z zakresu teorii literatury. Przyjmował filozofię za najważniejszy element w badaniach literackich, ukazując związek literatury i wiedzy o literaturze z filozofią. Pierwsza – teoretyczna rozprawa – nosi tytuł "Charakter i przedmiot badań literackich". W 1925 wydał obszerny tom pt. "Studia z zakresu teorii literatury i filozofii", zawierający m.in. rozprawy: "Romantyzm, Treść i forma w poezji, Z zagadnień bergsonizmu i romantyzmu".
Śmierć przerwała pracę uczonego nad pomnikowym wydaniem krytycznym "Dzieł wszystkich" Słowackiego, zainicjowanym w 1924. Wydał, uporządkował lub zrekonstruował wiele tekstów poezji romantycznej. Jego ostatnią pracę nad uporządkowaniem i zrekonstruowaniem dramatu "Zawisza Czarny" nazwano „poematem filologicznym”. Po jego śmierci edycję "Dzieł wszystkich" dokończył Władysław Floryan ze współpracownikami (ostatni tom, XVII, ukazał się w 1976).
Jest autorem podręcznikowego "Zarysu historii literatury polskiej" (dwa tomy, 1932 i 1939, oraz wyd. wznowione od 1947 przez Ossolineum we Wrocławiu), tomu szkiców pt. "W kręgu Mickiewicza i Goethego", rozpraw, recenzji, sprawozdań, wspomnień. Odegrał wielką, nowatorską rolę w dziejach polskiej humanistyki na początku XX wieku. Bronił tezy – wbrew przekonaniom pozytywistów (Hippolyte Taine) – o odrębności przedmiotu i metod badawczych nauk humanistycznych oraz nauk przyrodniczych. Był prezesem Towarzystwa Literackiego im. Adama Mickiewicza.
Pochowany został na Cmentarzu Rakowickim w Krakowie, na obrzeżu kwatery zasłużonych (lecz poza jej właściwym obszarem) od strony kw. LXVIII.
Życie prywatne.
Z zawartego w 1928 r. małżeństwa z Marią z Kębłowskich pozostawił dwoje dzieci: ur. 25 maja 1929 r. Witolda, matematyka, wykładowcę UJ oraz ur. 1 kwietnia 1933 r. Anielę zam. Łopuszyńską, fizyka jądrowego, pracownicę naukową IBJ w Świerku.
Publikacje.
Dorobek naukowy Kleinera jest bardzo obszerny (ponad 500 prac).

</doc>
<doc id="130970" url="https://pl.wikipedia.org/wiki?curid=130970" title="Izogamia">
Izogamia

Izogamia – typ rozmnażania płciowego, gdzie dwie gamety są identyczne pod względem kształtu i ruchliwości, ale różniące się biochemią, fizjologią i genetycznie. Gamety oznacza się tu jako „+” i „−”. Prawdopodobnie jest to najbardziej pierwotna forma zapłodnienia. Występuje u pierwotniaków (ameby), jednokomórkowych glonów, grzybów, zielenic.

</doc>
<doc id="130971" url="https://pl.wikipedia.org/wiki?curid=130971" title="Maseru">
Maseru

Maseru – stolica i największe miasto Lesotho, położone w zachodniej części kraju, w pobliżu granicy z RPA, nad rzeką Caledon. Ludność: ok. 267 tys. (2012). Także stolica administracyjnego dystryktu Maseru.
Istniejącą w tym miejscu niewielką osadę handlową podniósł do rangi stolicy król Moshoeshoe I w 1869. Maseru było następnie stolicą brytyjskiego protektoratu Basuto w latach 1869–1871 i 1884–1966, kiedy to stało się stolicą niepodległego Lesotho.
Stanowi główny ośrodek handlowy i turystyczny. Rozwinął się tu przemysł spożywczy (głównie mleczarski) oraz produkcja spadochronów. Miasto obsługiwane jest przez międzynarodowy port lotniczy oraz przez jedyną w kraju stację kolejową położoną na krótkiej linii łączącej Maseru z Marseilles w RPA.

</doc>
<doc id="130974" url="https://pl.wikipedia.org/wiki?curid=130974" title="Karbonylki">
Karbonylki

Karbonylki – nieorganiczne związki kompleksowe, w których ligandem jest tlenek węgla, stosowane w chemii metaloorganicznej. Nazwę karbonylek stosuje się także na określenie samego ligandu karbonylkowego, CO (nie należy mylić go z organiczną grupą karbonylową).
Pierwszy związek zawierający ligandy karbonylkowe został otrzymany przez Ludwiga Monda w 1888 r. Mond zauważył, że tlenek węgla reaguje z niklem tworząc związek o zadziwiająco niskiej temperaturze wrzenia (43 °C), który po podgrzaniu do ok. 100 °C rozkłada się ponownie do niklu i tlenku węgla:
Mond zastosował proces syntezy, destylacji i rozkładu termicznego tetrakarbonylku niklu do otrzymywania bardzo czystego niklu w swojej hucie w Walii. Proces ten do dziś jest z powodzeniem stosowany przy produkcji tego metalu. Synteza karbonylków wielu innych metali jest równie prosta, choć czasem wymaga nieco drastyczniejszych warunków lub stosowania dodatkowych „tricków” syntetycznych.
Tlenek węgla posiada wolną parę elektronową na atomie węgla i jest w związku z tym słabą zasadą Lewisa. Słabe zasady Lewisa zwykle nie reagują z metalami na zerowym stopniu utlenienia. Jednak wiązanie M-CO jest stabilizowane przez szczególny układ orbitali molekularnych:
Wiązanie σ jest wiązaniem koordynacyjnym, w którym funkcję donora elektronów pełni karbonylek – samo w sobie jest ono jednak energetycznie niekorzystne i, jak dowodzą obliczenia kwantowo-mechaniczne, jest ono właściwie lekko antywiążące. Cały układ jest dopiero stabilizowany przez wiązania π między orbitalami sp tlenku węgla i orbitalami d metalu, przy czym rolę donora elektronów odgrywa tu metal, a nie karbonylek.
Wiązanie metal-karbonylek jest jednak względnie słabe. Ligand karbonylkowy można bardzo łatwo oderwać od metalu – dzięki czemu łatwo wymienia się go na inne ligandy (L'):
Dość łatwo można też wyeliminować jeden lub więcej ligandów karbonylkowych i otrzymać bardzo stabilne aniony o wysokiej zasadowości:
Z kolei aniony te są bardzo dobrymi odczynnikami nukleofilowymi, z których bardzo łatwo można otrzymać wodorki karbonylkowe:
które są kwasami protonowymi, o zróżnicowanej mocy (np.: HCo(CO)4 ma pKa=1), przy czym wodór jest w nich ligandem atomu centralnego i może zostać wymieniony na inny ligand, np.:
Labilne własności karbonylków metali połączone z łatwością ich syntezy powodują, że są one bardzo często podstawowym, wyjściowym substratem do otrzymywania wielu związków metaloorganicznych. Łatwość zrywania i tworzenia wiązań metal-karbonylek jest też bardzo przydatna w katalizie i dlatego ogromna większość katalizatorów metaloorganicznych zawiera zwykle przynajmniej jeden ligand tego rodzaju – kompleksy czysto karbonylkowe są jednak zbyt reaktywne aby same pełnić tę rolę. Jedyny wyjątek stanowi Fe2(CO)9, który był stosowany w latach 1925–1945 jako dodatek przeciwstukowy do benzyny w Niemczech i krajach okupowanych przez Niemcy w czasach II wojny światowej.
Napisane częściowo na podstawie: M.Bochmann, "Organometallics 1", seria: Oxford Chemistry Primer, Oxford University Press, 1992.

</doc>
<doc id="130976" url="https://pl.wikipedia.org/wiki?curid=130976" title="Brzeziny">
Brzeziny

Brzeziny – miasto w województwie łódzkim, w powiecie brzezińskim. Położone jest na wschód od Łodzi, w pobliżu Parku Krajobrazowego Wzniesień Łódzkich, w dolinie rzeki Mrożycy. Były miastem szlacheckim.
Ośrodek wypoczynkowy; drobny przemysł m.in. odzieżowy. Zbiornik wodny na Mrożycy.
Muzeum Regionalne z dużym działem krawiectwa.
Według danych GUS z 30 czerwca 2022 r. miasto zamieszkiwało 12 044 osób.
Brzeziny znajdują się w czołówce rankingu polskich miast z najbardziej zanieczyszczonym powietrzem. Według raportu Światowej Organizacji Zdrowia Brzeziny zostały w pierwszej 30 wśród miast Unii Europejskiej zanieczyszczonym pyłem zawieszonym PM2.5.
Brzeziny uzyskały lokację miejską przed 1329 rokiem. Prywatne miasto szlacheckie położone było w XVI wieku w województwie łęczyckim. Miasto prywatne Królestwa Kongresowego, położone było w 1827 roku w powiecie brzezińskim, obwodzie rawskim województwa mazowieckiego.
Położenie.
Według danych z roku 2007 Brzeziny mają obszar 21,58 km², w tym:
Miasto stanowi 6,02% powierzchni powiatu brzezińskiego.
Brzeziny leżą w dawnej ziemi łęczyckiej.
Demografia.
Dane z 1 stycznia 2017:
&lt;br&gt;
Gospodarka.
Miasto tradycyjnie było ośrodkiem przemysłu włókienniczego. Pod koniec XIX wieku w Brzezinach oraz całym powiecie istniało: 6 przędzalni bawełny i fabryk wyrobów bawełnianych, 1990 warsztatów tkackich, 525 warsztatów tkackich i włókienniczych przetwarzających wełnę, 14 gorzelni, 2 browary, 1 destylarnia, 2 olejarnie, 1 papiernia, 1 młyn parowy, 88 młynów napędzanych wiatrem, 29 garbarni, 2 mydlarnie, 1 fabryka wapna, 10 cegielni oraz 3 zakłady żelazne.
&lt;br&gt;
Historia.
Data założenia miejscowości nie jest dokładnie znana. Według zachowanych dokumentów Brzeziny jako osada istniały już w XI-XII wieku, zdaje się to potwierdzać, istniejąca w tym miejscu przed 1139 rokiem siedziba parafii rzymskokatolickiej. Pierwszą wzmianka potwierdzającą miejski charakter Brzezin pochodzi z 1332 roku w dokumencie Władysława Siemowitowicza – księcia dobrzyńskiego i łęczyckiego. Przypuszcza się jednak, że status ten zyskały znacznie wcześniej, być może jeszcze w końcu XIII stulecia. Przywilej lokacyjny i prawa nadane miastu potwierdził w 1364 roku król polski Kazimierz Wielki, a w 1566 król Zygmunt August. Najwcześniejsza informacja o Brzezinach jako siedzibie powiatu pochodzi z 1386 roku i dotyczy sądownictwa. Pod koniec średniowiecza, Brzeziny były miejscem, w którym odbywały się sesje wyjazdowe łęczyckiego sądu grodzkiego, tutaj również od końca średniowiecza aż do 1766 r. odbywały się roczki sądów ziemskich. Niewątpliwie wczesny rozwój miasta związany był z handlem i korzystnym położeniem osady na szlaku drogi toruńsko – ruskiej, przy ważnych traktach handlowych łączących Wielkopolskę i Pomorze z Mazowszem, Podlasiem i Rusią oraz Litwę z Małopolską. Szczególnie intensywny rozwój Brzezin przypadł na okres od II połowy XV wieku do początków XVII wieku. W miejscowości znajdował się wówczas zamek ponieważ miasto było siedzibą kasztelani brzezińskiej.
W drugiej połowie XV stulecia Brzeziny przeszły w ręce rodziny Lasockich, którzy pozostawali ich właścicielami – podobnie jak okolicznych włości – przez kolejne 330 lat. Lasoccy dbali o swoje dobra i między innymi dzięki temu, szczególnie intensywny rozwój Brzezin przypadł na okres od połowy XV do początków XVII wieku. W okresie tym Brzeziny były znaczącym ośrodkiem produkcji rzemieślniczej i nakładczej, sukienniczej i krawieckiej, także piwowarskiej. W tym okresie w mieście funkcjonowało około 300 warsztatów, a Brzeziny były najważniejszym centrum produkcji sukna w Polsce. Na ten okres przypada też czas rozkwitu miasta, które zamieszkiwało ponad 2,5 tys. mieszkańców (co było liczbą na ówczesne czasy znaczną).
Według opinii polskiego historyka Stanisława Sarnickiego z 1585 r. Brzeziny były miastem „znakomitym, wybornymi rzemieślnikami sławnym”. Miasto znane było również (za sprawą przybyłych tu w XVI w. Szkotów jako znaczny ośrodek browarnictwa. Pod względem gospodarczym ówczesne Brzeziny przerastały nawet stolicę województwa – Łęczycę, a przydomek „Krakówek”, jakim wówczas je określano, świadczy o dużym znaczeniu grodu nad Mrożycą. Z wysokiego poziomu nauczania słynęła brzezińska szkoła miejska, której uczniem był m.in. Maciej Stryjkowski, historyk, poeta i kronikarz. Z Brzezin pochodził pisarz ariański i ideolog reformacji Grzegorz Paweł z Brzezin, założyciel drugiej w Polsce szkoły protestanckiej oraz Adam Burski – filozof i rektor Akademii Zamojskiej. Z miastem 20 lat swojego życia związał również pisarz i publicysta polityczny epoki renesansu Andrzej Frycz Modrzewski, główny reprezentant postępowej myśli społeczno-politycznej polskiego Odrodzenia, autor traktu "O naprawie Rzeczypospolitej".
Od XVII wieku rozpoczął się okres upadku gospodarczego i kulturalnego miasta, na co złożyły się kolejne wojny ze Szwecją, które zubożyły i wyludniły miasto, a później okres panowania saskiego – mimo napływu kolejnych osadników, w tym Żydów (pierwsza wiadomość z 1736 r.) oraz kolonistów niemieckich (od 1752 r.).
Zabory Polski.
Po rozbiorach Polski miejscowość leżała w powiecie brzezińskim, guberni piotrkowskiej w zaborze rosyjskim stając się w tym czasie podupadającym miasteczkiem.
W latach 20. XIX wieku rozpoczął się dynamiczny okres rozwoju Łodzi, równoczesne próby przekształcenia Brzezin w znaczny ośrodek włókienniczy nie powiodły się i miasto na kolejną szansę rozwoju musiało czekać aż do lat 70. XIX wieku. Wtedy rozwój miasta doznał istotnego przyspieszenia. Dzięki ówczesnej, korzystnej koniunkturze gospodarczej Brzeziny stały się dużym ośrodkiem produkcji odzieżowej, największym w Królestwie Polskim ośrodkiem chałupnictwa krawieckiego. W mieście powstawały m.in. pasiaki dla Księżaków Łowickich. Produkowane w Brzezinach tanie wyroby przeznaczone były dla uboższych warstw społecznych Królestwa Polskiego. Dużą część produkcji odzieżowej eksportowano na rynki rosyjskie. Liczba ludności Brzezin wzrosła w 1885 roku do 6 tys. a w przeddzień wybuchu I wojny światowej miasto liczyło już 18 tys. mieszkańców.
Podczas I wojny światowej, pod koniec 1914 roku w pobliżu Brzezin miała miejsce bitwa, w wyniku której armia rosyjska została zmuszona do wycofania na linię Bzury, Rawki i Pilicy. Miasto, podobnie jak i okoliczne wioski, zostały wówczas zniszczone i znacznie wyludnione. Okres międzywojenny w przypadku Brzezin charakteryzował się rozwojem produkcji krawieckiej. W 1918 roku powstał w mieście Związek Producentów Konfekcji Męskiej. W mieście wytwarzano nadal, w większości tanią odzież bawełnianą. W 1937 roku w ówczesnym powiecie brzezińskim działało aż 649 zakładów krawieckich.
II wojna światowa.
8 września 1939 r. w rejonie Brzezin miała miejsce bitwa oddziałów Armii Łódź z niemiecką 10. Dywizją Piechoty. Wówczas, podobnie jak pod koniec wojny, Brzeziny zostały zbombardowane. Niemcy włączyli miasto w granice Rzeszy, przemianowali je na "Löwenstadt" i rozpoczęli brutalne prześladowania ludności żydowskiej. Likwidacja utworzonego przez Niemców brzezińskiego getta nastąpiła w maju 1942 roku – jego mieszkańców wywieziono do obozów zagłady w Chełmnie i Oświęcimiu. W dniach 18 i 19 stycznia 1945 roku wojska 35 i 47 dywizji piechoty I Frontu Białoruskiego wyzwoliły miasto. W toczonych wówczas walkach zginęło około 200 żołnierzy radzieckich, których podobnie jak polskich żołnierzy „września”, pochowano na cmentarzu przy ul. Łódzkiej (ku ich czci postawiono również Pomnik Wdzięczności). W czasie wojny zniszczeniu lub poważnemu uszkodzeniu uległo prawie 60% budynków, a liczba ludności zmalała do ok. 6000. Obecnie Brzeziny liczą ok. 13 tys. mieszkańców.
W latach 1975–1998 miasto administracyjnie należało do województwa skierniewickiego. W wyniku ostatniej reformy administracyjnej miasto na krótko pozbawiono roli powiatu.
Zabytki Brzezin.
Oprócz powyższych, według rejestru zabytków NID na listę zabytków wpisane są obiekty:
Wspólnoty wyznaniowe.
Większość mieszkańców Brzezin jest wyznania rzymskokatolickiego. Na terenie miasta działalność religijną prowadzą następujące Kościoły i związki wyznaniowe:
Transport.
Drogi.
Przez miasto przebiega droga krajowa nr 72: Konin–Turek–Uniejów–Łódź–Brzeziny–Rawa Mazowiecka
oraz drogi wojewódzkie:
Transport publiczny.
Od 2011 r. do miasta dojeżdża linia nr 53B obsługiwana przez Miejskie Przedsiębiorstwo Komunikacyjne – Łódź, która łączy Brzeziny z dworcem Łódź Fabryczna. W Brzezinach jej przystanek końcowy znajduje się przy ulicy Głowackiego (koło marketu Intermarche). 20 czerwca 2022 r. do odwołania została zawieszona linia 90B, która wcześniej łączyła Brzeziny z łódzkim osiedlem Janów. Oprócz linii 53B, przez Brzeziny kursują także BUS-y prywatnych przewoźników.

</doc>
<doc id="130977" url="https://pl.wikipedia.org/wiki?curid=130977" title="Chemia metaloorganiczna">
Chemia metaloorganiczna



</doc>
<doc id="130978" url="https://pl.wikipedia.org/wiki?curid=130978" title="Wzór chemiczny">
Wzór chemiczny



</doc>
<doc id="130979" url="https://pl.wikipedia.org/wiki?curid=130979" title="Mieczysław Orgelbrand">
Mieczysław Orgelbrand

Mieczysław Orgelbrand (ur. 1847 w Warszawie, zm. 6 października 1903 tamże) – polski wydawca, księgarz i drukarz, syn Samuela Orgelbranda i młodszy brat Hipolita Orgelbranda.
Życiorys.
Po ukończeniu II Gimnazjum w Warszawie rozpoczął w 1865 studia w Szkole Głównej Warszawskiej, kończąc ją w 1869 z tytułem magistra prawa i administracji. Nosząc się z zamiarem wydawania pisma ilustrowanego „Wieniec” objechał w 1871 wiele miast polskich w celu nawiązania kontaktów z księgarzami, pisarzami, drzeworytnikami i rysownikami. Z początkiem 1872 formalnie objął jako współwłaściciel (wraz z bratem Hipolitem) firmę - drukarnię, odlewnię czcionek i księgarnię nakładową przy ul. Bednarskiej 20 (Krakowskie Przedmieście 66) w Warszawie, założoną przez ojca, Samuela. Przedsiębiorstwo to odtąd nosiło nazwę "„Zakłady S. Orgelbranda Synów”" i prężnie się rozwijało. Uruchomiono w nim drzeworytnię (w 1871, z początku na potrzeby pisma „Wieniec”, pod kierownictwem W. Gersona), dział litografii (w 1875), chemigrafii (fotocynkografii), fabrykę i magazyn maszyn drukarskich oraz skład papieru.
Mieczysław Orgelbrand sprowadzał z zagranicy maszyny i matryce odlewnicze, założył grawernię matryc i stempli, wytwórnię linii mosiężnych, zakład galwanoplastyczny. Zakupił m.in. około roku 1899 dwie nowoczesne odlewnie czcionek - Sikorskiego oraz Lewentala.
W 1896 bracia Orgelbrand przekształcili swój zakład w "„Towarzystwo Akcyjne Odlewni Czcionek i Drukarni S. Orgelbranda Synów”" o kapitale zakładowym 350 tysięcy rubli, którego Mieczysław został dyrektorem zarządzającym. Produkcja "Towarzystwa" w roku 1897 osiągnęła wartość 290 718 rubli, to jest 25% wartości wszystkich zakładów poligraficznych w Warszawie. Zapewniwszy sobie w Rosji rynek zbytu dla produkcji czcionek "Towarzystwo" otworzyło w Petersburgu, Moskwie i kilku innych większych miastach Cesarstwa i Kongresówki składy czcionek. W 1899 zakupiono dużą drukarnię od spółki Reszke, Ruszkowski i Rundo, a w 1901 rozpoczęto remont i rozbudowę (zakończone w 1908) siedziby firmy (przeniesionej na ten czas na ul. Hożą 41 oraz na ul. Zgoda 7, gdzie mieściła się tymczasowo księgarnia). "Towarzystwo" akcyjne braci Orgelbrandów dokonało w latach 1901-1902 fuzji z "Warszawskim Towarzystwem Akcyjnym Artystyczno-Wydawniczym", po której kapitał zakładowy firmy wzrósł do 850 000 rubli, a pod nową nazwą "Towarzystwo Akcyjne Odlewni Czcionek, Drukarni i Litografii S. Orgelbranda Synów" zatrudniała ona 600 osób przy 215 maszynach. Mieczysław był głównym akcjonariuszem "Towarzystwa" z pakietem 122 akcji na 871 ogółem.
Skupiając się na działalności poligraficznej Mieczysław ograniczył profil wydawniczy "Towarzystwa", co nie znaczy jednak, że został całkowicie zarzucony. Zmniejszoną do dwunastu tomów wersję "„Encyklopedii Powszechnej”", dzieła ojca - Samuela, wydano w sumie trzykrotnie: pierwsze wydanie w latach 1872-1876 oraz dwa wydania „stereotypowe” w latach 1877-1878 z Suplementem w 1879 oraz w latach 1883-1884 z Suplementem II w 1884. W 1895 przystąpiono do opracowania 18-tomowej ilustrowanej wersji "S. Orgelbranda Encyklopedii Powszechnej", której tom pierwszy ukazał się w 1898, a szesnasty - po śmierci Mieczysława, w 1904; dwa kolejne, dodatkowe tomy z Suplementami ukazały się później, w 1911 i 1912 roku.
Oprócz "Encyklopedii" wydawano w "Towarzystwie" m.in. kosztowne wydawnictwa ilustrowane (np. w 1877, wspólnie z Drzeworytnią Warszawską, "„Wilanów. Album widoków i pamiątek”" W. Gersona i H. Skimborowicza), wznawiano starsze publikacje (np. w latach 1885-1887 "„Starożytną Polskę”" T. Lipińskiego i M. Balińskiego z uzupełnieniami F.K. Martynowskiego), dzieła popularnonaukowe, słowniki (grecko-polski Z. Węclewskiego, łacińsko-polski Ł. Koncewicza). Spośród czasopism wydawano w 1872 wspomniany już "„Wieniec”" i (1882-1887) "„Kurier Codzienny”", których Mieczysław był redaktorem naczelnym, a jego brat Hipolit - wydawcą, ponadto od 1902 ilustrowane czasopismo dla kobiet "„Tygodnik Mód i Powieści”" i w tym samym czasie również ilustrowany tygodnik "„Przyjaciel Dzieci”".
Czasopisma te "Towarzystwo" wydawało i drukowało we własnej drukarni, ale jej możliwości produkcyjne były daleko większe, toteż korzystali z niej także inni wydawcy - Gebethner i Wolff, Józef Ungier, a także stryj Mieczysława i Hipolita - Maurycy Orgelbrand. Z maszyn "Towarzystwa S. Orgelbranda Synów" schodziło też wiele warszawskich czasopism, m.in.: "„Biesiada Literacka”, Bluszcz”, „Chimera”, „Echo Muzyczne, Teatralne i Artystyczne”, „Sport”, „Tygodnik Ilustrowany”, „Wiadomości Farmaceutyczne”". Produkowano masowo urzędowe druki, rozkłady jazdy, katalogi. "Towarzystwo" za swoje produkty i wydawnictwa było wielokrotnie nagradzane dyplomami i medalami na różnych wystawach, np. w Wiedniu w 1873, w Warszawie (1875), Petersburgu (1895), Niżnym Nowogrodzie (1896).
Mieczysław Orgelbrand był od 1899 członkiem Zgromadzenia Drukarzy Warszawskich, projektował założenie w Warszawie szkoły drukarskiej. Był żonaty z Gabrielą (ur. 28 października 1856 - zm. 14 listopada 1927), córką warszawskiego bankiera Samuela Lewenberga, z którą miał syna Wacława, inżyniera technologa i inspektora pracy w Ministerstwie Pracy i Opieki Społecznej (20 września 1878 - 16 października 1927), oraz córkę Romanę (1881 - 22 października 1899).

</doc>
<doc id="130981" url="https://pl.wikipedia.org/wiki?curid=130981" title="Hipolit Orgelbrand">
Hipolit Orgelbrand

Hipolit Orgelbrand (ur. 29 stycznia 1843 w Warszawie, zm. 13 września 1920 tamże), syn Samuela i starszy brat Mieczysława, wydawca, księgarz, drukarz.
Życiorys.
Nieznane są szkoły, do których uczęszczał, wiadomo natomiast, że na początku 1865 miał tytuł magistra prawa i administracji. Od śmierci ojca w 1868 kierował wraz z matką jego zakładem: drukarnią, odlewnią czcionek i księgarnią nakładową. W 1871 zaznajamiał się za granicą z najnowszymi osiągnięciami technicznymi w dziedzinie poligrafii, a od 1 stycznia 1872 objął wraz z bratem Mieczysławem poojcowską firmę jako współwłaściciel, przy czym zajmował się głównie sprawami związanymi z drukiem, pozostawiwszy Mieczysławowi rozwój technologii i sprawy odlewni czcionek. W 1896 wspólnie z bratem przekształcili firmę w "Towarzystwo Akcyjne", którego był jednym z głównych akcjonariuszy, posiadając w 1902 114 (Mieczysław miał 122) spośród 871 akcji. Po śmierci brata w 1903 nadal prowadził "Towarzystwo Akcyjne Odlewni Czcionek, Drukarni i Litografii", wciąż pod niezmienioną firmą "... S. Orgelbranda Synów", które pozostawało największym przedsiębiorstwem tej branży w Warszawie.
Rozwój firmy załamał się w 1907 w wyniku cofnięcia zamówień dla rosyjskich kolei żelaznych: druków, formularzy, rozkładów jazdy itp. oraz równoczesnego ograniczenia w Rosji rynków zbytu na czcionki i przybory drukarskie. Bankructwo O. Bunimowicza w Wilnie, jednego z pośredników ratalnej sprzedaży wydawnictw "Towarzystwa" spowodowało dalsze straty i w rezultacie zadłużenie w Banku Handlowym w Warszawie, który przejął większość akcji i wyznaczył Zygmunta Rundo dyrektorem zarządzającym firmy, Hipolitowi pozostawiając jedynie stanowisko dyrektora tytularnego. W tym czasie ograniczono działalność pozawydawniczą "Towarzystwa", skupiając się przede wszystkim na publikowaniu wartościowych prac naukowych.
Zabiegi te nie uratowały jednak "Towarzystwa" przed bankructwem. W 1919 cały jego majątek zlicytowano. Po likwidacji księgarni, posesję, zakłady graficzne i magazyny wydawnictw zakupili bracia Koziańscy z Krakowa, którzy prowadzili przedsiębiorstwo pod firmą «Zakłady Graficzne Eugeniusza i Dr Kazimierza Koziańskich, dawniej S. Orgelbranda Synów».
Hipolit Orgelbrand był żonaty z Anną z Weinsteinów (1853 – 26 października 1924), z którą miał córki: Bronisławę (1871–1872), Teresę (ur. 15 października 1876, później żonę adwokata J. Peretza), Amelię Anielę (ur. 1 października 1878, zm. 8 kwietnia 1955, żonę Jana Jakuba Litauera), oraz synów: Stanisława Andrzeja (6 stycznia 1879 – 14 stycznia 1922), ppłk. Wojska Polskiego, doktora nauk medycznych, dyrektora „Hydropatii” (zakładu hydroterapii) w Kaliszu, oraz Bolesława (1884–1957), rektora Szkoły Inżynierskiej w Poznaniu i profesora późniejszej Politechniki Poznańskiej. 
Hipolit Orgelbrand został pochowany na cmentarzu Powązkowskim w Warszawie (kwatera 230-6-22).

</doc>
<doc id="130983" url="https://pl.wikipedia.org/wiki?curid=130983" title="Akmeizm">
Akmeizm

Akmeizm (od "akme", gr. "akmḗ" „szczyt, wyższy stopień czegoś, pora rozkwitu”; także adamizm, klaryzm) – modernistyczny kierunek w poezji i literaturze rosyjskiej przypadający na lata 1912–1932, odmiana neoklasycyzmu. Wyszedł on od krytyki symbolizmu przeprowadzonej przez młodych twórców z istniejącej w latach 1911–1914 grupy „Cech poetów”. Inicjatorem powstania ruchu był Nikołaj Gumilow, a głównymi jego przedstawicielami byli Osip Mandelsztam, Anna Achmatowa, Michaił Kuzmin, Siergiej Gorodiecki. Głównym organem akmeistów było czasopismo „Apollon”.
Nazwa tego kierunku wywodzi się od greckiego słowa "akme" oznaczającego szczyt, punkt kulminacyjny. Akmeiści głosili odejście od wieloznaczności w poezji (uważali, że nie można poznać istoty rzeczy) na korzyść opisu realnego świata, rzeczywistości takiej, jaka ona jest, jednocześnie pamiętając o tym, co niepoznawalne, jednakże nie traktując tego jako główny temat. Futuryzmowi i symbolizmowi przeciwstawiali powrót do klasycystycznych wartości i tradycji.

</doc>
<doc id="130985" url="https://pl.wikipedia.org/wiki?curid=130985" title="Wilhelm Orański">
Wilhelm Orański



</doc>
<doc id="130987" url="https://pl.wikipedia.org/wiki?curid=130987" title="Bolesław Orgelbrand">
Bolesław Orgelbrand

Bolesław Orgelbrand (ur. 24 kwietnia 1884 w Warszawie, zm. 13 października 1957 w Poznaniu) – polski inżynier mechanik, specjalista w zakresie silników spalinowych, rektor Szkoły Inżynierskiej w Poznaniu, profesor Politechniki Poznańskiej.
Życiorys.
Pochodził ze znanej rodziny polskich encyklopedystów, był synem Hipolita i Anny Wenstein (nauczycielki języków obcych), wnukiem Samuela Orgelbranda. Ukończył gimnazjum realne w Warszawie (1902) i podjął studia na Politechnice Warszawskiej. Został zmuszony do przerwania nauki w 1905 (wziął udział w demonstracjach domagających się polskiego języka wykładowego), wyjechał do Belgii; w 1909 uzyskał dyplom inżyniera-mechanika z wyróżnieniem na politechnice w Gandawie.
W latach 1909–1921 pracował w przemyśle rosyjskim. Powrócił do niepodległej już Polski w 1922 i został zatrudniony jako konstruktor w warszawskiej Fabryce Silników „Perkun”. Jeszcze w tym samym roku przeniósł się do Poznania. Tam pracował w Zakładach H. Cegielski (szef biura technicznego) oraz wykładał w Państwowej Wyższej Szkole Budowy Maszyn i Elektrotechniki; w latach 1930–1936 pełnił funkcję dyrektora tej szkoły. Od 1936 był wizytatorem szkół przemysłowych przy Ministerstwie Wyznań Religijnych i Oświecenia Publicznego w Warszawie.
Pozostał w Warszawie w okresie okupacji, pracując jako kierownik sklepu. Po powstaniu warszawskim znalazł się w obozie pruszkowskim. Krótki czas mieszkał w Częstochowie. W marcu 1945 powrócił do Poznania i obowiązków dyrektora Państwowej Wyższej Szkoły Budowy Maszyn i Elektrotechniki; po powołaniu Szkoły Inżynierskiej w Poznaniu wraz z rokiem akademickim 1945/46 został jej pierwszym (i ostatnim) rektorem. W 1954 został mianowany profesorem nadzwyczajnym. W 1955 Szkołę Inżynierską przemianowano na Politechnikę Poznańską; Orgelbrand pozostał profesorem nowej uczelni, a w 1956 objął kierownictwo katedry motoryzacji rolnictwa (przedtem pod nazwą katedra silników spalinowych) na Wydziale Mechanizacji Rolnictwa. Wieloletni dorobek dydaktyczny zawarł w podręczniku "O silnikach spalinowych" (wydania 1946, 1948, 1957). Działał także w organizacjach społecznych i naukowych, należał m.in. do Poznańskiego Towarzystwa Przyjaciół Nauk.
Z małżeństwa z Anną z Werlingów miał syna Tadeusza (1918–2002), architekta. Pochowany został na cmentarzu Powązkowskim w Warszawie (kwatera 230-6-22).

</doc>
<doc id="130988" url="https://pl.wikipedia.org/wiki?curid=130988" title="Henryk Sawka">
Henryk Sawka

Henryk Sawka (ur. 9 lutego 1958 w Gryfinie) – polski rysownik, satyryk i ilustrator.
Życiorys.
Wychowywał się w Polesinach. Ukończył polonistykę. Debiutował w 1985 na łamach czasopisma „itd”.
Jest laureatem wyróżnienia Festiwalu Artystycznego Młodzieży Akademickiej FAMA'84 (stypendium artystyczne), Nagrody Młodych im. Stanisława Wyspiańskiego (1989), Złotej Szpilki (1992) i Nagrody Artystycznej Prezydenta Miasta Szczecina (1992). W 1995 roku zdobył Złoty Medal legnickiego Satyrykonu. Laureat Festiwalu Dobrego Humoru (2009). Został uhonorowany tytułem Ambasadora Szczecina 2002.
Wydał kilka książek ze swoimi rysunkami, m.in.: "Boże, toś Polskę…!" (1989), "Wprost od Sawki" (1992), "Sawka większy niż życie" (1995), "The Best of Sawka" (2008), "Sceny z życia małżeńskiego" (2009).
Był jurorem wielu konkursów i przeglądów kabaretowych, wśród nich Przeglądu Kabaretów PaKA w Krakowie. Hobbystycznie pisze skecze, parodie i trawestacje utworów literackich.
Jego rysunki publikowały „Szpilki”, „Tygodnik Gdański”, „Kurier Szczeciński”, „Student”, „Nowy Medyk”, „Sztandar Młodych”, „Gazeta Krakowska”, „Dziennik Polski”, „Playboy”, „Polska the Times”, „Rzeczpospolita”, „Gazeta Wyborcza”, „Wprost”, „Newsweek Polska” i „Polskie Radio Szczecin”.
13 lipca 2012 o godzinie 13:13 została otwarta Galeria Henryka Sawki w Szczecinie, przy alei Wojska Polskiego 40.
Jest ojcem Karoliny Sawki.

</doc>
<doc id="130991" url="https://pl.wikipedia.org/wiki?curid=130991" title="Orgelbrand">
Orgelbrand



</doc>
<doc id="130992" url="https://pl.wikipedia.org/wiki?curid=130992" title="Gian Francesco Poggio Bracciolini">
Gian Francesco Poggio Bracciolini



</doc>
<doc id="130996" url="https://pl.wikipedia.org/wiki?curid=130996" title="Xenogears">
Xenogears

Xenogears – japoński RPG, wyprodukowany przez firmę Square Co., Ltd. w 1998 roku.
Fabuła gry, koncentruje się wokół Feia Fonga Wonga, który po nieumyślnym zniszczeniu wioski, w jakiej dane mu było żyć przez ostatnie trzy lata, musi stawić czoło swojej mrocznej, zapomnianej przez niego samego przeszłości. Wydarzenia zawarte w grze mają miejsce w fikcyjnym świecie, aczkolwiek niektóre elementy fabuły mogą sugerować, iż wszystko dzieje się w odległej przyszłości na planecie podobnej do Ziemi.
Elementem charakterystycznym dla Xenogears jest występowanie Gearów, wielkich robotów bojowych, typowych dla wielu produkcji japońskich, nie tylko z zakresu gier komputerowych. Ich modele są trójwymiarowe, tak jak lokacje i modele większych przeciwników, w przeciwieństwie do dwuwymiarowych spriteów pozostałych postaci (w tym głównych bohaterów). W grze występują też animowane przerywniki zrealizowane w koncepcji anime. Ścieżkę dźwiękową skomponował Yasunori Mitsuda.
Xenogears bywa krytykowane za odstępujący nieco od standardów system walk, zbyt częste losowe walki i długie dialogi pomiędzy postaciami, występujące jako przerywniki pomiędzy kontrolowaną przez gracza akcją. Ostatni zarzut pada najczęściej pod adresem akcji umieszczonej na drugiej płycie gry, gdzie akcja zmienia charakter na bardziej bierny (czynną eksplorację kolejnych lokacji często zastępują streszczenia dalszej fabuły padające z ust bohaterów) i traci na interaktywności. Ukończenie gry z poznaniem sekretów i całej fabuły zajmuje przynajmniej 60 godzin.
Za kontynuację Xenogears uważana jest seria Xenosaga wydana przez Namco na PlayStation 2 (wydane dotychczas dwie części owej serii odpowiadałyby pierwszym dwóm z zaplanowanej sagi).

</doc>
<doc id="130997" url="https://pl.wikipedia.org/wiki?curid=130997" title="Maciej Kalecki">
Maciej Kalecki



</doc>
<doc id="130998" url="https://pl.wikipedia.org/wiki?curid=130998" title="Ciemna materia">
Ciemna materia

Ciemna materia (ang. "dark matter") – hipotetyczna materia nieemitująca i nieodbijająca promieniowania elektromagnetycznego. Jej istnienie zdradzają jedynie wywierane przez nią efekty grawitacyjne. Według danych zebranych na podstawie obserwacji dużych struktur kosmicznych, interpretowanych w kategoriach równań Friedmana i metryki Friedmana-Lemaître'a-Robertsona-Walkera, ciemna materia to ok. 27% bilansu masy-energii Wszechświata, obok materii zwykłej (widzialnej) i dominującej ciemnej energii.
Postulat istnienia ciemnej materii jest obecnie dominującym wytłumaczeniem obserwowanych anomalii w rotacji galaktyk oraz ruchu galaktyk w gromadach, ale nadal materia ta nie została odkryta, a jej natura pozostaje nieznana. Proponowane są także inne, obecnie mniej popularne teorie starające się wyjaśniać fakty obserwacyjne, takie jak zmodyfikowana dynamika newtonowska i inne teorie zmodyfikowanej grawitacji, między innymi grawitacja kwantowa czy kontrowersyjna teoria MiHsC.
Historia.
W 1933 roku Fritz Zwicky zauważył, że galaktyki należące do gromady Coma poruszają się tak szybko, że biorąc pod uwagę oddziaływanie grawitacyjne jedynie widzialnej materii, niektóre z galaktyk powinny być wyrzucone z gromady. Jego wyliczenia wskazywały, że większość masy gromady musi być skoncentrowana w jakiejś niewidzialnej, ciemnej materii. Do podobnych wniosków doszedł Sinclair Smith z Mount Wilson Observatory na podstawie obserwacji gromady w Pannie. Początkowe obserwacje i wnioski z nich wynikające były obarczone szeregiem niepewności i ograniczeń, a obserwacje Zwicky'ego i Smitha nie przekonały środowiska naukowego.
W latach 70. i 80. XX wieku liczne obserwacje, zwłaszcza krzywych rotacji galaktyk przeprowadzone przez Verę Rubin i współpracowników wykazały, że masa obserwowanej materii we Wszechświecie jest niewystarczająca, aby wytłumaczyć istniejące siły grawitacji wewnątrz galaktyk i pomiędzy nimi. W szczególności gwiazdy na obrzeżach galaktyk poruszają się znacznie szybciej, niż wynikałoby to z przyciągania przez obserwowaną materię.
Tę sytuację próbowano tłumaczyć m.in. zakładając, że grawitacja na dużych odległościach działa inaczej, niż to wynika z mechaniki klasycznej (patrz MOND), albo że galaktyki otacza niewidoczne dla nas halo, zawierające brakującą masę.
Początkowo termin „ciemna materia” był bardzo kontrowersyjny, gdyż sprawiał wrażenie typowej hipotezy stworzonej "ad hoc". Obserwacje soczewkowania grawitacyjnego umożliwiły z czasem określenie prawdopodobnego rozkładu nieobserwowanej materii, co przekonało do jej istnienia większość środowiska naukowego.
Dane obserwacyjne.
Istnieje pięć detektorów ciemnej materii, do tej pory jednak bezpośrednio nie zaobserwowano żadnych cząstek ciemnej materii.
Za jeden z dowodów jej istnienia przyjmuje się dane obserwacyjne gromady galaktyk Pocisk, opublikowane w sierpniu 2006. Obok miejsca zderzenia dwóch gromad galaktyk znajdują się obszary soczewkujące grawitacyjnie, w których nie znajdują się gwiazdy ani gaz. Zawierają one prawdopodobnie materię nieoddziałującą ze zwykłą materią, która nie została wyhamowana w czasie zderzenia.
Ograniczeń na zawartość ciemnej materii we Wszechświecie opisanym standardowym modelem kosmologicznym dostarczają dane z obserwacji mikrofalowego promieniowania tła z satelitów WMAP i Planck, w połączeniu z danymi o odległościach uzyskanych z obserwacji supernowych typu Ia oraz danymi o wielkoskalowej strukturze Wszechświata na podstawie obserwacji rentgenowskich gromad galaktyk dokonanych przez satelity Chandra i ROSAT.
Oprócz danych obserwacyjnych pośrednio świadczących o istnieniu ciemnej materii, istnieją także dane obserwacyjne przeczące teoriom o istnieniu i rozmieszczeniu ciemnej materii. Badania wskazują, że ciemna materia nie jest obecna w naszej części Drogi Mlecznej, jak przewiduje to teoria opisująca wpływ ciemnej materii na prędkość rotacji gwiazd w Galaktyce. Według teorii przewidujących istnienie ciemnej materii, w części Galaktyki, w której znajduje się nasze Słońce, powinno znajdować się pomiędzy 0,4 a 1 kg ciemnej materii w przestrzeni równej objętości Ziemi. Według badań European Southern Observatory (ESO) faktyczna zawartość ciemnej materii wynosi 0,00 ± 0,07 kg w objętości o rozmiarach Ziemi, co kwestionuje współcześnie znane modele ciemnej materii.
Właściwości i hipotezy wyjaśniające.
Zgodnie ze współczesnymi hipotezami, ciemna materia występuje w całym Wszechświecie, zarówno w przestrzeni międzygwiezdnej wewnątrz galaktyk (w Drodze Mlecznej tworzy dysk o grubości około 300 lat świetlnych, a halo może sięgać nawet 500–600 tysięcy lat świetlnych), jak i między galaktykami. Nie świeci ona i nie wywiera ciśnienia. Wpływa w istotny sposób na powstawanie galaktyk, anizotropię mikrofalowego promieniowania tła i ewolucję Wszechświata.
Ciemna materia nie musi być zbudowana z jednego rodzaju cząstek. Przypuszcza się istnienie kilku typów ciemnej materii:
Jedynymi znanymi cząstkami niebarionowej ciemnej materii są neutrina. Różne modele teoretyczne postulują istnienie cząstek takich jak aksjony, WIMPy i ciemna materia Kaluzy-Kleina (ang. "Kaluza-Klein Dark Matter", zob. teoria Kaluzy-Kleina). Rozważa się też takie cząstki, jak neutrino sterylne, WIMPzilla (o masie rzędu 1013 GeV) i LIMPy ("leptophilic interacting massive particle").
Postuluje się także, że ciemna materia może istnieć w formie atomowej, a nie cząstkowej. Oznaczałoby to, że składa się ona nie z cząstek, ale raczej z tworów podobnych do atomów (zwanych "dark atoms" – „ciemnymi atomami”). „Ciemne atomy” miałyby się składać z odpowiedników protonów i elektronów. Ta hipoteza ma zdaniem jej twórców tłumaczyć różnego typu rozbieżności w wynikach dotychczas przeprowadzonych eksperymentów związanych z próbami detekcji ciemnej materii.
Możliwości detekcji.
Ciemna materia stanowi relikt termiczny Wielkiego Wybuchu, ponieważ w wyniku ekspansji Wszechświata w ciągu pierwszych 10 nanosekund odległości między jej cząstkami stały się już tak duże, że nie mogły anihilować ze sobą. W ten sposób ciemna materia została „zamrożona” z ustaloną gęstością.
Hipotetyczne możliwości detekcji ciemnej materii opierają się na zaobserwowaniu:
W wyniku anihilacji cząstek ciemnej materii ze sobą (mogą one być tzw. cząstkami Majorany) mogłaby być wyprodukowana znaczna liczba fotonów gamma, jak również protony i antyprotony. Poszukiwaniem tego typu sygnału w kosmosie zajmuje się m.in. teleskop Fermiego, przeszukując okolice Centrum Galaktyki. Także teleskopy naziemne działające w zakresie TeV, takie jak HESS, zajmują się poszukiwaniem sygnałów obecności ciemnej materii w galaktykach karłowatych i gromadach galaktyk, aczkolwiek aby uzyskać wiarygodne ograniczenia, trzeba przeanalizować również inne źródła wysokoenergetycznego promieniowania, takie jak pulsary.
Bezpośrednia detekcja cząstek ciemnej materii w wyniku rozpraszania wymaga bardzo czułych detektorów umieszczonych głęboko pod ziemią, ponieważ uzyskiwane energie fotonów emitowanych w wyniku odrzutu powinny być rzędu co najwyżej 100 keV. Jak na razie jedynie eksperyment DAMA/LIBRA szczyci się uzyskaniem pozytywnego wyniku, jednak budzi on jeszcze wiele kontrowersji, ponieważ analiza danych została oparta na okresowej modulacji sygnału w cyklu rocznego ruchu Ziemi. Inne eksperymenty, takie jak XENON, EDELWEISS czy ZEPLIN, podają wyniki oparte na dokładniejszej analizie tła i jak na razie nie potwierdziły obserwacji cząstek WIMP.
Produkcję cząstek ciemnej materii próbuje się odkryć przy użyciu wielkich zderzaczy: LHC i Tevatronu. Metoda detekcji jest pośrednia i polega w tym wypadku na ustaleniu brakującej energii, którą uniosła ze sobą powstała w wyniku zderzenia cząstka ciemnej materii. Cząstka ta nie jest rejestrowana, a niepewność dotyczy także czasu jej stabilności (z eksperymentu wiadomo byłoby jedynie, że cząstka żyje co najmniej tak długo, aby opuścić detektor).
Według fizyków z Brown University minimalna masa cząstek ciemnej materii musi wynosić przynajmniej 40 GeV, co podaje w wątpliwość wyniki eksperymentów DAMA/LIBRA, CoGeNT i CRESST, w ramach których odkryto cząstki podejrzewane o bycie ciemną materią, ale z mniejszą masą wynoszącą pomiędzy 7 a 12 GeV.
Hipotezy alternatywne.
Mechanika kwantowa i ogólna teoria względności nie przewidują istnienia ciemnej materii, więc określenie, czym ona tak naprawdę jest, mogłoby być równoważne stworzeniu bardziej kompleksowej teorii wszechświata. Istnieje kilka hipotez alternatywnych, próbujących tłumaczyć w inny sposób zjawiska, z powodu których stworzono hipotezę ciemnej materii. Są to między innymi grawitacja kwantowa i zmodyfikowana dynamika newtonowska, opracowana przez izraelskiego fizyka Mordechaja Milgroma. W jego dynamice prawo mówiące, że siła jest wprost proporcjonalna do masy i odwrotnie proporcjonalna do kwadratu odległości, ulega modyfikacji w przypadku, gdy oddziaływanie jest bardzo słabe.
Zmodyfikowane równanie Newtona ma postać:
gdzie a0 jest stałą o wymiarze przyspieszenia, a0 ~ 10-8 cm/s².
Według tej teorii siła grawitacji w większych odległościach byłaby większa, niż się obecnie przypuszcza, a to tłumaczyłoby stabilność dysków galaktyk spiralnych. Idea zmodyfikowanej teorii grawitacji dobrze tłumaczy krzywe rotacji galaktyk i nie wymaga wprowadzania ciemnej materii. Relatywistycznym uogólnieniem MOND jest grawitacja tensorowo-wektorowo-skalarna (TeVeS, Tensor-vector-scalar gravity).
Inaczej obserwacje astronomiczne próbuje wyjaśniać teoria plazmowej kosmologii. Przyjmuje się w niej, iż ośrodek międzygwiezdny i międzygalaktyczny to rozrzedzona plazma, której przepływy generują oddziaływanie elektromagnetyczne, mające stanowić tę dodatkową siłę. Doświadczenia Winstona H. Bosticka i symulacje komputerowe Anthony’ego Peratta potwierdzają, że plazma w naturalny sposób tworzy takie struktury, jakie próbuje się wyjaśnić ciemną materią.
Według naukowca CERN-u Dragana Hajdukovicia efekty przypisywane istnieniu ciemnej materii mogą być wyjaśnione „grawitacyjną polaryzacją próżni kwantowej” ("gravitational polarization of the quantum vacuum"). Według współczesnych teorii fizyki kwantowej, próżnia nie jest nigdy całkowicie pusta; tworzone są w niej ciągle cząstki wirtualne materii i antymaterii, które pojawiają się i znikają w bardzo krótkim czasie. Hajduković opracował model matematyczny, według którego cząstki wirtualne materii i antymaterii mają nie tylko przeciwne ładunki elektryczne, ale także mają przeciwne oddziaływanie grawitacyjne. Teorie na podobny temat były już wcześniej proponowane przez innych naukowców. Według Hajdukovicia materia ma pozytywny „ładunek grawitacyjny” (przyciągający), a ładunek grawitacyjny antymaterii jest ujemny (odpychający). Według tej teorii materia i antymateria odpychają się wzajemnie, ale ich odpychanie grawitacyjne jest znacznie słabsze od przyciągania elektrostatycznego i pomimo odpychania się, nadal kolidowałyby ze sobą tuż po ich powstaniu w fluktuacjach kwantowych. Według Hajdukovicia w procesie tworzenia się i znikania cząstek wirtualnych mogą się tworzyć spolaryzowane dipole grawitacyjne, których istnienie tłumaczyłoby zachowanie materii w galaktykach bez odwoływania się do ciemnej materii.
W 2011 polsko-chilijski zespół badawczy przy współpracy ze szwajcarskim astrofizykiem z Universität Zürich odkrył istnienie gwiazd o niskiej masie w gromadzie kulistej dzięki wykorzystaniu efektu mikrosoczewkowania grawitacyjnego. Odkrycie wcześniej niewidzialnych gwiazd w gromadzie M22 może wyjaśniać problem brakującej masy w gromadach kulistych bez odwoływania się do hipotezy ciemniej materii.
W 2012 belgijski astrofizyk Pierre Magain opracował model Wszechświata odrzucający założenia modelu Lambda-CDM. Według nowego modelu wiek Wszechświata wynosi pomiędzy 15,4 a 16,5 miliardów lat, a nie 13,82 miliardów, jak się obecnie powszechnie przyjmuje. Model zakłada wolniejsze rozszerzanie się Wszechświata w pierwszej fazie po Wielkim Wybuchu i opisuje go bez uciekania się do hipotetycznych założeń takich jak ciemna materia.

</doc>
<doc id="131003" url="https://pl.wikipedia.org/wiki?curid=131003" title="Objaw Blumberga">
Objaw Blumberga

Objaw Blumberga (w krajach rosyjskojęzycznych: objaw Szczotkina–Blumberga) – objaw stwierdzany w badaniu przedmiotowym u chorych z ostrym zapaleniem otrzewnej. 
Objaw ten charakteryzuje się brakiem lub słabo nasiloną bolesnością podczas delikatnego i powolnego wpuklania powłok brzusznych, z charakterystycznym wywołaniem ostrego, silnego bólu w momencie gwałtownego zwolnienia ucisku. Proponowany mechanizm patofizjologiczny objawu to rozklejanie się blaszek otrzewnej, bolesne w wyniku zapalenia, oraz nagła zmiana ciśnienia w jamie brzusznej.
Objaw opisał w 1907 roku Jacob Moritz Blumberg (1873–1955), niemiecki chirurg i ginekolog.

</doc>
<doc id="131010" url="https://pl.wikipedia.org/wiki?curid=131010" title="Maciej z Mąkolina">
Maciej z Mąkolina

Maciej z Mąkolina (Maciej Kalecki) herbu Kotwicz (ur. ok. 1498 w Mąkolinie, zm. 30 grudnia 1576 w Pułtusku), sekretarz królowej Bony i Zygmunta Augusta.
Pochodził z rodziny plebejskiej, jego ojciec Stanisław był wójtem wsi w Mąkolinie i rzemieślnikiem na Mazowszu. Dzięki protekcji Andrzeja Krzyckiego zdobył wykształcenie. Na sejmie w dniu 25 stycznia 1533 nobilitowany razem z braćmi, został przyjęty do herbu Kotwicz Krzyckich. Tego roku nabył razem z bratem Pawłem majątek Kaleczyce w powiecie Lidzkim w Wielkim Księstwie Litewskim, przyjął nazwisko Kalecki. Niedługo po nobilitacji został sekretarzem królowej Bony, a ok. 1547 także sekretarzem Zygmunta Augusta. Za służbę otrzymał liczne, dochodowe prebendy. Na starość osiadł w Pułtusku na Mazowszu, gdzie zarządzał swoimi mazowieckimi prebendami.

</doc>
<doc id="131015" url="https://pl.wikipedia.org/wiki?curid=131015" title="Stephen Johnson">
Stephen Johnson



</doc>
<doc id="131018" url="https://pl.wikipedia.org/wiki?curid=131018" title="Dziupla Cezara">
Dziupla Cezara

Dziupla Cezara − 13-odcinkowy polski serial komediowy w reżyserii Wojciecha Adamczyka, emitowany w soboty o godz. 21:40 na Polsacie od 20 marca do 12 czerwca 2004 i nagrywany w oparciu o brytyjski format "Robin's Nest".
Okres zdjęciowy rozpoczął się w styczniu 2004. 
Obsada.
Główni bohaterowie:
Wystąpili także:

</doc>
<doc id="131028" url="https://pl.wikipedia.org/wiki?curid=131028" title="Piccolo Coro dell’Antoniano">
Piccolo Coro dell’Antoniano

Piccolo Coro dell’Antoniano "(Mały Chór Antoniański)" – włoski chór dziecięcy z Bolonii, założony w 1963 roku przez Mariele Ventre przy franciszkańskim Instytucie Antoniano.
Historia zespołu.
"Piccolo Coro" powstało na potrzeby 5. edycji festiwalu Zecchino d’Oro, by towarzyszyć występującym na nim młodym solistom. Początkowo była to grupka kilkorga dzieci, będących uczestnikami czterech poprzednich wydań (w latach 1959-1962). Od ich niewielkiej liczby wzięła się nazwa: "Mały Chór". Zespół bardzo szybko się jednak rozrósł i liczba występujących w nim dzieci sięgała w pewnym momencie nawet liczby 80. Śpiewające w nim dzieci (głównie dziewczynki; chłopcy stanowią około 20% wszystkich chórzystów) mają od 3 do 11 lat, choć czasami pozostają nawet do 13. roku życia. Dziecko opuszczające zespół z powodu wieku może kontynuować śpiew w chórze młodzieżowym – Verdi Note dell' Antoniano ("Zielone Nuty z Antoniano"), a później także w Coro dei Genitori / Noi del pentagramma ("Chór Rodziców").
Od początku aż do swojej śmierci w 1995 roku, zespołem kierowała Mariele Ventre. Po jej śmierci opiekę nad nim przejęła jej uczennica, Sabrina Simoni, a chór zmienił swoją pełną nazwę na Piccolo Coro „Mariele Ventre” dell’Antoniano.
W swoim repertuarze chór ma ponad tysiąc utworów. Oprócz napisanych specjalnie dla niego lub na kolejne edycje "Zecchino d’Oro", chór wykonuje muzykę poważną, filmową i z bajek, pieśni i piosenki tradycyjne, świąteczne oraz klasykę światowej muzyki rozrywkowej (m.in. "We are the world, Heal the World, Do They Know It’s Christmas?, Let It Be"). Śpiewają głównie po włosku, ale i w obcych językach (w tym po angielsku i polsku).
Zespół, oprócz corocznych płyt z kolejnych edycji Zecchino d’Oro, nagrał kilkadziesiąt innych singli i albumów. Śpiewał i nagrywał wspólne utwory z największymi gwiazdami muzyki światowej i włoskiej. Wiele z ich albumów uzyskało status Złotej bądź Platynowej Płyty.
Poza corocznymi występami na Zecchino d’Oro chór daje regularne koncerty bożonarodzeniowe, wielkanocne i na Dzień Matki. Przez wiele lat brał udział w licznych programach dziecięcych. Koncertują na terenie całych Włoch i poza ich granicami. Występowali przed prezydentami (Giovanni Leone, Lech Wałęsa) i papieżami (Paweł VI, Jan Paweł II, Franciszek) oraz na deskach światowych teatrów i oper. Śpiewają z międzynarodowymi i lokalnymi gwiazdami muzyki (Luciano Pavarotti, Andrea Bocelli, Povia, Sandro Giacobbe).
W roku 2003 "Piccolo Coro" zostało włoskim Ambasadorem Dobrej Woli UNICEF. Uczestniczą w licznych akcjach charytatywnych i promocyjnych. Występują przed ważnymi dla Włochów wydarzeniami sportowymi. Wykonali m.in. utwór przewodni na Mistrzostwa Świata w Narciarstwie Klasycznym 2013 oraz światową wystawę Expo 2015 w Mediolanie.
Piccolo Coro w Polsce.
Zespół cieszył się olbrzymią popularnością w Polsce na przełomie lat 80. i 90. XX w., choć znany był już w latach 70. za sprawą transmisji z Zecchino d’Oro. Utwory chóru były często pokazywane w programach telewizyjnych i emitowane w audycjach radiowych. Zespół pięciokrotnie przyjeżdżał do Polski z koncertami:
Ponadto w 1990 kraj odwiedziła Mariele Ventre (bez chóru) po odbiór Złotej Płyty. Natomiast na wiosnę 1992 roku na zaproszenie Tęczowego Music-Boxu jedna z chórzystek, Cristina Quarta, przyjechała z krótkim występem.
Z pierwszych trzech wizyt w telewizji codziennie ukazywały się krótkie relacje w Dzienniku Telewizyjnym i prasie, później emitowano dłuższe sprawozdania z pobytu oraz całe koncerty. Za piątym razem krótki reportaż pokazała stacja TVN.

</doc>
<doc id="131029" url="https://pl.wikipedia.org/wiki?curid=131029" title="Peja (raper)">
Peja (raper)

Peja, właśc. Ryszard Waldemar Andrzejewski (ur. 17 września 1976 w Poznaniu) – polski raper, autor tekstów i producent muzyczny, a także przedsiębiorca.
Członek grupy hip-hopowej Slums Attack, której był współzałożycielem. Jego albumy rozeszły się w nakładzie ponad pół miliona egzemplarzy w Polsce, zaś sam artysta został dwa razy nominowany do nagrody Fryderyka, w tym raz został laureatem. Współpracował ponadto z wykonawcami takimi jak Sweet Noise, Onyx, Ice-T, Jeru the Damaja, Masta Ace, AZ czy Young Multi i Young Igi.
Założyciel wytwórni płytowej RPS Enterteyment. W latach 2011–2015 współwłaściciel marki odzieżowej Terrorym.
Jako raper ustanowił rekord i wraz z Tede stał się artystą z największą liczbą albumów w historii, które zadebiutowały na Polskiej liście przebojów – OLiS.
W 2011 został sklasyfikowany na 1. miejscu listy 30 najlepszych polskich raperów według magazynu „Machina”. Publikacje na temat jego twórczości ukazały się m.in. w czasopismach „The New York Times” i „The Source”. W 2014 został nagrodzony statuetką Złotej Felgi za całokształt twórczości w polskim hip-hopie.
Wczesne życie.
Urodził się 17 września 1976 roku na poznańskich Jeżycach. Był synem Marioli (1951-1989) i Waldemara Andrzejewskich (1951-1996) i ma starszego o 3 lata brata, Zbigniewa (ur. 12 września 1973). Wychowywał się w rodzinie robotniczej, matka zmarła w dniu 15 grudnia 1989, gdy miał 13 lat. Ojciec ożenił się ponownie, jednakże zmarł 29 marca 1996 roku z powodu nowotworu. Ukończył Szkołę Podstawową nr 81 w Poznaniu. Hip-hopem zainteresował się w 1987 roku za sprawą albumu "Licensed to Ill" zespołu Beastie Boys. Kolejnymi twórcami, po których sięgał przyszły raper byli m.in. Run-D.M.C., Geto Boys, Ice-T, Ice Cube czy N.W.A. Równolegle Andrzejewski interesował się sportem, grał w piłkę nożną, uprawiał karate. W 1988 roku zainspirowany igrzyskami olimpijskimi w Seulu rozpoczął treningi judo. W latach 1988–1995 był wychowankiem klubu Olimpia Poznań. Uczestniczył w Drużynowych Mistrzostwach Polski juniorów i juniorów młodszych oraz turniejach w Niemczech, Austrii i Danii. W 1991 i 1992 roku został mistrzem Polski Młodzików. Muzyk posiada 1. stopień kyū w judo.
Kariera muzyczna.
1993–2000.
W 1993 wraz z Marcinem „Icemanem” Maćkowiakiem znanym wówczas jako "DJ Def" założył grupę muzyczną Slums Attack. Pierwsze nagrania muzycy rejestrowali w domu na odtwarzaczu kaset magnetofonowych. Również w 1993 wydali pierwsze wydawnictwo pt. "Demo Staszica". W 1995 ukazało się ich kolejne demo pt. "Demo Studio Czad", a rok później – pierwszy album studyjny duetu pt. "Slums Attack" wydany nakładem własnym. Nagrania na wydawnictwie były inspirowane amerykańskim nurtem gangsta rap. W 1996 wydali singel „Mordercy”, który zapowiadał drugi album Slums Attack. W czerwcu 1997 nakładem PH Kopalnia ukazał się album pt. "Zwykła codzienność". W ramach promocji został zrealizowany pierwszy w historii zespołu teledysk. Premiera nagrania odbyła się w programie Telewizji Polskiej Klipol. W 1997 Maćkowiak zrezygnował z występów w Slums Attack, jednakże pozostał oficjalnym członkiem zespołu.
W 1998 Peja poznał Dariusza Działka, znanego jako DJ Decks, z którym kontynuował działalność Slums Attack. W nowym składzie zostało przygotowane demo z nagraniami, które przyczyniły się do podpisania kontraktu z wytwórnią muzyczną Camey Studio. W 1999 został wydany trzeci album pt. "Całkiem nowe oblicze". Wydawnictwo ukazało się nakładem wytwórni muzycznej Camey Studio. Natomiast rok później ukazał się album pt. "I nie zmienia się nic".
2000–2003.
W 2000 wraz z Łukaszem Wiśniewskim założył zespół Ski Skład. W międzyczasie utwór rapera pt. „Rugbiści” trafił na kompilację promującą dokumentalny obraz "To my, rugbiści". Również w 2000 wystąpił gościnnie na albumie związanego z czasopismem „Klan” – Tymona pt. "Świntuszenie". Zwrotki rapera znalazły się piosence „Te rzeczy są fajne”. Remiks tejże piosenki trafił także na singel "On jest za duży" promujący płytę Tymona. W 2001 roku ukazał się piąty album Slums Attack pt. "Na legalu?". Kompozycje z przeznaczeniem na płytę zostały zarejestrowane w studiu nagraniowym producenta muzycznego Magiery. Jednakże utwory uległy zniszczeniu wkrótce po nagraniach. Część odzyskanego materiału zarejestrowano ponownie w przeciągu trzech dni. Wydawnictwo odniosło niespodziewany przez muzyków sukces, sprzedając się w nakładzie przekraczającym 100 000 egzemplarzy. Płyta "Na legalu?" uzyskała ponadto nagrodę polskiego przemysłu fonograficznego Fryderyka w kategorii "album roku – hip-hop". Również w 2001 odbyła się premiera filmu dokumentalnego pt. "Blokersi" w reżyserii Sylwestra Latkowskiego. Peja, obok związanego z warszawskim zespołem Grammatik raperem Eldo, był głównym bohaterem produkcji. Ponadto na płytę promującą obraz trafił utwór z repertuaru Slums Attack zatytułowany „Nie zmienia się nic” oraz dwa skity w wykonaniu muzyka: „Chłopaki którzy walczą – skit” i „Sianko z muzyki – skit”. W 2002 roku mimo sprzeciwu członków zespołu ukazała się kompilacja nagrań Slums Attack zatytułowana "Uliczne historie". Wynagrodzenie z tytułu sprzedaży płyty zespół przekazał w całości na cele charytatywne. Tego samego roku Peja wystąpił gościnnie na drugim albumie warszawskiego zespołu WWO "We własnej osobie" w utworze „Chcesz być taki”. Kompozycja znalazła się także na singlu promującym tenże materiał – "Damy radę". Muzyk gościł ponadto na debiutanckim albumie duetu producenckiego White House – "Kodex" w piosence „Mnie to nie zachwyca”.
2003–2005.
W 2003 roku nakładem T1-Teraz ukazał się album Ski Skład zatytułowany "Wspólne zadanie". Gościnnie na płycie wystąpili m.in. Fu, O.S.T.R., WNB i Analogia. Wydawnictwo promował singel pt. "Dzień zagłady". Również w 2003 roku Peja gościł kolejno na albumach DJ-a 600V – "600°C", Włodiego – "...Jak nowonarodzony" oraz Trzeciego Wymiaru – "Cztery pory rapu". Ponadto pod koniec roku do sprzedaży trafił album zespołu Sweet Noise – "Revolta", na którym Peja gościł w piosence. Do singla powstał również teledysk, który wyreżyserowali Mikołaj Górecki oraz lider Sweet Noise – Piotr Mohamed. Ciesząca się popularnością w kraju kompozycja uplasowała się m.in. na 4. miejscach Szczecińskiej Listy Przebojów i Listy Przebojów Polskiego Radia Pomorza i Kujaw. Rok później z niewyjaśnionych przyczyn zespół Ski Skład został rozwiązany. Również w 2003 roku Peja rozpoczął pracę nad kolejnym wydawnictwem zespołu Slums Attack. Pierwsze partie wokalne do około dziesięciu utworów zostały zarejestrowane w studiu nagraniowym należącym do Dominika „Donia” Grabowskiego związanego z zespołem Ascetoholix. Jednakże w wyniku nieporozumień Peja zakończył współpracę z Grabowskim, który przygotował również część bitów z przeznaczeniem na płytę. Latem 2004 roku w zmienionym studiu nagrań kontynuowano prace we współpracy z producentami muzycznymi Tabbem i Magierą. Ponadto nad kompozycjami pracował DJ Decks, wraz z którym zarejestrowane zostały m.in. utwory „Kurewskie życie” i „Reprezentuje biedę”. Od października do grudnia zrealizowano kolejne utwory w studiu Noise Records należącym do Piotra „Glacy” Mohameda. W związku z brakiem kontraktu fonograficznego i nieuregulowaną sytuacją prawną z wytwórnią T1-Teraz została opóźniona premiera nowego wydawnictwa.
2005–2009.
7 lutego 2005 nakładem wytwórni muzycznej Fonografika został wydany dwupłytowy album zatytułowany "Najlepszą obroną jest atak". Album zadebiutował na 2 miejscu listy OLiS w Polsce. Także w 2005 roku Peja gościł na debiutancki albumie Medi Top Glona – "Nieznośny luz bycia". Muzyk wystąpił w piosenkach „Wieżowiec” i „Luta w huii dobrze w huii”. Andrzejewski wystąpił ponadto na debiucie solowym znanego z występów w zespole Wzgórze Ya-Pa 3 Wojtasa – "Moja gra". 20 października 2006 roku ukazał się siódmy album Slums Attack pt. "Szacunek ludzi ulicy". Wydawnictwo uzyskało status złotej płyty, sprzedając się w nakładzie 15 000 egzemplarzy. Kompozycje zostały zarejestrowane w Druga Strefa Records w Poznaniu. Głównym producentem był DJ Decks, beaty przygotowali również Sqry, DJ-a Zela, Bartka Zielonego (Tabb) i DJ Story. Wcześniej, we wrześniu ukazała się kompilacja "Waco Records Sampler 2006 Vol.1" z utworem „Promuj męskie” w wykonaniu zespołu Instynkt i Pei. Natomiast pod koniec 2006 roku ukazała się składanka "Prosto Mixtape Deszczu Strugi", na potrzeby której Peja nagrał wraz z Chadą piosenkę zatytułowaną „Pod prąd”. Rok później Peja wystąpił gościnnie na albumach "Wchodzę do gry" – Braha w utworze „Miejska giełda” oraz "Krew i dusza" – Fusznika – w piosence „Gangsterskie fanaberie”. Na początku 2008 roku raper wystąpił na debiutancki albumie Sandry Skowrońskiej pt. "Wszystko albo nic". Zwrotka Pei znalazła się w promowanym teledyskiem utworze pt. „Kiedy proszę” (gościnnie: Peja, Daria). Kolejno Andrzejewski gościł na płytach Gandziora – "My, ulica, rap", kolektywu LWWL – "Stona siedzi na ulicy mixtape", DJ Decks – "Mixtape 4", Mona – "FeroMony – Mixtape Vol.1", Masseya – "Człowiek z blizną", PTP – "Ulice tego słuchają" oraz Tewu – "Ślad po sobie". 31 października tego samego roku raper wystąpił podczas koncertu charytatywnego "Hip-Hop Dzieciom" w poznańskim klubie Eskulap. Natomiast 6 grudnia ukazał się pierwszy solowy album rapera zatytułowany "Styl życia G’N.O.J.A." Wkrótce potem dwupłytowe wydawnictwo uzyskało status złotej płyty, sprzedając się w nakładzie 7500 egzemplarzy. Jeszcze w grudniu do sprzedaży trafił materiał Piha z udziałem Pei – "Kwiaty zła". W kwietniu 2009 roku do sprzedaży trafiły trzy płyty z gościnnym udziałem Pei: "Pewniak" – Palucha, "Droga" – Hemp Gru oraz "Poeci" – White House. Na ostatniej z płyt muzyk wystąpił z interpretacją utworu „Pijak – Jacka Kaczmarskiego. Następnie Andrzejewski gościł na albumie Słonia – "Chore melodie" w utworze „Ssij go”.
2009–2013.
17 września, także 2009 roku ukazał się drugi album solowy Andrzejewskiego pt. "Na serio". Peja do współpracy zaprosił m.in. takich wykonawców jak Pih, który wystąpił w utworze „Zbyt dużo bólu”, Mrozu w utworze „Poszukując ideału”, Kaczor w utworze „Śmiertelna pasja rap” czy Marek Pospieszalski w utworze „Kochana mamo”. Nagrania wyprodukowali m.in. Magiera, Brahu i Sqra, którzy zawarli w kompozycjach wpływy takich stylów muzycznych jak West Coast hip-hop czy crunk. W tekstach Andrzejewski opisuje m.in. wolny styl życia, refleksje nad sławą, moralność czy miłość. Również we wrześniu zwrotki rapera znalazły się na albumach Vixena – "New-Ton" oraz Firma – "NieLegalne Rytmy. Kontynuacja"
2013-2016.
W roku 2013 Peja skupił się na działalności wydawniczej oraz pozyskiwaniu nowych członków wytwórni RPS Enterteyment. Udzielał się także gościnnie na płytach takich raperów jak: Viruz, RDW, Dixon37, Kroolik Underwood oraz Paluch. Jako duet Slums Attack wydali w październiku oraz grudniu 2013 r. dwie kompilacje pt. "20/20 Evergreen" wydaną z okazji 20-lecia istnienia zespołu oraz "B-Sides" zawierający utwory z lat 1997–2012. Album "20/20 Evergreen" zadebiutował na drugim miejscu listy OLiS.
Od stycznia do września 2014 r. raper oraz duet producencki White House pracowali nad albumem zatytułowanym "Książę aka. Slumilioner", który zadebiutował na 2. miejscu zestawienia OLiS, a 3 grudnia 2014 płyta uzyskała status złotej, sprzedając się w nakładzie 15 tys. egzemplarzy. Gościnnie w nagraniach wzięli udział wokalista zespołu My Riot – Piotr „Glaca” Mohamed, wokalista zespołu Nekromer – Hellfield, artysta solowy Marek Dyjak oraz raperzy Kroolik Underwood, Dono, Azyl, Śliwa, Bezczel, RDW, Jeru the Damaja, AZ, De2s, Toony, Gandzior i Greckoe. 2 marca 2016 roku album uzyskał status platynowej płyty.
15 kwietnia 2016 roku ukazał się singel pt. „Grand Champ”, a 6 dni później drugi pt. „S.L.U.M.S.” zapowiadające piąty album studyjny rapera, pt. "DDA". Album ukazał się 22 kwietnia 2016 roku nakładem Fonografiki. Za produkcje całego albumu odpowiada DJ Zel, z kolei wśród gości pojawili się: Wilku, Buczer, Dono, RDW, Fu, DVJ Rink, DJ Danek, Śliwa, Sokół, Marysia Starosta, Lukasyno, 3 Credits, Pih, Michał Wiraszko oraz Ryfa Ri.
Od 2017.
W 2017 roku muzyk zakończył współpracę z wytwórnią muzyczną Fonografika, z którą współpracował od 2005 roku. Tego samego roku raper rozpoczął prace nad długo zapowiadanym albumem Slums Attack pt. "Remisja". 7 kwietnia 2017 roku, nakładem należącej do Andrzejewskiego oficyny RPS Enterteyment w dystrybucji My Music, ukazał się album "Remisja", wydany pod szyldem "Peja/Slums Attack" bez udziału DJ-a Decksa, którego zastąpił pochodzący z gdańskiego Przymorza raper i producent muzyczny Bartłomiej „Brahu” Wawrzyniak. Nagrania dotarły do 1. miejsca zestawienia OLiS.
Wiosną 2018 roku TVN rozpoczął emisję trzeciego sezonu programu "Agent – Gwiazdy" z udziałem Pei, w którym raper dotarł do 10. odcinka. Tego samego roku dograł się raperowi Kaz Bałagane do utworu „Wpisane w koszta” na jego albumie "Chleb i miód" oraz raperowi Young Igi na jego płytę "Konfetti" w utworze „Lego”.
Procesy sądowe.
12 września 2009 roku podczas koncertu Pei w ramach „Winobrania 2009”, święta Zielonej Góry, doszło do incydentu, podczas którego poszkodowany został piętnastoletni uczestnik koncertu. Tuż po wykonaniu piosenki „Głucha noc” raper zareagował na gest (środkowy palec, przyp.), jaki przez cały czas trwania koncertu miał wykonywać jego małoletni uczestnik. Raper skierował do uczestnika koncertu szereg wyzwisk, a następnie podburzył innych uczestników koncertu do zaatakowania go. Zdarzeniu ze sceny przyglądał się raper, który krzyczał "„...tak kończą frajerzy...”". 15 września na Komendzie Policji w Zielonej Górze zawiadomienie o przestępstwie założył ojciec poszkodowanego uczestnika koncertu.
Kierownik Urzędu Miejskiego w Zielonej Górze zapowiedział, iż organizator koncertu – firma ASPE, poniesie konsekwencje. Rzecznik organizatora oświadczył, iż firma miała świadomość o podwyższonym ryzyku związanym z organizacją koncertu rapera, a firma, której powierzono zabezpieczenie imprezy, wywiązała się z zadania. Firma wyraziła później wyrazy ubolewania w związku z zaistniałą sytuacją, a także zapewniła o dołożeniu wszelkich starań w ustaleniu sprawców pobicia piętnastolatka. Z kolei prezydent miasta Zielonej Góry wysłał do wszystkich urzędów miejskich w Polsce informację, przestrzegając przed zapraszaniem Pei na koncerty, gdyż zachowanie muzyka zagraża zdrowiu i życiu uczestników imprez. Wydarzenie skomentował psycholog społeczny Janusz Czapiński, który zarzucił muzykowi brak świadomości oddziaływania na uczestników koncertu.
Wydarzenie stało się przyczynkiem podziału na krajowej scenie muzyki hip-hopowej. Wyrazy poparcia Pei udzielili m.in. związany z Killaz Group – Kaczor, który skomentował incydent w następujący sposób: „Jeśli miał odwagę (poszkodowany, przyp.) pokazywać środkowy palec, powinien również mieć odwagę ponieść konsekwencje”. Z kolei popularny w latach 90. XX w. raper Liroy dodał: „Agresja zawsze wraca do nas i to jest tego przykład”. Z kolei związany z poznańskim składem Pięć Dwa – raper Hans powiedział: „Podobno list w sprawie incydentu w Zielonej Górze zostanie wysłany do wszystkich samorządów, jeśli tak, odbije się to prawdopodobnie na większości artystów kojarzonych ze sceną polskiego Rapu. Mam nadzieję, że nie zostaniemy wszyscy wrzuceni do jednego worka. Na koncertach Pięć Dwa Dębiec nigdy nie miała miejsca podobna sytuacja. Dobijam do trzydziestki i miałbym dać się sprowokować krzyczącemu nastolatkowi, który nas nie lubi? To śmieszne. Pięć Dwa jest zdecydowanie ponad to”.
Negatywnie o zdarzeniu wyraził się warszawski raper „Tede”. Konsekwencją słów Tedego był długotrwały beef pomiędzy muzykami. Na fali krytyki, jaka spłynęła na Peję, z organizacji koncertu wycofały się wkrótce władze miasta Andrychów. Muzyka wziął w obronę dziennikarz muzyczny i animator kultury hip-hop Hirek Wrona, który tłumaczył, iż raper pochodzi ze specyficznego środowiska rządzącego się własnymi prawami. Po przeprowadzonym dochodzeniu o spowodowanie bójki został oskarżony sam raper, który w odpowiedzi na obraźliwe gesty ze strony nastolatka najpierw go wulgarnie zwymyślał, a następnie – po widocznym braku reakcji ze strony ochrony – zachęcił tłum do jego pobicia, przy czym pobita została inna osoba, niż ta wyzywająca. Przeciwko Andrzejewskiemu został skierowany do sądu akt oskarżenia, w którym zarzuca mu się podżeganie do linczu. Raper przyznał się do stawianych mu zarzutów i wyraził chęć dobrowolnego poddania się karze.
Muzyk wystosował również następujące oświadczenie: „Nie przewidziałem gwałtowności reakcji tłumu oraz tego, iż zdarzenia przybiorą taki obrót. Nie może to jednak tłumaczyć do końca mojego zachowania. Jestem świadom, iż na artyście ciąży wielka odpowiedzialność, obejmująca także panowanie nad emocjami w sytuacjach podobnych do tych, jakie miały miejsce podczas koncertu w Zielonej Górze. Przyznaję, że tego wieczoru nie udało mi się sprostać temu zadaniu, za co jeszcze raz wszystkich przepraszam”. 6 kwietnia 2010 roku Sąd Rejonowy w Zielonej Górze wydał wyrok w sprawie zajścia w Zielonej Górze. Raper został ukarany grzywną w wysokości 6 tys. złotych, nawiązką na cel społeczny oraz kosztami procesu i odszkodowaniem dla poszkodowanego nastolatka. Pod koniec 2009 roku zawiadomienie do Prokuratury Rejonowej w Lesznie w sprawie o nawoływanie do zabijania policjantów złożył szef Ogólnopolskiego Komitetu Obrony przed Sektami Ryszard Nowak. Zdaniem Nowaka raper publicznie w trakcie wykonywania utworu pt. „997” nawoływał do popełnienia zbrodni, za co grozi kara do lat 3 pozbawienia wolności. W lutym 2010 roku prokuratura odmówiła wszczęcia postępowania w sprawie. Decyzję prokuratury podtrzymał Sąd Rejonowy w Lesznie.
Życie prywatne.
W latach 90. poznał swoją przyszłą żonę Monikę, z którą ożenił się po czterech latach narzeczeństwa. Para wzięła rozwód kilka lat później. W 2012 roku ożenił się ze swoją menadżerką i wieloletnią narzeczoną Pauliną Stefańską. Mają dwoje dzieci: córkę Lilię (ur. styczeń 2013) i syna Hugo (ur. 8 marca 2018).
W 2010 roku otrzymał wyróżnienie Polskiego Związku Judo – honorową srebrną odznakę za zasługi dla sportu w kraju. Trenował również brazylijskie jiu-jitsu. Pracował na dziecięcych turniejach sztuk walki.

</doc>
<doc id="131033" url="https://pl.wikipedia.org/wiki?curid=131033" title="Palcówka (seks)">
Palcówka (seks)

Palcówka (ang. "fingering") – pieszczoty wejścia do pochwy, okolic odbytu lub łechtaczki dłonią lub palcami partnera (połączone zazwyczaj z wkładaniem palców do pochwy lub odbytu). Dotyczy zachowań heteroseksualnych i homoseksualnych.
Samodzielna palcówka to jedna z form masturbacji.
Palcówka łechtaczki.
Forma stymulacji seksualnej kobiety wykonywana przez nią samą lub przez partnera lub partnerkę, polegająca na stymulacji łechtaczki za pomocą palca lub palców. Może prowadzić do orgazmu.
Palcówka pochwy.
Forma pieszczot polegająca na wsuwaniu palca lub palców do pochwy w celu osiągania orgazmu. Stosowana przez partnerów w pettingu lub samodzielnie jako technika masturbacji.
Palcówka odbytu.
Forma pieszczoty seksualnej polegająca na masowaniu palcem okolic odbytu lub wsuwania tam palca (niekiedy kilku palców lub całej dłoni), stosowana we wzajemnych pieszczotach w trakcie pettingu lub stosunku, jak również samodzielnie w celu sprawienia sobie przyjemności lub wspomagania w trakcie masturbacji. U mężczyzn wprowadzanie palca do odbytu może być skuteczną metodą stymulacji prostaty prowadzącą nawet do osiągnięcia orgazmu.
Bezpieczeństwo.
Pieszczoty palcami są uznane za bezpieczne, dopóki są przestrzegane pewne podstawowe zasady higieniczne:

</doc>
<doc id="131040" url="https://pl.wikipedia.org/wiki?curid=131040" title="Giovanni Villani">
Giovanni Villani

Giovanni Villani (ur. ok. 1275, zm. 1348), polityk i kronikarz florencki.
Był zaangażowany w ważne działania dyplomatyczne Florencji; autor znanego dzieła "Nuova Cronica", kontynuowanego później przez jego brata Matteo (do 1363) i bratanka Filippo (do 1410).

</doc>
<doc id="131041" url="https://pl.wikipedia.org/wiki?curid=131041" title="Fasolki">
Fasolki

Fasolki – dziecięcy zespół wokalno-taneczny z Warszawy, który powstał dla potrzeb Telewizji Polskiej w 1983 r. Występowali regularnie w programach dziecięcych, takich jak: "Fasola", "Tik-Tak", "Ciuchcia", "Teleferie", "Jedyneczka" i "Budzik".
Do najbardziej znanych piosenek zespołu należą: "Myj zęby", "Mydło lubi zabawę", "Domowa piosenka", "Czuję głód", "Zabiorę brata", "A ja rosnę", "Kropelka złotych marzeń", "Witaminki dla chłopczyka i dziewczynki", "Ciocia z Ameryki", "Dżdżownica jazz" i inne. 
W ich repertuarze znajduje się ponad 500 utworów napisanych przez: Ewę Chotomską, Andrzeja M. Grabowskiego, Krzysztofa Marca, Jarosława Kukulskiego, Adama Skorupkę, Wandę Chotomską, Teresę Niewiarowską i innych.
Z Fasolek wywodzi się kilkoro aktorów i piosenkarzy, m.in. Joanna Jabłczyńska, Monika Mrozowska, Aneta Zając, Grzegorz Hardej, Robert Gołaszewski, Sebastian Cybulski, Arkadiusz Niezgoda, Jacek Wolszczak, Hanna Górecka.
Zespół Fasolki funkcjonuje przy Młodzieżowym Domu Kultury przy ul. Łazienkowskiej w Warszawie.
W 2013 roku zespół obchodził 30-lecie istnienia w teatrze Komedia w Warszawie, pod honorowym patronatem małżonki prezydenta Bronisława Komorowskiego – Anny Komorowskiej. W 2018 roku zespół obchodził 35-lecie istnienia w warszawskim Teatrze Palladium. Fasolki otrzymały Odznakę Honorową Zasłużonego dla Warszawy, a Ewa Chotomska, Andrzej M. Grabowski i Krzysztof Marzec - Odznaki Honorowe za Zasługi dla Ochrony Praw Dziecka. W 2019 roku Ewie Chotomskiej przyznano Order Uśmiechu.

</doc>
<doc id="131050" url="https://pl.wikipedia.org/wiki?curid=131050" title="Henryk Pietrzak (squadron leader)">
Henryk Pietrzak (squadron leader)

Henryk Pietrzak (ur. 6 marca 1914 w Rudzie Pabianickiej, zm. 28 stycznia 1990 w Wielkiej Brytanii) – kapitan pilot Polskich Sił Powietrznych w Wielkiej Brytanii, as myśliwski II wojny światowej.
Życiorys.
Służbę w lotnictwie rozpoczął podczas odbywania zasadniczej służby wojskowej w 4 pułku lotniczym w Toruniu, gdzie latał jako pilot w 114 eskadrze myśliwskiej. Następnie został instruktorem w Centrum Wyszkolenia Lotnictwa w Dęblinie.
We wrześniu 1939 został ewakuowany do Rumunii, skąd przedostał się do Francji, gdzie został powołany do odtwarzanego lotnictwa polskiego. W czerwcu 1940 walczył w składzie Groupe de Chasse III/9 (Grupa Pościgowa III/9) w rejonie Lyonu. Po klęsce Francji poprzez Afrykę północną ewakuował się do Wielkiej Brytanii. Po przeszkoleniu latał w dywizjonie 306, w którym 16 sierpnia 1941 uzyskał swoje pierwsze zestrzelenie (Bf-109) a kolejny samolot uszkodził. 1 czerwca został promowany na stopień oficerski.
Od 15 listopada do 9 grudnia 1942 był pilotem doświadczalnym w Aircraft and Armament Experimental Establishment (Ośrodek Doświadczalny Samolotów i Uzbrojenia).
Do latania bojowego powrócił w dywizjonie 306, w którym 31 grudnia 1942 zaliczono zestrzelenie FW-190 uznane za 500 zwycięstwo polskich pilotów w trakcie wojny.
Od 5 maja do 23 listopada był instruktorem pilotażu najpierw w 58 OTU, potem w 61 OTU. Powróciwszy ponownie do dywizjonu 306 7 czerwca 1944 uzyskał zestrzelenie dwóch samolotów FW-190 oraz jednego Bf-109 prawdopodobnie zestrzelonego. 25 czerwca 1944 został przeniesiony do dywizjonu 315, gdzie objął dowództwo eskadry A. swój drugi wielki dzień Pietrzak miał 18 sierpnia 1944 r., kiedy to w okolicach Beauvais zestrzelił na pewno 3 samoloty FW-190 w tym jeden zespołowo.
31 października został przeniesiony do sztabu Dowództwa Sił Powietrznych. 22 maja 1945 otrzymał przydział do dowództwa 2 Skrzydła Myśliwskiego, zaś 16 lipca otrzymał stanowisko dowódcy dywizjonu 309.
Po rozwiązaniu dywizjonu 309 i demobilizacji pozostał w Wielkiej Brytanii. Zmarł 28 stycznia 1990 r.
Zestrzelenia.
Na liście Bajana sklasyfikowany został na 21 pozycji z 7 ½ zestrzeleniami pewnymi, 1 prawdopodobnym i 1 uszkodzeniem
zestrzelenia pewne
zestrzelenia prawdopodobne
uszkodzenia
Ponadto zestrzelił pięć pocisków V-1.

</doc>
<doc id="131051" url="https://pl.wikipedia.org/wiki?curid=131051" title="Majka Jeżowska">
Majka Jeżowska

Majka Jeżowska, właśc. Maria Zofia Jeżowska (ur. 25 maja 1960 w Nowym Sączu) – polska piosenkarka, kompozytorka. 
Wykształcenie.
Jest absolwentką II Liceum Ogólnokształcącego im. Marii Konopnickiej w Nowym Sączu. Ukończyła studia na Wydziale Muzyki Rozrywkowej Akademii Muzycznej w Katowicach.
Kariera zawodowa.
W 1978 zdobyła nagrodę ZAKR-u na Festiwalu Piosenki Radzieckiej w Zielonej Górze. W 1979 uczestniczyła z piosenką „Nutka w nutkę” w konkursie „Premier” na 17. Krajowym Festiwalu Piosenki Polskiej w Opolu, na którym otrzymała wyróżnienie za „interesującą interpretację wykonywanych piosenek”. Po tym sukcesie wydała debiutancki album studyjny pt. "Jadę w świat". Płytę promowała singlami „Od rana mam dobry humor”, „Jadę w świat” i „Najpiękniejsza w klasie”, które stały się przebojami. W 1980 uczestniczyła w konkursie „Premier” w ramach 18. KFPP w Opolu, gdzie otrzymała trzecią nagrodę za piosenkę „Reggae o pierwszych wynalazcach”. Na opolski konkurs zgłosiła także piosenkę „Od rana mam dobry humor”, która – decyzją reżysera festiwalu – stała się motywem przewodnim całego wydarzenia i została zaśpiewana na otwarcie pierwszego dnia festiwalowego.
W 1981 wyjechała do Stanów Zjednoczonych, zamieszkując w Chicago. Była wokalistką zespołu Heat N Serve. W 1984 nagrała piosenkę „Rats on a Budget”, do której wideoklip wygrał międzynarodowy festiwal teledysków niskobudżetowych w Saint-Tropez, a następnie był emitowany w amerykańskiej telewizji muzycznej MTV. Również w 1984 wykorzystała tekst Agnieszki Osieckiej, "A ja wolę moją mamę", do którego skomponowała muzykę i nagrała piosenkę pod tym samym tytułem dla III Programu Polskiego Radia. Piosenka ta uzyskała dużą popularność, która skłoniła ją do wydania całej płyty pod tym samym tytułem. Album okazał się sukcesem komercyjnym, rozchodząc się w nakładzie ponad 50 tys. egzemplarzy. Na kanwie płyty powstał też musical pod tym samym tytułem, do którego libretto napisał Jacek Cygan. Kontynuowała współpracę z Cyganem, promując wiele dziecięcych i młodzieżowych gwiazdek, takich jak Kasia i Magda Fronczewskie, Krzysztof Antkowiak, Anna Jurksztowicz czy Papa Dance. 
W 1986 wystąpiła z Krystyną Prońko i Piotrem Szulcem na Pikniku Country w Mrągowie, a rok później za wspólne wykonanie utworu „Czekamy na wyrok” zdobyli pierwszą nagrodę na koncercie „Premier” podczas 24. KFPP w Opolu. Również w 1987 wydała drugi, solowy album studyjny pt. "Wibracje". W 1988 zdobyła pierwszą nagrodę podczas koncertu „Premier” na 25. KFPP w Opolu, tym razem za solowe wykonanie piosenki „Edek”. W 1988 za działalność i twórczość estradową została otrzymała Nagrodę Artystyczną Młodych im. Stanisława Wyspiańskiego.
W latach 90. kilka razy prowadziła własny "show" na Pikniku Country w Mrągowie. Wykonywała piosenki skomponowane przez Krzesimira Dębskiego w filmach Juliusza Machulskiego "Kingsajz" i "Deja vu". Jej piosenka „Kolor serca” promowała w 1993 akcję Wielkiej Orkiestry Świątecznej Pomocy. Również w 1993 powróciła na stałe do Polski. W 1994 założyła własne przedsiębiorstwo fonograficzne "JA MAJKA Music", w ramach którego wydała kilkanaście swoich płyt z muzyką dla dzieci, a także zorganizowała kilka tysięcy własnych koncertów oraz różnego rodzaju imprez dla dzieci i rodzin.
Od 1999 w Radomiu organizowany jest Ogólnopolski Festiwal Piosenek Majki Jeżowskiej – „Rytm i Melodia”, którego celem jest popularyzacja twórczości artystki.
W 2008 prowadziła program dla dzieci w TV Puls "Singa Dinga". 8 września 2019 zasiadła w jury pierwszego półfinału programu TVP2 "Szansa na sukces", wyłaniającego reprezentanta Polski w 17. Konkursie Piosenki Eurowizji dla Dzieci odbywającym się w Gliwicach. Również w 2019 zagrała na festiwalu Pol'and'Rock. Wraz z zespołem zajęła wówczas drugie miejsce w notowaniu Złotego Bączka.
W 2021 nominowana do nagrody Fryderyk w kategorii Rock za album "Live Pol'and'Rock 2019".
Charakterystyka muzyczna.
Śpiewa altem. W początkowych latach kariery nagrywała głównie piosenki popowe. Ma w repertuarze również m.in. utwory country, reggae i dance’owe. Z czasem zajęła się komponowaniem i wykonywaniem również piosenek skierowanych do dzieci. Jak stwierdziła w jednym z wywiadów prasowych, inspiracją dla twórczości dla dzieci stała się „chęć nagrania piosenki dla swojego syna”, a szukając w archiwach, zorientowała się, że polska twórczość piosenkarska dla dzieci jest „bardzo uboga i niskiej jakości”.
Życie prywatne.
Jej pierwszym mężem był muzyk Janusz Koman, z którym ma syna Wojciecha (ur. 1981). W 1982 poślubiła gitarzystę Toma Logana.
Działalność społeczna.
Należy do grona kawalerów Orderu Uśmiechu. Od 2003 jest ambasadorką dobrej woli UNICEF. W 2007 została ambasadorką organizacji Polish American Youth w Chicago.

</doc>
<doc id="131052" url="https://pl.wikipedia.org/wiki?curid=131052" title="Stefan Witorzeńć">
Stefan Witorzeńć

Stefan Witorzeńć (ur. 2 stycznia 1908 w Lidzie, zm. 30 grudnia 1994 w Warszawie) – pułkownik pilot Wojska Polskiego, as myśliwski II wojny światowej, kawaler Orderu Virtuti Militari.
Życiorys.
W 1932 ukończył Szkołę Podchorążych Lotnictwa w Dęblinie (VI promocja). 7 sierpnia 1932 Prezydent RP Ignacy Mościcki mianował go podporucznikiem ze starszeństwem z 15 sierpnia 1932 i 33. lokatą w korpusie oficerów aeronautycznych, a Minister Spraw Wojskowych wcielił do 3 pułku lotniczego w Poznaniu. Od 1935 do 1939 pełnił służbę w Szkole Pilotażu w Grudziądzu na stanowisku instruktora pilotażu. 1 marca 1935 został awansowany na porucznika ze starszeństwem z 1 stycznia 1935 i 35. lokatą w korpusie oficerów aeronautyki (w marcu 1939, w tym samym stopniu i starszeństwie zajmował 60. lokatę w korpusie oficerów lotnictwa, grupa liniowa).
We wrześniu 1939 bronił rejonu Dęblina. Poprzez Rumunię i Francję przedostał się do Wielkiej Brytanii. Od 6 sierpnia 1940 służył w brytyjskim (razem ze Stanisławem Skalskim), w którym walczył w okresie bitwy o Anglię uzyskując 4 i ½ zestrzelenia pewne oraz uszkadzając dwa samoloty. 17 listopada 1940 przeszedł do dywizjonu 306, w którym dowodził eskadrą A (od 22 listopada). W marcu 1941 otrzymał stopień kapitana. 14 maja 1941 został skierowany do dywizjonu 302, którym dowodził od 27 maja do 24 listopada 1941. We wrześniu 1941 otrzymał stopień majora. 24 listopada 1941 objął funkcję dowódcy 2 Polskiego Skrzydła Myśliwskiego, którym dowodził do 25 września 1942. 1 czerwca uzyskał wysokie brytyjskie odznaczenie lotnicze Distinguished Flying Cross. Od 25 września 1942 do kwietnia 1944 był oficerem łącznikowym, a od 24 kwietnia 1944 – szefem wyszkolenia w 61 OTU. We wrześniu 1943 otrzymał stopień podpułkownika. Od połowy sierpnia 1944 służył w dowództwie 2 Skrzydła Myśliwskiego wykonując równocześnie zadania bojowe. 7 stycznia 1945 został komendantem 25 Polskiej Szkoły Pilotażu Początkowego. Był członkiem Kapituły Orderu Wojennego Virtuti Militari.
W 1948 powrócił do Polski, ale dopiero w 1957 wraz z innymi pilotami PSP umożliwiono mu służbę w lotnictwie. Służył w Dowództwie Wojsk Lotniczych, a potem był komendantem Centrum Szkolenia Lotniczego w Modlinie. W 1968 przeszedł do rezerwy. W 1991 został prezesem Stowarzyszenia Lotników Polskich. Zmarł 30 grudnia 1994. Pośmiertnie został odznaczony Krzyżem Komandorskim z Gwiazdą Orderu Odrodzenia Polski. Pochowany został 5 stycznia 1995 na cmentarzu Powązkowskim w wydzielonej Kwaterze Żołnierzy Polskich Sił Zbrojnych na Zachodzie (kwatera C30-X-39).
Zestrzelenia.
Na liście Bajana sklasyfikowany został na 22. pozycji z 5 i 1/2 samolotów Luftwaffe zestrzelonymi na pewno i dwoma uszkodzonymi.
Zestrzelenia pewne:
Uszkodzone samoloty wroga:

</doc>
<doc id="131056" url="https://pl.wikipedia.org/wiki?curid=131056" title="Koło polarne">
Koło polarne



</doc>
<doc id="131057" url="https://pl.wikipedia.org/wiki?curid=131057" title="Koła polarne">
Koła polarne



</doc>
<doc id="131060" url="https://pl.wikipedia.org/wiki?curid=131060" title="Frederic Joliot-Curie">
Frederic Joliot-Curie



</doc>
<doc id="131062" url="https://pl.wikipedia.org/wiki?curid=131062" title="Kazik na Żywo">
Kazik na Żywo

Kazik na Żywo (znana również jako KnŻ, knż bądź kaenżet) – polska grupa wykonująca muzykę z pogranicza rapcore i rocka.
Historia.
Pomysłodawcą zespołu był basista Michał Kwiatkowski, który zaproponował Kazikowi Staszewskiemu realizację koncertowej wersji solowego albumu wokalisty Kultu pt. "Spalam się" (1991). Zespół początkowo istniał pod nazwą Kazik, a jego skład uzupełnili gitarzysta Adam Burzyński i perkusista Kuba Jabłoński, zaś menedżerem został Paweł Walczak. Formacja początkowo grała numery ze "Spalam się" oraz utwory zagranicznych zespołów: Deep Purple, Black Sabbath i Led Zeppelin, a z czasem zaczęli pisać własne piosenki. Mimo że na pierwszych ośmiu koncertach zgromadzili kilkusetosobową widownię, po emisji w telewizji jednego z ich koncertów zawiesili działalność z powodu braku zainteresowania publiczności występami formacji. Najważniejszym koncertem na początku istnienia kapeli był występ podczas festiwalu w Sopocie w 1992.
W 1994 wydali album pt. "Na żywo, ale w studio", który promowali singlami „Artyści” i „Tata dilera”, będącym największym przebojem w karierze zespołu. Tuż po nagraniu płyty z grupy odszedł Kuba Jabłoński, a nowym perkusistą został Tomasz Goehs, z którym wystąpili jako support przed koncertem Rage Against the Machine na warszawskim Torwarze. W 1995 w nowym składzie, uzupełnionym o gitarzystę Roberta „Litza” Friedricha, nagrali i wydali album pt. "Porozumienie ponad podziałami".
W 1998 dołączyli do projektu Muzyka Przeciwko Rasizmowi, a ich utwór znalazł się na pierwszej składance "Muzyka przeciwko rasizmowi", firmowanej przez Stowarzyszenie „Nigdy Więcej”.
W 1999 wydali album pt. "Las Maquinas de la Muerte". W połowie 2000 z zespołu odszedł Robert Friedrich, a jego miejsce zajął Olaf Deriglasoff. W 2002 wydali album pt. "Występ", który stanowił podsumowanie ich dotychczasowej kariery koncertowej. W 2004 przerwali działalność, a ostatni koncert grupa zagrali 23 maja 2004 w Parku Skaryszewskim w Warszawie. Rok później menedżer zespołu, Piotr Wieteska założył zespół Buldog, do którego zaprosił byłych członków Kultu – Kazika Staszewskiego i Jacka Szymoniaka. Grupa, występująca jako Kazik &amp; Buldog, na koncertach grała własne piosenki i najbardziej znane utwory Kazika Na Żywo.
Pod koniec maja 2008 muzycy podjęli decyzję o reaktywacji zespołu Kazik Na Żywo. Powrócili do składu z lat 1995–2000 (gitarzystą ponownie został Robert Friedrich), a pierwszy koncert po reaktywacji zagrali 14 lutego 2009 w toruńskim Studenckim Klubie Pracy Twórczej „Od Nowa”.
13 września 2011 poinformowali o rozpoczęciu nagrań nowej płyty pt. "Bar La Curva / Plamy na słońcu", którą zarejestrowali w studiu RecPublica w Lubrzy. Album wydali 28 listopada nakładem wytwórni S.P. Records. W ciągu tygodnia od premiery odnotowano sprzedaż co najmniej 15 tys. egzemplarzy albumu, za co odebrali certyfikat złotej płyty.
8 listopada 2014 ogłosili na swojej oficjalnej stronie internetowej zakończenie działalności i rozpad zespołu w 2015. Ostatnią trasę koncertową, pod hasłem "Ostatni koncert w mieście", zaplanowali na luty i marzec 2015. 19 sierpnia 2016 zagrali jedyny koncert w roku, w ramach Cieszanowskiego Rock Festiwalu (3x Kazik).
13 października 2018 w Poznaniu zagrali trzy utwory w ramach koncertu z okazji 50. urodzin „Litzy” w Poznaniu. Zespół wystąpił w składzie: Litza, Burza, Kwiatek i Goehs, a Kazik nie wystąpił z zespołem, ponieważ był w tym czasie na wakacjach za granicą. Michał Kwiatkowski zaśpiewał utwory "Tata Dilera" i "Kalifornia ponad wszystko", następnie zespół zagrał "Przy słowie" z gościnnym udziałem perkusisty Luxtorpedy, Tomasza Krzyżaniaka jako wokalisty.

</doc>
<doc id="131064" url="https://pl.wikipedia.org/wiki?curid=131064" title="Polska Stacja Polarna im. Henryka Arctowskiego">
Polska Stacja Polarna im. Henryka Arctowskiego



</doc>
<doc id="131067" url="https://pl.wikipedia.org/wiki?curid=131067" title="Krótkofalówka">
Krótkofalówka

Krótkofalówka – dawna, potoczna nazwa na przenośną krótkofalową radiostację pracującą w zakresie fal krótkich od 3 do 30 MHz.
Jest to urządzenie radiowe nadawczo-odbiorcze przesyłające informacje głosowe i dane analogowe lub cyfrowe w zależności od możliwości radiostacji drogą radiową w paśmie fal krótkich. Potocznie jednak (i w związku z tym nieprawidłowo) określenie to używane jest na oznaczenie ręcznej radiostacji (nadajnika-odbiornika, radiotelefonu, transceivera) pracującej w paśmie fal ultrakrótkich lub mikrofalach to jest powyżej 30 MHz i znacznie rzadziej poniżej 3 MHz. Do przekazywania informacji drogą radiową potrzebne są następujące elementy:
–*źródło zasilania, radiostacja ma najczęściej przeznaczone wewnątrz obudowy miejsce na zasilanie ogniwami pierwotnymi (jednorazowymi) zwanych potocznie „bateriami”, lub odwracalnymi (akumulatorami).
Pomiędzy antena nadawczą i odbiorczą (dwie radiostacje oddalone od siebie) tworzy się tor łączności radiowej. Fala nośna wytworzona przez nadajnik, przed wypromieniowaniem musi być zmodulowana aby móc przenosić informację. Rozróżniamy kilka rodzajów modulacji np.:
Modulacja fali następuje w nadajniku radiowym, zaś jej demodulacja w odbiorniku. W amatorskiej radiokomunikacji najczęściej stosuje się modulację amplitudy i częstotliwości. „Krótkofalówki” dzielą się na urządzenia przenoszone i pracują stacjonarnie (większe stacje, często z antenami masztowymi) i przenośne trzymane w ręku.
Zasięgi „krótkofalówki” zależą od:
– mocy nadajnika
– czułości odbiornika
– ilości zakłóceń (sygnałów obcych, zagłuszających sygnał nadajnika który chcemy odebrać)
– rodzaju anteny
– zakresu częstotliwości pracy
– propagacji fal radiowych, czyli zdolności do rozchodzenia się fal radiowych w przestrzeni. Propagacja zmienia się w zależności od: pory dnia, pory roku, warunków atmosferycznych, a nawet warunków terenowych.
Najczęściej nowoczesne krótkofalowe radiostacje przenośne o mocy nadajnika 1 do 5W mają zasięg w terenie otwartym i płaskim do około 3km gdy pracują jako urządzenia trzymane w dłoni bez przeciwwag i z przenośną anteną, oraz do 10–15 km jako najbardziej wydajne stosunkowo duże urządzenia, noszone na plecach lub piersi najczęściej z bardziej wydajną anteną do kilku metrów długości, tzw. radiostacje plecakowe, często też posiadają modulację jednowstęgową SSB w celu powiększenia zasięgu przy ograniczonym miejscu i wadze na akumulator. Jednak są znacznie bardziej skomplikowane w budowie i bardziej wrażliwe na zmiany temperatury oraz drgania mechaniczne.
Anteny radiostacji krótkofalowych do łączności bezpośredniej mają najczęściej postać pręta o długości 100cm i znacznie większej, czasem używane są miniaturowe anteny o długości kilkunastu cm jednak są mniej wydajne i obniżają zasięg radiostacji w porównaniu do anten znacznie dłuższych.
Anteny, najczęściej pionowe mocowane bezpośrednio do radiostacji o długości mniejszej niż 1/4 długość fali na której pracuje radiostacja posiadają układy przedłużające bardzo krótką antenę względem wymaganej długości, bardziej rozbudowane radiostacje posiadają także regulowane układy dopasowania impedancji nadajnika względem impedancji anteny.
Anteny do łączności odbitych od jonosfery bardzo rzadko są pionowe, częściej są to lekkie poziome drutowe rozkładane anteny typu dipol pół falowy lub bardzo podobne, radiostacja z taką anteną nie jest ruchoma podczas pracy, antena jest chowana do plecaka w postaci zwiniętej. Najpopularniejszą anteną do radiostacji krótkofalowej do łączności odbitych jest „Inverted V”, skonstruowana została ona dla wojska w celu minimalizacji ciężaru i maksymalizacji prostoty użycia przy dobrej efektywności dla bliskich i średnich odległości, oraz łatwości naprawy. W zasadzie jest to dipol pół-falowy z obniżonymi ramionami do ziemi na wysokość 30-100cm, środek anteny jest na wysokości od 0,15 do 0,5 długości fali. Do łączności odbitych dalekich powyżej kilku tysięcy km lepiej sprawdza się uziemiona antena pionowa o długości bliskiej 1/4 długości fali (może być dłuższa), lecz ta jest wyjątkowo rzadko używana jako zestaw polowy z małą radiostacją noszoną. Najczęściej używanym pasmem częstotliwości jest od 1 do 10 MHz dla łączności odbitych 'dalekosiężnych', a lokalna łączność do kilku km dla częstotliwości 25–30 MHz. Fale krótkie bardzo źle rozchodzą się w mieście, przy wysokich i zbrojonych prętami metalowymi budynkach. Optymalne zastosowanie to tereny otwarte, leśne i woda. W terenie wodnym radiostacja na częstotliwości 25–30 MHz osiąga lepszy zasięg bezpośredni niż radiostacje VHF czy UHF, inaczej, odwrotnie jest w terenie lądowym, szczególnie suchym. W terenie lądowym bardzo zalecanym uzupełnieniem dla małej, miniaturowej radiostacji z anteną niesymetryczną, czyli np. pionową teleskopową jest przeciwwaga, powoduje ona bardzo znaczny wzrost efektywności promieniowania, przeciwwaga to przewód elektryczny o niedużym przekroju 0,5-2,5mm połączony z masą w.cz. radiostacji o długości falowej = 1/4 fali, jej drugi koniec MUSI być izolowany od otoczenia, oraz umieszczony/zakotwiczony na izolatorze o małej pojemności względem otoczenia, nie może stykać się z ziemią, najczęściej taka przeciwwaga jest umocowana poprzez jakiś lekki izolator np. żyłkę o długości 30–50 cm do wspornika wbitego w ziemią, wspornik może być z materiału przewodzącego prąd, można wykorzystać inne elementy infrastruktury do zamocowania izolatora przeciwwagi. Należy unikać dużych powierzchni metalowych oraz kształtów podłużnych zbliżonych do roboczej długości 1/4 i fali lub innych rezonansowych (1/2, 3/4 itd), a także nie wolno przeciwwagi umieszczać powyżej najniższej części anteny. To zbliżanie przeciwwagi do anteny powoduje straty w ilości wypromieniowanej energii. Najbardziej korzystną sytuacją jest gdy przeciwwaga opada pionowo w dół i na całej jej długości nie ma w pobliżu żadnych elementów przewodzących czy dotykających ją dużych elementów izolujących które pochłaniają energię, gdyż także izolatory przewodzą energię w.cz., co najmniej kilkadziesiąt cm odstępu od przeciwwagi do ziemi, roślin, drzew jest wymagane.
Radiostacje pracujące w zakresie częstotliwości od 3 do 15 MHz mogą uzyskać zasięg znacznie większy niż kilka km poprzez odbicie jonosferyczne – w zależności od częstotliwości zasięg może wynosić od kilkudziesięciu km do kilku tysięcy km, jednak czym zasięg jest większy tym mniej stabilny i rzadziej występuje.
Niższe częstotliwości (1 do 5 MHz) służą do nawiązywania łączności bliższych a wyższe częstotliwości (10–20 MHz) do łączności bardziej odległych. Na falach krótkich i łącznościach odbitych zachodzi ścisła zależność pomiędzy porą dnia i roku a efektywnością łączności.
Przyjęło się, że częstotliwości do około 25 MHz służą do nawiązywania zasięgów dalekich (dalekosiężnych poza zasięgiem bezpośrednim radiostacji) poprzez odbicia jonosferyczne/troposferyczne, a powyżej 25 MHz do łączności bezpośrednich. Ponieważ przy częstotliwości powyżej 20 MHz fala radiowa coraz trudniej odbija się od zjonizowanych gazów w atmosferze ziemskiej, a jednocześnie wzrasta wydajność promieniowania rozchodzącego się w bezpośredniej bliskości ziemi co powoduje znacznie ułatwione oddziaływanie fali elektromagnetycznej na anteny bez odbicia troposferycznego/jonosferycznego.
Waga urządzeń ręcznych z zasilaniem wynosi do około 2 kg, zaś urządzeń noszonych plecakowych nawet do około 15 kg.
Radiostację należy chronić przed uderzeniami, upadkiem, wilgocią, skrajnymi temperaturami. Urządzenia tego typu są bardzo wrażliwe na uszkodzenia mechaniczne. Niska częstotliwość pracy wymusza konstrukcję stosunkowo dużych fizycznie układów rezonansowych przez co podczas drgań, uderzeń itp, na te elementy wywierana jest duża siła bezwładności która doprowadza do odstrojenia się tych układów, parametry radiostacji zostają pogorszone, w jeszcze gorszym przypadku elementy te mogą zostać zniszczone. Nowoczesne radiostacje dzięki zrobotyzowaniu produkcji i możliwości pomniejszenia układów rezonansowych są znacznie odporniejsze i często mają lepsze parametry niż urządzenia starsze. Antena należy także do wrażliwych elementów, należy dbać o jej dobry stan elektromechaniczny, stosować się do instrukcji konserwacji i prawidłowej obsługi.
Podczas pracy z anteną mocowaną bezpośrednio do radiostacji należy trzymać urządzenie możliwie wysoko nad ziemią, antena powinna być w pozycji pionowej, mówić do mikrofonu wyraźnie i nie dalej od niego niż dopuszczana odległość, mówienie zbyt cicho i zbyt daleko od mikrofonu powoduje powstanie nie prawidłowego poziomu modulacji (zbyt niski), zasięg ulegnie zmniejszeniu. Szczególnie na to zjawisko narażone są starsze radiostacje z modulacją AM (amplitudy), nowsze urządzenia mające czułe mikrofony pojemnościowe i wydajne wzmacniacze mikrofonowe są znacznie bardziej „wyrozumiałe” pod kątem prawidłowego operowania radiostacją, posiadają także układy automatycznej regulacji poziomu modulacji, przez co modulacja jest poprawna przy mówieniu do mikrofonu zbyt głośno i blisko, jak i dalej od mikrofonu. Najczęściej czułość jest tak zaprojektowana aby mówić do mikrofonu z odległości 5cm i bliżej. Stosunkowo niska czułość układu modulacji podyktowana jest odpornością na podmuchy wiatru w warunkach terenowych. Najnowsze radiostacje posiadają także układy elektronicznie tłumiące hałasy powodowane podmuchem wiatru. Ten typ opracowania przeciw podmuchom wiatru stosuje się też do radiostacji pracujących w terenie na inne pasma pracy.
Radiostacje przenośne krótkofalowe są obecnie coraz rzadziej stosowane w łącznościach bezpośrednich z uwagi na:
Obecnie zastosowanie ogranicza się dziś do użycia przez służbę radioamatorską, pasjonatów, inżynierów projektantów itd. Na urządzenia krótkofalowe pracujące poza zakresem łączności obywatelskiej „CB-radio” wymagane jest zezwolenie.

</doc>
<doc id="131069" url="https://pl.wikipedia.org/wiki?curid=131069" title="Zatoka Admiralicji">
Zatoka Admiralicji

Zatoka Admiralicji (, (nazwa chilijska) lub "Bahía Lasserre" (nazwa argentyńska)) – największa zatoka w archipelagu Szetlandów Południowych. Zatoka wcina się w Wyspę Króla Jerzego na ok. 17 km, ma 8 km szerokości przy ujściu do Cieśniny Bransfielda oraz 122 km² powierzchni.
Geografia.
Zatoka w części północnej dzieli się na trzy fiordy, są to Ezcurra Inlet, Zatoka Mackellara i Zatoka Martela; są to zalane wodami oceanu doliny wiszące, uchodzące do centralnej części Zatoki. Zatoka Admiralicji zawiera też liczne pomniejsze zatoki, m.in. Zatoka Arctowskiego, Zatoka Półksiężyca, Zatoka Suszczewskiego, Zatoka Staszka, Rajska Zatoka, Zatoka Włodka, Zatoka Geofizyków, Zatoka Spery. Na zatoce znajduje się kilka wysp, z których największe to Wyspa Dufayela i Wyspa Chabriera. Średnia głębokość zatoki wynosi 201,7 m, a maksymalna ok. 530 m.
Na wybrzeżach zatoki rozlokowano stacje polarne całoroczne: polską Arctowskiego i brazylijską Comandante Ferraz oraz sezonową (letnią) peruwiańską Machu Picchu.
Zatokę obejmuje Szczególnie Zarządzany Obszar Antarktyki (ASMA) nr 1, a jej południowo-zachodnie wybrzeże zatoki chronione jest jako Szczególnie Chroniony Obszar Antarktyki (ASPA) nr 128 „Zachodni brzeg Zatoki Admiralicji”.
Zatoka została nazwana "Admiralty Bay" w czasie wyprawy z lat 1820-22, przez brytyjskiego kapitana George’a Powella, na cześć brytyjskiej Komisji Admiralicji ("Board of Admiralty"). Nazwa chilijska Bahía Almirantazgo nadana została w 1947.

</doc>
<doc id="131072" url="https://pl.wikipedia.org/wiki?curid=131072" title="Olszyna">
Olszyna

Olszyna (niem. "Langenöls") – miasto w Polsce, w województwie dolnośląskim, powiecie lubańskim, siedziba gminy Olszyna. Prawa miejskie otrzymała w 2005 r. Ośrodek przemysłu meblarskiego i drzewnego, fabryka materiałów izolacyjnych. Historycznie leży na Dolnym Śląsku, przy granicy z Łużycami Górnymi.
Według danych GUS z 31 grudnia 2019 r. miasto miało 4344 mieszkańców.
Położenie.
Przez miasto przebiega droga krajowa nr 30 oraz szlak kolejowy łączący Jelenią Górę z Węglińcem i Zgorzelcem.
Według danych z 1 stycznia 2011 r. powierzchnia miasta wynosiła 20,26 km².
Historia.
Pierwsze wzmianki pochodzą z 1254 roku. W 1314 roku w Kronikach Gryfowa Śląskiego pojawia się po raz pierwszy kościół katolicki. Wieś była pustoszona podczas wojen husyckich w XV w., mieszkańcy cierpieli wówczas również na skutek epidemii. W połowie XIX w. Robert Ruscheweyh założył pierwszy warsztat meblarski. Rozpoczęto wydobywanie pokładów węgla brunatnego, które trwało do wyczerpania pokładów.
W latach 1975–1998 miejscowość należała administracyjnie do województwa jeleniogórskiego.
W roku 2014 władze miasta stały się udziałowcem spółki „Olszyna PS Energetyka Odnawialna Sp. z o.o.”, która kosztem ponad 30 mln zł na wydzierżawionym od gminy gruncie o pow. 11,3 ha zbuduje elektrownię fotowoltaiczną o mocy 3 MW.
Demografia.
Piramida wieku mieszkańców Olszyny w 2014 roku.
Zabytki.
Do wojewódzkiego rejestru zabytków wpisane są obiekty:
inne zabytki:
Sport.
W mieście działa klub piłkarski o nazwie OKS „Olsza” Olszyna obecnie występujący w 2 grupie A klasy Jeleniogórskiej. Klub powstał w 1946 r. (Barwy klubu Biały-Niebieski-Zielony). Drużyna popularnie nazywana jest Olszą. Klub posiada trzy zespoły młodzieżowe i jeden seniorów.
Współpraca międzynarodowa.
Miasta i gminy partnerskie:

</doc>
<doc id="131073" url="https://pl.wikipedia.org/wiki?curid=131073" title="Escher">
Escher

Inne:

</doc>
<doc id="131074" url="https://pl.wikipedia.org/wiki?curid=131074" title="Aleksander Farnese">
Aleksander Farnese



</doc>
<doc id="131075" url="https://pl.wikipedia.org/wiki?curid=131075" title="Skowronki (chór)">
Skowronki (chór)

Chór Dziewczęcy "Skowronki" – poznański chór, założony w 1950 roku przez Mirosławę Wróblewską, działający przy Centrum Kultury „Zamek” (dawniej: Pałac Kultury). Tworzą go dziewczęta w wieku od 6 do 19 lat.
Działalność.
W ramach chóru funkcjonują trzy grupy:
W roku 1991 dyrygentem i dyrektorem artystycznym chóru została Alicja Szeluga. Drugim dyrygentem chóru jest Julia Łynsza, prowadząca jednocześnie młodsze grupy. Emisję głosu prowadzi Marzena Michałowska, a akompaniament Czesław Łynsza. Zespół współpracuje z Filharmonią Poznańską i był zapraszany do udziału w spektaklach operowych, takich jak: "Jaś i Małgosia" Humperdincka, "Turandot", "Cyganeria", "Tosca" Pucciniego, "Tanhäuser" Wagnera i "Czarodziejski flet" Mozarta.
Chór zwyciężył w międzynarodowych konkursach chóralnych w Llangollen (Wielka Brytania), Veldhoven (Holandia), Celje (Słowenia), Arezzo (Włochy), Praga (Czechy), Neerpelt (Belgia), Cantonigrós (Hiszpania).
"Skowronki" biorą udział w festiwalach i warsztatach chóralnych w kraju i za granicą. W sierpniu 2007 roku uczestniczyły w "Międzynarodowych Warsztatach „Zimriya”" w Jerozolimie. Tego samego roku zdobyły Złotą Lutnię w ogólnopolskim konkursie "Legnica Cantat". 29 sierpnia 2011 natomiast, zdobyły Grand Prix na "Międzynarodowym Festiwalu Chóralnym" w Ochrydzie w Macedonii.
Od roku 2014 chór jest gospodarzem "Międzynarodowego Festiwalu Chórów Dziewczęcych Trillme Festival" w Poznaniu. 16 grudnia 2015 roku "Skowronki" – jako drugi polski chór w historii – dały koncert w nowojorskiej "Carnegie Hall".
"Skowronki" są członkiem Polskiego Związku Chórów i Orkiestr oraz Międzynarodowej Organizacji Chóralnej "Europa Cantat".
Repertuar.
Zespół wykonuje przede wszystkim kompozycje XX i XXI wieku, choć nie stroni od muzyki dawnej i romantycznej. W repertuarze młodszych grup dominują utwory typowo dziecięce; zarówno tradycyjne, jak i specjalnie dla ich potrzeb napisane.
Zespół nagrał kilka kaset i płyt, a ich koncerty są rejestrowane i wydawane na płytach DVD. W roku 1999 najstarsze chórzystki wykonały i wydały na płycie, wspólne z mieszanym chórem z niemieckiego Schwarzwaldu, "Requiem" Verdiego.

</doc>
<doc id="131077" url="https://pl.wikipedia.org/wiki?curid=131077" title="Lodowisko">
Lodowisko

Lodowisko – specjalnie zorganizowane miejsce do uprawiania sportów łyżwiarskich. Lodowiska dzielą się na dwie podstawowe grupy: naturalne i sztuczne. Wielkość lodowiska zależy od możliwości technicznych organizatorów oraz od ewentualnych wymogów dyscypliny, dla uprawiania której są stworzone.
Rodzaje lodowisk.
Lodowiska naturalne to takie, które powstają na naturalnie zamrożonej wodzie. Dzielą się na:
Lodowiska sztuczne dzielą się na "otwarte" i "kryte". Powstają poprzez zamrożenie wody przez sztucznie wytworzoną i utrzymywaną niską temperaturę. W przeciwieństwie do lodowisk naturalnych, są bardziej odporne na działanie temperatury powietrza – niektóre z krytych mogą nawet funkcjonować przez cały rok.
Lodowiska kryte dzielą się na "pałace lodowe", "hale" i "tafle przenośne".

</doc>
<doc id="131078" url="https://pl.wikipedia.org/wiki?curid=131078" title="Goteborg">
Goteborg



</doc>
<doc id="131079" url="https://pl.wikipedia.org/wiki?curid=131079" title="Marek Dąbrowski (szermierz)">
Marek Dąbrowski (szermierz)

Marek Roman Dąbrowski (ur. 28 listopada 1949 w Gliwicach) – polski szermierz, złoty medalista olimpijski, specjalista floretu.
Życiorys.
Ukończył Technikum Chemiczne w Gliwicach i studia w Akademii Wychowania Fizycznego w Warszawie. Szermierz klubów Piast Gliwice i AZS Warszawa. Dwukrotnie uczestniczył w igrzyskach olimpijskich. W 1972 w Monachium wraz z drużyną w składzie: Witold Woyda, Arkadiusz Godel, Jerzy Kaczmarek, Lech Koziejowski wywalczył złoty medal olimpijski w turnieju floretu. W zawodach indywidualnych uplasował się na 6. miejscu. Cztery lata później w Montrealu drużyna florecistów z Dąbrowskim w składzie zajęła 5. miejsce (skład: Ziemowit Wojciechowski, Koziejowski, Leszek Martewicz, Godel), zaś w turnieju indywidualnym sklasyfikowany został na miejscu 9-12.
Zdobył także 6 medali mistrzostw świata: srebrny indywidualnie (1971), srebrny z drużyną (1969, 1971, 1974), brązowy indywidualnie (1970) i brązowy drużynowo (1973). 8-krotny mistrz Polski.
W 1972 został odznaczony Złotym Krzyżem Zasługi.

</doc>
<doc id="131080" url="https://pl.wikipedia.org/wiki?curid=131080" title="Mariele Ventre">
Mariele Ventre

Maria Rachele „Mariele” Ventre (ur. 16 lipca 1939 w Bolonii, zm. 16 grudnia 1995 tamże) – włoska dyrygentka, założycielka i dyrygentka dziecięcego chóru Piccolo Coro dell’Antoniano.
Życiorys.
W 1961 ukończyła Konserwatorium Muzyczne w Mediolanie, po czym wróciła do rodzinnego miasta i zamieszkała niedaleko świeżo otwartego Instytutu Antoniano, który właśnie przejął organizację festiwalu Zecchino d’Oro. Franciszkanie z Instytutu szybko wciągnęli ją w swoją działalność. Dwa lata później, założyła ona chórek dziecięcy, który miał towarzyszyć młodym solistom z Zecchino d’Oro w wykonywaniu ich piosenek. Kilkuosobowa grupka szybko się rozrosła i powstał kilkudziesięcioosobowy chór Piccolo Coro dell’Antoniano.
Mariele Ventre otrzymała wiele nagród i wyróżnień za swoją działalność artystyczną, podejście do dzieci, osiągnięcia; między innymi, w 1987 w Krakowie, podczas pierwszego tournée Piccolo Coro po Polsce – Order Uśmiechu.
Zmarła 16 grudnia 1995 na raka. Trzy tygodnie wcześniej, dyrygowała podczas 38. edycji festiwalu Zecchino d’Oro. Opiekę nad Piccolo Coro przejęła Sabrina Simoni.

</doc>
<doc id="131081" url="https://pl.wikipedia.org/wiki?curid=131081" title="Coulomb">
Coulomb

Osoby:
Astronomia:
Fizyka i matematyka:
Miejsca:
Technika:

</doc>
<doc id="131082" url="https://pl.wikipedia.org/wiki?curid=131082" title="Zuzanna Ginczanka">
Zuzanna Ginczanka

Zuzanna Ginczanka, właściwie Zuzanna Polina Gincburg (ur. 22 marca 1917 w Kijowie, zm. 1944 w Krakowie) – polska poetka pochodzenia żydowskiego.
Życiorys.
Urodziła się w Kijowie w rodzinie zasymilowanych rosyjskich Żydów. Jej rodzice wyjechali do Polski niedługo po wybuchu rewolucji październikowej. Zamieszkali w Równem na Wołyniu. Gincburgowie rozstali się, gdy poetka była jeszcze dzieckiem. Jej matka, Cecylia z domu Sandberg, poślubiła czeskiego inżyniera Waltera Rotha i wyemigrowała z nim do Hiszpanii, gdzie zamieszkali w Pampelunie. Ojciec, Szymon Gincburg, aspirujący aktor, wyjechał do Stanów Zjednoczonych. Poetka nie utrzymywała kontaktu z rodzicami, jej wychowaniem zajmowała się jej babka, Klara Sandberg, prowadząca w Równem skład apteczny.
Zuzanna Ginczanka zaczęła pisać wiersze już w wieku 10 lat. Te pierwsze opublikowane ukazywały się w gimnazjalnej gazetce „Echa szkolne”. Za namową Juliana Tuwima wzięła udział w konkursie poetyckim w 1934 roku ogłoszonym przez „Wiadomości Literackie” i zdobyła w nim wyróżnienie. Wiosną 1935 roku rozpoczęła współpracę z „Wiadomościami Literackimi”; należała do kręgu Skamandrytów.
Po ukończeniu gimnazjum przeniosła się do Warszawy, gdzie rozpoczęła studia pedagogiczne. W 1936 roku zaczęła pisać do „Szpilek”, publikowała w tym czasopiśmie m.in. wiersze satyryczne. Bywała w "Małej Ziemiańskiej", słynnym miejscu spotkań warszawskich literatów; przyjaźniła się między innymi z Witoldem Gombrowiczem. W 1936 wydała swój jedyny tomik poezji zatytułowany "O centaurach".
Zuzanna Ginczanka była także autorką słuchowisk radiowych dla dzieci i dorosłych (wspólnie z Andrzejem Nowickim). 
Po wybuchu II wojny światowej uciekła do Lwowa. Wyszła za mąż za krytyka sztuki Michała Weinziehera. 17 września 1940 roku wstąpiła do Związku Radzieckich Pisarzy Ukrainy. Publikowała swoje i tłumaczone na język polski wiersze innych autorów w „Nowych Widnokręgach” oraz w „Almanachu Literackim”. Po zajęciu Lwowa przez hitlerowskie Niemcy w czerwcu 1941 roku ukrywała się w tym mieście do 1943 roku. Z tego okresu pochodzi wiersz „Non omnis moriar”, w którym utrwaliła nazwisko właścicielki mieszkania, w którym się ukrywała, a która wkrótce ją wydała. Po tym jak udało jej się uciec, zaczęła się ukrywać od roku 1943 wraz z mężem w Krakowie.
Kontrowersje związane z datą i miejscem śmierci poetki.
Jesienią 1944 roku wskutek kolejnego donosu sąsiadów została aresztowana przez Gestapo i wkrótce później rozstrzelana na dziedzińcu więzienia przy Montelupich. Według ostatnich ustaleń historyka IPN Ryszarda Kotarby poetka została najprawdopodobniej rozstrzelana wiosną 1944 r. na terenie niemieckiego obozu koncentracyjnego KL Płaszów jako Zuzanna Gincburg.
Ten sam historyk w roku 2015 w obszernym artykule historycznym, poświęconym życiu i twórczości Zuzanny Ginczanki pisze:

</doc>
<doc id="131083" url="https://pl.wikipedia.org/wiki?curid=131083" title="Schreck FBA-17H">
Schreck FBA-17H

Schreck FBA-17H – francuski patrolowy wodnosamolot, budowany w wersjach łodzi latającej lub amfibii. Zaprojektowany i zbudowany w 1923 roku w wytwórni lotniczej Hydravions Louis Schreck FBA w Argenteuil we Francji.
Historia.
Na początku 1921 roku właściciel i konstruktor wytwórni lotniczej Hydravions Louis Schreck FBA zaprojektował samolot wielozadaniowy oznaczony jako FBA-17. Francuska marynarka przyjęła go na swoje wyposażenie i zakłady FBA wyprodukowały serię liczącą 30 egzemplarzy. Dwa lata później powstała wersja szkolna oznaczona jako FBA-17HE2.
Była to dwupłatowa łódź latająca, napędzana silnikiem rzędowym chłodzonym cieczą, zamontowanym pod górnym płatem w osi symetrii samolotu. Płaty o kształcie prostokątnym drewniane, kryte płótnem, dwudźwigarowe, wsparte między sobą słupkami metalowymi i usztywnione cięgnami stalowymi. Lotki umieszczono tylko na górnym płacie. Pod dolnym płatem znajdowały się dwa ustateczniające drewniane pływaki. Kadłub miał konstrukcję kratownicową, drewnianą, pokrycie ze sklejki. Jego spód miał kształt łodzi płaskodennej i wyposażony był w tzw. wąsy, tj. listwy wzdłuż boków części dennej. Pełniły one rolę kierownic strug wody i tłumiły powstające podczas startu i wodowania duże rozbryzgi wody. Z przodu w górnej części kadłuba mieściła się odkryta kabina, osłonięta płaskim wiatrochronem, składającym się z dwóch prostokątnych szyb. W kabinie wyposażonej w dwuster rozmieszczono obok siebie fotele instruktora i ucznia. Tył kadłuba przechodził w statecznik pionowy, do którego był przymocowany ster kierunku oraz mniej więcej w połowie wysokości usterzenie poziome.
W 1924 roku na podstawie samolotu szkolnego FBA-17HE2 opracowano wersję patrolowego samolotu-amfibii, oznaczono go jako FBA-17HMT2. Od swojego poprzednika różnił się tylko silnikiem o większej mocy oraz zastosowaniem podwozia kołowego podciąganego w locie i przy wodowaniu pod spód dolnego płata za pomocą ręcznego mechanizmu obsługiwanego przez obserwatora. W kabinie miejsce obserwatora mieściło się z prawej strony, a pilota z lewej.
Łącznie wyprodukowano 140 samolotów FBA-17H obu wersji, z tego 115 było używanych przez lotnictwo francuskie, 16 zakupiła Polska, 3 – Kanada i 2 – Japonia.
Użycie w lotnictwie.
Łodzie latające i samoloty-amfibie FBA-17H były powszechnie stosowane pod koniec lat dwudziestych i w pierwszej połowie lat trzydziestych we francuskim lotnictwie w bazach morskich w rejonie Morza Śródziemnego i na Bliskim Wschodzie.
Użycie samolotu w lotnictwie polskim.
W 1926 roku zakupiono we Francji 6 szkolnych łodzi latających Schreck FBA-17HE2 i 12 patrolowych samolotów-amfibii Schreck FBA-17HMT2, które zostały przydzielone do Morskiego Dywizjonu Lotniczego w Pucku. Samoloty te znalazły się w Eskadrze Szkolnej i Bliskich Wywiadów tego dywizjonu. Kilka z tych samolotów zostało wydzielonych z dywizjonu do współpracy z flotyllą rzeczną, a w 1927 roku sformowano z nich pluton wywiadowczy Flotylli Rzecznej w Pińsku (przekształcony później w Rzeczną Eskadrę Lotniczą). Samoloty-amfibie FBA-17HMT2 były eksploatowane do 1937 roku, samoloty szkolne FBA-17HE2 do 1932 roku. Jeden samolot FBA-17HE2 numer 4-4, który był samolotem dyspozycyjnym dowódcy Morskiego Dywizjonu Lotniczego, używany był do 1939 roku i w dniu 8 września 1939 roku został zniszczony w czasie nalotu niemieckiego w Zatoce Puckiej, gdzie był zakotwiczony przy brzegu, kilkaset metrów od portu wojennego na Helu. Być może do września 1939 roku dotrwał jeszcze inny FBA-17HE-2, zniszczony w toku kampanii, gdyż w 2017 roku ujawniono zdjęcia samolotu tego typu o numerze 40 (nie można jednak wykluczyć, że chodzi o samolot dowódcy MDLot).
Natomiast jeden samolot FBA-17HMT2 o nazwie „Lubliniak”, który był ufundowany przez czytelników „Głosu Lubelskiego”, po wycofaniu ze służby liniowej w lotnictwie wojskowym, był używany w środkowej i wschodniej Polsce do lotów propagandowych przez Zarząd Główny Ligi Obrony Powietrznej Państwa (LOPP).
Opis techniczny samolotów Schreck FBA-17H.
Samolotu Schreck FBA-17HE2.
Samolot FBA-17HE2 był dwumiejscową łodzią latającą, dwupłatem o konstrukcji mieszanej. Podwozia nie posiadał – przystosowany był do startu z powierzchni wody i lądowania na niej. Napęd stanowił silnik rzędowy. Śmigło dwułopatowe, drewniane, pchające.
Samolotu Schreck FBA-17HMT2.
Samolot Schreck FBA-17HMT2 był dwumiejscowym patrolowym samolotem-amfibią, dwupłatem o konstrukcji mieszanej. Podwozie klasyczne wciągane pod płat w locie i przy wodowaniu. Napęd stanowił silnik rzędowy. Śmigło dwułopatowe, drewniane, pchające.

</doc>
<doc id="131086" url="https://pl.wikipedia.org/wiki?curid=131086" title="Król elfów">
Król elfów

Król elfów, Król olszyn lub Król olch (oryg. "Der Erlkönig") – ballada Johanna Wolfganga von Goethego, napisana w roku 1782. Opisuje śmierć dziecka z rąk nadprzyrodzonej istoty, ducha, tytułowego króla.
Ballada przedstawia ojca z synkiem pędzącego konno przez las wieczorową porą. Na początku wydaje się, że dziecko jedynie majaczy w dziwnej chorobie, lecz ostatni wers przynosi nagły zwrot – dziecko nie żyje.
Źródła.
Motyw utworu pochodzi z duńskiej ballady przetłumaczonej na niemiecki przez Johanna Gottfrieda Herdera, w tej wersji postać złego ducha nazywa się "ellerkonge", co jest inną formą "elverkonge", czyli "król elfów". W wersji Herdera pojawia się jako kalka językowa "Erlkönig", oznaczająca 'króla olszyn', 'króla olch’. (Północnoniemiecka forma rzeczownika "die Erle" ‘olcha’ brzmiąca "die Eller" stała się przyczyną pomyłki tłumacza.)
Do dziś nie rozstrzygnięto sporu o znaczenie tytułu ballady i co zatem idzie o interpretację natury tytułowego króla. Badacze nie są zgodni, czy Goethe o pomyłce Herdera wiedział, czy też odwołał się raczej do wierzeń ludowych związanych z bagnistymi terenami porośniętymi olchami i wierzbami. Miały je zamieszkiwać duchy, oddziałujące na ludzi swoją zgubną mocą. Źródłem wielu przesądów i zabobonów były nie tylko bagna, ale również drewno olchowe, które po rozrąbaniu czerwienieje, jak gdyby krwawiło.
W tradycji folkloru duńskiego i niemieckiego postać króla elfów jest zapowiedzią śmierci, gdyż ukazuje się osobie umierającej. Badacze stojący na stanowisku, że Goethe mógł być świadomy powiązań "Erlköniga" z elfami, wskazują na etymologię słowa "elf" i jego związek ze słowem "alb" (koszmar, zmora senna), co także ma związek z dzieckiem z ballady Goethego.
Inspiracje.
Do tekstu Goethego komponowano wielokrotnie muzykę. Za najbardziej znaną uchodzi kompozycja Franza Schuberta, op. 1 D. 328, z roku 1815. Popularna jest też wersja Carla Loewego.
Ballada zainspirowała również niemiecką grupę Rammstein. W utworze "Dalai Lama" ojciec leci wraz z synem samolotem. W trakcie podróży syn słyszy przyzywania Władcy Nieba. Oprócz tego niemiecka grupa Obscura wykonująca progresywny death metal w tekście do utworu "Incarnated" wykorzystuje jeden z angielskich przekładów ballady. Także śląskojęzyczna grupa muzyczna Oberschlesien dokonała własnej interpretacji wraz z wykonaniem w języku śląskim. 
Wiele wyrażeń z ballady weszło na stałe do świadomości Niemców i służy często jako podstawa aluzji i gier słownych. Sama ballada była też wielokrotnie parodiowana.
Do ballady nawiązuje tytuł powieści francuskiego pisarza Michela Tourniera – "Król Olch" (fr. "Le Roi des Aulnes", 1970), sfilmowanej przez Volkera Schlöndorffa (niem. "Der Unhold"). Książka opowiada historię Francuza zafascynowanego narodowym socjalizmem, który prowadzi przymusową rekrutację młodych chłopców do armii. Ludność uważa go za potwora porywającego bezbronne dzieci i nazywa go "Królem Olch".
Do ballady Goethego nawiązał również Andrzej Sapkowski w ostatniej powieści sagi o Wiedźminie "Pani Jeziora". Król Elfów, przewodzący Ludowi Olch (a więc de facto Król Olch) więzi w swym świecie Cirillę, jedną z głównych bohaterek sagi.
Tekst i tłumaczenia.
Oryginał składa się z 8 czterowersowych strof, z męskim układem rymów "aabb", o wyraźnym rytmie.
Ballada była wielokrotnie tłumaczona na język polski. W użyciu są przynajmniej trzy tytuły:

</doc>
<doc id="131087" url="https://pl.wikipedia.org/wiki?curid=131087" title="Kazik Na Żywo">
Kazik Na Żywo



</doc>
<doc id="131089" url="https://pl.wikipedia.org/wiki?curid=131089" title="Król Olch">
Król Olch



</doc>
<doc id="131090" url="https://pl.wikipedia.org/wiki?curid=131090" title="Król Olszyn">
Król Olszyn



</doc>
<doc id="131091" url="https://pl.wikipedia.org/wiki?curid=131091" title="Jean Gabin">
Jean Gabin

Jean Gabin, właśc. Jean-Alexis Gabin Moncorgé (ur. 17 maja 1904 w Paryżu, zm. 15 listopada 1976 w Neuilly-sur-Seine) – francuski aktor filmowy i teatralny.
Życiorys.
Urodził się w rodzinie z tradycjami aktorskimi i – pomimo początkowej niechęci – jako nastolatek rozpoczął statystowanie w sztukach teatralnych. Karierę rozpoczął na scenie Folies Bergère, a od początku lat trzydziestych zaczął pojawiać się na ekranie filmowym. Pierwsze filmy, w których występował Jean Gabin, ostro malowały czarne strony życia, wskazując na nie jako na przyczyny postępowania ludzi, nie zawsze złych z natury, choć często przywodzonych do zła przez biedę i przeciwności losu. Podobieństwo ról w filmach tzw. realizmu poetyckiego stworzyło złączoną z Gabinem postać fatalistycznego, cichego antybohatera, człowieka osamotnionego i zdeklasowanego, choć mocnego.
Przed wojną wystąpił w dwóch znaczących francuskich filmach: "Towarzyszach broni" (film znany na Zachodzie jako "Wielkie złudzenia" – "La Grande Illusion") oraz w "Ludziach za mgłą".
2 września 1939 został wcielony do francuskiej marynarki wojennej i brał udział w walkach. Po klęsce Francji wyjechał do Hollywood, gdzie przebywał krótko i nie odegrał znaczącej roli. Po zagraniu w dwóch filmach zgłosił się w 1943 na ochotnika do oddziałów Wolnej Francji i brał udział w operacji normandzkiej. W wojsku pozostał do końca II wojny światowej.
Po wojnie wrócił do filmu. Grał sporo, ale przyjmował jedynie role w ambitnych filmach. Odrzucił propozycję zagrania roli Jo w filmie "Cena strachu". Sądził bowiem, że jego fani mogą źle odebrać to, iż gra tchórza (rolę ostatecznie przyjął Charles Vanel). Tworzył wiele różnorodnych postaci, z których najpopularniejszą stał się inspektor Maigret. Pomimo że jego nazwisko było rozpoznawane na świecie, nie zdecydował się już więcej wystąpić w hollywoodzkich produkcjach. Uważany jest za jednego z największych aktorów francuskich.
Współpracował z największymi reżyserami francuskimi, m.in.: Julienem Duvivierem, Jeanem Renoirem i Marcelem Carné. Dwukrotnie zdobył Srebrnego Niedźwiedzia dla najlepszego aktora na MFF w Berlinie i dwukrotnie Puchar Volpiego dla najlepszego aktora na MFF w Wenecji. W 1953 został uhonorowany przez francuskie dziennikarki nagrodą "Lemon Prize", jako najbardziej złośliwy francuski aktor. Za swoje zasługi został odznaczony Legią Honorową IV klasy. W 1976 przewodniczył pierwszej ceremonii wręczania francuskich nagród filmowych – Cezarów.
Był trzykrotnie żonaty: 1. Gaby Basset (1925–1930), 2. Suzanne Marguerite Jeanne Mauchain (1933–1939; rozwód), 3. Dominique Fournier (1949–1976; rozwód). Z trzecią żoną miał troje dzieci: Florence (ur. 1950), Valérie (ur. 1952) i Mathias (ur. 1956). Jego wieloletnią kochanką była Marlene Dietrich, która nazywała go „miłością swojego życia”. Jego pasją była hodowla rasowego bydła.
Zmarł na białaczkę w podparyskiej miejscowości Neuilly-sur-Seine. Jego ciało zostało skremowane i rozsypane z wojskowymi honorami do morza z okrętu „Détroyat”.
3 października 1998 Poczta Francuska wyemitowała znaczek pocztowy z jego wizerunkiem. Jego portret znalazł się również na znaczku pocztowym wyemitowanym przez Pocztę Niemiecką.

</doc>
<doc id="131097" url="https://pl.wikipedia.org/wiki?curid=131097" title="León (Hiszpania)">
León (Hiszpania)

León – miasto w północnej Hiszpanii, w regionie Kastylia i León, stolica prowincji León, 138 tys. mieszkańców (2000). Położone nad rzeką Bernesga (dorzecze Duero), na przedgórzu Gór Kantabryjskich, na trasie pielgrzymek do Santiago de Compostela. Przemysł spożywczy, chemiczny, włókienniczy, ceramiczny oraz rzemieślniczy; ośrodek handlowy, kulturalny i turystyczny.
Od 1988 r. w Leónie rozgrywany jest jeden z najsilniejszych szachowych turniejów w Hiszpanii, Torneo Magistral de Ajedrez Ciudad de León.
Transport.
W mieście znajduje się stacja kolejowa León. Na przedmieściach znajduje się port lotniczy León.
Sport.
Działa tutaj klub piłki nożnej, Cultural y Deportiva Leonesa, grający lidze Segunda División B, będącej trzecim poziomem ligowych rozgrywek piłkarskich w Hiszpanii.

</doc>
<doc id="131098" url="https://pl.wikipedia.org/wiki?curid=131098" title="Sekwencja sygnałowa">
Sekwencja sygnałowa

Sekwencja sygnałowa peptydu – swego rodzaju „adres” dla danego peptydu, który informuje o tym, gdzie ma znaleźć się dane białko w komórce.
Wyróżnia się sekwencje sygnałowe dwóch rodzajów:
sekwencja sygnałowa jest warunkiem niezbędnym i wystarczającym do skierowania białka do konkretnego przedziału.
Także system niszczenia białek krótko żyjących oparty na znakowaniu ubikwityną opiera się o sekwencję sygnałową (8-10 aminokwasów) nazywaną "destruction box".
Hipotezę istnienia sekwencji sygnałowych wysnuł Günter Blobel, za co w 1999 otrzymał nagrodę Nobla.

</doc>
<doc id="131101" url="https://pl.wikipedia.org/wiki?curid=131101" title="ANR">
ANR



</doc>
<doc id="131106" url="https://pl.wikipedia.org/wiki?curid=131106" title="Jerzy Kaczmarek (szermierz)">
Jerzy Kaczmarek (szermierz)

Jerzy Kaczmarek (ur. 8 stycznia 1948 w Lubsku) – polski szermierz, złoty medalista olimpijski, specjalista od floretu.
Życiorys.
W 1965 roku ukończył VIII Liceum Ogólnokształcące im. A. Mickiewicza w Poznaniu, a w 1976 warszawską AWF. 
Zawodnik poznańskich klubów: Lecha (debiut w 1961, pierwszy trener Ignacy Hoffa) i Warty (Jan Nowak) oraz Legii Warszawa (Andrzej Przeździecki; w kadrze narodowej Zbigniew Skrudlik i Władysław Kurpiewski).
Mistrz świata juniorów w 1968. Złoty medalista olimpijski w 1972 w Monachium w drużynowym konkursie florecistów. W skład drużyny mistrzów oprócz Kaczmarka weszli: Arkadiusz Godel, Marek Dąbrowski, Lech Koziejowski i Witold Woyda. 
Trzykrotny srebrny medalista mistrzostw świata w latach: 1969, 1971, 1974 oraz brązowy w 1973 (za każdym razem w drużynie). Mistrz, dwukrotny wicemistrz i trzykrotny brązowy medalista mistrzostw Polski. 
W 1972 został odznaczony Złotym Krzyżem Zasługi.
Po zakończeniu kariery wyjechał do Niemiec, gdzie rozpoczął pracę jako trener szermierki akademickiej w berlińskich korporacjach akademickich.

</doc>
<doc id="131107" url="https://pl.wikipedia.org/wiki?curid=131107" title="Manuela Gretkowska">
Manuela Gretkowska

Manuela Gretkowska (ur. 6 października 1964 w Łodzi) – polska pisarka, felietonistka, scenarzystka filmowa i działaczka społeczna, założycielka polskiej Partii Kobiet. Zwyciężczyni plebiscytu czytelników tygodnika „Wysokie Obcasy” na Polkę Roku 2007. Nagrodzona Fenomenem 2006 przez redakcję tygodnika „Przekrój” oraz Elle Style Award 2007 w kategorii: Osoba Publiczna.
Życiorys.
Wychowała się na łódzkich Bałutach w rodzinie oddziałowej oraz inspektora sanepidu. Uczyła się w XXIV Liceum Ogólnokształcącym w Łodzi; w 1983 zdała maturę. Ukończyła filozofię na Uniwersytecie Jagiellońskim w Krakowie. W Krakowie współpracowała z pismem „brulion”.
W 1988 wyjechała do Francji i w Paryżu ukończyła antropologię w École des hautes études en sciences sociales. Na początku lat 90. wróciła do kraju. Była zastępczynią redaktorki naczelnej „Elle”, a potem dyrektorką literacką tego pisma. Pisała felietony do „Elle”, „Cosmopolitan”, „Wprost”, „Polityki”, „Machiny”, „Cogito”.
Debiutowała powieścią "My zdies’ emigranty" (1991), w której w sposób ironiczny opowiedziała o doświadczeniach młodego pokolenia ludzi wyjeżdżających z Polski. Jej twórczość przychylnie ocenił Czesław Miłosz, którego wypowiedź opublikowano w pierwszym wydaniu. Następne trzy książki opisywały żywot zamieszkałej we Francji współczesnej bohemy artystyczno-intelektualnej. "Tarot paryski" (1993), "Kabaret metafizyczny" (1994) oraz "Podręcznik do ludzi. Tom pierwszy i ostatni: czaszka" (1996) łączy fascynacje gnozą, kabałą, postacią Marii Magdaleny i motywem czaszki w kulturze światowej. W tym czasie pisarka zyskała opinię „skandalistki” i „postmodernistki”. Jej proza unikała patetycznego języka, bliżej jej było do lekkości i uszczypliwości eseju. W 1996 napisała scenariusz do filmu Andrzeja Żuławskiego "Szamanka".
W 1997 wyjechała do Szwecji. Wydała kilka opowiadań zebranych w książce "Namiętnik" (1998), relacje ze światowych podróży "Światowidz" (1998) oraz felietony pod wspólnym tytułem "Silikon" (2000). Współtworzyła scenariusz pierwszego sezonu serialu obyczajowego "Miasteczko" (2000).
Najnowsza jej twórczość skłania się ku prozie osobistej, niemal intymnej. "Polka" (2001) była dziennikiem ciąży pisarki, zaś "Europejka" (2004) przynosi dowcipny obraz zmieniającej się Polski, widziany oczyma Gretkowskiej – intelektualistki. "Polka" była ponadto nominowana do Nagrody Literackiej Nike w 2002. W 2003 autorka wraz z partnerem Piotrem Pietuchą napisała "Sceny z życia pozamałżeńskiego". Trzy lata później napisała dla miesięcznika „Sukces” felieton nieprzychylny braciom Kaczyńskim. Miesięcznik trafił do kiosków z tym tekstem wyciętym (dosłownie) z każdego egzemplarza.
Jej powieści były tłumaczone na języki: francuski, litewski, rosyjski, serbski, ukraiński, węgierski.
W 2007 przekształciła ruch społeczny „Polska jest kobietą” w nową partię polityczną – Partię Kobiet. W październiku 2007, po wyborach parlamentarnych, zrezygnowała z kierowania partią, pozostając jej przewodniczącą honorową.
Do lipca 2022 była felietonistką Newsweek Polska.
Mieszkała we wsi Ustanów z córką Polą i mężem Piotrem Pietuchą, psychoterapeutą i pisarzem. Jej mężem był Cezary Michalski.
Twórczość.
Radio.
Współpracowała z radiem RMF FM przy audycji „Świat na żółto i na niebiesko”.

</doc>
<doc id="131108" url="https://pl.wikipedia.org/wiki?curid=131108" title="Pierwoskrzelne">
Pierwoskrzelne

Pierwoskrzelne (Protobranchia) – tradycyjnie wyróżniana podgromada małży (Bivalvia). Kryterium kwalifikacji małży do tej podgromady jest budowa ich narządu oddechowego, czyli skrzeli. Są one proste, dwupłatowe, krótkie, z rzędami listkowatych wyrostków pokrytych licznymi rzęskami wywołującymi ruch wody w jamie płaszczowej od tyłu ku przodowi ciała. 
Pierwoskrzelne znane są ze skamieniałości kambryjskich. Mają budowę najbardziej prymitywną wśród małży. Ich muszle są w zarysie trójkątne lub owalne, z perłową lub porcelanową warstwą wewnętrzną. Mierzą zwykle mniej niż 30 mm. 
Gatunki zaliczane do tej podgromady występują tylko w morzach pełnosłonych, w osadach dennych lub na ich powierzchni, zarówno w wodach płytkich jak i bardzo głębokich.
Współcześnie żyjące pierwoskrzelne grupowane są w dwóch rzędach, dla których za kryterium podziału przyjęto wykształcenie zamka: 
W alternatywnej klasyfikacji (Newell, 1965) Protobranchia nie występuje – Nuculoida zaliczany jest do podgromady Palaeotaxodonta, a Solemyoida do Cryptodonta. Badania Giribeta i Wheelera również nie potwierdzają taksonu Protobranchia. Zamiast tego sugerują podział tej grupy zwierząt na monofiletyczne Solemyoidea, Nuculoidea i Nuculanoidea. Ze względu na dotychczasowy brak potwierdzenia dla takiej hipotezy w większości publikacji nadal wyróżnia się pierwoskrzelne w randze podgromady.
Według najnowszych systemów klasyfikacji Protobranchia dzieli się na 3 rzędy żyjące współcześnie oraz 1 rząd wymarłych małży:

</doc>
<doc id="131109" url="https://pl.wikipedia.org/wiki?curid=131109" title="Shizuka Arakawa">
Shizuka Arakawa

 – japońska łyżwiarka figurowa startująca w konkurencji solistek. Mistrzyni olimpijska z Turynu (2006) i uczestniczka igrzysk olimpijskich (1998), mistrzyni świata (2004), medalistka mistrzostw czterech kontynentów i finału Grand Prix, dwukrotna mistrzyni Japonii (1998, 1999). Zakończyła karierę amatorską 7 maja 2006 roku, a następnie rozpoczęła występy w rewiach łyżwiarskich, pracę jako komentatorka łyżwiarstwa figurowego w japońskiej telewizji i organizuje własną rewię "Friends on Ice".
Arakawa jest pierwszą reprezentantką Japonii, która zdobyła tytuł mistrzyni olimpijskiej w konkurencji solistek.
Jej znakiem rozpoznawczym jest wykonywanie "odchylanej Iny Bauer" (ang. "layback Ina Bauer").
Życie osobiste.
Arakawa urodziła się w Shinagawa w Tokio, a wychowywała się w Sendai, największym mieście regionu Tōhoku. Jest jedynym dzieckiem Koichi i Sachi Arakawa. Swoje imię otrzymała imię po Shizuka Gozen.
W marcu 2000 rozpoczęła naukę na Uniwersytecie Waseda. W 2004 otrzymała dyplom licencjata nauk społecznych. Tytuł mistrzyni świata zdobyła kilka dni po ukończeniu egzaminów na Waseda.
Po zamknięciu Konami Sports Ice Rink w Sendai, gdzie zaczynała swoją karierę, przez pewien czas mieszkała i trenowała w International Skating Center of Connecticut w Simsbury w Stanach Zjednoczonych.
Kariera.
Wczesna kariera.
Arakawa zainteresowała się łyżwiarstwem w wieku 5 lat i rozpoczęła naukę w Szkole Łyżwiarstwa Chibikko. Lekcje baletu rozpoczęła jako siedmiolatka. W tym samym roku rozpoczęła treningi z byłym olimpijczykiem Hiroshi Nagakubo, który startował w parze w czasie Igrzysk Olimpijskich w Sapporo. Mając osiem lat wykonywała potrójnego salchowa.
W 1994 rozpoczęła starty w japońskich zawodach łyżwiarskich. W latach 1994, 1995 i 1996 otrzymała tytuł "Japońskiej Osobowości Juniorów". Arakawa była pierwszą łyżwiarką w Japonii, która zdobyła trzy tytuły mistrza kraju juniorów z kolei.
Kariera wśród seniorów.
Arakawa była mistrzynią Japonii w 1998 i 1999.
Na igrzyskach olimpijskich debiutowała w wieku 16 lat, reprezentując Japonię podczas Zimowych Igrzysk Olimpijskich w Nagano w 1998. Zawody w jeździe indywidualnej kobiet obserwowała para cesarska Japonii. Arakawa, uznawana wówczas za nr 2 w Japonii, zajęła 13. miejsce.
W 2002 Arakawa zajęła drugie miejsce podczas mistrzostw Japonii i w efekcie nie znalazła się w reprezentacji olimpijskiej.
W sezonie 2002-2003 Arakawa wygrała Zimowe Igrzyska Azji i Zimową Uniwersjadę. Po raz drugi z rzędu wywalczyła srebro na Mistrzostwach Czterech Kontynentów. Zajęła czwarte miejsce podczas ISU Grand Prix Final, trzecie na NHK Trophy i piąte na Cup of Russia. Zdobyła też brąz na "Japanese Nationals", co było jej piątym medalem na tej imprezie, po wcześniejszych dwóch złotych i dwóch srebrnych.
W 2004 zwyciężyła podczas mistrzostw świata w Dortmundzie, prezentując siedem czystych skoków potrójnych. Była trzecią Japonką, która zdobyła ten tytuł, po Midori Itō w 1989 i Yuka Satō w 1994.
Arakawa planowała zakończyć karierę po mistrzostwach w 2004, ale odniesione tam zwycięstwo skłoniło ją do zmiany planów. Zmagała się z kontuzją nogi i problemami z motywacją, podczas gdy prześcigały ją młodsze japońskie zawodniczki jak Miki Andō i Mao Asada.
Potrzebną jej motywację do powrotu do najwyższej formy zyskała po mistrzostwach świata w 2005, gdzie zajęła 9. miejsce. Uważała, że nie może wycofać się będąc na tak niskiej pozycji. W listopadzie 2005 zwróciła się do rosyjskiego łyżwiarza Nikołaja Morozowa, który został jej trenerem.
Zimowe Igrzyska Olimpijskie 2006.
Na Zimowych Igrzyskach Olimpijskich 2006 w Turynie, po programie krótkim Arakawa zajmowała trzecią pozycję, za Sashą Cohen i Iriną Słucką. Mimo że Cohen i Słucka były faworytkami, obie zaliczyły upadek podczas programu dowolnego. Arakawa wykonała czysty program dowolny. Jednym z jego głównych punktów było wykonanie przez nią Inu Bauer, a następnie kombinacji trzech skoków. W czasie wykonywania programu zmieniła planowaną kombinację potrójnych skoków na kombinację potrójny salchow-podwójny toeloop.
Łącznie otrzymała 191,34 punktów, prawie osiem więcej niż zajmująca drugie miejsce Cohen (183,36), co dało jej złoty medal. Słucka zajęła trzecie miejsce z notą 181,44.
Zwycięstwo Arakawy było pierwszym w historii olimpijskim złotem dla łyżwiarza z Japonii i jedynym medalem zdobytym dla Japonii w Turynie. Arakawa była drugą Japonką, która wywalczyła złoto na zimowych igrzyskach olimpijskich (po Tae Satoya) oraz drugą po Midori Itō łyżwiarką, która zajęła miejsce na olimpijskim podium. Mając 24 lata była najstarszą od ponad 80 lat mistrzynią olimpijską w łyżwiarstwie. Madge Syers-Cave z Wielkiej Brytanii miała 27 lat, gdy zwyciężyła na Letnich Igrzyskach Olimpijskich w Londynie w 1908 (były to pierwsze olimpijskie zawody w łyżwiarstwie figurowym).
Kariera zawodowa.
Arakawa nadal jeździ w programach pokazowych łyżwiarstwa figurowego i jest komentatorką łyżwiarstwa w japońskiej telewizji. W 2006 brała udział w zawodach Ice Wars.
W 2006 Arakawa pojawiła się w serialu japońskiej telewizji "Shichinin no onna bengoshi" (7 kobiet prawników), emitowanego w Asahi TV. Zagrała rolę prokuratorki Yayoi Shimasaki w 8. odcinku.
Charakterystyka jazdy.
Jest znana ze swoich piruetów i skoków, w szczególności z trudnych kombinacji potrójnych skoków (3/3). Arakawa potrafi również wykonywać kombinacje trzech potrójnych skoków - w czasie treningów przez igrzyskami w 2006 wykonała kombinację potrójny salchow-potrójny toe loop-potrójny toe loop. W 2004 włączyła do swojego repertuaru piruet Biellmann. Jest znana z wyjątkowej jakości łyżwiarstwa, pozornie lekkich przejść i łatwego nabierania prędkości.
Arakawa jest również znana ze spiral. Charakterystyczna dla niej jest "spirala Y", przy której puszcza wolną nogę i kończy ją z nogą wciąż w pobliżu głowy, bez pomagania sobie ręką.
Jej specjalnością jest Ina Bauer, którą wykonuje z pełnym odchyleniem się do tyłu. Dzięki wykonaniu tego elementu przez Arakawę podczas Igrzysk Olimpijskich 2006, termin "Ina Bauer" stał się bardzo popularny w Japonii, a jej wykonanie wzorcowe.

</doc>
<doc id="131110" url="https://pl.wikipedia.org/wiki?curid=131110" title="Troppau">
Troppau



</doc>
<doc id="131111" url="https://pl.wikipedia.org/wiki?curid=131111" title="Potencjał elektryczny">
Potencjał elektryczny

Potencjał elektrostatyczny, potencjał pola elektrycznego – pole skalarne opisujące pole elektrostatyczne.
Definicja potencjału elektrycznego.
Potencjałem elektrycznym formula_1 w dowolnym punkcie formula_2 stałego pola elektrycznego nazywa się stosunek pracy formula_3 wykonanej przez siłę elektryczną przy przenoszeniu ładunku formula_4 z tego punktu do nieskończoności, do wartości tego ładunku:
Jednostką potencjału jest 1 V (wolt) równy 1 J/1 C (dżulowi na kulomb).
Potencjał elektrostatyczny ładunku punktowego.
W przypadku pola elektrycznego wytwarzanego przez nieruchomy punktowy ładunek elektryczny:
gdzie:
Zgodnie z definicją potencjału elektrycznego:
gdzie:
Ponieważ formula_14 a energia potencjalna pola elektrycznego ładunku punktowego wyraża się wzorem:
z czego wynika:
Z zależności tej wynikają cechy potencjału elektrycznego (patrz wyżej).
Potencjał elektryczny a praca w polu elektrycznym.
Rozpatrując niezmienne pole elektryczne, rozważyć można jaka praca formula_17 potrzebna jest aby przenieść dany ładunek formula_4 z punktu formula_2 do punktu formula_20 rozważanego pola. Przeniesienie danego ładunku z punktu formula_2 do nieskończoności formula_22 wówczas z definicji potencjału elektrycznego wynika, że pracę tę określa wzór:
oraz podobnie dla punktu formula_24
Zatem praca potrzebna na przeniesienie ładunku formula_4 z punktu formula_2 do formula_20 dana jest jako:
Praca potrzebna na przeniesienie ładunku formula_4 z danego punktu formula_2 do punktu formula_20 zależy jedynie od:
Potencjał elektryczny a natężenie pola elektrycznego.
Związek między natężeniem pola elektrycznego formula_35 a potencjałem formula_36 wyraża się wzorem:
Zależność ta często jest wykorzystywana również jako definicja potencjału. Wobec tego:
lub inaczej:
przy przeniesieniu ładunku elektrycznego z punktu formula_2 do punktu formula_41 Wówczas wzór ten określa napięcie elektryczne pomiędzy tymi dwoma punktami.

</doc>
<doc id="131112" url="https://pl.wikipedia.org/wiki?curid=131112" title="Harald V">
Harald V

Harald V (ur. 21 lutego 1937 w Skaugum) – król Norwegii od 17 stycznia 1991 roku. Jest pierwszym władcą norweskim urodzonym na norweskiej ziemi od 567 lat.
W 1968 roku ożenił się z Sonją Haraldsen. Ma z nią dwoje dzieci – Martę Ludwikę (ur. 1971) i Haakona Magnusa (ur. 1973).
Życiorys.
Narodziny i chrzest.
Urodził się 21 lutego 1937 roku w Skaugum, niedaleko Oslo, jako syn następcy norweskiego tronu, Olafa Glücksburga (przyszłego króla Olafa V), oraz jego żony, Marty Bernadotte. Otrzymał imię Harald. Nosiło je wcześniej czterech norweskich władców – Harald I Pięknowłosy, Harald II Szara Opończa, Harald III Srogi oraz Harald IV Gille. 
Jego chrzest odbył się 31 marca 1937 roku w kaplicy Pałacu Królewskiego w Oslo. Rodzicami chrzestnymi zostali: jego dziadek i babcia ze strony ojca, Haakon VII (król Norwegii) i Maud Koburg (królowa Norwegii), dziadek i babcia ze strony matki, Karol Bernadotte (książę Västergötlandu) i Ingeborga Glücksburg (księżna Västergötlandu), a także: Leopold III Koburg (król Belgów), Jerzy VI (król Wielkiej Brytanii), Maria Teck (królowa Wielkiej Brytanii) i Ingryda Bernadotte (żona następcy tronu Danii). 
Miał dwie starsze siostry – Ragnhildę (1930-2012) i Astrydę (ur. 1932). Mimo że Harald był najmłodszym z rodzeństwa, zajął drugie miejsce w linii sukcesji do norweskiego tronu, za swoim ojcem. Ówcześnie bowiem nie dopuszczano kobiet do dziedziczenia tronu.
Młodość.
Dzieciństwo Haralda w Norwegii upływało spokojnie aż do II wojny światowej. Gdy wojska niemieckie zaatakowały Norwegię 9 kwietnia 1940, Marta Bernadotte uciekła z Haraldem i jego siostrami do Szwecji, a następnie Stanów Zjednoczonych, gdzie przeczekała okres wojny. 
Ukończył Oslo Katedralskole w 1955 i rozpoczął studia na Uniwersytecie w Oslo w tym samym roku. Uczęszczał również do Norweskiej Szkoły Oficerów Kawalerii w Trandum i zapisał się do Norweskiej Akademii Wojskowej, którą ukończył w 1959 roku.
Następca tronu.
21 września 1957 roku ojciec Haralda zasiadł na norweskim tronie jako Olaf V, a sam Harald został księciem koronnym (następcą tronu).
Po odbyciu obowiązkowej służby wojskowej rozpoczął studia w Oksfordzie. Tam w latach 1960-1962 uczęszczał na wykłady z nauk społecznych, historii i ekonomii w Balliol College.
Trzykrotnie (w 1964, 1968 i 1972) startował jako żeglarz na igrzyskach olimpijskich.
Król Norwegii.
Olaf V zmarł na zawał serca 17 stycznia 1991 roku. W tej sytuacji Harald, jako następca tronu, wstąpił na norweski tron i postanowił kontynuować dewizę swojego ojca i dziadka – „Alt for Norge” (pol. „Wszystko dla Norwegii”).
W 1992 roku ustanowił Kong Olav Vs kreftforskningspris – nagrodę badawczą przyznawaną corocznie przez Norweskie Towarzystwo Onkologiczne badaczowi, który wyróżnił się swoim zaangażowaniem naukowym w walce z rakiem. Jest to najwyższa nagroda przyznawana przez Norweskie Towarzystwo Onkologiczne.
Miał raka pęcherza moczowego w 2003 roku i zwężenie aorty w 2005 roku.
Poparcie Norwegów dla monarchii sięga ok. 80%. Powszechnie uważa się, że król bardzo dobrze wykonuje swoje obowiązki i jest bardzo lubiany. Trond Norén Isaksen, norweski historyk, szukając przyczyny tego stanu rzeczy, powiedział: „Myślę, że empatia, jaką okazuje ludziom, jest ważnym powodem, dla którego jest tak popularny. Ludzie troszczą się o niego. Widać to, gdy był chory. Było wielu, którzy martwili się o to, jak sobie radzi. To nie jest oczywista sprawa”. Na początku 2022 roku podjęto jednak próbę uczynienia z Norwegii republiki. Inicjatorką obalenia monarchii była Anette Trettebergstuen, która zaledwie rok wcześniej przysięgała wierność królowi, obejmując stanowisko ministra kultury i równości płci. Ostatecznie parlament w głosowaniu opowiedział się za utrzymaniem monarchii. Wydarzenie to było jednak przedmiotem debaty publicznej – miały miejsce również różnego rodzaju manifestacje poparcia dla rodziny królewskiej. Sama Anette Trettebergstuen tłumaczyła po przegranym głosowaniu: „Kocham norweską rodzinę królewską i uważam, że wspaniale jest spotykać się z królem i księciem koronnym”. Wielu członków parlamentu wyraziło swoje poparcie dla monarchii i negatywnie oceniło próbę jej obalenia. Poparcie dla rodziny królewskiej w wyniku tego wydarzenia umocniło się i nadal – według przeprowadzonych później sondaży – wynosiło 84%.
Małżeństwo i potomstwo.
W 1959 roku związał się z krawcową, Sonją Haraldsen. Z racji tego, że nie pochodziła ona z arystokratycznej rodziny i nie miała dobrego wykształcenia, początkowo nie traktowano poważnie tej relacji. Uważano, że żona Haralda – ponieważ zostanie w przyszłości królową Norwegii – powinna pochodzić z królewskiego rodu. Odpowiednimi kandydatkami wydawały się księżniczki z rodzin panujących: m.in. Zofia Glücksburg, Irena Orańska-Nassau, Małgorzata Bernadotte, Aleksandra Windsor, Irena Glücksburg, Małgorzata Orańska-Nassau czy Brygida Bernadotte.
W 1968 roku Harald miał powiedzieć swojemu ojcu, że jeśli kiedykolwiek się ożeni, to jedynie z Sonją. Olaf V, który przez prawie dekadę nie chciał dopuścić do ślubu syna ze zwykłą krawcową, ostatecznie uległ i wyraził zgodę na ślub Haralda z Sonją. Z okazji zaręczyn Harald podarował narzeczonej pierścionek należący wcześniej do jego matki. Ślub następcy tronu z Sonją Haraldsen miał miejsce 29 sierpnia 1968 roku w katedrze w Oslo.
Para ma dwoje dzieci:
Tytulatura.
21 lutego 1937 – 21 września 1957: "Jego Królewska Wysokość" książę Harald
21 września 1957 – 17 stycznia 1991: "Jego Królewska Wysokość" książę koronny Norwegii
Od 17 stycznia 1991: "Jego Królewska Mość" król Norwegii

</doc>
<doc id="131113" url="https://pl.wikipedia.org/wiki?curid=131113" title="Cotangens hiperboliczny">
Cotangens hiperboliczny



</doc>
<doc id="131114" url="https://pl.wikipedia.org/wiki?curid=131114" title="Kompleksy alkilowe">
Kompleksy alkilowe

Kompleksy alkilowe – związki metaloorganiczne, w których występują pojedyncze wiązania chemiczne sigma węgiel-metal. Przez ligandy alkilowe w chemii metaloorganicznej rozumie się zwykle nie tylko tradycyjne grupy alkilowe, ale też wszelkie grupy węglowodorowe (nawet aromatyczne), które łączą się z metalami wiązaniami σ-pojedynczymi.
Pierwszy związek metaloalkilowy otrzymano już w 1848 r. (E. Frankland, ZnEt2), a tetraetyloołów (PbEt4) został w 1922 r. zastosowany na masową skalę jako dodatek antystukowy do benzyny. Prawdziwy rozwój badań nad tego rodzaju połączeniami nastąpił dopiero w latach 50. XX w. Do tego czasu długo sądzono, że wiązania metal-alkil z metalami przejściowymi są nietrwałe, na skutek zupełnie błędnych obliczeń teoretycznych mocy tych wiązań. W rzeczywistości jednak wiązanie to z wieloma metalami przejściowymi jest silniejsze od wiązań z metalami grup głównych, jednak ulega ono zerwaniu na skutek tzw. β-wodoroeliminacji, ze względu na interakcje między wolnym orbitalami d metalu z orbitalami s wodoru:
podczas gdy atomy metali grup głównych nie mają takiej możliwości i termiczne zerwanie wiązania M-C zachodzi przy wykorzystaniu zwykłego mechanizmu wolnorodnikowego:
Powoduje to, że uzyskanie stabilnych związków alkilowych z metalami przejściowymi wymaga albo całkowitego zapełnienia wszystkich ich orbitali d dodatkowymi ligandami, albo użycia ligandów alkilowych o bardzo dużej zawadzie przestrzennej, utrudniającej β-wodoroeliminację.
Otrzymywanie.
Kompleksy alkilowe można otrzymywać m.in. poprzez:
Własności.
Wiązania węgiel-metal w kompleksach alkilowych łatwo pękają pod pływem ataku elektrofilowego:
Najważniejszą z praktycznego powodu reakcją tych związków jest spontaniczny przeskok ligandu alkilowego na drugi ligand, który posiada atom węgla o własnościach elektrofilowych:
Reakcja ta jest bardzo częstym etapem wielu cykli katalitycznych reakcji stosowanych w przemyśle na masową skalę, takich jak: polimeryzacja etylenu czy reakcja hydroformylowania:

</doc>
<doc id="131115" url="https://pl.wikipedia.org/wiki?curid=131115" title="Mozazaury">
Mozazaury

Mozazaury (Mosasauridae) – rodzina olbrzymich, wężowatych mięsożernych morskich gadów, żyjących podczas późnej kredy.
Pierwsze szczątki pochodzą z kamieniołomu, w którym wydobywano wapień w Maastricht (nazwa pochodzi od tej miejscowości) nad doliną Mozy w 1778. Mozazaury nie były dinozaurami, lecz lepidozaurami, znanymi z zazębiających się łusek. Drapieżniki te wyewoluowały z półwodnych łuskonośnych (klad obejmujący dzisiejsze jaszczurki, amfisbeny i węże), a dokładniej od rodziny Aigialosauridae, we wczesnej kredzie. W czasie ostatnich 20 milionów lat kredy (turon, mastrycht), dzięki wyginięciu ichtiozaurów i pliozaurów, stały się one dominującymi drapieżnikami morskimi.
Dokładna pozycja filogenetyczna kladu obejmującego mozazaury i ich najbliższych krewnych (aigialozaury i dolichozaury) w obrębie Squamata pozostaje niepewna. Tradycyjnie uważane są za bliskich krewnych waranowatych; pokrewieństwo to potwierdza analiza filogenetyczna przeprowadzona przez Conrada (2008). Analiza Conrada i współpracowników (2011) uwzględniająca jedynie cechy budowy szkieletu wykazuje, że mozazaury i ich krewni są przedstawicielami grupy Anguimorpha nienależącymi do najmniejszego kladu obejmującego warany i Monstersauria, ale bliżej spokrewnionymi z tymi grupami niż padalcowate, guzowcowate i jaszczurka krokodylowata; natomiast analiza uwzględniająca zarówno cechy budowy szkieletu, jak i dane molekularne wykazała, że mozazaury są bliżej niż Monstersauria spokrewnione z waranami. Przytaczane dowody na bliskie pokrewieństwo mozazaurów i waranów zakwestionował Caldwell (2012), który uznał za bardziej prawdopodobne bliskie pokrewieństwo mozazaurów i ich najbliższych krewnych z wężami. Szczególnie bliskie pokrewieństwo mozazaurów i węży potwierdzają też niektóre analizy filogenetyczne (występują u nich podobieństwa anatomiczne czaszki i szczęk, a różniły się od nich np. osadzeniem zębów w zębodołach). Jeszcze inny rezultat dała analiza Gauthiera i współpracowników (2012); według niej mozazaury i ich najbliżsi krewni są bazalnymi przedstawicielami kladu Scincogekkonomorpha (obejmującego grupę Scleroglossa, do której z kolei należą Autarchoglossa i Gekkota, oraz wszystkie łuskonośne bliżej spokrewnione ze Scleroglossa niż z Iguania) nienależącymi do Scleroglossa. Z tej analizy wynika dodatkowo, że pozycja filogenetyczna mozazaurów w obrębie Squamata wskazywana przez różne analizy filogenetyczne zmienia się w zależności od tego, jakie taksony są brane pod uwagę w analizie. Gdy Gauthier i współautorzy uwzględnili tylko taksony kopalne a pominęli żyjące, mozazaury, aigialozaury i dolichozaury były blisko spokrewnione z wężami, razem z którymi tworzyły klad siostrzany do Scleroglossa. Gdy w analizie nie uwzględniano amfisben i przedstawicieli rodzin Dibamidae i Anniellidae uzyskiwano drzewo, na którym mozazaury i ich krewni należeli do Scleroglossa – taksony te były blisko spokrewnione z wężami, razem z którymi tworzyły klad siostrzany do Varanoidea. Autorzy zauważyli też, że gdy w analizie uwzględniano aigialozaury i dolichozaury, ale nie uwzględniano mozazaurów uzyskiwano drzewo filogenetyczne, według którego te dwie pierwsze grupy należały do Scleroglossa i tworzyły klad siostrzany do kladu obejmującego węże, amfisbeny, Dibamidae i Anniellidae.
Jaszczurki te osiągały do 17,5 m długości. Wielka głowa mieściła ogromne, naszpikowane ostrymi zębami szczęki, które u największych mierzyły niemal 2 metry, a zęby 10 cm długości. Szczęki mogły otworzyć się na około 1 m szerokości. Żuchwa była luźno zawieszona na zawiasach do czaszki z ruchomym stawem z każdej strony (za zębami). Dzięki temu luźnemu połączeniu mogły połykać dużą w stosunku do swych rozmiarów zdobycz. Żywiły się rybami, żółwiami, mięczakami i skorupiakami. Mozazaury miały opływowe ciała, kończyny przekształcone w szerokie płetwy i długi, silnie umięśniony ogon, którego faliste ruchy stanowiły siłę napędową dla poruszającego się niczym węgorz gada, a sterowanie odbywało się za pomocą czterech płetwiastych kończyn. Zasiedlały Atlantyk, Pacyfik i Tetydę.
Opis.
Mozazaury, jak wszystkie gady, oddychały powietrzem atmosferycznym. Były one potężnymi pływakami doskonale zaadaptowanymi do ciepłych, płytkich mórz kontynentalnych częstych podczas późnego okresu kredowego. Środowisko życia wymogło na nich przystosowanie w postaci żyworodności.
Najmniejszym znanym mozazaurem był "Carinodens belgicus" osiągający 3–3,5 metra długości. Prawdopodobnie żył w płytkich wodach nieopodal brzegu, spożywał mięczaki i jeżowce. Większe gatunki były bardziej typowe, dorastały one do ponad 17 m. Największy ze wszystkich był "Hainosaurus", dorastający do około 17,5 m.
Kształt ciała mozazaurów przypominał ten spotykany u dzisiejszych waranów, był jednak bardziej wydłużony i opływowy. Kości kończyn zredukowały swą długość, za to wydłużone paliczki wraz z błoną pławną utworzyły coś w rodzaju wiosła. Szerokie ogony stanowiły siłę napędową. Sposób poruszania się jest podobny do używanego przez niektóre współczesne ryby (konger) i węże morskie. Zwierzęta te mogły czaić się oraz silnie i szybko rzucać na zdobycz.
W czaszkach mozazaurów znajdował się podwójny staw zawiasowy i elastyczna szczęka, podobne rozwiązania posiadają węże. Pozwalało im to zazwyczaj na połykanie zdobyczy w całości. To spotykane dzisiaj u wężów zachowanie wyjaśnia i ułatwia identyfikację niestrawionych treści pokarmowych w szkieletach mozazaurów. Szkielet gatunku "Tylosaurus proriger" z Dakoty Południowej zawiera pozostałości morskiego ptaka hesperornisa, morskiej ryby kostnoszkieletowej, rekina (prawdopodobnie) i innego, mniejszego mozazaura ("Clidastes"). Znajdowano też jednak kości mozazaurów z utkwionymi w nich kośćmi rekinów.
Bazując na takich cechach, jak podwójny rząd zębów na podniebieniu, wspomniana już budowa szczęki, modyfikacja i redukcja kończyn, a prawdopodobnie i sposób poruszania się, wiele badań sugeruje, że mozazaury i węże miały wspólnych przodków. Zostało to zasugerowane w 1869 przez jednego z najbardziej znanych paleontologów świata, Edwarda Drinkera Cope'a, który włączył je do nazwanego przez siebie kladu Pythonomorpha. Hipoteza ta została zarzucona na ponad wiek, odżywając ponownie w latach dziewięćdziesiątych XX wieku.
Badania przeprowadzone przez Bernarda i współpracowników – polegające na porównaniu składu izotopu tlenu w zębach z tymi występującymi u ryb – sugerują, że mozazaury były w stanie utrzymywać wysoką i stałą temperaturę ciała w ekosystemach oceanicznych od tropików do wód chłodnych. Szacowana temperatura ciała, wynosząca 35–39 °C, sugeruje wysokie tempo przemiany materii, wymagane do drapieżnictwa i szybkiego przemierzania dużych terenów.
Środowisko.
Podczas okresu kredowego poziom morza był wysoki. W obrębie Ameryce Północnej istniały wielkie morza śródlądowe. Skamieniałości mozazaurów znaleziono w takich miejscach, jak Holandia, Belgia, Francja, Wielka Brytania, Niemcy, Szwecja, Dania, Hiszpania, Nowa Zelandia, wyspa Vega (Antarktyka), Kanada, Stany Zjednoczone, Meksyk, Peru, Angola, Japonia, Maroko, Syria, Jordania, Izrael, Egipt, Brazylia, Rosja, Ukraina, Azerbejdżan, Kazachstan, Niger, Turcja, Bułgaria, Chile. Skamieniałości mozazaurów odkryto także w Polsce.
Wiele ochrzczonych dinozaurami szczątków z Nowej Zelandii jest obecnie uznawanych za mozazaury albo plezjozaury (inna grupa wymarłych gadów morskich).
Historia odkryć.
Pierwsze opublikowane odkrycie szczątków mozazaura poprzedza odkrycia skamieniałych pozostałości dinozaurów. Skupiło ono uwagę podczas oświecenia na istnienie zwierząt kopalnych. Okaz został odkryty w 1780 przez pracowników kamieniołomu, w którym wydobywano wapień, w podziemnym chodniku. Szybko zainteresował się tym C.K. Hoffman, chirurg i łowca skamieniałości z holenderskiego miasta Maastricht, prawo własności spoczywało jednak w rękach kanonika z Maastricht, albowiem w jego posiadaniu znajdowała się okoliczna ziemia.
Korespondencja Hoffmana z innymi naukowcami uczyniła znalezisko sławnym. Podczas konfliktów po Wielkiej Rewolucji Francuskiej ukryte szczątki zostały odkryte, wydane, jak się mówi, za alkohol, a następnie przetransportowane do Paryża, gdzie zajął się nimi Georges Cuvier, który zdolny opisać je w sposób naukowy, aczkolwiek "le grand animal fossile de Maastricht" nie został opisany jako mozazaur aż do 1822, natomiast swej nazwy, "Mosasaurus hoffmanni", nie otrzymał aż do 1829. Kilka grup szczątków mozazaurów odkrytych w Maastricht wcześniej, wystawionych w Teylers Museum w Haarlem od około 1770, zostało uznanych za mozazaury dopiero w XIX stuleciu.
Pokłady wapienia w Maastricht stały się za sprawą mozazaurów tak sławne, że dały w końcu nazwę ostatniemu trwającemu 6 milionów lat piętru górnej kredy – mastrychtowi.
Ewolucja – przodkowie.
Jak już wcześniej wspomniano, bazując na takich cechach, jak specyficzna budowa czaszki, w tym szczęk, modyfikacji kończyn i prawdopodobnym sposobie poruszania się, wielu badaczy sądzi, że mozazaury i węże posiadają swych wspólnych przodków, jak zasugerował to w 1869 Cope, ustanowiwszy dla obu grup klad Pythonomorpha. Idea ta, niegdyś odrzucona, ponownie wróciła do łask badaczy w latach dziewięćdziesiątych XX wieku. Odkrycie "Najash rionegrina", przystosowanego do grzebania w ziemi węża z Ameryki Południowej, rzuca wątpliwości na teorię o morskim pochodzeniu.
Opisany w 2005 roku "Dallasaurus turneri" jest ogniwem pośrednim pomiędzy aigialozaurami a mozazaurami; budową niektórych kości czaszki, kręgów i miednicy przypomina już mozazaury, ale w przeciwieństwie do nich, a podobnie jak u aigialozaurów jego kończyny nie są przekształcone w podobne do wioseł płetwy. Z przeprowadzonej przez autorów jego opisu analizy filogenetycznej wynika, że był on bazalnym przedstawicielem podrodziny Mosasaurinae. Analiza ta wykazała, że mozazaury w tradycyjnym rozumieniu – wodne łuskonośne z kończynami przekształconymi w wiosłowate płetwy – choć istotnie blisko spokrewnione, nie tworzą jednak kladu, do którego nie należały inne łuskonośne; według tej analizy charakterystyczne dla mozazaurów płetwy wyewoluowały niezależnie u trzech różnych grup łuskonośnych pochodzących od aigialozaurów. Podobny wynik dały analizy Caldwella i Palciego (2007) oraz Leblanca, Caldwella i Bardet (2012); natomiast z analizy Conrada i współpracowników (2011) wynika, że mozazaury z wiosłowatymi płetwami tworzą klad, do którego nie należą żadne inne łuskonośne.
Drzewo filogenetyczne mozazaurów i ich najbliższych krewnych za Caldwellem i Palcim (2007) oraz Caldwellem (2012). Rzymskimi I i II oznaczono dwa klady, których przedstawiciele wykształcili cechy budowy miednicy uznawane za charakterystyczne dla mozazaurów; pogrubiono nazwy taksonów mających oprócz tego także kończyny przekształcone w wiosłowate płetwy:
Potwierdzenie przez dalsze badania pokrewieństw wskazanych na powyższym drzewie filogenetycznym oznaczałoby, że mozazaury w tradycyjnym rozumieniu są taksonem polifiletycznym. Konieczne stałoby się przedefiniowanie Mosasauridae i włączenie do tej grupy części taksonów, które ze względu na budowę kończyn dawniej byłyby zaliczone do aigialozaurów (rozwiązanie preferowane przez autorów opisu "Dallasaurus"), lub też przeciwnie – wyłączenie z Mosasauridae wszystkich taksonów poza rodzajem "Mosasaurus" i jego najbliższymi krewnymi mającymi kończyny przekształcone w wiosłowate płetwy (rozwiązanie preferowane przez Caldwella, 2012).
Klasyfikacja.
Incertae sedis
Mozazaury w kulturze masowej.
Mozazaury pojawiły się w serialu telewizyjnym BBC „Sea Monsters” (ang. „potwory morskie”), a także w „Siłach pierwotnych”. Ukazane są tam błędnie jako mające skórę przypominającą krokodylą. Mozazaury przedstawiono też w , gdzie jeden z nich wystąpił jako potwór z Loch Ness.

</doc>
<doc id="131116" url="https://pl.wikipedia.org/wiki?curid=131116" title="Aleksiej Jagudin">
Aleksiej Jagudin

Aleksiej Konstantinowicz Jagudin, ros. Алексей Константинович Ягудин (ur. 18 marca 1980 w Leningradzie) – rosyjski łyżwiarz figurowy startujący w konkurencji solistów. Mistrz olimpijski z Salt Lake City (2002), czterokrotny mistrz świata (1998–2000, 2002), trzykrotny mistrz Europy (1998, 1999, 2002), zwycięzca finału Grand Prix (1998, 2001), mistrz świata juniorów (1996). Zakończył karierę amatorską w 2003 r.
Trenerem Jagudina był początkowo Aleksiej Miszyn. W wieku 18 lat łyżwiarz przeniósł się do USA, gdzie zaczął trenować pod okiem Tatjany Tarasowej.
Jagudin był pierwszym solistą, który otrzymał ocenę 6.0 za wartość artystyczną podczas występu na igrzyskach w Salt Lake City w 2002, tego samego roku na mistrzostwach świata w Nagano otrzymał jako pierwszy 6.0 za elementy obowiązkowe. Był pierwszym łyżwiarzem figurowym, który w jednym sezonie zdobył wszystkie najważniejsze tytuły mistrzowskie: mistrza Europy, mistrza świata, zwycięzcy Grand Prix i złoty medal olimpijski. Mimo ogromu tytułów jakie ma w swym dorobku, ani razu nie stanął na najwyższym podium podczas mistrzostw własnego kraju.
Z powodu kontuzji uda w 2003 wycofał się i już nie startuje w zawodach sportowych; pojawia się jedynie w rewii na lodzie; był trenerem mistrza świata 2007- Briana Jouberta. Jesienią 2006, wziął udział w rosyjskiej wersji programu "Gwiazdy na lodzie". Trzykrotnie wziął udział w amerykańskim show "Ice Wars" (2004, 2005 i 2006).

</doc>
<doc id="131117" url="https://pl.wikipedia.org/wiki?curid=131117" title="Yamadori">
Yamadori

 - japońska technika pozyskiwania z natury roślin o zdrewniałych pędach, w celu późniejszego kształtowania ich w formy drzewek bonsai. Drzewka pozyskane techniką yamadori noszą japońską nazwę yamadori-mono.
Rośliny takie mają naturalne predyspozycje do przyszłego ich wykorzystania w sztuce bonsai: gruby u podstawy pień zwężający się ku wierzchołkowi i przede wszystkim skarłowaciałą formę, uzyskaną w naturalny sposób (poprzez podgryzanie wierzchołków wzrostu przez zwierzęta lub np.: z uwagi na ubogą glebę, ekstremalne warunki atmosferyczne).
Po wykopaniu, drzewka przesadzane są do doniczek, gdzie przez kilka miesięcy (czasem nawet kilka lat) odzyskują siły. Po tym czasie, rozpoczyna się proces ich formowania w drzewka bonsai.

</doc>
<doc id="131120" url="https://pl.wikipedia.org/wiki?curid=131120" title="Suplement">
Suplement

Suplement ( „dodatek, uzupełnienie”) – w wydawnictwach encyklopedycznych i słownikowych – zazwyczaj w podzielonych na kilka tomów, wydawanych przez kilka kolejnych lat – dodatkowy tom lub tomy, wydany na końcu serii, w którym znajdują miejsce hasła przeoczone lub jeszcze nieistniejące w chwili przystępowania do redagowania wydania. Podaje się tam też, dla haseł już istniejących, dodatkowe znaczenia, które pojawiły się w trakcie wydawania dzieła, albo niezaistniałe wcześniej fakty.

</doc>
<doc id="131123" url="https://pl.wikipedia.org/wiki?curid=131123" title="Izoterma Everetta">
Izoterma Everetta

Izoterma Everetta, czyli równanie izotermy adsorpcji Everetta, opisuje adsorpcję z dwuskładnikowej mieszaniny dwu cieczy na energetycznie jednorodnej (homogenicznej) powierzchni ciała stałego. Model zjawiska będący u podstaw tego równania zawiera założenie, że warstwa adsorpcyjna ma charakter monowarstwy oraz cząsteczki obu cieczy zajmują na powierzchni adsorbentu tyle samo miejsca. Procesowi adsorpcji dowolnej cząsteczki towarzyszy zawsze proces desorpcji innej cząsteczki (tzw. model adsorpcji konkurencyjnej). Równanie Everetta jest analogiem izotermy Langmuira w adsorpcji gazu (dla jednego składnika).
Równanie Everetta może również dobrze opisać adsorpcję w mieszaninie gazowej dwuskładnikowej, jeśli ciśnienie jest tak duże, że cała monowarstwa jest zapełniona przez cząsteczki obu gazów.
Równanie izotermy Everetta określa skład fazy powierzchniowej (warstwy zaadsorbowanej) w funkcji składu fazy objętościowej (ciecz):
gdzie: formula_2 formula_3 – ułamek molowy składnika formula_4 w fazie ciekłej formula_5 i powierzchniowej formula_6 formula_7 – stała równowagi.
Dla ułamków molowych w mieszaninie k-składnikowej:
Równanie to można przedstawić w symetrycznej względem obu składników postaci podkreślającej konkurencyjny charakter adsorpcji w mieszaninie ciekłej:
gdzie formula_11 – stała równowagi odpowiadająca konkurencji cząsteczek składników „1” oraz „2” o miejsce w fazie adsorpcyjnej; dla dowolnych składników formula_12 mamy:
Jeżeli uwzględnimy, że faza powierzchniowa ma w tym modelu stałą pojemność formula_16 wówczas otrzymamy prosty związek składu obu faz – powierzchniowej i objętościowej – nadmiarem powierzchniowym:
gdzie: formula_18 – nadmiar powierzchniowy (formula_19 – ang. "excess"), formula_20 – pojemność fazy powierzchniowej.
Najczęściej używana liniowa forma izotermy Everetta pozwala na łatwe przedstawienie danych adsorpcji dostępnych bezpośrednio z eksperymentu (skład fazy ciekłej i nadmiar powierzchniowy) w postaci zależności liniowej, która pozwala na proste określenie parametrów adsorpcji
Inne używane formy liniowe izotermy Everetta to

</doc>
<doc id="131124" url="https://pl.wikipedia.org/wiki?curid=131124" title="Bejt din">
Bejt din

Bejt din lub bet din ( dosł. „dom sądu”, "bez(d)n") – sąd dajanów, żydowski trybunał religijny. Instytucja ta ma swoje korzenie w starożytnym Izraelu.
Charakterystyka.
Prawo obowiązujące Żydów było nierozerwalnie związanie z religią. Dlatego bejt din – oprócz spraw typowo religijnych, jak nadzorowanie przestrzegania koszerności czy przyjmowanie prozelitów – decydował również w kwestiach rozwodów, spraw cywilnych i karnych.
Żydom nie wolno wnosić sporów pomiędzy sobą przed sądy gojów. Dlatego w każdej gminie żydowskiej działał trybunał. Również współcześnie w ortodoksyjnych środowiskach żydowskich bejt din jest podstawowym sądem.
Trybunał składał się z trzech wybieranych przez gminę sędziów (dajanów), wśród których był rabin. Dajanami mogli być kiedyś wyłącznie kapłani lub lewici. Współcześnie może nim być każdy żyd, z wyjątkiem prozelitów i kobiet.
Historia.
W dawnej Polsce państwo pozostawiło żydowskim trybunałom daleko idącą autonomię. W dużych miastach królewskich bejt din był sądem niezależnym, a od jego wyroków można było odwołać się do wojewody czy nawet króla. Tylko ważniejsze sprawy karne były sądzone od razu przez sąd wojewodziński. Od 1539 roku w mniejszych miastach królewskich sądownictwo nad Żydami zostało przekazane starostom. W praktyce, gdy gmina żydowska miała swój bejt din, starostowie ograniczali się do nadzoru nad nim. Podobnie było w miastach prywatnych, gdzie od 1539 roku Żydów poddano sądownictwu dominialnemu. Właściciele respektowali wyroki trybunałów żydowskich pozostawiając sobie ewentualnie uprawnienia apelacyjne. Bejt din obradował w synagodze lub w domu rabina.
W Lublinie około roku 1540 powstał sąd nazywany Bejt Din ha-Gadol (Wielki Dom Sądu). Zasiadający w nim rabini rozstrzygali sprawy sporne pomiędzy żydami z różnych gmin i ziem. Po zgrupowaniu przez Zygmunta Augusta w 1551 roku gmin żydowskich w pięć ziem, w każdej z nich powstał odrębny bejt din ha-gadol. Liczba ziem zmalała później do trzech, a od 1623 roku było ich cztery. Od czasów Stefana Batorego w Lublinie zbierał się sejm żydowski (Waad Arba Aracot), a przy nim zorganizowany na wzór Trybunału Koronnego żydowski sąd krajowy (bejt din ha aracot), w którym zasiadali jako przedstawiciele ziem najważniejsi rabini oraz po dwóch przedstawicieli z Poznania, Krakowa i Lwowa. Zbierał się on w synagodze Maharszal-szul zbudowanej w 1567 roku (zniszczonej w 1942 przez Niemców). Trybunał ten rozstrzygał spory pomiędzy Żydami z różnych ziem oraz nierozstrzygnięte sprawy przez gminne bejt din i ziemskie bejt din ha-gadol. Zajmował stanowisko w sprawach dotyczących halachy, wydawał dekrety, np. zakazujący zawierania małżeństw osobom poniżej 20. roku życia bez zgody rodziców (1620). Do jego kompetencji należała kara wykluczenia z gminy i wygnania. Był również instytucją cenzorską dla żydowskich książek religijnych.
Najczęstszą karą za przekroczenie nakazów Tory była kara chłosty (40, a w praktyce 39 uderzeń w plecy i pierś rzemiennym biczem). Wykonywali ją dajanowie. Skazanych przetrzymywano przywiązanych do ściany w przedsionku synagogi.

</doc>
<doc id="131127" url="https://pl.wikipedia.org/wiki?curid=131127" title="Józef Woroszczak">
Józef Woroszczak

Józef Zbigniew Woroszczak (ur. 13 marca 1940 w Tłumaczu, zm. 3 listopada 2022 w Gryfinie) – polski lekarz weterynarii, sportowiec i polityk, poseł na Sejm I kadencji.
Życiorys.
Syn Tadeusza i Marii. W wyniku powojennych wysiedleń z Kresów Wschodnich jego rodzina została przesiedlona do Bielawy. Uprawiał lekkoatletykę. Był mistrzem akademickim Wrocławia w skoku wzwyż (przy swoim niewielkim wzroście wynoszącym 150 cm). Później rozpoczął treningi w Akademickim Związku Sportowym w sekcji podnoszenia ciężarów, występował w wadze muszej. Uczestniczył w mistrzostwach Polski w podnoszeniu ciężarów, wchodził w skład kadry narodowej. Później był trenerem drużyny ciężarowców w Ludowym Klubie Sportowym Piast Gryfino, doprowadzając tę drużynę do awansu do II ligi. W drugiej połowie lat 70. pełnił funkcje prezesa Okręgowego Związku Podnoszenia Ciężarów w Szczecinie oraz członka zarządu Polskiego Związku Podnoszenia Ciężarów. Uczestniczył w działalności Krzywińskiej Ligi Biegów Przełajowych.
Uzyskał dyplom technika weterynarii. W 1966 ukończył studia na Wydziale Medycyny Weterynaryjnej Wyższej Szkoły Rolniczej we Wrocławiu. Odbył staż w Wojewódzkim Zakładzie Weterynarii w Szczecinie, następnie w latach 1967–1970 kierował lecznicą dla zwierząt w Starym Czarnowie. W latach 1970–1971 był głównym specjalistą do spraw weterynarii w zakładu doświadczalnego Instytutu Zootechniki w Kołbaczu. W 1971 został zastępcą powiatowego lekarza weterynarii w Gryfinie, a w okresie 1975–1989 kierował lecznicą specjalistyczną dla zwierząt w Starym Czarnowie. W latach 1989–1992 był stałym specjalistą do spraw weterynarii w inspekcji sanitarnej w Gryfinie.
W 1974 został członkiem Zjednoczonego Stronnictwa Ludowego. W latach 1979–1980 był przewodniczącym terenowego oddziału Związku Zawodowego Pracowników Weterynarii w Pyrzycach. W 1980 został przewodniczącym „Solidarności” w powiatowym zakładzie weterynarii w tym mieście&lt;r. Na początku lat 80. zasiadał również w prezydium komitetu zakładowego „Solidarności” w Szczecinie. Od 1984 do 1988 był wiceprzewodniczącym rady narodowej w gminie Stare Czarnowo.
Po przekształceniu ZSL został członkiem Polskiego Stronnictwa Ludowego. W 1989 objął funkcję prezesa tymczasowego zarządu wojewódzkiego, następnie w latach 1990–1997 zajmował stanowisko prezesa zarządu wojewódzkiego PSL w Szczecinie. W 1991 został wybrany na posła na Sejm I kadencji z okręgu szczecińskiego, pracował w Komisji Młodzieży, Kultury Fizycznej i Sportu. W 1993 i 1997 bez powodzenia kandydował do parlamentu z listy PSL. W 2002 bez powodzenia kandydował do Sejmiku Województwa Zachodniopomorskiego. Do 2012 był przewodniczącym PSL w powiecie gryfińskim.
Został pochowany na cmentarzu komunalnym w Gryfinie.

</doc>
<doc id="131128" url="https://pl.wikipedia.org/wiki?curid=131128" title="León">
León

Osoby o nazwisku de León:

</doc>
<doc id="131134" url="https://pl.wikipedia.org/wiki?curid=131134" title="Izoterma Brunauera-Emmetta-Tellera">
Izoterma Brunauera-Emmetta-Tellera



</doc>
<doc id="131138" url="https://pl.wikipedia.org/wiki?curid=131138" title="Bonzai">
Bonzai



</doc>
<doc id="131143" url="https://pl.wikipedia.org/wiki?curid=131143" title="Grace Hopper">
Grace Hopper

Grace Hopper, z d. Murray (ur. 9 grudnia 1906 w Nowym Jorku, zm. 1 stycznia 1992 w hrabstwie Arlington) – amerykańska pionierka informatyki. Przez szereg lat służyła w United States Navy, w 1986 przeszła w stan spoczynku w stopniu kontradmirała ("rear admiral (lower half)").
Życiorys.
Uczęszczała do kolegium przygotowawczego Hartidge School. W wieku 17 lat rozpoczęła naukę w Vassar College i w 1928 uzyskała licencjat z matematyki. Następnie studiowała na Uniwersytecie Yale, gdzie zdobyła zarówno tytuł magistra, jak i stopień doktora matematyki (jako pierwsza kobieta w dziejach tej uczelni), by potem powrócić w Vassar College i prowadzić tam wykłady. Należała do prestiżowej społeczności Phi Beta Kappa. W 1941 r. objęła stanowisko profesora nadzwyczajnego.
W 1943 dołączyła do korpusu rezerwy Marynarki Wojennej Stanów Zjednoczonych i otrzymała stanowisko w Biurze Projektu Wyliczeń Nawigacyjnych działającym przy Uniwersytecie Harvarda.
Współpracowała w latach II wojny światowej i po niej przy opracowaniu translatorów i pierwszych języków programowania, między innymi języka Cobol.
W 1952 zaprezentowała ideę kompilatora w artykule "The education of a computer". Pod koniec tego samego roku napisała pierwszy kompilator (A-0 system) dla UNIVAC I.
Grace Hopper była, obok Richarda Miltona Blocha i Roberta Campbella, jedną z programistek maszyny Harvard Mark I. Zasłynęła spopularyzowaniem określenia "bug" w słownictwie informatycznym (pomimo, iż tak naprawdę to nie ona jest twórcą tego terminu). Sytuacja miała miejsce, kiedy podczas pracy nad komputerem Mark II na Uniwersytecie Harvarda do wnętrza komputera dostała się ćma, która spowodowała awarię w jego funkcjonowaniu. Incydent ten Hopper zarejestrowała w dzienniku, załączając insekta oraz opisując zdarzenie jako "15:45 Relay #70 Panel F (moth) in relay. First actual case of bug being found.".
W 1949 przeniosła się do firmy komputerowej Eckert-Mauchly Computer Corporation w Filadelfii, gdzie pomagała przy projektowaniu pierwszego cyfrowego komputera przeznaczonego do szerokich zastosowań komercyjnych.
W 1977 objęła funkcję specjalnego doradcy przy wiceadmirale stojącym na czele Dowództwa ds. Automatyzacji Marynarki Wojennej.

</doc>
<doc id="131149" url="https://pl.wikipedia.org/wiki?curid=131149" title="Gemula">
Gemula

Gemula, pączek wewnętrzny (łac. słowo "gemmula" oznacza mały pączek) – kulista forma przetrwalnikowa służąca rozmnażaniu bezpłciowemu większości gąbek słodkowodnych i niektórych morskich. Stanowi też stadium dyspersyjne przenoszone przez ptaki do zamkniętych zbiorników wodnych. Powstaje w mezohylu (u gąbek brak mezenchymy, z uwagi na niewystępowanie trzeciego listka zarodkowego), w okresach niesprzyjających (gwałtowne zmiany temperatury, brak wody). Osiąga średnicę 0,3–1 mm.
Są to skupienia archeocytów i amebocytów, pokryte osłonką wytwarzaną przez spongioblasty i wzmocnioną substancjami wytwarzanymi przez skleroblasty (odkładanymi w postaci amfidysków). W warunkach przedłużającej się suszy gemule mogą przeżyć nawet 3 lata. Gdy klimat się poprawia, z przetrwalników wydostają się komórki, które osiadłszy, rozwijają się w nowe osobniki gąbek. Gemule wytwarzają się w krajach strefy umiarkowanej jesienią, a w krajach tropikalnych przed porą suchą. Tworzą się wewnątrz organizmu macierzystego. Składają się z podłużnych wewnątrz komórek zarodkowych i odżywczych otoczonych warstwą chroniącą od zmian temperatury oraz najbardziej zewnętrzną warstwą igiełek szkieletowych.
Gemule tworzą również niektóre grzybopodobne lęgniowce "Saprolegniaceae".

</doc>
<doc id="131150" url="https://pl.wikipedia.org/wiki?curid=131150" title="Don Kichot do Dulcynei (Ravel)">
Don Kichot do Dulcynei (Ravel)

Don Kichot do Dulcynei (fr. "Don Quichotte à Dulcinée") – cykl trzech pieśni do tekstów Paula Moranda, które były ostatnią kompozycją Maurice’a Ravela.
Kompozytor napisał je jesienią 1932 roku, było to dzieło realizowane na zamówienie do filmu o Don Kichocie z Fiodorem Szalapinem w roli tytułowej. Wytwórnia filmowa zwróciła się równocześnie do kilku znanych kompozytorów, między innymi Manuela de Falli, Dariusa Milhauda, nie informując ich jednakże o sobie nawzajem. Zainteresowanie propozycją wyraził jedynie Ravel, choć nie miał doświadczeń w tworzeniu muzyki filmowej. 
Pracę nad "Don Kichotem" przerwała mu choroba, z szeroko zakrojonych planów powstały jedynie trzy pieśni: "Pieśń romantyczna" ("Chanson romantique"), "Pieśń epicka" ("Chanson épique") i "Pieśń przy kielichu" ("Chanson à boire"). Kończąc ostatni utwór słowami: "Piję na zdrowie radości" Ravel tym samym zamknął swoją twórczość.

</doc>
<doc id="131152" url="https://pl.wikipedia.org/wiki?curid=131152" title="Kassel">
Kassel

Kassel (do 1926 r. "Cassel", ) – miasto na prawach powiatu w Niemczech, w kraju związkowym Hesja, siedziba rejencji Kassel oraz powiatu Kassel. Położone jest nad rzeką Fuldą. Trzecie co do wielkości (106,79 km²), po Frankfurcie nad Menem i Wiesbaden, miasto Hesji. Zamieszkane przez osób (stan na 19 lutego 2018 r.).
Geografia.
Kassel znajduje się około 70 km na północny zachód od geograficznego środka Niemiec. W ten sposób jest po Erfurcie i Getyndze najbardziej centralnie położonym dużym miastem w Niemczech. Najbliższe większe miasta wokół Kassel to:
Historia.
Pierwsze wzmianki o mieście (jako "Chasella") pochodzą z 913 roku. Pomiędzy 1140 a 1148 zbudowano klasztor Ahnaberg, w którym w 1371 została pochowana królowa Polski Adelajda Heska, żona Kazimierza III Wielkiego. Prawa miejskie przyznano w 1189 roku. Rozwój od XIII wieku; w roku 1277 pierwszy landgraf heski Henryk I wybudował tu swoją siedzibę i uczynił z Kassel stolicę Hesji. Miasto leżało na szlaku znad dolnego Renu w kierunku Bałtyku i Niziny Północnoniemieckiej.
W czasach nowożytnych było stolicą Hesji-Kassel, a od 1803 Elektoratu Hesji. Ważnym faktem dla miasta był napływ hugenotów francuskich pod koniec XVII wieku, wśród których był wynalazca Denis Papin. Podczas wojny siedmioletniej w rękach francuskich. W marcu 1761 obronione przez Francuzów w czasie brunszwickiego, utracone po brytyjsko-hanowersko-brunszwickim w listopadzie 1762. W latach 1807-1813 stolica krótkotrwałego Królestwa Westfalii. W 1807 król Hieronim Bonaparte, brat Napoleona, nadał tu konstytucję królestwa. W roku 1866 Kassel zostało stolicą pruskiej prowincji Hesja-Nassau, a w 1871 wraz z prowincją znalazło się w granicach Niemiec. Po porażce Francuzów w bitwie pod Sedanem od 5 września 1870 do 19 marca 1871 w Wilhelmshöhe w niewoli pruskiej przetrzymywany był cesarz Francuzów Napoleon III Bonaparte. W okresie rewolucji przemysłowej w 2. połowie XIX wieku miasto zanotowało szybki rozwój przemysłu. W 1878 rozebrany został dawny klasztor Ahnaberg.
W czasie II wojny światowej, w nocy z 22 na 23 października 1943 r., miasto stało się celem dużego nalotu RAF-u, w rezultacie którego zginęło 5600 mieszkańców, a śródmieście Kassel zostało niemal całkowicie zniszczone. W kwietniu 1945 miejsce zwycięskiej bitwy Amerykanów przeciw Niemcom.
Podział administracyjny.
Miasto podzielone jest na 23 okręgi administracyjne "(Ortsbezirk)":
Demografia.
Wykres zmian populacji miasta na przestrzeni wieków:
Najwyższą populację miasto osiągnęło w 1943 – 225 694 mieszkańców.
Głównymi krajami pochodzenia imigrantów według danych za 2017 rok są Turcja, Syria, Bułgaria, Polska, Włochy, Rumunia i Chorwacja.
Gospodarka i transport.
W mieście rozwinął się przemysł środków transportu, maszynowy, metalowy, zbrojeniowy, elektrotechniczny, precyzyjny oraz optyczny. Miasto stanowi ważny węzeł kolejowy (stacje Kassel-Wilhelmshöhe i Kassel-Oberzwehren) i drogowy.
Współpraca.
Miejscowości partnerskie:

</doc>
<doc id="131156" url="https://pl.wikipedia.org/wiki?curid=131156" title="Fuzja">
Fuzja



</doc>
<doc id="131159" url="https://pl.wikipedia.org/wiki?curid=131159" title="Fulda (rzeka)">
Fulda (rzeka)

Fulda – rzeka w Hesji, w Niemczech. Jest obok Werry drugim ramieniem, tworzącym Wezerę.
Długość: 220,7 km; Powierzchnia dorzecza 6932 km².
Źródła rzeki znajdują w górach Rhön.

</doc>
<doc id="131161" url="https://pl.wikipedia.org/wiki?curid=131161" title="Izoterma BET">
Izoterma BET

Izoterma BET, czyli izoterma Brunauera, Emmetta i Tellera – prosty model adsorpcji wielowarstwowej z fazy gazowej (pary) na powierzchni adsorbentu. W modelu zakłada się, że cząsteczki adsorbatu adsorbują się w sposób zlokalizowany, co oznacza, że nie mogą się przemieszczać po powierzchni dzięki silnym oddziaływaniom adsorbat-adsorbent (patrz izoterma Langmuira). Dzięki oddziaływaniom adsorbat-adsorbat (określonym poprzez wielkość ciepła skraplania adsorbatu) na zaadsorbowanych cząsteczkach mogą się „pionowo” adsorbować kolejne cząsteczki adsorbatu itd. Tak sformułowany model z reguły przewiduje adsorpcję wyższą niż obserwowana doświadczalnie. W ogólnym przypadku otrzymujemy równanie 3-parametrowe (ograniczenie grubości warstwy adsorpcyjnej do n-warstw, np. poprzez ograniczenia wynikające z wielkości porów lub rozmiaru przestrzeni międzyziarnowych). Po upraszczającym założeniu, że ilość warstw adsorpcyjnych może nie być niczym ograniczona, otrzymujemy 2-parametrowe klasyczne równanie BET.
Pomimo prostoty niezbyt realistycznych założeń, model ten właśnie dzięki swej prostocie osiągnął wielki sukces, stając się podstawą metody oznaczania powierzchni ciał stałych (niezbyt dokładne określenie „powierzchnię właściwą określono metodą BET”), zalecaną przez ISO i powszechnie stosowaną.
Równanie izotermy BET (dla nieskończenie wielu warstw adsorbatu):
gdzie:
Równanie izotermy BET dla n-warstw adsorbatu, postać klasyczna:
gdzie:
Klasyczne równanie BET po przedstawieniu w postaci liniowej stanowi do dziś podstawę analizy powierzchni właściwej adsorbentów.
Klasyczna liniowa forma równania BET:
gdzie formula_11 i formula_12 są dostępne z doświadczenia.
Dane adsorpcji (w metodzie standardowej wykorzystuje się dane adsorpcji azotu w temperaturze ciekłego azotu, tzn. 77–78 K) wykreśla się we współrzędnych tego równania w zakresie ciśnień względnych "x" od 0,05 do 0,40. Jeżeli stwierdza się znaczącą nieliniowość ogranicza się stopniowo zakres ciśnień względnych aż do uzyskania liniowości, np. do 0,1–0,25.
Na podstawie wartości parametrów dopasowania linii prostej do danych doświadczalnych wyznacza się parametry formula_6 i formula_14 Z reguły parametr pojemności monowarstwy adsorpcyjnej, am, jest zgodny z innymi metodami (różnice rzadko przekraczają 20%). Stała równowagi adsorpcji K (lub C) wyznaczona tą metodą może mieć nawet wartość ujemną, co jest pozbawione sensu fizycznego i może być uważane za artefakt metody dopasowania. W rzeczywistości tego rodzaju rozbieżności mogą się pojawić w przypadku adsorbentów silnie niejednorodnych (heterogenicznych) lub mikroporowatych. Metoda BET nie jest w stanie prawidłowo opisać całego przebiegu izotermy adsorpcji dla takich danych, jednak prawidłowo oddaje przebieg izotermy w obszarze krytycznym dla wyznaczania am.
Otrzymaną pojemność monowarstwy przelicza się na powierzchnię właściwą adsorbentu przy wykorzystaniu wartości tzw. powierzchni siadania cząsteczki azotu (σ = 0,162 nm²). Tak określoną powierzchnię właściwą często nazywa się też skrótowo powierzchnią BET adsorbentu.

</doc>
<doc id="131162" url="https://pl.wikipedia.org/wiki?curid=131162" title="Bruno Ganz">
Bruno Ganz

Bruno Ganz (ur. 22 marca 1941 w Zurychu, zm. 16 lutego 2019 tamże) – szwajcarski aktor, reżyser, operator i montażysta.
Życiorys.
Ukończył Szkołę Dramatyczną w Zurychu. Mając 23 lata, zaczął występować w teatrze w Bremie, a w latach 70. w Berlinie w teatrze Halleschen Ufer. Od 1975 pracował wyłącznie jako aktor filmowy. Współpracował z największymi niemieckimi reżyserami swego pokolenia: Wernerem Herzogiem, Volkerem Schlöndorffem, Wimem Wendersem. W 1982 powrócił do regularnej pracy na scenie. W 2004 zagrał główną rolę w niemieckim filmie o ostatnich dniach Adolfa Hitlera pt. "Upadek".
Życie prywatne.
W 1965 poślubił Sabine. Miał z nią syna – Daniela.
Zmarł w 2019 w wieku 77 lat na nowotwór jelita grubego.

</doc>
<doc id="131165" url="https://pl.wikipedia.org/wiki?curid=131165" title="Wiktor Pielewin">
Wiktor Pielewin

Wiktor Olegowicz Pielewin, ros. Виктор Олегович Пелевин (ur. 22 listopada 1962 w Moskwie) – współczesny prozaik rosyjski, autor satyryczno-groteskowych utworów postmodernistycznych.
Życiorys.
Absolwent Moskiewskiego Instytutu Energetycznego (specjalność: elektromechanik), ukończył także kurs twórczego pisania w Instytucie Literatury. Zadebiutował opowiadaniami "Kołdun Ignat i ludi" ("Czarownik Ignat i ludzie") w 1989, a przez następne lata pisywał krótkie formy i publikował na łamach różnych czasopism. W 1991 zebrane opowiadania Pielewina ukazały się drukiem w książce "Niebieska latarnia", za którą otrzymał Rosyjską Nagrodę Bookera.
Książki Pielewina są tłumaczone na wiele języków świata, m.in. również na japoński i chiński. Sztuki teatralne oparte na jego opowiadaniach są z powodzeniem grywane w Moskwie, Londynie, Paryżu. French Magazine zamieścił Pielewina w spisie 1000 najbardziej znaczących współczesnych twórców światowej kultury.
Jego powieści charakteryzuje mieszanka science-fiction, kultury popularnej i mistycyzmu, która służy za materię postmodernistycznym wywodom. W swej twórczości Pielewin czyni częste aluzje i bezpośrednie odniesienia do wielkich literatury światowej czy realiów postsowieckiej Rosji. Autor niechętnie godzi się na wywiady, z chęcią natomiast upowszechnia swoje dzieła w Internecie.

</doc>
<doc id="131166" url="https://pl.wikipedia.org/wiki?curid=131166" title="Upadek (film 2004)">
Upadek (film 2004)

Upadek (oryg. niem. "Der Untergang") – niemiecki dramat wojenny z 2004 roku w reżyserii Olivera Hirschbiegela. W roli głównej zagrał szwajcarski aktor i reżyser Bruno Ganz.
Film nakręcono na podstawie książki "Der Untergang: Hitler und das Ende des Dritten Reiches; eine historische Skizze" Joachima Festa oraz "Z Hitlerem do końca" sekretarki Hitlera Traudl Junge (napisanej wspólnie z Melissą Müller). "Upadek" był niemieckim kandydatem do nagrody Oscara w 2005 roku, przegrał jednak z hiszpańskim obrazem "W stronę morza".
Popularność filmu sprawiła, że jest on bardzo często parodiowany w internecie.
Fabuła.
"Upadek" to film omawiający ostatnie dni życia wodza III Rzeszy, Adolfa Hitlera, w zdobywanym przez wojska radzieckie Berlinie. Początek akcji ma miejsce w kwietniu 1945 roku. Adolf Hitler wraz ze swoimi najbliższymi współpracownikami ukrywa się w bunkrze w podziemiach berlińskiej Kancelarii Rzeszy. Wokół wodza znajdują się między innymi minister propagandy Joseph Goebbels z rodziną oraz Traudl Junge, ostatnia sekretarka Hitlera, której wspomnienia posłużyły do przedstawienia ostatnich dwunastu dni życia zbrodniarza wojennego.

</doc>
<doc id="131167" url="https://pl.wikipedia.org/wiki?curid=131167" title="Der Untergang">
Der Untergang



</doc>
<doc id="131170" url="https://pl.wikipedia.org/wiki?curid=131170" title="Upadek">
Upadek



</doc>
<doc id="131172" url="https://pl.wikipedia.org/wiki?curid=131172" title="Funkcjonał">
Funkcjonał

Funkcjonał (forma) – przekształcenie z przestrzeni wektorowej w ciało skalarne, nad którym rozpięta jest ta przestrzeń: wektorom przyporządkowuje skalary – liczby rzeczywiste lub zespolone. Gdy przestrzenią wektorową jest przestrzeń funkcji, to argumentem funkcjonału jest funkcja. Dlatego czasem funkcjonał uważany jest za "funkcję funkcji". Analogicznym pojęciem w informatyce jest funkcja wyższego rzędu.
Funkcjonał w takim wypadku jest szczególnym przypadkiem operatora, czyli przekształcenia, które funkcji przyporządkowuje inną funkcję (np. operator różniczkowy funkcji przypisuje jej funkcję pochodną).
Pojęcie funkcjonału pierwotnie pojawiło się w rachunku wariacyjnym, który polega na znajdowaniu ekstremum funkcjonału, zwanego działaniem Hamiltona (tzw. zasada najmniejszego działania). Szczególnie istotnym zastosowaniem w fizyce jest znajdowanie stanu układu, dla którego funkcjonał energii osiąga minimum.
Przykłady.
Dualność.
(1) Funkcja
przekształca argument formula_2 na wartość funkcji formula_3 w punkcie formula_4
(2) Możliwe jest przyporządkowanie danej funkcji formula_3 całej rodziny funkcji, takiej że poszczególne funkcje zależą od argumentu formula_6 tj.
Jeśli formula_3 jest przekształceniem liniowym z przestrzeni wektorowej w ciało skalarne, nad którym rozpięta jest ta przestrzeń, to przekształcenie formula_9 wyznaczone przez dany argument formula_2 odwzorowaniem wzajemnie jednoznacznym pomiędzy argumentem a funkcją – funkcję formula_11 – nazywa się wtedy dualną do funkcji formula_12 a obydwie funkcje są funkcjonałami liniowymi.
Całka oznaczona.
Całki postaci
gdzie:
tworzy pewną klasę funkcjonałów przekształcających funkcję formula_3 na liczbę rzeczywistą.
W szczególności należą do tej klasy:
Iloczyn skalarny.
Dla danego wektora formula_20 z przestrzeni wektorowej formula_21 iloczyn skalarny formula_20 z wektorem formula_23 oznaczony formula_24 lub formula_25 jest skalarem. Dlatego formula_20 wyznacza funkcjonał:
Równanie funkcyjne.
Rozwiązaniami równania funkcyjnego postaci formula_28 są funkcje, dla których wartości funkcjonałów formula_29 i formula_30 są równe. Na przykład funkcja jest addytywna, jeśli spełnia równanie funkcyjne:
Pochodna funkcjonalna i całka funkcjonalna.
Pochodna funkcjonalna niesie informację o zmianie wartości funkcjonału przy niewielkiej zmianie funkcji będącej jego argumentem. Pochodne funkcjonalne używane są w mechanice klasycznej i rachunku wariacyjnym.
Richard Feynman zastosował całki funkcjonalne w swoim sformułowaniu mechaniki kwantowej. Zastosowanie to przewiduje całkowanie nad pewną przestrzenią funkcyjną.
Forma a funkcjonał.
W literaturze matematycznej istnieje spora niekonsekwencja w użyciu terminów "forma" i "funkcjonał":
(1) Gleichgewicht wyraźnie rozróżnia termin "funkcjonał" od określenia "forma". Ten ostatni termin oznacza w jego książce "formułę", "wyrażenie formalne". I tak, na przykład, pisze on:
a potem
Należy też zwrócić uwagę, że same przekształcenia w ciało (np. formula_34 powyżej) są konsekwentnie określane jako "funkcjonały".
(2) Lang używa określenia "funkcjonał" na odwzorowania liniowe z przestrzeni wektorowej formula_35 (nad ciałem formula_36) w ciało formula_37 Słowo "forma" jest używane tu dla odwzorowań wieloliniowych oraz kwadratowych (tzn. mówi się w tej książce o "formach wieloliniowych", "formach kwadratowych" itd.).
W kolejnym rozdziale Komorowski wprowadza następującą definicję:
(3) Musielak pisze:
Jednak w pozostałych częściach tekstu używa on głównie zwrotu "funkcjonał liniowy".

</doc>
<doc id="131176" url="https://pl.wikipedia.org/wiki?curid=131176" title="WinZip">
WinZip

WinZip – komercyjny archiwizator przeznaczony dla użytkowników systemu Windows, stworzony przez WinZip Computing (dawniej znane jako Nico Mak Computing). Powstał w 1991 roku. Oryginalny format archiwów WinZipa to PKZIP.
Historia programu.
WinZip został stworzony na początku lat 90. jako GUI do popularnego wówczas archiwizatora PKZIP. Około 1996 roku twórcy programu postanowili uniezależnić go od wymaganych dotąd plików.exe PKZIP-a. Od 2006 roku program rozwijany przez firmę Corel.

</doc>
<doc id="131177" url="https://pl.wikipedia.org/wiki?curid=131177" title="Tlen singletowy">
Tlen singletowy

Tlen singletowy – forma tlenu cząsteczkowego (O2) na najniższym stanie wzbudzonym. 
Tlen cząsteczkowy może występować w dwóch formach: singletowej i trypletowej. Forma singletowa, czyli forma bez niesparowanych elektronów, nie jest w przypadku tlenu O2 formą podstawową, lecz wzbudzoną, o wyższej energii, zaś stanem podstawowym jest forma trypletowa (dwurodnik). Jest to układ odwrotny niż dla większości cząsteczek chemicznych.
Każda kropka oznacza jeden elektron, kreska – dwa elektrony tworzące wiązanie. Sparowane elektrony niewiążące zostały pominięte.
Tlen singletowy może istnieć w dwóch stanach energetycznych, o odmiennym rozkładzie elektronów na orbitach molekularnych:
Tlen singletowy nadmiarową energię wewnętrzną może uwolnić podczas reakcji utleniania lub na emisję promieniowania podczerwonego o długości fali ~1270 nm. Przy dużym stężeniu tlenu singletowego widoczna może być emisja czerwonego światła (λ = 634 nm) zachodząca podczas zderzenia dwóch cząsteczek 1O2. 
Reakcjom chemicznym z udziałem tlenu singletowego towarzyszy często emisja światła widzialnego (chemiluminescencja), np. niebieskiego podczas utleniania luminolu.
Otrzymywanie.
Forma singletowa tlenu powstaje podczas naświetlania światłem UV tlenu w stanie podstawowym w obecności barwnika uczulającego, a także w wyniku niektórych reakcji chemicznych, np. z NaClO:
Czas życia tej formy tlenu wynosi w stanie gazowym do kilkudziesięciu minut.
Reakcje.
Wysoka reaktywność tlenu singletowego wykorzystywana jest w szeregu reakcji chemicznych w chemii organicznej, zwłaszcza ze związkami nienasyconymi. Pierwszym etapem takich reakcji jest zwykle wytworzenie wodoronadtlenku allilowego R2C=C(R)-O-O-H lub mostka nadtlenkowego R-O-O-R. Związki te często ulegają reakcjom następczym np. jednoczesnego pęknięcia wiązania O-O i C-C z wytworzenia dwóch grup karbonylowych.

</doc>
<doc id="131179" url="https://pl.wikipedia.org/wiki?curid=131179" title="Reakcja Wurtza">
Reakcja Wurtza

Reakcja Wurtza ("synteza Wurtza") – chemiczna reakcja sprzęgania halogenków organicznych z udziałem metali alkalicznych. Nazwa reakcji pochodzi od nazwiska francuskiego chemika Charles'a Adolphe'a Wurtza.
W chemii organicznej reakcja ta jest najczęściej stosowana do sprzęgania halogenków alkilowych, co prowadzi do powstania nowego wiązania węgiel-węgiel, np.:
gdzie R – grupa alkilowa, R-R – alkan o powiększonej liczbie węgli w cząsteczce względem cząsteczki wyjściowego halogenku, X – F, Cl, Br, I.
Należy przy tym pamiętać, że sód wykorzystuje się do sprzęgania grup symetrycznych, a lit i potas do niesymetrycznych.
Reakcję tę przeprowadza się zwykle w bezwodnym, polarnym, aprotonowym rozpuszczalniku (np. eterze dietylowym lub THF).
Reakcja polega technicznie na ogrzewaniu roztworu halogenku w obecności bardzo rozdrobnionego metalu alkalicznego. Często stosuje się w tej reakcji stop sodowo-potasowy, który jest ciekły w temperaturze pokojowej, dzięki czemu nie ma potrzeby rozdrabniania go – lecz wystarczy odpowiednio intensywnie mieszać układ reakcji.
Mechanizm tej reakcji opiera się na powstawaniu w jej trakcie kompleksów alkilowych i następnie reakcji tych kompleksów z halogenkami:
Reakcję analogiczną dla fluorowcoalkilu R-X i fluorowcoarylu Ar-X nazywa się reakcją Fittiga (lub Wurtza-Fittiga), od nazwiska niemieckiego chemika Rudolpha Fittiga.
Można w ten sposób łączyć różne grupy R- (alkilowe) oraz Ar-(aromatyczne).
Reakcję Wurtza można też wykorzystywać w innych celach np. do tworzenia wiązań krzem-krzem:
przy użyciu w tej reakcji dichlorosilanów otrzymuje się polisilany:

</doc>
<doc id="131181" url="https://pl.wikipedia.org/wiki?curid=131181" title="Reakcja Wittiga">
Reakcja Wittiga

Reakcja Wittiga - reakcja chemiczna polegająca na sprzęganiu grupy karbonylowej aldehydów lub ketonów z ylidami fosforowymi, które zazwyczaj generuje się w trakcie samej reakcji z odpowiednich soli fosfoniowych. Produkty tej reakcji to alkeny (lub jego pochodna) oraz tlenek fosfiny. 
Reakcja ta została odkryta przez niemieckiego chemika Georga Wittiga w 1954 roku i bardzo szybko znalazła ona zastosowanie w syntezie organicznej. Wittig otrzymał za swoje odkrycie Nagrodę Nobla z chemii w 1979 roku. 
Ogólny schemat przebiegu reakcji:
Podstawową zaletą tej reakcji jest możliwość otrzymania podwójnego wiązania węgiel-węgiel w niemal dowolnie wybranym miejscu cząsteczki. Proces ten charakteryzuje się znaczącą stereospecyficznością, głównymi produktami są alkeny o konfiguracji Z (cis). Po zastosowaniu odpowiednich modyfikacji możliwa jest jednak synteza E-alkenów.
Mechanizm reakcji.
Mechanizm klasyczny.
Zawada steryczna występująca na ylidzie 1 ma wpływ na stereochemię addycji nukleofilowej prowadząc do powstania betainy 3. Następnie rotacja wokół wiązania węgiel-węgiel prowadzi do powstania betainy 4, która ulega przekształceniu do oksafosfetanu 5. Zachodząca w kolejnym etapie eliminacja skutkuje powstaniem Z-alkenu 7 oraz tlenku trifenylofosfiny 6. Z prostymi odczynnikami Wittiga pierwszy etap reakcji zachodzi łatwo, niezależnie czy substratami są ketony czy aldehydy, a etapem determinującym szybkość reakcji chemicznej jest rozpad betainy. W przypadku ylidów, których negatywny ładunek jest stabilizowany przez podstawnik alifatyczny, najwolniejszym etapem jest addycja ylidu do grupy karbonylowej. W tym przypadku całkowita szybkość reakcji jest niższa i obserwuje się formowanie większych ilości E-alkenów. Stabilizowane ylidy nie reagują z ketonami posiadającymi dużą zawadę przestrzenną.
Nowe odkrycia.
Współczesne badania wskazują, że opisany powyżej klasyczny mechanizm nie jest do końca zgodny z wynikami doświadczalnymi. Najwięcej badań przeprowadzono na niestabilizowanych ylidach, a główną techniką badawczą była spektroskopia NMR. Istnienie równowagi pomiędzy formami 3a i 3b nie zostało nadal potwierdzone i jest przedmiotem aktualnie prowadzonych badań. Istnieją poszlaki wskazujące, że ylid 1 reaguje ze związkiem karbonylowym 2 poprzez cykloaddycję π²s/π²a [2+2], tworząc bezpośrednio oksafosfetany 4a i 4b. Stereochemia reakcji jest zdeterminowana przez dołączenie się ylidu do grupy karbonylowej oraz zdolności związków pośrednich do równowagowania, co świadczy o tym, że reakcja jest kontrolowana termodynamicznie.
Ponadto istnieją różnice w mechanizmie dla aldehydów aromatycznych i alifatycznych oraz ylidów o różnych łańcuchach węglowych. Uważa się, że w niektórych przypadkach, gdy w środowisku reakcji nie są obecne sole litu proces jest kontrolowany kinetycznie.
Zastosowania i ograniczenia.
Dzięki swojej uniwersalności, reakcja Wittiga znalazła szerokie zastosowanie w chemii organicznej. 
W odróżnieniu od większości reakcji eliminacji, reakcja ta nie prowadzi do powstania mieszaniny izomerycznych produktów, co znacząco zwiększa całkowitą wydajność prowadzonej syntezy.
Do reakcji można wykorzystać aldehydy i ketony o rozmaitym szkielecie węglowym. Ponadto w związkach tych mogą być obecne inne grupy funkcyjne, takie jak grupa hydroksylowa, nitrowa lub estrowa. Jedynym ograniczeniem jest wolny przebieg i niska wydajność reakcji, gdy jako substrat wykorzystuje się ketony z dużą zawadą steryczną. 
Odczynniki Wittiga zazwyczaj otrzymywane są z pierwszorzędowych halogenków alkili, dla halogenków drugorzędowych wydajność procesu jest znacznie niższa. Mogą one natomiast zawierać wiązania podwójne, układy aromatyczne, wiązania eterowe oraz grupy estrowe. Obecność grupy karbonylowej lub nitrylowej skoniungowanej z ylidem prowadzi do jego stabilizacji.

</doc>
<doc id="131182" url="https://pl.wikipedia.org/wiki?curid=131182" title="Reakcja fotochemiczna">
Reakcja fotochemiczna

Reakcja fotochemiczna – reakcja chemiczna zachodząca pod wpływem promieniowania elektromagnetycznego. Reakcję taką może wywoływać zarówno światło widzialne, podczerwień, ultrafiolet, a nawet promieniowanie rentgenowskie i radiowe fale ultrakrótkie.
Cząsteczki substratu (lub substratów) absorbują kwant promieniowania elektromagnetycznego (foton) o odpowiedniej energii potrzebnej do przejścia w stan wzbudzony lub wolny rodnik. Cząsteczka w stanie wzbudzonym może ulegać dalszym reakcjom z innymi substratami, reagować sama za sobą lub z drugą podobną cząsteczką, jak również może ulec rozpadowi:
Przykłady.
W reakcji tej powstaje kolejny wolny rodnik, co zapoczątkowuje reakcję łańcuchową.
Poza tymi przykładami jest jeszcze wiele innych reakcji tego typu, np. faza jasna fotosyntezy.

</doc>
<doc id="131183" url="https://pl.wikipedia.org/wiki?curid=131183" title="Prezydenci Azerbejdżanu">
Prezydenci Azerbejdżanu



</doc>
<doc id="131184" url="https://pl.wikipedia.org/wiki?curid=131184" title="Prezydenci Armenii">
Prezydenci Armenii



</doc>
<doc id="131185" url="https://pl.wikipedia.org/wiki?curid=131185" title="Anticosti">
Anticosti

Anticosti (, ) – wyspa na Atlantyku w ujściu Rzeki Świętego Wawrzyńca, leżąca w prowincji Quebec w Kanadzie. Ma kształt zbliżony do silnie wydłużonej elipsy, o długości 217 km i maksymalnej szerokości 48 km. Mimo dużej powierzchni, wynoszącej 7892,52 km², wyspa ma obecnie tylko 266 stałych mieszkańców. 
Odkryta w 1534 przez ekspedycję Cartiera. Od XVII do pierwszej połowy XX wieku należała do prywatnych właścicieli (pierwszym był Louis Joliet), którzy podejmowali próby zagospodarowania wyspy i zwiększenia jej zaludnienia. Na przełomie XIX i XX wieku na wyspie istniało wiele farm. Od 1926 do 1972 działał przemysł drzewny. Próby zasiedlenia ostatecznie jednak nie udały się. Wyspa została wykupiona przez rząd prowincji Quebec w 1974 roku.
Dziś jedyna osada na wyspie to Port-Menier. Stali mieszkańcy trudnią się rybołówstwem, polowaniem i traperstwem. Dzika wyspa jest atrakcją dla turystów zainteresowanych polowaniem.
Wyspa leży na bardzo ważnym szlaku wodnym, na początku Drogi Wodnej Świętego Wawrzyńca. W ciągu roku przepływa koło niej tysiące statków. Ocenia się, że w historii wyspy około 400 statków rozbiło się na otaczających ją skałach.

</doc>
<doc id="131186" url="https://pl.wikipedia.org/wiki?curid=131186" title="Mariusz Czajka">
Mariusz Czajka

Mariusz Czajka (ur. 9 kwietnia 1961 w Grudziądzu) – polski aktor teatralny, filmowy, dubbingowy i telewizyjny oraz prezenter telewizyjny.
Życiorys.
Syn Zenona (zm. 1970) i Krystyny Czajki (ur. 21 grudnia 1939, zm. 14 stycznia 2021).
W 1985 roku ukończył studia na PWST w Warszawie.
Na początku lat 90. dubbingował postać Kaczora Donalda w wersji polskojęzycznej (możemy go usłyszeć w tej roli w serialu "Kacze opowieści"). Przez pewien czas prowadził program "Maraton uśmiechu" w stacji TVN. 
Od wielu lat pracuje w teatrze Studio Buffo w Warszawie. Prowadzi zajęcia na kierunku teatralnym w tymże teatrze dla dzieci i młodzieży, jak również na obozach teatralno-wokalnych pod patronatem Studia Buffo. Popularność przyniosły mu role w filmach Olafa Lubaszenko takich jak "Sztos" (1997), "Chłopaki nie płaczą" (2000) i w filmie telewizyjnym "Jest sprawa..." (2002), a także w serialu "Skarb sekretarza" (2000). Grał różne role epizodyczne w "Świat według Kiepskich." Brał udział w produkcjach telewizyjnych takich jak "Kraj świata," "Ekstradycja, Miodowe lata, Fala zbrodni, Sąsiedzi, Niania, Na dobre i na złe, Plebania, Ojciec Mateusz, Baron24, Leśniczówka" oraz filmach kinowych: "C.K. Dezerterzy, Szczur, Belcanto, Wyjazd integracyjny." 

</doc>
<doc id="131187" url="https://pl.wikipedia.org/wiki?curid=131187" title="Intel 4004">
Intel 4004

Intel 4004 – 4-bitowy mikroprocesor zaprojektowany i produkowany przez firmę Intel od 1971, pierwszy na świecie komercyjny (o wiele bardziej złożone układy wojskowe F14 CADC pojawiły się już 12 miesięcy wcześniej, jednak z powodu tajemnicy wojskowej ich istnienie ujawniono dopiero w 1998) jednoukładowy procesor komputerowy. Układ został zaprojektowany przez Teda Hoffa oraz Federico Faggin, początkowo na zlecenie firmy Busicom. Pierwotnie Intel 4004 był przeznaczony do pracy wewnątrz kalkulatorów biurowych, lecz Hoff w procesie projektowania zdecydował o umożliwieniu programowania układu.
Kolekcjonerstwo.
4004 jest jednym z najbardziej poszukiwanych przez kolekcjonerów chipem komputerowym na świecie. Najdroższa odmiana 4004 to chipy o kolorze złoto-białym z widocznymi tzw. „szarymi śladami” na białej części procesora. W 2004 roku takie egzemplarze były sprzedawane na aukcji eBay po 400$. Nieco mniej cenione są chipy złoto-białe bez szarych śladów (200-360$). Procesory bez zaznaczonej daty produkcji, najwcześniejsze wersje, są wyceniane na nieco więcej. W roku 2005 procesory z „szarymi śladami” sprzedawano na eBay po 1000$, natomiast złoto-białe 500$-300$.

</doc>
<doc id="131188" url="https://pl.wikipedia.org/wiki?curid=131188" title="Artur Barciś">
Artur Barciś

Artur Barciś (ur. 12 sierpnia 1956 w Kokawie) – polski aktor filmowy, dubbingowy, teatralny i telewizyjny, reżyser oraz scenarzysta.
Życiorys.
Absolwent Liceum Ogólnokształcącego w Rudnikach oraz PWSFTviT w Łodzi z 1979.
Był aktorem Teatru na Targówku (1979–1981) i Teatru Narodowego (1982–1984). Od 1984 jest aktorem Teatru Ateneum w Warszawie.
Popularność zyskał dzięki występom w programie "Okienko Pankracego" przeznaczonym dla młodych widzów. Pod koniec lat 90. zyskał sympatię telewidzów dzięki jednej z głównych ról w serialu telewizyjnym Telewizji Polsat "Miodowe lata", gdzie wcielił się w postać Tadeusza Norka. Zyskuje uznanie widzów, wcielając się zarówno w role komediowe, jak i w dramatyczne.
W 2010 był uczestnikiem jedenastej edycji programu rozrywkowego TVN "Taniec z gwiazdami". Podczas siódmego odcinka wycofał się z konkursu z powodu kontuzji nogi.
Życie prywatne.
Jego żoną jest Beata Dorota Barciś (ur. 8 sierpnia 1962), montażystka filmowa. Mają syna Franciszka (ur. 1989), który wystąpił w roli młodego Adasia Miauczyńskiego w filmie Marka Koterskiego "Nic śmiesznego" (1995) oraz niewielką rolę w serialu "Miodowe lata". We wrześniu 2021 ogłosił, że dokonał apostazji.
Był członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015.
Kibicuje klubowi piłki nożnej Raków Częstochowa.

</doc>
<doc id="131189" url="https://pl.wikipedia.org/wiki?curid=131189" title="Intel 4040">
Intel 4040

Intel 4040 – 4-bitowy procesor firmy Intel, następca 4004, którego produkcję rozpoczęto w 1974.
4040 był głównie używany do gier, testów, implementacji i urządzeń sterujących. Obudowa 4040 jest ponad dwa razy szersza niż 4004 i posiada 24 piny w porównaniu z 16 pinami układu 4004. W 4040 dodano 14 instrukcji, powiększono rozmiar stosu (7 poziomów), udostępniono 8 KB pamięci programu, dodano 8 rejestrów i możliwość używania przerwań (wliczając zachowywanie pierwszych 8 rejestrów).
Rodzina układów 4040 znana jest również pod oznaczeniem MCS-40.
Rozszerzenia.
Najważniejszą różnicą w porównaniu z 4004 było dodanie obsługi przerwań. Rozszerzono liczbę instrukcji do 60, powiększono pamięć programową do 8 KB, zwiększono głębokość stosu do 7 poziomów i liczbę rejestrów do 24. Razem z 4040 powstało także 10 innych chipów służących do jego obsługi i komunikacji w innymi układami.
Lista rozszerzeń:
Projektanci.
Ted Hoff, Federico Faggin, Stan Mazor, Masatoshi Shima

</doc>
<doc id="131190" url="https://pl.wikipedia.org/wiki?curid=131190" title="Architektura 4-bitowa">
Architektura 4-bitowa

Architektura 4-bitowa – architektura komputera, w której słowa, adresy i inne dane mieszczą się w najwyżej 4 bitach pamięci.
Oznacza to, że za każdym odczytem lub zapisem do pamięci operacyjnej komputera lub w wewnętrznych transferach procesora używa się dokładnie czterobitowych porcji danych.
Ze względu na ograniczenie do 16 adresów, architektury 4-bitowej nie odnosi się do przestrzeni adresowej.
Procesor Intel 4004, pierwszy komercyjnie dostępny procesor na pojedynczym układzie scalonym – drugi na świecie (po F14 CADC) mikroprocesor – miał architekturę 4-bitową, 12-bitową przestrzeń adresową oraz 8- i 16-bitowe rozkazy (architektura harwardzka).
Architektura 4-bitowa stosowana jest w kalkulatorach, gdzie podstawową jednostką danych jest cyfra dziesiętna zapisana w 4 bitach, oraz prostych mikrokontrolerach.
Pierwsze układy o architekturze 4-bitowej, mikroprocesor Intel 4004 i mikrokontroler Texas Instruments TMS1000, powstały dla kalkulatorów.

</doc>
<doc id="131191" url="https://pl.wikipedia.org/wiki?curid=131191" title="Zbigniew Buczkowski">
Zbigniew Buczkowski

Zbigniew Buczkowski (ur. 20 marca 1951 w Warszawie) – polski aktor filmowy, estradowy, telewizyjny i teatralny, scenarzysta i reżyser.
Życiorys.
Jest synem Zdzisławy i Mariana Buczkowskich, którzy pracowali w PLL LOT. Jego ojciec był pilotem, który zginął w katastrofie lotniczej w listopadzie 1951. Ma dwóch braci, starszego o trzy lata Waldemara i młodszego o dwa lata Mariana. Jego ciotką ze strony matki była Lucyna Szczepańska, a wujem – Feliks Szczepański.
Mieszkał obok wytwórni filmowej przy ulicy Chełmskiej, gdzie statystowała sąsiadka, z której pomocą w wieku 10 lat wystąpił pierwszy raz jako statysta w filmie. W młodości przez trzy lata trenował boks w klubie Legia Warszawa.
W 1970 ukończył Technikum Mechaniczno-Elektryczne w Warszawie. Dwa lata później zadebiutował epizodyczną rolą kelnera w filmie Janusza Kondratiuka "Dziewczyny do wzięcia". Zaważyło to na decyzji porzucenia wyuczonego zawodu, by poświęcić się aktorstwu. Grał niewielkie role w kolejnych filmach, a w 1977 pojawił się w głównej roli w filmie Tomasza Zygadło "Rebus". Zdawał do szkoły filmowej, jednak nie dostał się.
Na początku lat 80. zadebiutował w Teatrze Komedii w Warszawie rolą w sztuce Jonasza Kofty i Stefana Friedmanna "Fachowcy, czyli po prostu robota" w reżyserii Jerzego Gruzy. Od 17 grudnia 1983 występował w podwójnej roli – Naukowca i skrzypka Stasia – w sztuce Andrzeja Kondratiuka "Koniec ery menelików" w reżyserii Janusza Kondratiuka. W 1986 zdał egzamin eksternistyczny. Po prawie trzech latach zakończył współpracę z Komedią, chcąc skupić się na karierze filmowej.
Największą popularność przyniosły mu role w serialach telewizyjnych: Henryka Lermaszewskiego w "Domu", Wiesława Graczyka w "Graczykach" i Zbyszka Pyciakowskiego w "Świętej wojnie".
W 2011 nagrał album studyjny pt. "Koło kina", na którym znalazły się kompozycje Andrzeja Rutkowskiego do słów Jacka Cygana i Marka Gaszyńskiego.
W październiku 2014 wydał autobiografię pt. "Pisz pan książkę!".
Życie prywatne.
Od 1981 żonaty z Jolantą. Mają córkę Hannę (ur. 1982) i syna Michała (ur. 1984). Mieszka w Piasecznie.
7 października 2010 został prawomocnie skazany przez Sąd Okręgowy w Suwałkach na karę grzywny 6 tys. złotych za wyłudzenie zaświadczenia ukończenia kursu na prawo jazdy.

</doc>
<doc id="131192" url="https://pl.wikipedia.org/wiki?curid=131192" title="Bożena Dykiel">
Bożena Dykiel

Bożena Dykiel (ur. 26 sierpnia 1948 w Grabowie) – polska aktorka teatralna i filmowa.
Życiorys.
Ukończyła XLIV Liceum Ogólnokształcące im. A. Dobiszewskiego w Warszawie. Absolwentka Państwowej Wyższej Szkoły Teatralnej w Warszawie (1971). W latach 1970–1972 występowała w Studenckim Teatrze Satyryków (STS), a w latach 1972–1985 w Teatrze Narodowym w Warszawie.
Ogólnopolską rozpoznawalność przyniosły jej rola Mady Müller w filmie "Ziemia obiecana" (1975) oraz Miećki Aniołowej w serialu "Alternatywy 4" (1986). Od 2003 gra Marię Ziębę, jedną z głównych bohaterek w telenoweli TVN "Na Wspólnej". W 2005 prowadziła program kulinarny Polsatu "Z Bożeną Dykiel na ostrzu noża". Wiosną 2009 uczestniczyła w piątej edycji programu rozrywkowego Polsatu "Jak oni śpiewają".
Zamężna z Ryszardem Kirejczykiem, mają dwie córki.

</doc>
<doc id="131193" url="https://pl.wikipedia.org/wiki?curid=131193" title="Katarzyna Figura">
Katarzyna Figura

Katarzyna Małgorzata Figura (ur. 22 marca 1962 w Warszawie) – polska aktorka filmowa, telewizyjna i teatralna.
Karierę zawodową rozpoczynała rolami epizodycznymi w filmach Krzysztofa Kieślowskiego i Wojciecha Jerzego Hasa. W połowie lat 80. zdobyła rozgłos rolami w filmach "Pociąg do Hollywood" (1987) i "Kingsajz" (1987), które utrwaliły wizerunek aktorki jako polskiego symbolu seksu. W pierwszej połowie lat 90. zagrała role w filmach zagranicznych, m.in. amerykańskich i francuskich. Zasłynęła komediową rolą Ryszardy Siarzewskiej w filmach "Kiler" (1997) i "Kiler-ów 2-óch" (1998), w następnych latach zyskała uznanie krytyków także za role w filmach "Ajlawju" (1999), "Żurek" (2003) i "Ubu król" (2004), a także szeregiem znakomitych ról teatralnych w Teatrze Dramatycznym w Warszawie (2006–2013) i Teatrze Wybrzeże w Gdańsku (od 2013).
Dwukrotna laureatka nagrody „Złote Lwy” (1999, 2003) dla najlepszej aktorki pierwszoplanowej za role w filmach "Ajlawju" (1999) i "Ubu król" (2004), laureatka Polskiej Nagrody Filmowej (2003) za główną rolę kobiecą w filmie "Żurek" (2003), laureatka "Grand Prix" 60. Kaliskich Spotkań Teatralnych – Festiwalu Sztuki Aktorskiej (2020) za rolę tytułową w tragedii "Fedra" (1677) Jeana Racine’a w Teatrze Wybrzeże (2019).
Życiorys.
Jej ojciec był lekarzem weterynarii, a matka – ekonomistką. Jest jedynaczką, co – jak przyznawała w wywiadach – było dla niej „powodem frustracji i poczucia inności”. W okresie dojrzewania miała kompleksy związane z budową własnego ciała. Od dziecka lubiła się przebierać, a jednym z ulubionych rekwizytów jej dziecięcego „planu” zabaw była blond peruka z długimi warkoczami. W przedszkolu występowała w rozmaitych przedstawieniach, recytując i śpiewając. Jako dziecko zagrała w filmach "Zginął pies" (1973) i "Mysz" (1977). Należała do Ogniska Teatralnego Teatru Ochoty prowadzonego przez Jana i Halinę Machulskich.
W 1985 ukończyła studia na PWST w Warszawie. Jeszcze przed obroną dyplomu aktorskiego zagrała w debiucie reżyserskim Jacka Koprowicza "Przeznaczenie" (1983), a w połowie lat 80. zagrała epizody u Krzysztofa Kieślowskiego w "Bez końca" i Wojciecha Jerzego Hasa w "Osobistym pamiętniku grzesznika". Będąc na czwartym roku studiów aktorskich, dołączyła do zespołu Teatru Współczesnego, w którym debiutowała rolą Irmy w "Trzech siostrach" Antoniego Czechowa w reż. Macieja Englerta.
Jej pierwszą dużą rolą była postać młodej prostytutki Once w filmie Piotra Szulkina "Ga, ga. Chwała bohaterom". Popularność zdobyła rolą Rózi w bajce Jerzego Gruzy "Pierścień i róża". Przełomem w jej karierze była współpraca z Radosławem Piwowarskim i udział w "Pociągu do Hollywood" z 1986. Za rolę Marioli Wafelek, bufetowej zafascynowanej Marilyn Monroe, która namiętnie pisze listy do słynnego reżysera Billy’ego Wildera i marzy o karierze w Stanach Zjednoczonych, otrzymała Złotą Kaczkę od czytelników miesięcznika „Film”. Rok później u boku Jacka Chmielnika i Jerzego Stuhra wystąpiła w komedii "Kingsajz". Fragment filmu, w którym krasnoludek (Chmielnik) przechadza się po Ali (Figura), uznawany jest za jedną z najsłynniejszych scen w polskim kinie. Występ w "Pociągu..." i "Kingsajzie" sprawił, że Figura zaczęła być postrzegana jako seksbomba, a prasa nazywała ją „polską Marilyn Monroe”. W 1990 zagrała Superblondynę w filmie "Porno", a rola niejako odpowiadała wizerunkowi, jaki przypisywano jej w Polsce – seksownej blondynki z dużym biustem.
Równocześnie z rozwojem kariery w Polsce, grała role drugoplanowe w produkcjach węgierskich (m.in. u Miklósa Jancsó), czechosłowackich i włoskich, a także główną rolę kobiecą w hiszpańskim "Estación Central" Joségo Antonia Salgota. Zagrała też niewielką rolę w jednym z odcinków erotycznej serii Zalmana Kinga "Pamiętnik Czerwonego Pantofelka". W 1989 wyjechała na stypendium do Francji, gdzie uczyła się w Conservatoire national supérieur d’art dramatique w Paryżu oraz podpisała kontrakt z agencją „Intermedia”. Zagrała epizody w kilku francuskich i brytyjskich filmach, a w 1991 wyjechała do Los Angeles, gdzie podpisała roczny kontrakt z William Morris Agency. Wkrótce wygrała casting do filmu Roberta Altmana "Gracz", w którym miała zagrać główną rolę, jednak producenci filmu nie zgodzili się na to ze względu na nierozpoznawalne w USA nazwisko Figury. Ostatecznie rolę powierzono Grecie Scacchi, a Figura pojawiła się w filmie epizodycznie, w roli samej siebie. W tym czasie dzieliła życie między Francję a USA, zagrała m.in. Leni w brytyjsko-francuskich "Głosach w ogrodzie" Pierre’a Boutrona i Jennifer Lawrence w amerykańskiej "Fatalnej przeszłości" Clive’a Fleury’ego, a także Kolbę w erotycznym horrorze Ruggero Deodato "Krwawe pranie", który uznaje za „najgorszy film w swojej karierze”. Mieszkając we Francji, dorabiała jako kelnerka w paryskiej kawiarni, a po zagraniu w telewizyjnej reklamie Toyoty ponownie wyjechała do Los Angeles. W 1994 wystąpiła epizodycznie w kolejnym filmie Altmana – "Prêt-à-porter".
W pierwszej połowie lat 90. grała głównie w filmach Andrzeja Kondriatuka, takich jak "Mleczna droga", "Wrzeciono czasu" i "Słoneczny zegar". W tejże dekadzie dwukrotnie pozowała do polskiej edycji „Playboya”: w maju 1994 (nr 18) i kwietniu 1997 (nr 53), ponadto firmowała nazwiskiem jedną z popularnych wówczas erotycznych linii telefonicznych. Decyzję wyjaśniała słowami: "Linia telefoniczna była moją działalnością aktorską i literacką. Pisałam opowiadania, które potem nagrywałam w studio radiowym, czyli dokładnie tak, jakbym nagrywała audycję. (...) Ludzie słuchali moich wynurzeń, mojego głosu nagranego na sekretarkę. Chcieli dowiedzieć się czegoś na mój temat. Moi fani nie dzwonili pod numer sex telefonu. A jeśli zdarzali się tacy, byli zawiedzeni". W 1997 pojawiła się na wielkim ekranie jako Ryszarda „Gabrysia” Siarzewska w komedii Juliusza Machulskiego "Kiler", kryminalistka Krystyna w "Historiach miłosnych" Jerzego Stuhra i Teriza w "Szczęśliwego Nowego Jorku" Janusza Zaorskiego. W 1998 wystąpiła w roli Grazii w "Prostytutkach" Eugeniusza Priwieziencewa oraz otrzymała drugą w karierze Złotą Kaczkę dla najpopularniejszej aktorki. W 1999 za rolę Gosi w "Ajlawju" Marka Koterskiego otrzymała Złote Lwy za pierwszoplanową rolę kobiecą na 24. FPFF.
W 2000 powróciła po latach przerwy na scenę teatralną, występując w roli Yany w "Zazdrości na trzy faksy" w Teatrze Nowym w Warszawie, poza tym współpracowała z Krakowskim Teatrem Scena STU. W 2002 w gdańskim Teatrze Wybrzeże wystąpiła w „Hanemannie” Stefana Chwina w reż. Izabelli Cywińskiej.
Również w 2002 zagrała epizodyczną rolę w "Pianiście" Romana Polańskiego. Rok później w "Żurku" zagrała kobietę uwięzioną na marginesie społeczeństwa z ciężarną, 15-letnią córką. Aktorka wspominała: "Musiałam przebić się przez własne szczęście. Po urodzeniu dziecka patrzyłam na świat jak na nieustannie odnawiający się cud i nie mogłam wejść łatwo w postać kobiety, której wszystko się rozsypuje". Za tę rolę podczas 6. ceremonii wręczenia Orłów otrzymała nagrodę w kategorii najlepsza główna rola kobieca. Z kolei w dramacie "Ubu król" zagrała odrażającą Ubicę. Udział w tym filmie przyniósł aktorce Złote Lwy za najlepszą pierwszoplanową rolę kobiecą.
Zaczęła pojawiać się w telewizyjnych sitcomach jako „special guest star”, m.in. regularnie w serialu "Wiedźmy" z 2005.
W latach 2006–2013 była aktorką Teatru Dramatycznego m.st. Warszawy im. Gustawa Holoubka. Jej rola w "Alina na zachód" z 2006 w reżyserii Pawła Miśkiewicza, w warszawskim Teatrze Dramatycznym, została wysoko oceniona przez krytykę. Specjalnie dla niej ogoliła włosy na głowie, ostatecznie zrywając z wizerunkiem seksbomby. W tym samym teatrze zagrała Paulę Strasberg w spektaklu Krystiana Lupy "Persona. Marilyn" (2009).
W 2008 uczestniczyła w siódmej edycji programu rozrywkowego TVN "Taniec z gwiazdami" oraz wystąpiła w swojej trzeciej sesji dla „Playboya” – jej zdjęcia ukazały się w październikowym wydaniu magazynu.
W 2013 przeprowadziła się do Gdyni i została wykładowcą w Gdyńskiej Szkole Filmowej.
Od listopada 2013 jest etatową aktorką Teatru Wybrzeże. W tymże roku zagrała Kalinę Jędrusik w głośnym monodramie "Kalina" w warszawskim Teatrze „Polonia”, a rok później Elżbietę I w "Marii Stuart" w reżyserii Adama Nalepy, na podstawie tekstu Friedricha Schillera. Tak rolę aktorki opisywał Łukasz Rudziński:
W 2015 zagrała w szekspirowskich "Wesołych kumoszkach z Windsoru" w reżyserii Pawła Aignera i w "Tresowanych duszach" w reżyserii Adama Orzechowskiego.
Życie prywatne.
W 1986–1989 była żoną przedsiębiorcy Jana Chmielewskiego, z którym ma syna Aleksandra (ur. 1987). W latach 90. była związana z reżyserem Abelem Ferrarą. 27 maja 2000 poślubiła amerykańskiego przedsiębiorcę, producenta filmowego Kaia Schoenhalsa. Mają dwie córki, Koko Claire (ur. 24 października 2002) i Kaszmir Amber (ur. 12 lutego 2005). W 2012 w wywiadzie dla „Vivy!” wyznała, że przez lata była ofiarą przemocy domowej. Rozwód został sfinalizowany 24 września 2021 roku.
Brała udział w akcji charytatywnej „Podziel się dzieciństwem”. Wzięła udział w spektaklu „Lady Oscar” z którego wpływy przeznaczono na Fundusz Stypendialny Klubu Rotary oraz zakup pojazdu specjalistycznego do przewozu dzieci niepełnosprawnych dla ośrodka rehabilitacyjnego OREW w Gdyni. W grudniu 2016 wzięła udział w kolejnej akcji charytatywnej w Gdyni.
Była współwłaścicielką dwóch restauracji w Warszawie (Kom, Sense) i krakowskiego hotelu i restauracji A la carte.
Poglądy polityczne.
Poparła Pawła Adamowicza w kampanii wyborczej dotyczącej wyborów samorządowych w 2014, a także Bronisława Komorowskiego w 2015.

</doc>
<doc id="131194" url="https://pl.wikipedia.org/wiki?curid=131194" title="Makarska">
Makarska

Makarska () – miasto w południowo-wschodniej Chorwacji, w żupanii splicko-dalmatyńskiej, siedziba miasta Makarska. Leży w Dalmacji nad Morzem Adriatyckim, u podnóża masywu górskiego Biokovo będącego częścią Gór Dynarskich. Stanowi główny ośrodek Riwiery Makarskiej i największy chorwacki kurort turystyczny, położony 60 km na południowy wschód od Splitu oraz 140 km na północ od Dubrownika. W 2011 roku liczyło 13 426 mieszkańców.
Historia.
W przeszłości znajdowała się tutaj rzymska osada, prawdopodobnie nazywana "Muccurum". W VI w. została ona podbita przez Gotów, a następnie przez nich zniszczona. W późniejszych wiekach tutejsze tereny zdobyli Słowianie – traktowali miasto jako punkt strategiczny, z którego mogli atakować przepływające do Wenecji statki.
W kolejnych wiekach w Makarskiej rządzili królowie chorwacko-węgierscy, a w XV w. na tutejszych terenach pojawili się Turcy, którzy zostali stąd wypędzeni dopiero w 1646 r. za sprawą Wenecjan. Makarska była we władaniu Wenecjan, aż do 1797 r., kiedy nastąpił upadek Republiki Weneckiej. Wówczas te tereny zdobyli Habsburgowie.
Nazwa Makarska została wzmiankowana po raz pierwszy w 1502 r., a pochodzi od słowa „Makra” – najstarszej osady na tej części dalmatyńskiego wybrzeża, niegdyś stolicy jednego z trzech regionów "Księstwa Neretwiańskiego".
Miasto zostało poważnie zniszczone w trakcie II wojny światowej. Część zabudowy, która ocalała podczas wojny, ucierpiała podczas trzęsienia ziemi w 1962 r. W kolejnych latach Makarska była sukcesywnie odbudowywana i rozbudowywana, a obecnie jest to jeden z najważniejszych ośrodków turystycznych w kraju.
Turystyka.
Makarska należy do najcieplejszych miejscowości w Chorwacji. Występuje tu typowy klimat śródziemnomorski – gorące i suche lato oraz łagodna zima z dużą liczbą dni deszczowych. Rocznie notuje się tutaj ponad 2700 godzin słonecznych. Średnia temperatura roczna wynosi 20 °C, zaś średnia latem waha się pomiędzy 23 °C, a 27 °C.
Rozkwit masowej turystyki w jej okolicach nastąpił na przełomie lat 60. i 70. XX wieku, a miał związek z wybudowaniem w 1965 roku drogi krajowej ze Splitu do Dubrownika – tzw. Magistrali Adriatyckiej (obecna droga krajowa nr D8). Do dzisiaj stanowi ona główną drogę kołową prowadzącą do miasta, lecz utraciła status międzynarodowej trasy E65 na rzecz – otwartego 22 grudnia 2008 – 40-kilometrowego odcinka autostrady A1 Šestanovac – Ravča.
Miasto posiada dwa nadmorskie bulwary, wysadzane palmami i otoczone punktami gastronomiczno-handlowymi, a także półtorakilometrową, kamienistą plażę w zatoce "Donja Luka". W płytkich wodach występują jeżowce. Plaże ze względu na małą szerokość są bardzo tłoczne, jednak ich długość pozwala na znalezienie miejsca o dowolnej porze dnia. Przy niewielkiej zatoce na peryferiach znajduje się kamienista plaża naturystyczna.
W mieście funkcjonuje znaczna liczba pensjonatów oraz hoteli. Pensjonaty oferujące pokoje (chor. „sobe”) są wyraźnie oznaczone tabliczką umieszczoną na budynku. W przekroju całego sezonu liczba turystów w Makarskiej przekracza 100 tysięcy.
Mimo bogatego nocnego życia, miasto charakteryzuje się stosunkowo wysokim poziomem bezpieczeństwa i niskim ryzykiem kradzieży. Makarska słynie z klubów, pubów i dyskotek (wiele z nich organizowanych jest na świeżym powietrzu). W czasie wakacji odbywają się tutaj również liczne imprezy kulturalne.
W marinie zacumowanych jest wiele jachtów. Można w niej znaleźć połączenia promowe na pobliskie wyspy: Hvar i Brač, bądź skorzystać z rejsu statkiem w kierunku ujścia rzeki do morza, gdzie miesza się woda słodka i słona.

</doc>
<doc id="131196" url="https://pl.wikipedia.org/wiki?curid=131196" title="Darth Vader">
Darth Vader

Darth Vader, znany wcześniej jako Anakin Skywalker (41 BBY – 4 ABY) – postać fikcyjna, jedna z głównych postaci sagi filmowej "Gwiezdne wojny". Ojciec Luke’a Skywalkera oraz Lei.
Początkowo rycerz Jedi, pod wpływem Dartha Sidiousa przeszedł na ciemną stronę Mocy i przyjął tytuł „Darth Vader”. Doprowadził do zniszczenia zakonu Jedi i wspomógł przekształcanie Republiki w Imperium Galaktyczne. Pod koniec życia powrócił na jasną stronę mocy i zepchnął swego mistrza do reaktora Gwiazdy Śmierci ratując swego syna i tym samym przywrócił równowagę mocy, zgodnie z przepowiednią o wybrańcu mocy.
Postać ta stanowi główny trzon "Gwiezdnych wojen". W częściach IV–VI (tzw. „stara trylogia”) widzowie poznają jego historię, gdy działał jako prawa ręka Imperatora, aż do ostatecznego nawrócenia na jasną stronę Mocy (tytułowy '). W częściach I–III zaprezentowana jest jego wcześniejsza historia, gdy dorasta i szkoli się na rycerza Jedi, a następnie zostaje podstępnie przeciągnięty na stronę zła przez samego Imperatora (tak dokonuje się tytułowa ').
Historia.
Dzieciństwo.
Urodzony w roku 41 BBY jako Anakin Skywalker, syn Shmi Skywalker. Ze względu na brak informacji o ojcu (Shmi Skywalker twierdziła, że „nie było żadnego ojca”) przyjmuje się, że został poczęty przez midichloriany. Wychowywała go tylko matka. Oboje byli niewolnikami u handlarza Watto na planecie Tatooine do czasu, kiedy Anakin skończył 9 lat. Anakin był wybitnie uzdolniony technicznie, co dał po sobie poznać już w dzieciństwie, kiedy m.in. zbudował droida C-3PO. Chłopiec ciężko pracował i mimo swego trudnego losu niewolnika był miły, wesoły i chętny do zabawy. Młody Anakin był dojrzalszy niż inne dzieci w jego wieku, rozumiał więcej, oraz miał specjalne zdolności – niebywały instynkt i umiejętność przewidywania rzeczy i zdarzeń przed ich nastąpieniem.
W roku 32 BBY na Tatooine przypadkowo trafiła ówczesna królowa Naboo, Padmé Amidala, w asyście dwóch rycerzy Jedi: Qui-Gon Jinna i jego ucznia, Obi-Wana Kenobiego. Statek królowej był uszkodzony, w związku z czym Jedi musieli szukać do niego części. Przy okazji poznali małego Anakina, który widząc, iż przybysze nie mają jak wrócić do domu, zaproponował niezwykle ryzykowny plan – chciał wziąć udział w wyścigu ścigaczy, najniebezpieczniejszym sporcie w galaktyce. Chłopiec był jedyną istotą ludzką potrafiącą ścigać się w tych maszynach. Starszy Rycerz Jedi zauważył talenty Skywalkera i chciał zabrać go ze sobą. Qui-Gon założył się z Watto, że w zamian za wygraną uwolni on Anakina. Na nim zależało mu szczególnie, gdyż, badając próbkę jego krwi, odkrył, że ma on wyjątkowo duże stężenie midichlorianów w organizmie – większe nawet, niż Mistrz Yoda. Anakin po wielu wysiłkach po raz pierwszy i ostatni wygrał wyścig i został zabrany na Coruscant, gdzie Qui-Gon zamierzał przedstawić go Radzie Jedi i rozpocząć jego szkolenie, wierząc, że Anakin jest „wybrańcem”, który, wedle starożytnego proroctwa, ma "przywrócić równowagę Mocy".
Rada początkowo nie była przychylna temu pomysłowi, argumentując, że Anakin jest już za duży na rozpoczęcie szkolenia, poza tym, jak powiedział Mistrz Yoda, "jest w nim dużo strachu", który może prowadzić do przejścia na Ciemną Stronę Mocy. Kiedy jednak Qui-Gon zginął na Naboo z rąk Dartha Maula, a umierając prosił Obi-Wana o wyszkolenie Anakina, ostatecznie Rada wyraziła na to zgodę i Anakin został padawanem tego Jedi. Pierwszy raz spotkał się też wtedy z nowo wybranym Najwyższym Kanclerzem Republiki, Palpatine’em, który zapowiedział, że "będzie uważnie przyglądał się postępom" młodego Jedi.
Wydarzenia powyższe przedstawione zostały w filmie ".
Padawan.
Anakin był zdolny, ale jego charakter przeszkadzał mu w podążaniu wzorcową ścieżką Jedi. Młodzieniec był zbyt porywczy i nie umiał wyzbyć się takich uczuć jak złość czy nienawiść, a te są dla Jedi prostą ścieżką do przejścia na Ciemną Stronę Mocy. Przez 10 lat Anakin kontynuował więc szkolenie pod okiem Obi-Wana, a równocześnie coraz większy wpływ na niego zdobywał Palpatine. Przyszły Imperator powoli wkradał się w łaski młodego Skywalkera, odwołując się do jego próżności, jak również do pragnienia posiadania siły, którą mógłby wykorzystać dla naprawienia zła panującego w galaktyce.
Po 10 latach w miarę spokojnej nauki Anakin wraz z Obi-Wanem dostał misję ochrony Padmé Amidali, wówczas senator planety Naboo. Anakin, który nigdy nie przestał myśleć o dziewczynie, którą poznał mając 9 lat, zakochał się od pierwszego wejrzenia w kobiecie, którą zobaczył. Zgodnie z ówczesnymi zasadami Zakonu, Jedi nie było wolno brać ślubu czy w ogóle wchodzić w bliższe związki, ale uczucie okazało się silniejsze od zasad – wkrótce Anakin wziął z Padmé potajemny ślub.
W tym też czasie w niewoli Ludzi Pustyni na Tatooine w wyniku tortur zmarła matka młodego Skywalkera. Anakin ujrzał wcześniej to wydarzenie w wizji podczas snu, jednak nie był w stanie mu przeszkodzić. Opanowany gniewem i żądzą zemsty wymordował w zemście całą wioskę prześladowców swojej matki, w tym także kobiety i dzieci. Tak zaczęła się jego podróż ku Ciemnej Stronie.
Powyższe wydarzenia zostały przedstawione w filmie ".
Rycerz Jedi.
Wybuchły wojny klonów. Anakin mianowany został Rycerzem Jedi i zaczął zdobywać coraz więcej sławy. Wraz z Obi-Wanem oraz samodzielnie stoczył wiele potyczek z wrogami Republiki, w tym z łowcą nagród Durgem oraz z Asajj Ventress (kilkakrotnie). Szczególnie w pojedynkach z tym Mrocznym Jedi coraz bardziej zaczęły przejawiać się tendencje Anakina do ulegania Ciemnej Stronie, które podsycane były przez jego „przyjaciela” Palpatine’a, umacniającego w Anakinie przekonanie o jego wyjątkowości i podważającego zaufanie do Rady Jedi (Anakin został wybrany członkiem Rady, ale bez tytułu mistrza, co wywołało jego spontaniczne oburzenie, a potem poczucie bycia niedocenianym przez Mistrzów).
W tym czasie Padmé zaszła w ciążę, a Anakin we śnie doświadczył wizji, w której jego żona umierała w połogu, a on nie był w stanie jej pomóc – tak, jak swego czasu nie potrafił pomóc swojej matce. Palpatine, dzięki tajnikom ciemnej strony Mocy wyczytał z myśli młodego Jedi jego obawę o Padmé oraz powoli zaczął zwodzić Skywalkera, sugerując mu, że dzięki potędze Ciemnej Strony można uniknąć śmierci. W stosownym momencie Palpatine ujawnił się Anakinowi jako Darth Sidious – Mroczny Lord Sithów – i zaproponował, że przyjmie go na swojego ucznia. Z początku Anakin Skywalker nie chciał się na to zgodzić i był zdecydowany oddać Sitha w ręce Jedi, lecz wizja śmierci Padmé zmusiła go do przystania na warunki Palpatine’a i otrzymał od Sidiousa tytuł i imię Dartha Vadera. Chwilę wcześniej Anakin po raz pierwszy przyczynił się do śmierci rycerza Jedi – mistrza Windu, odcinając mu rękę, gdy ten usiłował zabić Palpatine’a.
Powyższe wydarzenia ukazano w serialu animowanym ' oraz w filmie '.
Darth Vader.
Traumatyczne dzieciństwo i młodość, strach, ale i uczucia altruistyczne zdeformowane przez pychę zaprowadziły Anakina na stronę zła. Pochłonięty przez Ciemną Stronę, Darth Vader rozpoczął wypełnianie rozkazów Palpatine’a od rzezi w Świątyni Jedi. Następnie usunął przywódców separatystów, a ostatecznie, targany negatywnymi emocjami, oskarżył o zdradę swoją żonę i, w niezamierzony sposób, doprowadził do jej śmierci. Na planecie Mustafar starł się też ze swoim mistrzem i przyjacielem – Obi-Wanem. Mistrz Jedi wygrał pojedynek z Sithem wykorzystując brak wyobraźni tego ostatniego, nie zabił go jednak – pozbawiony nóg i ręki oraz niemal śmiertelnie poparzony Vader został ocalony przez Palpatine’a. Od tego czasu musiał jednak poruszać się w charakterystycznym czarnym pancerzu i masce, które wyposażone były w systemy podtrzymujące go przy życiu.
Vader przekonany był, że Padmé zginęła z jego winy przed narodzinami ich dziecka – nie wiedział więc, że narodziła się i ocalała dwójka jego dzieci – Luke oraz Leia.
Przez następne lata Darth Vader zgodnie z planem Palpatine’a tępił nielicznych pozostałych przy życiu Jedi oraz innych przeciwników Imperialnego Nowego Ładu.
Spotkanie z synem.
W roku 3 ABY na Bespinie Darth Vader spotkał się twarzą w twarz ze swoim synem, próbując przeciągnąć go na Ciemną Stronę. Starał się go skusić wizją obalenia Palpatine’a i wspólnego panowania nad Galaktyką, jednak młody Skywalker nie dał się przekonać ojcu. Szczęśliwie Luke uniknął śmierci. Pod wpływem kontaktu z synem w Vaderze zaczęły postępować zmiany, które ostatecznie doprowadziły do jego powrotu na stronę Dobra.
Nawrócenie.
Ostateczna walka między Imperatorem, Vaderem i Lukiem, a także między Imperium Galaktycznym a Sojuszem Rebeliantów miała miejsce podczas Bitwy pod Endorem. Luke Skywalker dobrowolnie oddał się w ręce Vadera, próbując nawrócić go na Jasną Stronę Mocy, ten jednak starał się być niewzruszony i doprowadził go, zgodnie z rozkazem, przed oblicze Palpatine’a. Tutaj Imperator próbował przeciągnąć Luke’a na Ciemną Stronę, by zastąpić nim Vadera w roli swojego ucznia, dzięki czemu usunąłby pożytecznego, ale ciągle potencjalnie niebezpiecznego „wybrańca”, w zamian zyskując nowego, w pełni zdrowego ucznia. Luke pokonał swojego ojca, jednak w ostatniej chwili go nie zabił, mimo że Palpatine bardzo tego chciał. Vader ujrzał prawdziwe oblicze swego mistrza – Imperator gotów był go poświęcić, by pozyskać nowego ucznia – tak jak to wcześniej uczynił z hrabią Dooku.
Widząc, że próba pociągania Luke’a na Ciemną Stronę Mocy nie udała się, Palpatine postanowił go zabić przy użyciu Błyskawic Mocy. Widok cierpiącego i umierającego syna uwolnił Vadera spod wpływu Ciemnej Strony Mocy – poświęcając swoje życie, zrzucił on Imperatora do szybu chłodzącego Gwiazdy Śmierci. Spadający Palpatine „wystrzelił” w górę Błyskawice Mocy, które przechodząc po metalowej poręczy poraziły Vadera, powodując awarie systemów podtrzymujących go przy życiu. Vader przed śmiercią poprosił Luke’a o zdjęcie mu maski, chcąc zobaczyć syna „własnymi oczami”.
W ostatniej scenie "" Luke przyglądał się duchom Anakina Skywalkera, Obi-Wana Kenobiego oraz Yody – wymownemu znakowi tego, że Anakin Skywalker ostatecznie „zjednoczył się z Mocą”.
Geneza tytułu Darth i imienia Vader.
Podczas pojedynku z Obi-Wanem na Gwieździe Śmierci (Część IV "Nowa Nadzieja"), ten zwraca się do niego po prostu Darth. Wskazywać by to mogło, że w pierwotnych zamierzeniach George’a Lucasa i we wczesnych wersjach scenariusza "Gwiezdnych wojen" postać ta miała się właśnie tak nazywać.
Imię Vader jest przeinaczonym słowem "father" (ang. ojciec) w sposób jawnie budzący skojarzenia z "invader" (ang. najeźdźca), a więc samo przez się jest złowrogie. W wersjach francuskiej i włoskiej Gwiezdnych wojen imię to zostało zmienione (fr: "Dark Vador", wł: "Dart Fener"). Sam tytuł Darth najprawdopodobniej stanowi skrótowy zlepek (kontaminację) "od Dark Lord of Sith".
Oddziaływanie na kulturę masową.
Wraz z wyglądem (postać w czarnym płaszczu i w czarnej zbroi z czarnym hełmem) i sposobem oddychania stał się unikalną ikoną kultury masowej rozpoznawalną nie tylko pośród szerokiego kręgu fanów "Gwiezdnych wojen". W Polsce wpływ ten był widoczny m.in. w początku 2016, kiedy to pomnik Jakuba Wejhera w Wejherowie został w naturalny sposób zasypany śniegiem tak, że rzeźbę powszechnie odbierano jako wizerunek Vadera. Bardzo charakterystyczny Marsz Imperialny (oryg. "Imperial March") autorstwa Johna Williamsa (jeden z głównych motywów muzycznych w "Gwiezdnych Wojnach") jest kojarzony a wręcz identyfikowany z Lordem Vaderem.
W kulturze masowej zaistniało wiele odniesień do postaci Lorda Vadera. Wymienić można dwie charakterystyczne dziedziny: polityka (w celu zdyskredytowania danego polityka przedstawia się go, porównuje lub określa jako Lorda Vadera lub w sposób budzący skojarzenia z nim) oraz parodie (postać podobną lub samą postać Lorda Vadera przedstawia się w sposób groteskowy lub śmieszny). Jedną z pierwszych takich parodii była postać Ciemnego Hełmofona ("Dark Helmet") występująca w "Kosmicznych jajach".
Imieniem Mrocznego Lorda zainspirowany został polski zespół muzyczny Vader wykonujący thrash metal i death metal.
Anakin a osobowość borderline.
Pewne cechy charakterologiczne oraz natura podejmowanych przez Anakina Skywalkera decyzji skłoniły zainteresowanych widzów trylogii (, i część sagi) do psychologicznej analizy tego bohatera. Na podstawie bacznych obserwacji powstała hipoteza zakładająca, że cierpi on na zaburzenie osobowości chwiejnej emocjonalnie typu borderline. Wyjaśniają one, opierając się na psychologicznych badaniach, niejedno z kontrowersyjnych poczynań przyszłego Lorda Sithów, który według niektórych badaczy prezentuje zarówno psychodynamiczne, jak i kryteriologiczne cechy sugerujące posiadanie osobowość borderline”.
Dla rozwoju zaburzenia osobowości z pogranicza szczególnie istotny jest przede wszystkim przebieg okresu dzieciństwa (traumy, relacje z rodzicami), a także pewne specyficzne cechy wrodzone (czynniki genetyczne), do których istnieje wgląd z uwagi na konstrukcję , i części sagi, będącej w dużej mierze biografią Anakina Skywalkera. Fundamentalne znaczenie dla jednego z badaczy — Lucasa de Francisco Carvalho — ma fakt całkowitej absencji ojca i wczesna separacja chłopca od matki. Bohater dorastając jako niewolnik, był całkowicie podwładny swojemu autorytetowi – Watto. Jego pierwszy obraz figury męskiej był więc negatywny, łączący władzę z bezwzględnym dyktatorstwem oraz uczący przyzwolenia na popełnianie nielegalnych czynów. Drugi stanowił mistrz jedi Qui-Gon Jinn, który z kolei przejawiał skłonności do nieposłuszeństwa (decyduje się na szkolenie Anakina mimo odmiennej decyzji Rady Jedi). Z drugiej strony kobieca postać obecna w życiu chłopca – jego matka, Shmi Skywalker, rysuje się dużo bardziej pozytywnie, bo jako troskliwa, niosąca opiekę i bezpieczeństwo. Przy okazji wzmacnia ona u niego ideę, że jest on wyjątkowy. Również druga bliska kobieta na jego drodze, Padmé Amidala, okazuje szczególne uczucia wobec chłopca, wzmacniając żeńską figurę jako opiekuńczą i pozytywną w jego życiu. Uważa się, że takie doświadczenia skutkowały powstaniem u Skywalkera bardzo skrajnych wyobrażeń kobiety i mężczyzny, co dla rozwoju osobowości z pogranicza ma dosyć istotne znaczenie.
Według Carvalho Anakin wykazywał również genetyczne predyspozycje do wykształcenia BPD. Od najmłodszych lat przejawiał tendencję do bycia aktywnym i autonomicznym względem otaczającego go świata. Wolał zmieniać środowisko, niż się do niego dostosowywać. Sublimowanie na zewnątrz swojej wrodzonej, ale tłumionej agresji pomagało mu radzić sobie z faktem niewolnictwa (budowa droida C-3PO czy latanie ścigaczem). Z kolei swojej kreatywności i inteligencji dowiódł nie tylko budując skomplikowane maszyny, ale także w dialogach z dorosłymi, a skłonność do nieokazywania szacunku autorytetom znalazła swój wydźwięk np. w podstępnym skłonieniu Watto do wzięcia udziału w wyścigu podów czy w pilotowaniu myśliwca z Naboo wbrew zakazom Obi-Wana Kenobiego. Według psychologicznych opinii te niepoprawnie utrwalone wzorce postępowania nabyte w okresie dorastania będą przyczyną wielu kontrowersyjnych działań i decyzji podejmowanych przez Skywalkera. Jako szczególnie obrazowy przykład Carvalho podaje jego relację z Padmé Amidalą. Ewidentna u Anakina tendencja do poddawania się skrajnym emocjom miłości i gniewu powoduje, że atakuje żonę, omal jej nie zabijając. Paradoksalnie jest to wywołane ogromną miłością i lękiem przed stratą. Podobne mechanizmy radykalnych uczuć i zachowań zaobserwować można, gdy Skywalker staje przed wizją śmierci swojej matki.
Kilka typowych zachowań dla osób z BPD, takich jak samookaleczanie i próby samobójcze nie zostały jednak zaprezentowane we wzorcu behawioralnym Anakina Skywalkera.
Pluskwiak "Polemistus vaderi" został nazwany właśnie na cześć Dartha Vadera.

</doc>
<doc id="131198" url="https://pl.wikipedia.org/wiki?curid=131198" title="Gemmule">
Gemmule



</doc>
<doc id="131201" url="https://pl.wikipedia.org/wiki?curid=131201" title="Chojna">
Chojna

Chojna (niem. do 1945 r. "Königsberg in der Neumark", po 1945 r. również "Władysławsko", "Królewiec nad Odrą", "Chojna Szczecińska") – miasto w północno-zachodniej Polsce, w woj. zachodniopomorskim, w powiecie gryfińskim, nad rzeką Rurzycą. Siedziba gminy miejsko-wiejskiej Chojna.
31 grudnia 2013 roku miasto liczyło 7344 mieszkańców.
Położenie.
Zgodnie z podziałem Polski na mezoregiony fizycznogeograficzne według Kondrackiego (1994) Chojna leży w zasięgu prowincji Niż Środkowoeuropejski i podprowincji Pojezierza Południowobałtyckie, w makroregionie Pojezierze Zachodniopomorskie i w końcowej klasyfikacji w mezoregionie Pojezierze Myśliborskie.
Miasto leży w linii prostej w odległości 53 km od Szczecina, 60 km od Gorzowa Wielkopolskiego, 86 km od Berlina. Przez Chojnę przepływa rzeka Rurzyca, która jest prawym dopływem Odry.
Według danych z 1 stycznia 2014 r. powierzchnia miasta wynosiła 12,58 km².
Chojna leży na historycznym Pomorzu Zachodnim. Pierwotnie była położona na Pomorzu do połowy XIII wieku, od drugiej połowy XIII w. w Nowej Marchii, w latach 1815–1945 w pruskiej i następnie niemieckiej rejencji frankfurckiej prowincji Brandenburgia, od 1945 roku w granicach Polski, początkowo w Okręgu Pomorze Zachodnie, w latach 1946–1975 w tzw. dużym województwie szczecińskim, w latach 1975–1998 w tzw. małym województwie szczecińskim, a od 1 stycznia 1999 roku w województwie zachodniopomorskim.
Demografia.
Struktura demograficzna mieszkańców Chojny według danych z 31 grudnia 2007:
Historia.
Początki osadnictwa i średniowiecze.
W X–XII wieku istniał w okolicach dzisiejszego rynku gród, który posiadał dogodną lokalizację na granicy Brandenburgii i Pomorza rządzonego przez Piastów, położenie w widłach Rurzycy i Wrześnicy gwarantowało znaczne walory obronne. Po roku 1200 osada otrzymała z rąk księcia szczecińskiego Barnima I magdeburskie prawa miejskie. W 1234 po raz pierwszy wzmiankowano osadę jako "terra Chinz".
W roku 1244 po raz pierwszy w dokumentach użyto nazwy "Konigesberge". W 1250 miasto zostaje zajęte przez Brandenburgię. W 1267 roku biskupi brandenburscy zwolnili „terra Konigesberge” z podatków handlowych i rzemieślniczych, co wywołało rozwój miasta tak, że w 1270 zostało ono tymczasową stolicą Nowej Marchii. W 1282 w dokumentach pojawia się wzmianka o parafii kościoła Najświętszej Marii Panny, a w 1290 o funduszach na budowę klasztoru augustianów. Od 1310 do 1329 roku wzrasta znaczenie ekonomiczne Chojny, miasto otrzymuje kolejne przywileje dotyczące handlu, a w 1320 roku rozpoczyna się budowa ratusza. Towary są sprowadzane i wysyłane poprzez żeglugę na rzece Rurzycy i nią do Odry. W XIII i XIV wieku miasto zostaje otoczone murami miejskimi z trzema bramami (Świecka, Barnkowska i rozebrana w XIX wieku Mostowa) i kilkoma wieżami – czatowniami. W 1348 mieszczanie burzą zamek wójta, a miasto przestaje być stolicą Nowej Marchii.
Od 1373 Chojna znajdowała się we władaniu Korony Czeskiej. W 1402 w Krakowie zawarto układ w sprawie zakupu miasta z regionem przez Polskę, jednakże ostatecznie sprzedana została zakonowi krzyżackiemu, następnie od 1454 Chojna znajdowała się pod wpływami Brandenburgii. W tym okresie wybudowano Kościół Mariacki, a wcześniej, około 1410 r. przy rynku (dziś plac Konstytucji 3 Maja) powstał nowy ratusz. Oba budynki są do dziś (po odbudowie) jednymi z najpiękniejszych budynków gotyckich w mieście. Rozwój miasta zatrzymał się po najeździe husytów w 1433 roku, ale marazm nie trwał długo. Już w drugiej połowie XV wieku nastąpił drugi etap silnego rozwoju miasta.
Nowożytność i XIX wiek.
W XVI i XVII wieku przez miasto trzy razy nawiedzała plaga cholery, każdej z nich towarzyszyła wysoka śmiertelność wśród ludności.
Miasto posiadało kilka kościołów: Kościół Najświętszej Marii Panny, św. Mikołaja przy klasztorze augustianów, św. Jerzego, św. Gertrudy i kościół przy szpitalu św. Ducha. Reformacja rozpoczęła się w Chojnie w 1533 roku i stopniowo rozwijała się do roku 1553. Klasztor został w 1536 roku rozwiązany, a budynki przeznaczono na szpital i szkołę. Przyklasztorny kościół zamieniono na magazyn. W 1589 miały miejsce bunty mieszczan, które doprowadzały do walk plebsu z patrycjatem.
Podczas wojny trzydziestoletniej w Chojnie przebywali czeski dowódca Wallenstein i król Szwecji Gustaw Adolf. Podczas okupacji miasta zabudowa została zniszczona w 52%, a przemarsze wojsk i towarzyszące im epidemie zdziesiątkowały liczbę mieszkańców i doprowadziły do upadku ekonomicznego. W 1682 roku w wieżę Kościoła Mariackiego uderzył piorun, który spowodował pożar i spalenie wnętrza świątyni. Odbudowa trwała przez 10 lat, w 1714 roku dodano nową ambonę, a w 1734 roku Joachim Wagner wybudował nowe organy. Kolejny wzrost gospodarczy rozpoczął się po 1700 roku i trwał do wybuchu wojny siedmioletniej, od 1717 miasto było stolicą powiatu. Od 1759 roku przez siedem lat miasto ponownie było siedzibą rządu Nowej Marchii. Po 1767 roku Bramy Świecka i Barnkowska zostały częściowo rozebrane, a pozyskany z nich budulec przeznaczono na budowę koszar. W XVIII w. powstał browar, garbarnie i pierwsza w mieście drukarnia. 
W 1806 Chojna kolejny raz została tymczasową siedzibą władz Nowej Marchii. Do połowy XIX wieku jedną z gałęzi przemysłu w mieście było przetwarzanie bawełny i tkactwo, ale rozwój mechanizacji spowodował upadek tego rzemiosła. Od 1809 roku Chojna staje się siedziba powiatu, w 1820 roku rozbiórce ulega część budynków dawnego klasztoru. W 1877 roku przez miasto przebiega linia kolejowa łącząca Szczecin z Kostrzynem co powoduje niebywały rozwój miasta. Rozwija się przemysł, handel i szkolnictwo. Miasto staje się ważnym ośrodkiem handlowym o znaczeniu ponadregionalnym. Taka sytuacja trwa aż do wybuchu wojny w 1939 roku.
Okres II wojny światowej.
W 1939 roku niemieckie siły powietrzne zbudowały na południe od miasta lotnisko, które jednak nie zostało użyte podczas kampanii wrześniowej.
Pod koniec wojny powstała tu filia kobiecego niemieckiego nazistowskiego obozu koncentracyjnego w Ravensbrück. Więźniarki przebywały w drewnianych barakach otoczonych drutem kolczastym, a ich zadaniem było przygotowanie terenu pod rozbudowę wojskowego lotniska.
Podczas przechodzenia przez te tereny frontu rosyjsko-niemieckiego w styczniu 1945 r. miasto nie miało znaczenia militarnego. 4 lutego 1945 roku nastąpiła ewakuacja ludności niemieckiej miasta przez Schwedt/Oder w głąb Niemiec, a burmistrz został przez sąd SS pod przewodnictwem oficera SS Otto Skorzenego skazany na karę śmierci przez powieszenie. W tym samym dniu wojska Armii Czerwonej zajęły miasto. 16 lutego 1945 r. wojska Armii Czerwonej spaliły całe centrum miasta z kościołem Najświętszej Marii Panny i ratuszem, substancja miejska została zniszczona w 80 procentach.
Miasto w Polsce.
Po wojnie Königsberg in der Neumark przeszedł pod administrację polską, a pozostała w mieście i okolicy ludność niemiecka została wydalona za Odrę. Miasto zmieniło nazwę, przez kilka miesięcy po przejęciu przez Polskę używano nazwy "Władysławsko", natomiast w rozporządzeniu Ministra Obrony Narodowej z dnia 21 sierpnia 1945 roku podano nazwę "Królewiec". W obiegu były także nazwy "Chojnice" i "Chojnice nad Odrą", a ponadto przed wojną w 1934 w "Atlasie nazw geograficznych Słowiańszczyzny Zachodniej" S. Kozierowskiego odnotowano miasto pod nazwą "Chojnica". 7 maja 1946 roku rozporządzeniem rządowym zmieniono nazwę na Chojna, która to nazwa obowiązuje do dziś. Skala zniszczeń substancji miejskiej sprawiła, że polskie władze podjęły decyzję o przeniesieniu siedziby powiatu do Dębna, powiat ten uległ likwidacji podczas reformy administracyjnej w 1975.
Mimo że od czasów wojny minęło wiele dziesięcioleci nie usunięto do dziś wszystkich szkód wojennych. Gotycki ratusz zrównany z ziemią odbudowano dopiero po roku 1977, do 1986 r. na siedzibę centrum kultury i biblioteki miejskiej. Podobny los spotkał klasztor, który został wybudowany praktycznie od podstaw. Od 1994 roku trwa odbudowa Kościoła Mariackiego, prace są realizowane w ramach projektu europejskiego dotyczącego polsko-niemieckiej współpracy historycznej. W 1997 r. świątynię pokryto dachem, a w 2003 roku na wieżę powrócił neogotycki hełm wzorowany na XIX-wiecznym oryginale. W ten sposób do panoramy miasta powróciły dwa charakterystyczne punkty orientacyjne. Ratusz i Kościół Mariacki są dziełami sławnego architekta epoki gotyku Heinrich Brunsberga. Poza nimi odtworzono również inne ceglane zabytki tj. budynki klasztoru augustianów i część murów miejskich z Bramą Świecką i Barnkowską oraz przyziemie kościoła św. Jerzego. Od września 2009 r. działa w Chojnie i okolicach Stowarzyszenie Historyczno-Kulturalne „Terra Incognita”, którego celem jest działalność na rzecz rozwoju wiedzy historycznej o tym fragmencie Pomorza Zachodniego, stanowiącym niegdyś część brandenburskiej Nowej Marchii oraz podejmowanie inicjatyw kulturalnych. Stowarzyszenie w grudniu 2009 r. wydało pierwszy tom „Rocznika Chojeńskiego”.
Zabytki.
Cały obszar Starego Miasta Chojny, posiadającego średnicę 580 m, został wpisany do rejestru zabytków. Zabytki znajdujące się w mieście umieszczono na Europejskim Szlaku Gotyku Ceglanego. Ważniejsze zabytki w mieście:
Transport.
Transport drogowy.
Komunikacją autobusową zajmuje się PKS w Myśliborzu, obsługuje kursy do: Cedyni, Dębna, Gryfina, Grzybna, Krzymowa, Lubiechowa Górnego, Mieszkowic, Morynia, Myśliborza, Nawodnej i Trzcińska-Zdróju.
Transport kolejowy.
W listopadzie 1876 r. miasto otrzymało połączenie kolejowe z Wrocławiem, a w 1877 r. ze Szczecinem.
Obecnie z Chojny pociągami Przewozów Regionalnych można dojechać do Szczecina, Gryfina, Kostrzyna, Rzepina i Zielonej Góry.
Przyroda.
Tereny na zachód od miasta porasta Puszcza Piaskowa.
Pomniki przyrody:
Sport.
W mieście działa klub piłkarski Odra Chojna oraz Klub Motorowy Chojna.
Administracja.
Miasto jest siedzibą gminy miejsko-wiejskiej. Mieszkańcy Chojny wybierają do swojej rady miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Chojna. Organem wykonawczym jest burmistrz. Siedzibą władz jest budynek przy ul. Jagiellońskiej. Chojna jest członkiem stowarzyszenia Unia Miasteczek Polskich.
Burmistrzowie Chojny (po 1990 r.):
Mieszkańcy Chojny wybierają posłów z okręgu wyborczego nr 41 (siedziba Szczecin), senatorów z okręgu nr 98, a posłów do Parlamentu Europejskiego z okręgu wyborczego nr 13.
Miasta partnerskie.
Chojna jest członkiem Douzelage – stowarzyszenia miast partnerskich złożonego z 23 miast Unii Europejskiej. Stowarzyszenie powstało w 1991 r. i organizuje regularne spotkania i festiwale. Członkowie stowarzyszenia od jego założenia:
Lotnisko (Osiedle).
W latach 1937–1938 na południe od miasta utworzono lotnisko operacyjne ("Einsatzhafen") Luftwaffe w ramach przygotowań do II wojny światowej. Podczas wojny lotnisko dysponowało polem wzlotów o wymiarach 1370 × 1000 metrów i nawierzchni trawiastej oraz infrastrukturą techniczną. W trakcie kampanii wrześniowej na lotnisku stacjonowały jednostki bombowe II./KG 27 oraz III./KG 27 wyposażone w samoloty He 111. Po roku 1945 lotnisko wojskowe zostało przejęte przez Armię Czerwoną, stało się lotniskiem operacyjnym dla stacjonującego tu 582. pułku lotnictwa myśliwskiego (myśliwce przechwytujące Su-27).
W skład zabudowy wchodziły bazy, składy, stacje paliw. Po wycofaniu wojsk radzieckich miasto usiłuje zagospodarować zdegradowany teren wystawiając jego części na przetargi. Lotnisko zostało przebudowane w 1951 roku na lotniczą bazę wojsk radzieckich. Na osiedle wprowadziły się polskie rodziny. Na miejscu powstałej kaplicy (Parafia Najświętszej Maryi Panny Matki Kościoła w Chojnie) było kino dla pilotów.

</doc>
<doc id="131203" url="https://pl.wikipedia.org/wiki?curid=131203" title="Tracheotomia">
Tracheotomia

Tracheotomia – otolaryngologiczny zabieg otwarcia przedniej ściany tchawicy i wprowadzenie rurki do światła dróg oddechowych i tą drogą prowadzenie wentylacji płuc. W wyniku tracheotomii zapewnia się dopływ powietrza do płuc, z pominięciem nosa, gardła i krtani.
Historia.
Jest to jedna z najstarszych procedur chirurgicznych. Pierwsze wzmianki o zabiegach mających znamiona tracheotomii mogły być już wykonywane ponad 3600 lat p.n.e. Jej wynalezienie przypisywane jest starożytnemu lekarzowi Asklepiadesowi, żyjącemu na przełomie II i I wieku p.n.e. Jednak w późniejszych latach aż do czasów Odrodzenia tracheotomia była uznawana za zabieg bardzo niebezpieczny i hańbiący. W 1543 Andreas Vesalius przeprowadził udane doświadczenie sztucznej wentylacji u nieoddychającego psa dokonując nacięcia tchawicy i umieszczając w otworze trzcinową rurkę. Z tych doświadczeń skorzystał w 1546 dokonując tracheotomii podczas leczenia ropnia migdałków podniebiennych. Dzięki tym zabiegom narodziła się a następnie rozwinęła koncepcja szybkiego udrażniania dróg oddechowych. Autorem nazwy "tracheotomia" jest , jednak stało się ono popularne dopiero 100 lat później. Do końca XVIII wieku wykonywanie zabiegu udrażniania dróg oddechowych było uznawane za trudne i wielu lekarzy wolało wybierać mniej inwazyjne metody. Początek XIX wieku to rozwój i poprawa bezpieczeństwa tracheotomii, którego główną przyczyną była epidemia błonicy jak również postępy w dziedzinie znieczulenia ogólnego.
Wskazania do wykonania tracheotomii.
Często jest to zabieg ratujący życie, wykonywany w warunkach szpitalnych.
Przebieg zabiegu tracheotomii.
Zabieg tracheotomii polega na pionowym lub rzadziej poziomym nacięciu skóry poniżej chrząstki pierścieniowatej krtani. Następnie po wypreparowaniu i przecięciu mięśni powierzchownych szyi i mięśni podgnykowych dochodzi się do gruczołu tarczowego, który zsuwa się lub (częściej) przecina w obrębie węziny, odsłaniając chrząstki tchawicy. Przy pomocy skalpela wycina się w chrząstce tchawicy (zazwyczaj druga lub trzecia chrząstka poniżej chrząstki pierścieniowatej krtani) okienko, przez które wprowadza się rurkę tracheotomijną. Oprócz wycinania okienka w tchawicy można także naciąć tchawicę pomiędzy jej chrząstkami (II a III lub III a IV). Przeciętą tarczycę podkłuwa się zabezpieczając przed krwawieniem i wprowadza się rurkę tracheotomijną.

</doc>
<doc id="131204" url="https://pl.wikipedia.org/wiki?curid=131204" title="Tensor pola elektromagnetycznego">
Tensor pola elektromagnetycznego

Tensor pola elektromagnetycznego – tensor opisujący pole elektromagnetyczne.
W teorii względności pole elektryczne i pole magnetyczne nie są opisywane za pomocą niezależnych wektorów w trójwymiarowej przestrzeni, lecz są składowymi czterowymiarowego antysymetrycznego tensora drugiego rzędu nazwanego tensorem pola elektromagnetycznego.
Według teorii względności nie istnieją bowiem oddzielnie pole elektryczne, a oddzielnie magnetyczne, ale są one przejawem jednego pola elektromagnetycznego, które może być różnie doświadczane w zależności od prędkości układu odniesienia względem źródła pola.
Tensor pola elektromagnetycznego.
(1) Tensor ten definiuje się za pomocą pochodnych czteropotencjału po współrzędnych przestrzennych. W płaskiej czasoprzestrzeni, przyjmując sygnaturę tensora metrycznego w postaci (+,-,-,-), tensor pola elektromagnetycznego ma postać
gdzie formula_2
Powyższy wzór definiuje każdą z 16-tu współrzędnych formula_3 tensora. W skróconej symbolice definicja powyższa ma postać
(2) Explicite tensor ten ma postać
gdzie
(3) Tensor ten jest antysymetryczny, tzn. przy przestawieniu indeksów jego współrzędne zmieniają znak
(4) Analogicznie definiuje się tensor kontrawariantno-kontrawariantny (o górnych wskaźnikach).
Tensor dualny pola elektromagnetycznego.
Poprzez podstawienia: formula_11 oraz formula_12 otrzymuje się tensor dualny pola elektromagnetycznego

</doc>
<doc id="131205" url="https://pl.wikipedia.org/wiki?curid=131205" title="Czteropotencjał">
Czteropotencjał

Czteropotencjał – potencjał pola elektrycznego φ oraz potencjał pola magnetycznego A łączy się w czterowektor Aμ zwany czteropotencjałem. Wektory pól E i B są opisywane przez tensor pola elektromagnetycznego, które są opisywane w metryce w szczególnej teorii względności o sygnaturze (+,-,-,-).
Czteropotencjał pojawia się w hamiltonianie relatywistycznym oraz w równaniach mechaniki kwantowej, np. w równaniu Diraca.

</doc>
<doc id="131206" url="https://pl.wikipedia.org/wiki?curid=131206" title="Gemmologia">
Gemmologia

Gemmologia (z łac. "gemma" i gr. "logos") - nauka o kamieniach szlachetnych i ozdobnych stosowanych w jubilerstwie i zdobnictwie. 
"Gemma" – słowo to oznaczało najpierw każdy kamień szlachetny, następnie kamień grawerowany służący do pieczętowania, a później kamień noszony także jako ozdoba. Gemma miała płaskorzeźbę rżniętą wypukło (kamea) lub wklęsło (intaglio). 
"Logos" – oznacza naukę, mowę.
Cechy jakościowe barwnych kamieni szlachetnych i ozdobnych podlegają ocenie metrologicznej. Podstawowym zadaniem gemmologii jest określenie barwy, jej odcienia i nasycenia oraz innych efektów optycznych i własności fizycznych.
Jako nauka o kamieniach szlachetnych i kamieniach ozdobnych jest dziedziną młodą, chociaż jej podstawy kształtowały się już w czasach starożytnych. Za najstarsze opisy kamieni szlachetnych należy uznać wzmianki zawarte w Biblii oraz w "Iliadzie" i "Odysei". Rozwinęła się w XIX wieku obok nauk przyrodniczych – (geologii, mineralogii, krystalografii). Później związała się ściśle z podstawowymi kierunkami nowoczesnej fizyki i chemii.
Kierunki, którymi zajmuje się gemmologia.
Wraz z postępem wiedzy współczesna gemmologia stała się nauką o materiałach gemmologicznych. Funkcjonując na styku mineralogii, fizyki, chemii materiałów oraz inżynierii materiałowej, zajmuje się badaniem składu, struktury i własności materiałów gemmologicznych, ich genezą i pochodzeniem, technikami pozyskiwania i przetwarzania.

</doc>
<doc id="131207" url="https://pl.wikipedia.org/wiki?curid=131207" title="Kamea">
Kamea

Kamea (z arabskiego "kamma" – "garb, wypukłość") – rodzaj gemmy, szlachetny lub półszlachetny kamień ozdobiony reliefem ciętym wypukło.
Do wyrobu kamei najchętniej używano kamienia składającego się z dwóch różnobarwnych warstw – onyksu, sardonyksu, karneolu. Ponieważ dwubarwne kamienie są nader rzadkie, kamee często składano z dwóch kamieni, a w Mezopotamii wykorzystywano kość słoniową, glinę i wosk. Jako materiał wykorzystywano również skorupy muszli i koral.
Historia.
Pierwsi podobno robili kamee Babilończycy, a Fenicjanie przenieśli tę trudną sztukę i miłość do rzeźbionych kamieni do Egiptu. Do wielkiego rozkwitu doszła ona w Grecji, zwłaszcza za czasów Peryklesa. Ceniono sobie kamee na dworze Aleksandra Wielkiego i jego zastępców. Piękne zbiory oryginalnych kamei posiadała w Aleksandrii dynastia Ptolemeuszy. Do dziś niektóre okazy, pochodzące z kolekcji Ptolemeuszy z I wieku p.n.e., zdobią zbiory europejskie. Własnością Kleopatry była najpiękniejsza kamea świata – Tazza Farnese. Po jej śmierci znalazła się z całym skarbem władców Egiptu w Rzymie. Aktualnie znajduje się w zbiorach Narodowego Muzeum Archeologicznego w Neapolu. O cenie kamei nie świadczył surowiec, ale kunszt artysty. Do najsłynniejszych starożytnych twórców kamei należeli: Pyrgotoles, Ewodos, Dioskurides.
Pompejusz ofiarował jako votum świątyni Jowisza Kapitolińskiego kolekcję kamei greckich, wśród których było dwa tysiące pucharów z onyksu, oprawnych w złoto.
Na kameach często utrwalano wizerunki rzymskich władców. Zbiory tych rzeźb znalazły się potem w skarbcach władców europejskich, a w średniowieczu ozdabiano nimi nawet krucyfiksy i relikwiarze, nie bacząc na ich świecki, a niekiedy wręcz pogański charakter. Kamee oprawiane w metale szlachetne znalazły się także w koronach, zwłaszcza kochali je cesarze bizantyńscy. Kiedy w 330 Konstantyn I przeniósł skarby cesarstwa rzymskiego, wśród skarbów pokaźne miejsce zajmowały właśnie kamee. Niektóre z nich powróciły do Europy ofiarowane przez władcę Cesarstwa Łacińskiego – Baldwina II świętemu Ludwikowi, by zorganizował kolejną wyprawę krzyżowców. Część kamei znalazła się w Sainte-Chapelle, inne w opactwie Saint-Denis (Seine-Saint-Denis). Dziś niektóre z nich są ozdobą muzeów francuskich.
W czasach odrodzenia powróciła moda na wszystko, co starożytne. Zachwycano się zwłaszcza rzeźbą – także tą najmniejszą. Największą wartość miały oczywiście oryginały, było ich jednak zbyt mało, jak na powszechne zapotrzebowanie władców i bogaczy. Zaczęto więc robić nowe na wzór starożytnych, portretując przy okazji władców i piękne kobiety na modłę starożytnych bóstw. Kamee oprawiano wówczas w pierścienie, diademy, naszyjniki, bransolety. Służyły jako medaliony przy łańcuchach. Tworzono także większe dziełka, które wprawiano w pokrywy puzderek lub szkatułek. W czasach odrodzenia powstał zwyczaj, że bogaci zbieracze kolekcjonowali kamee – dziś zbiory te stanowią podstawę skarbców muzealnych, zwłaszcza we Włoszech i Niemczech. Jednym z największych kolekcjonerów miniaturowych płaskorzeźb, które powstawały również na jego specjalne zamówienie, był renesansowy władca Florencji Lorenzo de’ Medici. W jego ślady szli kolejno król Francji Franciszek I Walezjusz, cesarz Rudolf II Habsburg, władca Hiszpanii i Portugalii król Filip III Habsburg.
W okresie renesansu wielu wybitnych artystów zajmowało się rzeźbieniem gemm, wzorując się na starożytnych twórcach. Stworzyli nie mniej piękne miniaturowe dzieła sztuki. Najbardziej poszukiwane okazy wychodziły spod palców Celliniego, Ottavio Miseroniego, Jana Jakuba Caraglio, Jacopa da Trezzo. Król Henryk IV miał na swoje rozkazy całą plejadę twórców: Guillame Dupres, Olivier Corode i Julien de Fontanay. Cesarze korzystali z usług kilku pokoleń rodziny rzeźbiarzy Miseroni.
Kamee były jednak kosztowne, toteż robiono ich kopie w szkle, wosku, laku i innych materiałach. Fascynacje rzeźbionymi kamieniami były tak wielkie, że w Italii nadawano pięknym dziewczętom imię Gemma, oznaczającego po łacinie ów rzeźbiony kamień. Wierzono, że Afrodyta wyrzeźbiona w kamieniu przynosiła siłę, Atena mądrość, a Zeus władzę i potęgę.
W epoce baroku lubowano się szczególnie w przypominaniu scen mitologicznych w malarstwie i rzeźbie, nic więc dziwnego, że nadal ryto je w kamieniach dekoracyjnych. W XVIII wieku nadal uważano, że kamee są bardzo wytworną ozdobą kobiecego stroju. Komponowano więc z nich diademy i naszyjniki, umieszczano je w oprawach kosztownych wachlarzy. Wielką wielbicielką gliptyki była markiza de Pompadour. Łożyła na wykształcenie wybitnego rzeźbiarza kamieni, Jacques Guay. Do tej pory można oglądać w muzeach kamee, pochodzące z jej kolekcji.
Najbardziej udane egzemplarze miniaturowych rzeźb naśladowano na porcelanie angielskiej J. Wedgwooda, zdobiąc nimi serwisy i wazy. Stale rosnące zapotrzebowanie spowodowało, że coraz powszechniej zaczęto barwić agatowy surowiec, a także używać korali i konchy perłowej do sporządzania kamei.
W drugiej połowie XIX wieku brosza z kameą stała się koniecznym elementem stroju wytwornych dam, które nosiły żaboty lub zapinały suknie wysoko pod szyją. Jeśli kamea nie była zbyt kolorowa, noszono ją jako element biżuterii żałobnej.

</doc>
<doc id="131208" url="https://pl.wikipedia.org/wiki?curid=131208" title="Trzy rodzaje cierpienia">
Trzy rodzaje cierpienia



</doc>
<doc id="131209" url="https://pl.wikipedia.org/wiki?curid=131209" title="Adamizm">
Adamizm



</doc>
<doc id="131210" url="https://pl.wikipedia.org/wiki?curid=131210" title="Klaryzm">
Klaryzm



</doc>
<doc id="131211" url="https://pl.wikipedia.org/wiki?curid=131211" title="Teletransmisja">
Teletransmisja



</doc>
<doc id="131213" url="https://pl.wikipedia.org/wiki?curid=131213" title="Gemma">
Gemma



</doc>
<doc id="131214" url="https://pl.wikipedia.org/wiki?curid=131214" title="Walter Kriwicki">
Walter Kriwicki

Walter Kriwicki, prawdziwe nazwisko Samuel Ginzberg (ur. 28 czerwca 1899 w Podwołoczyskach, zm. 10 lutego 1941 w Waszyngtonie) – oficer Razwiedupru (IV Zarząd (Wydział) Sztabu Generalnego Armii Czerwonej – wywiad wojskowy), rezydent INO NKWD na Europę Zachodnią (1935-1937), odmówił powrotu do ZSRR i wyemigrował do USA. Autor demaskatorskich publikacji prasowych w , ujawniających publicznie w kwietniu 1939 – na kilka miesięcy przed zawarciem Paktu Ribbentrop-Mołotow – konsekwentne od kilku lat dążenie Stalina do porozumienia z III Rzeszą i obszernych wspomnień. Prawdopodobnie ofiara skrytobójczego zamachu INO NKWD.
Życiorys.
Rozpoczął służbę w "Razwiedupr", radzieckim wywiadzie wojskowym (organizacyjny poprzednik GRU). W roku 1920 prowadził dywersję w Polsce w czasie wojny polsko-bolszewickiej (szczególnie podczas letniej ofensywy Armii Czerwonej ). W 1923 próbował wzniecić rewolucję komunistyczną w Niemczech, potem pracował dla w sztabie Razwiedupru w Moskwie. W 1934 został przeniesiony z wywiadu wojskowego do Ludowego Komisariatu Spraw Wewnętrznych - NKWD. Jego służba w Razwieduprze i NKWD związana była z wywiadem zagranicznym.
Był szefem rezydentury w Holandii, kontrolującej radziecki wywiad wojskowy w Europie Zachodniej. Odmówił Siergiejowi Szpigelglasowi udziału w „wystawieniu” Ignatija Reissa, swojego przyjaciela. We wrześniu 1937 otrzymał rozkaz powrotu do Moskwy. W obawie, że stanie się ofiarą czystki, jaką właśnie przeprowadzał Józef Stalin w Armii Czerwonej i NKWD oraz innych instytucjach cywilnych i wojskowych, postanowił zbiec. Pojechał do Paryża i zwrócił się do Francuskiego Ministerstwa Spraw Wewnętrznych o azyl, który otrzymał. W końcu udało mu się wraz z żoną i czteroletnim synkiem dostać do Stanów Zjednoczonych, mimo prób radzieckich agentów NKWD zgładzenia go jeszcze we Francji. Posiadane przez niego informacje miały dużą wartość dla amerykańskiego, brytyjskiego i francuskiego kontrwywiadu. W 1939 pojechał do Wielkiej Brytanii. To, co tam ujawnił, było pierwszym dowodem penetracji brytyjskiego rządu przez radzieckich „kretów” i bezpośrednio doprowadziło do aresztowania Johna H. Kinga. Zwrócił także uwagę na innego radzieckiego szpiega w Wielkiej Brytanii, młodego angielskiego dziennikarza, który pisał do londyńskiej gazety korespondencje z wojny domowej w Hiszpanii. Był nim w rzeczywistości Harold (Kim) Philby, chociaż wówczas go jeszcze nie zidentyfikowano. Kriwicki ujawnił, że w Wielkiej Brytanii i we Wspólnocie Brytyjskiej pracowało 61 radzieckich agentów, chociaż nie potrafił ich wszystkich dokładnie wskazać. Trzech, jak mówił, znajdowało się w Foreign Office, a trzech w służbach wywiadowczych - Security Service, Secret Intelligence Service. Pisał także artykuły (w tym jeden w 1939, dla "The Saturday Evening Post"), demaskujące szpiegostwo i zeznawał w 1939 przed Komisją Izby Reprezentantów ds. Działalności Antyamerykańskiej. W tym samym roku ukazała się jego książka: "In Stalin's Secret Service" (wydanie brytyjskie : "I Was Stalin's Agent", I wyd. polskie "Byłem agentem Stalina" (Instytut Literacki, Paryż 1964).
9 lutego 1941 zatrzymał się w hotelu Bellevue na Wzgórzu Kapitolińskim w Waszyngtonie. Dostał pokój numer 524 i zapłacił 2,5 dolara za nocleg. Następnego dnia rano pokojówka znalazła go martwego. Zginął od strzału pistoletu w skroń. Pokój był zamknięty i znaleziono w nim trzy notatki, mogące wskazywać na samobójstwo. Policja orzekła, że było to samobójstwo, wiele jednak wskazuje na to, iż padł ofiarą zemsty NKWD.

</doc>
<doc id="131215" url="https://pl.wikipedia.org/wiki?curid=131215" title="Alphecca">
Alphecca

Alphecca ("Alfa Coronae Borealis", "α CrB") – najjaśniejsza gwiazda konstelacji Korony Północnej, odległa od Słońca o około 75 lat świetlnych.
Nazwa.
Tradycyjna nazwa gwiazdy, Alphecca, wywodzi się od arabskiego , oznaczającego „jasną [gwiazdę] naczynia”, bądź „pękniętego pierścienia”. Inna nazwa tej gwiazdy, Gemma, oznacza „klejnot” i odnosi się do centralnego położenia tej jasnej gwiazdy w koronie. Jeszcze inna nazwa, Gnosia (Stella Coronae), występuje w „Georgikach” Wergiliusza. Międzynarodowa Unia Astronomiczna w 2016 roku formalnie zatwierdziła nazwę Alphecca dla określenia tej gwiazdy.
Właściwości fizyczne.
Alphecca to biała gwiazda ciągu głównego (choć klasyfikowana także jako podolbrzym). Należy do typu widmowego A1.
Jest to gwiazda podwójna, zmienna zaćmieniowa podobna do Algola ("Beta Persei"). Drugi składnik co 17,3599 doby powoduje zaćmienie jaśniejszej gwiazdy, skutkiem czego jest spadek jasności o około 0,1. Składniki dzieli w przestrzeni odległość zaledwie 0,13–0,27 au (średnio 0,20 au), około połowa odległości Merkurego od Słońca.
Jaśniejsza Alfa Coronae Borealis A to gwiazda o temperaturze około 10 tysięcy kelwinów, 67 razy jaśniejsza od Słońca. Jej promień i masa są 2,7 raza większe niż odpowiednie parametry Słońca. Gwiazda obraca się z prędkością 133 km/s na równiku, co odpowiada okresowi obrotu około 10 dni. Otacza ją dysk pyłowy, podobnie jak Wegę.
Słabszy składnik Alfa Coronae Borealis B to żółty karzeł o masie 0,92 masy Słońca. Emituje on silne promieniowanie rentgenowskie, co wskazuje na dużą aktywność magnetyczną i młody wiek (kilka milionów lat).
Gwiazda należy do tzw. Gromady Wielkiej Niedźwiedzicy – luźnej gromady otwartej zawierającej m.in. pięć jasnych gwiazd Wielkiej Niedźwiedzicy.

</doc>
<doc id="131216" url="https://pl.wikipedia.org/wiki?curid=131216" title="Plebiscyt na Warmii, Mazurach i Powiślu">
Plebiscyt na Warmii, Mazurach i Powiślu

Plebiscyt na Warmii, Mazurach i Powiślu, Plebiscyt w regionie Prus () – jeden z dwóch plebiscytów dotyczących Polski, wyznaczonych w 1919 r. w wersalskim traktacie pokojowym, kończącym I wojnę światową. Plebiscyt został przeprowadzony 11 lipca 1920 na obszarze Warmii, Mazur i Powiśla.
W plebiscycie ludność zamieszkująca Warmię, Mazury i Powiśle miała zdecydować o przyłączeniu tych ziem do nowo powstałego państwa polskiego lub o pozostawieniu ich w granicach Prus Wschodnich i Prus Zachodnich. Nad przebiegiem głosowania czuwały komisje międzysojusznicze powołane przez Ligę Narodów.
 – a więc, zgodnie z przyjętą w traktacie wersalskim zasadą tworzenia państw narodowych, obszar ten powinien był znaleźć się w Polsce. Podnoszono też argument historyczny: przed 1772 rokiem część tych ziem (Warmia i północne tereny Powiśla) wchodziła w skład Rzeczypospolitej. Traktat wersalski nie przyznawał jednak Polsce żądanych obszarów, pozostawiając decyzję o ich państwowej przynależności zamieszkałym tam Mazurom, Warmiakom i Powiślakom. Wyjątkiem było włączenie w skład Polski części powiatu nidzickiego z Działdowem w lutym 1920 roku. Motywowane to było gospodarczymi interesami Polski (przez Działdowo przebiegała linia kolejowa z Warszawy do Gdańska).
Obszar plebiscytowy.
Obszar plebiscytowy obejmował trzy powiaty na Warmii (miasto Olsztyn, powiaty ziemskie olsztyński i reszelski), osiem powiatów na Mazurach (ostródzki, nidzicki, szczycieński, piski, ełcki, olecki, giżycki i mrągowski) i cztery powiaty na Powiślu (suski, kwidzyński, sztumski i malborski). Nie obejmował on północnych terenów zarówno Warmii, jak i Powiśla, które należały do 1772 roku do Polski, zaś w czasie plebiscytu były w większości obszarami niemieckojęzycznymi.
Organizacja głosowania.
Przeprowadzenie plebiscytu nadzorowały komisje alianckie, których siedzibami były Kwidzyn i Olsztyn. Polską akcją wyborczą kierował Mazurski Komitet Plebiscytowy, Warmiński Komitet Plebiscytowy oraz Mazurski Związek Ludowy.
Wyniki.
 oraz 25 leżących na Powiślu.
W rezultacie plebiscytu na Mazurach przyłączono do Polski wsie Lubstynek, Napromek oraz Groszki, a na Powiślu – Małe Pólko, Nowe Lignowy, Kramrowo, Bursztych i Janowo. Do Polski również ze względów gospodarczych przyłączono port rzeczny w Korzeniewie bez samej wsi Korzeniewo (inaczej "Kurzybrak") oraz przyczółek mostowy w Opaleniu.
Przyczyny niepowodzenia opcji polskiej.
Na niekorzystny dla Polski wynik złożyło się szereg przyczyn. Po pierwsze strona niemiecka dysponowała olbrzymią przewagą materialną, organizacyjną i propagandową. Wpływ na przebieg kampanii plebiscytowej miała terrorystyczna działalność niemieckich bojówek, a także stronnicza nieraz postawa Komisji Międzysojuszniczej (głównie jej włosko-brytyjskiej części, francuska była nastawiona bardziej propolsko). Poza tym na kartach wyborczych zamiast słowa "Niemcy" wydrukowane były słowa "Prusy Wschodnie". Mazurzy i Warmiacy mieli zatem wybierać między doskonale im znanymi Prusami Wschodnimi a odrodzonym państwem polskim, z którym stracili łączność w 1772 roku (Warmiacy i Powiślacy) albo nie posiadali jej nigdy wcześniej (Mazurzy). Ponadto plebiscyt odbył się w bardzo trudnym dla Polski momencie, w czasie rozpoczętej 4 lipca 1920 generalnej ofensywy Armii Czerwonej w trakcie wojny polsko-bolszewickiej. W przeddzień plebiscytu – 9 lipca 1920 premier RP Władysław Grabski na konferencji w Spa oficjalnie poprosił państwa Ententy o pomoc wobec agresji bolszewickiej. Sytuacja na froncie polsko-sowieckim dawała niemieckiej propagandzie pretekst do określania Polski mianem państwa sezonowego i wykorzystania obaw uczestników plebiscytu przed zagrożeniem terrorem Czeki (o którym donosiła prasa) i narzuceniem siłą ustroju sowieckiego. Były to przesłanki skłaniające do głosowania za utrzymaniem "status quo".
Kolejną ważną przyczyną był fakt przywiezienia na ten teren przez władze niemieckie około 100 000 osób, przeważnie emigrantów z Zagłębia Ruhry, jako urodzonych na terenie Mazur przed 1905 i mających powyżej 20 lat (analogicznie do plebiscytu górnośląskiego, gdzie strona polska poprosiła emigrantów o udział w głosowaniu, którzy jednak głosowali głównie za Niemcami). Te osoby stanowiły 30% do 40% głosujących w mazurskich powiatach i w ponad 95% głosowały za pozostaniem w Prusach Wschodnich.
Ostatecznie niemal cały obszar plebiscytowy pozostał w granicach Niemiec, Polsce przyznano jedynie 8 gmin (5 na Powiślu i 3 na Mazurach), a granica między Polską a Niemcami biegła odtąd wzdłuż wschodniego brzegu Wisły.

</doc>
<doc id="131218" url="https://pl.wikipedia.org/wiki?curid=131218" title="ISU">
ISU



</doc>
<doc id="131219" url="https://pl.wikipedia.org/wiki?curid=131219" title="Plebiscyt 1921">
Plebiscyt 1921



</doc>
<doc id="131221" url="https://pl.wikipedia.org/wiki?curid=131221" title="Międzysojusznicza Komisja Rządząca i Plebiscytowa na Górnym Śląsku">
Międzysojusznicza Komisja Rządząca i Plebiscytowa na Górnym Śląsku

Międzysojusznicza Komisja Rządząca i Plebiscytowa na Górnym Śląsku (fr. "Commission Interalliée de Gouverment et de Plébiscite de Haute Silésie") – międzynarodowa komisja działająca od 11 lutego 1920 do 10 lipca 1922, powołana na mocy 88 art. traktatu wersalskiego i umowy francusko-niemieckiej z dnia 9 stycznia 1920 w celu przeprowadzenia plebiscytu na Górnym Śląsku. Zadaniem Komisji i towarzyszących jej wojsk alianckich było dopilnowanie prawidłowego przebiegu kampanii plebiscytowej i samego głosowania oraz utrzymanie porządku i spokoju. W założeniu Komisja miała być organem bezstronnym. W rzeczywistości był w niej odzwierciedlony spór, jaki toczyły między sobą zwycięskie państwa Ententy o dostęp do gospodarki niemieckiej.
Historia.
Stronę francuską reprezentował generał Henri Le Rond, zaś niemiecką przedstawiciel Auswärtiges Amt Walter Simons. W skład Międzysojuszniczej Komisji Rządzącej i Plebiscytowej na Górnym Śląsku (MK) weszli przedstawiciele Włoch, Francji oraz Wielkiej Brytanii. Przewodniczącym został Le Rond. Włochy reprezentował jego zastępca gen. Alberto De Marinis Stendardo di Ricigliano. Wielką Brytanię do 4 czerwca 1921 reprezentował płk. sir Harold Franz Passawer Percival, później sir Harold Stuart. MK na obszarze plebiscytowym dysponowała formalnie pełnią władzy dotychczas przynależną tam państwu niemieckiemu, z wyjątkiem ustawodawstwa i podatków. Odpowiadała przed Radą Najwyższą Konferencji Pokojowej w Wersalu.
Na siedzibę komisji wybrano Opole, gdzie powstały departamenty sprawiedliwości, skarbu, spraw wewnętrznych, spraw wojskowych, spraw ekonomicznych, komunikacji i aprowizacji. W 21 siedzibach powiatów obszaru plebiscytowego powołano kontrolerów plebiscytowych, zgodnie z instrukcją paryską z dnia 24 stycznia 1920. 11 kontrolerów reprezentowało Francję, 5 Włochy, 5 kolejnych Wielką Brytanię. Kontrolerzy sprawowali pieczę na funkcjonowaniem miejscowej administracji przy pomocy doradców zwanych technicznymi (do maja 1920 wyłącznie byli to Niemcy), a ich szefem był dyrektor departamentu spraw wewnętrznych MK. Służyli pomocą różnym funkcjonariuszom przysyłanym przez MK do kontroli, nadzorowali ceny, rozwiązywali konflikty między pracownikami i pracodawcami.
Rozporządzeniem z 11 lutego 1920 utworzono w Opolu Sąd Najwyższy zajmujący się rozstrzyganiem zaskarżonych wyroków sądów cywilnych z całego obszaru plebiscytowego (działały w oparciu o niemiecki kodeks cywilny) oraz Sąd Specjalny zajmujący się rozpatrywaniem przestępstw politycznych przeciwko MK, jej organom, urzędnikom oraz wojskowym (zgodnie z niemieckim kodeksem karno-procesowym).
21 stycznia 1920 Rada Najwyższa Konferencji Pokojowej skierowała na obszar plebiscytowy wojska okupacyjne, podporządkowane Naczelnemu Dowództwu Wojsk Sprzymierzonych na Górnym Śląsku. Do sierpnia 1921 ich dowódcą był Francuz, generał dywizji Jules Gratier, a następnie generał Stanisław Naulin. Do maja 1920 wojska te liczyły 10 300 żołnierzy, w tym Francuzi mieli 7650 żołnierzy i zajmowali obszar przemysłowy. Włosi stacjonowali w powiatach strzeleckim, głubczyckim, kozielskim i raciborskim w liczbie 2650 żołnierzy. W marcu i maju 1921 przybyły wojska brytyjskie w sile 2300 osób. Oddelegowane siły były zbyt małe, a ich kontrola raczej bardziej formalna niż rzeczywista.
Do kontaktów z MK ze strony polskiego rządu powołano Delegaturę Rządu Polskiego i Konsulatu Generalnego Rzeczypospolitej Polskiej. Delegatem wybrano konsula generalnego Daniela Kęszyckiego. Jego zastępcami byli konsul Jan Karszo-Siedlewski oraz wicekonsul Stanisław Ptaszycki. Polską ludność Śląska reprezentował Polski Komisariat Plebiscytowy w Bytomiu z siedzibą w hotelu "Lomnitz", kierowany przez komisarza Wojciecha Korfantego. Łącznikiem między Polskim Komitetem Plebiscytowym a MK w Opolu był prof. Adam Żółtowski.
Przy Komisji akredytowano przedstawicieli także innych państw: Niemcy reprezentował książę Hermann von Hatzfeld, później hrabia Hans Graf Praschma, Freiherr von Bilkau, Czechosłowację – dr Jiří Pořisek (Julij Pořizek), Watykan – nuncjusz apostolski, arcybiskup Achille Ratti, od grudnia 1920 Giovanni Battista Ogno-Serra.
28 listopada 1920 przy boku MK utworzono dwunastoosobową Radę Przyboczną jako reprezentanta ludności śląskiej. Składała się z sześciu Polaków i tyluż Niemców.

</doc>
<doc id="131223" url="https://pl.wikipedia.org/wiki?curid=131223" title="Irina Rodnina">
Irina Rodnina

Irina Konstantinowna Rodnina, ros. Ирина Константиновна Роднина (ur. 12 września 1949 w Moskwie) – radziecka łyżwiarka figurowa, startująca w parach sportowych z Aleksiejem Ułanowem do 1972 roku, a następnie z mężem Aleksandrem Zajcewem do 1980 roku.
Jedna z najbardziej utytułowanych zawodniczek w historii łyżwiarstwa figurowego: trzykrotna mistrzyni olimpijska z Sapporo (1972), Innsbrucka (1976) i Lake Placid 1980), 10-krotna mistrzyni świata (1969–1978) i 11-krotna mistrzyni Europy (1969–1978, 1980). 
Rodnina i Zajcew nie występowali w sezonie 1978/1979 ze względu na ciążę i narodziny ich syna Aleksandra 23 lutego 1979 roku. Drugim mężem Rodniny był producent filmowy Leonid Mińkowski z którym ma córkę Alonę Mińkowską (ur. 30 stycznia 1986), prezenterkę telewizyjną. 
W 1980 roku Rodnina zakończyła karierę sportową i została trenerką, najpierw w Rosji, a następnie w Stanach Zjednoczonych, aby później wrócić do Rosji. Pracowała w Komitecie Centralnym Komsomoła, następnie w Dynamo oraz wykładała w Instytucie Wychowania Fizycznego w Moskwie.
7 lutego 2014 podczas ceremonii otwarcia Zimowych Igrzysk Olimpijskich 2014 w Soczi razem z byłym hokeistą, Władisławem Tretiakiem oficjalnie zapaliła znicz olimpijski.

</doc>
<doc id="131225" url="https://pl.wikipedia.org/wiki?curid=131225" title="Aleksandr Zajcew (łyżwiarz figurowy)">
Aleksandr Zajcew (łyżwiarz figurowy)

Aleksandr Giennadijewicz Zajcew, ros. Александр Геннадиевич Зайцев (ur. 16 czerwca 1952 w Leningradzie) – radziecki łyżwiarz figurowy, startujący w parach sportowych z Iriną Rodniną. Wspólnie zdobyli dwa złote medale olimpijskie (1976 i 1980), sześć tytułów mistrzów świata (1973-1978) i sześć tytułów mistrzów Europy. Po zakończeniu kariery sportowej został trenerem łyżwiarskim.
Osiągnięcia.
Z Iriną Rodniną

</doc>
<doc id="131228" url="https://pl.wikipedia.org/wiki?curid=131228" title="Czarny dąb">
Czarny dąb

Czarny dąb, dąb kopalny, dąb wykopaliskowy, polski heban – drewno dębów przebywających w ziemi lub pod wodą od co najmniej kilkuset lat.
Drewno dębowe zawiera garbniki, które reagują z solami żelaza obecnymi w wodzie lub ziemi, zmieniając barwę drewna na szaroczarną do granatowoczarnej. Duży wpływ na jakość i barwę zachowanego drewna mają warunki, w jakich dotrwało do naszych czasów. Zdecydowanie negatywnie działa okresowe wahanie poziomu wód gruntowych, powodujące cykliczne odsłanianie i zalewanie drewna. Przyczynia się to do szybszego rozkładu i, co za tym idzie, obniżenia właściwości mechanicznych. Dęby zatopione w zbiornikach wodnych, bagnach i torfowiskach, w warunkach stałej wilgotności, dotrwały do naszych czasów w bardzo dobrym stanie, mimo (w większości przypadków) rozkładu kory i bielu.
Z istotnych procesów zachodzących w drewnie czarnego dębu, poza utlenianiem, należy również wymienić osadzanie się i krystalizację w ścianach komórkowych substancji mineralnych. Powoduje to znaczne zwiększenie gęstości (w stanie powietrznosuchym 6–17% więcej od drewna współczesnego), a w wymiarze praktycznym utrudnia obróbkę mechaniczną (szybsze tępienie narzędzi skrawających). Czarny dąb, mimo swych zalet, posiada dość istotną wadę, jaką jest duża skłonność do pękania w trakcie suszenia. Wymaga dużo wolniejszego procesu w stosunku do drzew współczesnych.
Czarny dąb znajdowany jest w całej niemal Europie, jednak największe jego skupiska usytuowane są w dorzeczach rzek Europy Środkowej i Południowej. W Polsce największe znaleziska znajdują się w okolicach Dębicy i Szprotawy. Największy wyeksponowany okaz czarnego dębu znajduje się w Muzeum Agatów i Skamieniałych Drzew w Dąbrowie Tarnowskiej i ma dwa metry średnicy.
Polskie prawodawstwo przewiduje, że zatopione w rzekach oraz pod ziemią złoża czarnego dębu stanowią własność Skarbu Państwa.
Zastosowanie.
Drewno czarnego dębu wykorzystuje się do produkcji forniru oraz jako materiał rzeźbiarski. Znajduje zastosowanie przy produkcji mebli stylowych (w przeszłości wysoko cenionych mebli gdańskich), galanterii drzewnej (głównie pamiątkowej), rękojeści noży i fajek. Używany jest także w intarsjach i inkrustacjach.
W carskiej Rosji za posiadanie mebli z czarnego dębu groziła kara śmierci, były one bowiem zastrzeżone dla rodziny panującej.

</doc>
<doc id="131231" url="https://pl.wikipedia.org/wiki?curid=131231" title="Respirator">
Respirator



</doc>
<doc id="131233" url="https://pl.wikipedia.org/wiki?curid=131233" title="Abgarowicz (herb szlachecki)">
Abgarowicz (herb szlachecki)

Abgarowicz – polski herb szlachecki o ormiańskiej proweniencji.
Opis herbu.
W polu czerwonym rycerz ormiański siedzący na koniu białym, galopującym. Nad tarczą bezpośrednio korona szlachecka.
Najwcześniejsze wzmianki.
Herb polskiego rodu szlacheckiego pochodzenia ormiańskiego. Ród ten osiadł w Kijowie, w Wielkim Księstwie Litewskim, w XVI wieku, nosił wówczas nazwisko Sołtan, rodzina trudniła się kupiectwem. W 1569 Teodor Sołtan był posłem ziemi kijowskiej, na sejm unijny w Lublinie. W XVII wieku Sołtanowie wyemigrowali na Wołoszczyznę, nabyli tam duże majątki ziemskie i uzyskali szlachectwo.
W 1670 część rodu powróciła do Rzeczypospolitej i osiedliła się w Stanisławowie. Z tej rodziny pochodził Abgar-Sołtan, bogaty kupiec, żyjący w pierwszej połowie XVIII wieku, dzieci jego syna Krzysztofa zaczęły używać nazwiska Abgarowicz, a potomkowie drugiego syna Zachariasza przyjęli nazwisko Zachariasiewicz (Zachariaszewicz).
Herbowni.
Tadeusz Gajl w "Herbarzu polskim" podaje 3 nazwiska posługujące się tym herbem: Abgarowicz, Wartanowicz, Zachariasiewicz.

</doc>
<doc id="131234" url="https://pl.wikipedia.org/wiki?curid=131234" title="Aleksiej Ułanow">
Aleksiej Ułanow

Aleksiej Nikołajewicz Ułanow, ros. Алексе́й Никола́евич Ула́нов (ur. 4 listopada 1947 w Moskwie) – radziecki łyżwiarz figurowy, startujący w parach sportowych. Mistrz olimpijski z Sapporo (1972), 4-krotny mistrza świata (1969–1972), 4-krotny mistrz Europy (1969–1972) oraz dwukrotny mistrz Związku Radzieckiego (1970, 1971).
W 1967–1972 jego partnerką sportową była Irina Rodnina z którą osiągał największe sukcesy w karierze. Po igrzyskach olimpijskich 1972 jego partnerką w życiu prywatnym została Ludmiła Smirnowa (wicemistrzostwo olimpijskie 1972 w parze z Andriej Surajkinem), co spowodowało, że Ułanow rozstał się z Rodniną i kontynuował karierę sportową ze Smirnową przez kolejne dwa sezony. Zdobyli wspólnie dwa wicemistrzostwa świata (1973, 1974) oraz srebrny (1973) i brązowy medal mistrzostw Europy (1974), ani razu nie wygrywając z parą Rodnina / Zajcew.
Smirnowa i Ułanow pobrali się, a następnie rozwiedli. Mają dwoje dzieci: Nikołaja i Irinę. Ich córka trenowała łyżwiarstwo figurowe w parach sportowych, w tym przez 3 lata była partnerką sportową Maksima Trańkowa.

</doc>
<doc id="131235" url="https://pl.wikipedia.org/wiki?curid=131235" title="Kościół farny">
Kościół farny

Kościół farny, także fara (niem. "Pfarre", "Pfarrei", "Pfarrkirche", czyli probostwo, parafia) – dawne określenie nadawane kościołowi parafialnemu, które nawiązuje do tradycji średniowiecza. Fary budowano najczęściej w bezpośrednim sąsiedztwie rynku.
Obecnie kościołem farnym nazywa się najstarszy kościół w mieście lub główny kościół dekanatu. W miastach biskupich nazwa dla drugiego kościoła po katedrze. Określenie fara czasem odnosi się do samego terytorium parafii.
Na obszarze niemieckojęzycznym określenie „kościół farny” (niem. "Stadtkirche") stosowane jest również w przypadku głównych kościołów ewangelickich, nie tylko o średniowiecznej metryce – np. śródmiejski kościół reformowany czy luterański w Wiedniu.
W etnolekcie śląskim fara oznacza budynek probostwa (podobnie jak w języku czeskim), a farorzem mianuje się proboszcza danej parafii (czeski: farář).

</doc>
<doc id="131238" url="https://pl.wikipedia.org/wiki?curid=131238" title="Fara">
Fara



</doc>
<doc id="131243" url="https://pl.wikipedia.org/wiki?curid=131243" title="Kaźmierz">
Kaźmierz

Kaźmierz – wieś (dawniej miasto) w zachodniej Polsce, położona w województwie wielkopolskim, w powiecie szamotulskim, w gminie Kaźmierz, 20 km na północny zachód od Poznania, nad rzeką Samą. Miejscowość jest siedzibą gminy Kaźmierz. Składa się z dwóch części: Kaźmierza oraz Nowej Wsi.
Wieś leży na Pojezierzu Poznańskim.
W miejscowości znajdują się m.in.: fabryka serów topionych firmy „Hochland”, kościół parafialny pw. Narodzenia NMP, placówka pocztowa.
Według danych na dzień 31 grudnia 2017 roku miejscowość ma 4047 mieszkańców.
Kaźmierz uzyskał lokację miejską przed 1458 rokiem, zdegradowany przed 1825 rokiem. 
Historia.
Prowadzone badania archeologiczne wykazały trwającą około 10 tysięcy lat aktywność osadniczą w dolinie rzeki Samy i okolicach Jeziora Bytyńskiego. Przez teren gminy przechodził szlak wymiany handlowej, tzw. szlak bursztynowy. 
Z Kaźmierzem łączy się również historia Pięciu Braci Męczenników datowana na XI wiek. 
Pierwsza wzmianka historyczna o miejscowości Kaźmierz pochodzi z 1298 r., kiedy to biskup poznański Andrzej Zaremba zaliczył kościół w Kaźmierzu do archidiakonatu poznańskiego większego. Jako miasto Kaźmierz pojawia się po raz pierwszy w 1384 r. Wówczas to Domarad z Pierzchna, kasztelan poznański napadł na miasta Kaźmierz i Szamotuły. Prowadzone badania wskazują na jeszcze wcześniejszą około 200-letnią metrykę miasta jako ośrodka wczesnośredniowiecznego. Kaźmierz był miastem prywatnym należącym do rodu Swidwów herbu Nałęcz z Szamotuł. W 2. połowie XVI wieku miasto przechodziło w ręce rodu Górków, Niegodewskich, a jeszcze w 1793 r. Kaźmierz był miastem i należał do rodzin Moszczenickich i Niegolewskich. Prawa miejskie stracił na początku XIX wieku. 
W latach 1954–1972 wieś należała i była siedzibą władz gromady Kaźmierz. W latach 1975–1998 miejscowość administracyjnie należała do województwa poznańskiego.
Kościół.
Z planu dawnego miasta zachował się podłużny rynek przy trakcie z Poznania do Szamotuł, z kościołem parafialnym pw. Narodzenia NMP z 1494 r. wzniesionym na miejscu drewnianego kościoła powstałego przed 1298 r. W 1515 r. dobudowano do kościoła kaplicę w formie nawy, a w 1934 – kaplicę grobową Skrzydlewskich.
W nawie głównej i kaplicy oraz prezbiterium kościoła do dziś zachowały się gotyckie gwieździste sklepienia. W pochodzącym z początku XVI w. późnorenesansowym ołtarzu głównym znajduje się późnogotycka rzeźba Matki Bożej z Dzieciątkiem wykonana około 1510 r. Dwa boczne ołtarze są w stylu renesansowym. W kościele znajduje się również zabytkowy obraz, namalowany na lipowej desce przedstawiający św. Annę Samotrzeć.

</doc>
<doc id="131244" url="https://pl.wikipedia.org/wiki?curid=131244" title="Ram">
Ram



</doc>
<doc id="131247" url="https://pl.wikipedia.org/wiki?curid=131247" title="Jeździectwo">
Jeździectwo

Jeździectwo – wszystkie konkurencje sportów konnych wraz z powożeniem.
Historia jeździectwa.
Za sam początek jeździectwa możemy wyznaczyć czasy, w których ludzie udomowili konie, co wydarzyło się około 3,5 tysiąca lat przed naszą erą. Już w starożytnym Rzymie istniał zawód nauczyciela jazdy konnej, nazywany "equisones". Tam też rozwijało się powożenie: popularne były wyścigi powozów, organizowane na hipodromach.
W 1134 w Neapolu powstała pierwsza Akademia Jeździecka. Ówczesne metody pracy z końmi należały do bardzo drastycznych i skupiały się na karaniu zwierzęcia. Sporty konne mają jednak swój początek w kawalerii: w czasach pokoju musztra oraz wojenne ćwiczenia były przedmiotem współzawodnictwa. Do XVIII wieku polskie jeździectwo uznawane było za najlepsze na świecie. Po nim jednak, aż do XIX wieku polskie zasługi przypisywane były zaborcom i sport ten mógł zacząć rozwijać się w Polsce dopiero po I wojnie światowej. Kolejna wojna znów wstrzymała rozwój dyscyplin i sport ten zaczął się rozwijać dopiero po 1989.
Jeździectwo angielskie (klasyczne).
Jeździectwo angielskie (ang. english riding), znane w Polsce także jako jeździectwo klasyczne to styl jazdy konnej wykorzystywany na całym świecie. Siodła wykorzystywane do niego mają niezbyt głębokie, płaskie siedziska. Zwykle są wyściełane od spodu. Zależnie od dyscypliny, do której są wykorzystywane, mogą mieć jednak różną budowę. Są jednak zwykle lżejsze od siodeł westernowych i zawierają mniej elementów. W stylu klasycznym niezwykle istotny jest dosiad jeźdźca, który za jego pomocą powinien być w stanie zarówno zatrzymać, jak i przyśpieszyć konia. Na strój jeźdźca angielskiego w trakcie zawodów zwykle składa się kask, bądź toczek, frak, koszula oraz bryczesy. Ubiór dopełniają wysokie buty nazywane oficerkami.
Zwierzęta wykorzystywane w tym stylu są zwykle dość wysokie i mają stosunkowo długie nogi, co pomaga im między innymi w pokonywaniu przeszkód.
Dyscypliny w stylu angielskim.
W skład dyscyplin organizowanych dla tego stylu, uznanych przez Międzynarodową Federację Jeździecką, wchodzą:
Wszystkie z nich należą do dyscyplin olimpijskich.
Western riding.
Styl western, czy też western riding powstał w Ameryce, podczas pracy z końmi na farmach i ranczach. W Polsce pojawił się przede wszystkim za sprawą ośrodków Furioso należącego do Alexa Jarmuły oraz Western City Jerzego Pokoja. Charakteryzują go duże, głębokie siodła, które wymuszają u jeźdźca pełny dosiad. Zapewniają one duży komfort i wygodę dla jeźdźca w trakcie użytkowania konia.
Zwierzęta wykorzystywane do tego stylu są zwykle stosunkowo małe, o zwartej budowie oraz wytrzymałe, zdolne do pracy przez cały dzień. Charakterystyczny jest także strój jeźdźca, w którego skład wchodzi tradycyjny kapelusz, dżinsy oraz koszula.
Jedyna dyscyplina jeździecka w tym stylu, uznana przez FEI to reining.
Dyscypliny.
Do pozostałych sportów konnych, uznanych przez Międzynarodową Federację Jeździecką, zaliczamy:
W oznaczeniach międzynarodowych stosuje się następujące symbole:
Polskie oznakowanie:
Ranga zawodów:
Kategorie wiekowe zawodników:

</doc>
<doc id="131252" url="https://pl.wikipedia.org/wiki?curid=131252" title="Wszechstronny konkurs konia wierzchowego">
Wszechstronny konkurs konia wierzchowego

Wszechstronny konkurs konia wierzchowego (WKKW) – olimpijska konkurencja jeździectwa, jeden z najbardziej widowiskowych sportów konnych wspierany przez Międzynarodową Federację Jeździecką (FEI). Jest wszechstronnym sprawdzianem konia i jeźdźca, wymagającym dużego doświadczenia.
Zawody odbywają się najczęściej w czasie trzech dni, podczas których przebiegają trzy różne próby sprawności jeźdźca i konia.
Historia.
Współzawodnictwo podobne do współczesnego WKKW wywodzi się z tradycji wojskowej i znane było już przed 1902 rokiem, gdy w Paryżu rozegrano pierwszy taki konkurs. Składał się z kilku etapów: ujeżdżenia, steeplechase, biegu z przeszkodami, terenowego biegu płaskiego i konkursu skoków. Celem tych zawodów było zademonstrowanie zdolności, wytrzymałości i szybkości koni, jak również ich elegancji, a także zgrania konia z jeźdźcem. Po raz pierwszy zawody zostały rozegrane jako konkurencja olimpijska w roku 1912 w Sztokholmie, lecz do roku 1924 mogli w nich brać udział tylko oficerowie wojskowi w czynnej służbie. Zawodnicy cywilni zostali dopuszczeni w roku 1956. Kobiety zaczęły startować w zawodach w roku 1964 i współzawodniczą z mężczyznami.
Rozgrywanie zawodów.
Zawody WKKW są najpełniejszym sprawdzianem umiejętności jeźdźca i konia. Mogą być rozgrywane podczas jednego, dwóch lub trzech dni. Podczas zawodów, należy pokonać wszystkie trzy próby z jak najmniejszą liczbą punktów karnych; bonifikacyjne punkty z próby ujeżdżenia są odpowiednio przeliczane. Wynik każdej próby ma duże znaczenie w wyłanianiu zwycięzcy, jednak najczęściej decydującą jest próba terenowa. Podczas trwania zawodów, konie poddawane są dokładnym badaniom weterynaryjnym, od których wyniku zależy dopuszczenie do kolejnych prób. Badania te są bardzo istotne; ostatnie z badań nazywane jest nawet przez zawodników "„czwartą próbą”".
Próba ujeżdżenia.
Próba ujeżdżenia rozgrywana jest zgodnie z zasadami konkursu ujeżdżenia obowiązującego w danej klasie. Polega na wykonaniu odpowiednich figur na tzw. "dużym" czworoboku. Jeden do trzech sędziów ocenia precyzję i elegancję wykonania figur (w skali od 0-10), posłuszeństwo konia, jego sposób poruszania się w stępie, kłusie i galopie, a także dosiad i działanie pomocy jeźdźca.
Próba terenowa.
Próba terenowa, zwana "crossem" (ang. "cross country") – bieg rozgrywany w urozmaiconym terenie z przeszkodami stałymi. Próba ta ma na celu sprawdzenie szybkości, wytrzymałości i możliwości skokowych konia. Długość trasy, tempo jej pokonania i liczba przeszkód zależą od klasy zawodów. Przeszkody dzielą się na przeszkody terenowe pojedyncze, przeszkody złożone z kilku członów lub przeszkody z alternatywami (możliwe jest pokonanie łatwiejszej przeszkody, lecz w dłuższym czasie). Każdy skok jest oceniany przez sędziów, a czas przebiegu jest mierzony. Upadek jeźdźca lub konia, trzecie nieposłuszeństwo konia powodują eliminację.
Dawniej, próba terenowa składała się z kilku części, były to m.in. „drogi i ścieżki”.
Próba skoków przez przeszkody.
Próba ta jest podobna do konkursów w dyscyplinie skoków przez przeszkody, lecz jej celem jest zdobycie punktów mających wpływ na wynik całych zawodów. Rodzaj toru i wysokość przeszkód zależą od klasy zawodów. Zrzutki na przeszkodach karane są punktami karnymi, lecz szybszy czas przebiegu nie jest istotny, pod warunkiem, że nie zostanie przekroczona norma. Konkurs na parkurze jest sprawdzianem kondycji konia po próbie wytrzymałości.
Wydarzenia sportowe.
Zawodami najwyższej rangi są Igrzyska olimpijskie. Innymi ważnymi imprezami międzynarodowymi są: Mistrzostwa Świata, Puchar Świata, Igrzyska Kontynentalne, Mistrzostwa Kontynentu i Puchar Kontynentu. W Polsce rozgrywa się: Mistrzostwa Polski, Puchar Polski, Zawody Ogólnopolskie Oficjalne, Zawody Ogólnopolskie, Zawody Regionalne, Mistrzostwa Regionalne, Mistrzostwa Polski Młodych Koni.

</doc>
<doc id="131254" url="https://pl.wikipedia.org/wiki?curid=131254" title="Wnętrostwo (medycyna)">
Wnętrostwo (medycyna)

Wnętrostwo (łac. "cryptorchismus") – wada rozwojowa u noworodków męskich, polegająca na niewłaściwym umieszczeniu jednego lub obu jąder w jamie brzusznej lub kanale pachwinowym zamiast w mosznie. Niezstąpienie jąder grozi ich przegrzaniem, co sprzyja powstawaniu nowotworów jądra oraz może doprowadzić do zatrzymania produkcji plemników, czego skutkiem jest niepłodność.
Wnętrostwo występuje u około 2% noworodków męskich. W pierwszym roku życia odsetek ten na skutek samoistnego zstępowania jąder obniża się poniżej 1%. Wnętrostwo jednostronne występuje pięciokrotnie częściej niż wnętrostwo obustronne.
W leczeniu stosuje się gonadotropinę, a w przypadku braku skuteczności – zabieg operacyjny (orchidopeksję). Ważne by leczenie rozpoczęto w pierwszych latach życia.
Większą niż w ogólnej populacji częstość występowania wnętrostwa spotyka się u chłopców z niską masą urodzeniową, obarczonych spodziectwem, rodzonych drogą nienaturalną.
Wnętrostwo może także istnieć nie jako wada rozwojowa. Może być na przykład objawem procesów gnilnych zachodzących po śmierci. Potwierdzono także możliwość wystąpienia wnętrostwa nabytego u mężczyzn, które w młodym wieku przeszły orchidopeksję, a polegające na wstępowaniu chirurgicznie poprawionych jąder do jamy brzusznej.

</doc>
<doc id="131255" url="https://pl.wikipedia.org/wiki?curid=131255" title="Wnętr">
Wnętr



</doc>
<doc id="131256" url="https://pl.wikipedia.org/wiki?curid=131256" title="Zającowate">
Zającowate

Zającowate, zające (Leporidae) – rodzina ssaków z rzędu zajęczaków (Lagomorpha) obejmująca około 60 gatunków.
Występowanie.
Zającowate zamieszkują w stanie naturalnym wszystkie kontynenty poza Australią i Antarktydą. Na kontynent australijski i Nową Zelandię zostały wprowadzone przez człowieka.
Tryb życia.
Zwierzęta kolonijne, średniej wielkości.
Zającowate zwykle poruszają się skokami, osiągają szybkość do 70 km/h. Do polowań na szybko biegające zające wykorzystywano np. charty.
Często zamieszkują nory, czasem załomy skalne, nie gromadzą zapasów na zimę i nie hibernują. Gatunki borealne zmieniają na zimę barwę na białą.
Budowa ciała.
Cechą charakterystyczną zajęczaków jest to, iż tylne kończyny są znacznie dłuższe od przednich. Posiadają długie, szpiczaste uszy, krótki, puszysty ogon. W górnej szczęce mają 2 pary siekaczy, z których pierwsza stale rośnie i wymaga ścierania.
Systematyka.
Do rodziny zającowatych zalicza się następujące występujące współcześnie rodzaje:
Opisano również rodzaje wymarłe:
Fikcyjne zającowate.
Postacie z tradycji ludowych:
Postacie z bajek:

</doc>
<doc id="131257" url="https://pl.wikipedia.org/wiki?curid=131257" title="Jastrzębiec (herb szlachecki)">
Jastrzębiec (herb szlachecki)

Jastrzębiec – polski herb szlachecki, noszący zawołania "Bolesta, Kamiona, Lubrza, Łazęka, Łazęki, Nagody, Nagora, Nagóra, Nagórę, Zarazy". Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480"". Jastrzębiec jest jednym z 47 herbów adoptowanych przez bojarów wielkolitewskich na mocy unii horodelskiej z 1413 roku. 
Herb występował głównie wśród rodzin osiadłych na Mazowszu, w ziemi krakowskiej, poznańskiej, lubelskiej, sieradzkiej i sandomierskiej. Spośród najbardziej znanych rodów pieczętujących się herbem Jastrzębiec, należy wymienić Myszkowskich, którzy, adoptowani przez książąt Gonzagów z Mantui, otrzymali tytuł margrabiów na Mirowie i dodatek do herbu. Wysokie pozycje w państwie sprawowała też, obecnie wymarła w Polsce, rodzina Zborowskich, a w Wielkim Księstwie Litewskim – Litwickie, Niemirowiczowie i Niemirowiczowie-Szczyttowie. 
Z Jastrzębczyków wywodzili się m.in. Andrzej Frycz Modrzewski, Józef Ignacy Kraszewski, Antoni Litwicki , Bartosz Paprocki i Konstantin Ciołkowski. Jastrzębiec przysługiwał też jednemu z głównych bohaterów "Trylogii" Henryka Sienkiewicza – Janowi Skrzetuskiemu.
Opis herbu.
Opisy historyczne.
Jan Długosz (1415–1480) blazonuje herb i opisuje herbownych następująco:
Po przetłumaczeniu:
Opis, jaki podał Kasper Niesiecki, jest o wiele bardziej drobiazgowy:
Ale bardziej szczegółowy opis herbu można znaleźć w Aktu 1764-1766 (z książki Ewarysta Andrzeia Hrabię Kuropatnickiego, 1789):
Kształt i barwy herbu ulegały znaczącym modyfikacjom przez lata (patrz sekcja: Ewolucja wizerunku).
Opis współczesny.
Opis skonstruowany współcześnie brzmi następująco:
"Na tarczy w polu błękitnym podkowa na opak, złota, z takimż krzyżem kawalerskim w środku."
"W klejnocie jastrząb zrywający się do lotu w barwach naturalnych, z dzwonkami sokolimi, trzymający godło w prawym szponie."
"Labry herbowe czerwone, podbite srebrem."
Historia.
Najwcześniejsze wzmianki.
Najwcześniejsze przedstawienie herbu to wizerunek pieczętny z roku 1319 (pieczęć Adama z Kamienia). Inne wczesne pieczęcie datowane są na lata: 1378 (Jakusz z Łukawicy), 1408 (Piotr z Janowic), 1405-10, 1413, 1436 (Wojciech Jastrzębiec), 1422 (Jan Niemira), 1423, 1442 (Janisław biskup sufragan krakowski), 1445 (Ścibor z Wiszni), 1436 (Jakub Żakowski chorąży halicki), 1449 (Mikołaj i Piotr Myszkowscy), 1454, 1466 (Dersław z Rytwian), 1466 (Jan z Rytwian). Herb zachował się ponadto na licznych zabytkach architektury sakralnej.
Najwcześniejsza wzmianka pisana pochodzi z 1335. Alfred Znamierowski podał w swojej publikacji rok 1339, zaś Franciszek Piekosiński najwcześniejsze zapiski sądowe datował na lata 1386 i 1389 ("Zarasy"). Kolejne zapiski powstały w latach 1401, 1412, 1416 ("Łazęka", lub "Łazęki", ponadto, w 1401, także "Jastrzębce"), 1419 ("Nagórą"), 1433 ("Lubrza"), 1434, 1436 ("Bolesty, Boleścice").
Chorągiew biskupa Wojciecha Jastrzębca była jedną z prywatnych chorągwi, które wzięły udział w Bitwie pod Grunwaldem. Dowodził nią rycerz Jarand z Grabi i Brudzewa.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz.
Aktem unii horodelskiej herb Jastrzębiec został przeniesiony na Litwę. Ród Jastrzębców reprezentował Wojciech Jastrzębiec, biskup krakowski, zaś adoptowany został Jan Niemir (Niemira). Oprócz Wojciecha, Jastrzębczyków reprezentował też Marcin z Lubienicy, występujący w charakterze świadka. Najwcześniejszymi znanymi litewskimi pieczęciami z Jastrzębcem jest pieczęć Jana Niemiry z Wsielubia przy dokumencie pokoju melneńskiego z 1422 r. (zachowana do czasów współczesnych) i te należące do jego syna Andruszki Niemirowicza z lat 1431 (dokument poręczenia za jeńców wypuszczonych przez króla Jagiełłę – niezachowana) i 1434 (akt unii Zygmunta Kiejstutowicza z Władysławem Jagiełłą – zachowana do czasów współczesnych). W czasie unii horodelskiej także do skonikąd nieznanego w Polsce rodu Bychawów adoptowany został niejaki Monstold. Nie wiadomo jakie godło herbowe posiadał ród Bychawów (przy akcie brak jest zaginionej prawdopodobnie pieczęci). Według Semkowicza jednak, jeśli zawołanie rodu pozostaje w związku z nazwą Bychawy lubelskiej, to należy zwrócić uwagę, że w XV wieku w Bychawie siedzieli Jastrzębczykowie – Łazęki.
Według Bartosza Paprockiego "Herbów Rycerstwa Polskiego" cesarz Maksymilian w dokumencie z dnia 25 lutego 1518 r. nadał głowom rodzin z rodu Jastrzębców, mianowicie Bielawskim, Dzierzkowskim, Myszkowskim, Międzylewskim, Niemierowiczom i Szczytom tytuł dziedzicznego palatyna (łac. "comes palatinus") z prawem kreowania nowej szlachty w randze kawalera złotej ostrogi. W łacińskim tekście przywileju herb jest wzmiankowany jako "Jastrzebiecz", "Bolescziczi" oraz "Accipitranae". To chyba jedyny w historii polskiej heraldyki przypadek, gdy polski szlachcic miał prawo nobilitacji. Taki tytuł szlachecki nie miałby prawnej wartości w dawnej Polsce, nie są zresztą znane przypadki skorzystania przez ród Jastrzębców z tego przywileju.
Ewolucja wizerunku.
Mimo iż pojawiały się pewne odstępstwa, herb Jastrzębiec, przez cały okres swego istnienia, miał ustaloną tynkturę pola – błękit. Wprawdzie najstarszy herbarz, "Armorial Gelre" (1370–95), podał herb z polem srebrnym, ale błękit zamieściło najwięcej średniowiecznych źródeł – "Codex Bergshammar" (XV w.), "Klejnoty" Długosza (po 1462), kronika Soboru w Konstancji (1483) i "Stemmata Polonica" (wydany w 1540 rękopis "Klejnotów"). "Bergshammar" przytoczył jednak też inną wersję herbu, z polem złotym. W protoekslibrisie Świętosława z Jeziorska, pole herbu było czerwone.
Źródła średniowieczne nie mogły się zgodzić co do barw godła. Podkowa była srebrna w "Bergshammar", u Świętosława z Jeziorska i w "Stemmata", zaś złota w drugiej wersji z "Bergshammar", w herbarzu "Gelre", kronice Soboru w Konstancji oraz w mszale w Gnieźnie. Krzyżyk w podkowie był srebrny w "Bergshammar" i u Świętosława, zaś złoty w "Gelre", drugim wariancie z "Bershammar", kronice Soboru i "Stemmata". Zatem zdarzało się, że krzyżyk i podkowa miały różne barwy jednocześnie.
Wszystkie wymienione źródła umieściły podkowę na opak, ale w rękopisie kórnickim "Klejnotów" Długosza, "Notatach" Zamojskiego (1434), na pieczęciach Jakusza z Łukowicy i Piotra z Jankowic oraz na chrzcielnicach w Opocznie i Żmigrodzie, podkowa jest w pozycji naturalnej, tzn. barkiem do góry. W średniowieczu pojawiły się też odstępstwa od standardowego umieszczenia krzyżyka (luzem między ocelami) – jest on zaćwieczony na podkowie w przedstawieniu z nagrobka w Chodczu i z kafla w Kaliszu.
Zachowało się tylko jedno średniowieczne, barwne przedstawienie klejnotu Jastrzębca. Pochodzi ono ze "Stemmata Polonica" i wyobraża jastrzębia srebrnego, ze złotym orężem, siedzącego na tle skrzydła. Brak na razie dodatkowych elementów w postaci dzwonków i godła w łapie. Jest za to skrzydło, które pojawiło się też we wszystkich innych średniowiecznych przedstawieniach klejnotu razem z jastrzębiem: na pieczęci Wojciecha Jastrzębca z 1436, tablicy erekcyjnej w Beszowej i kartuszu w Lipowcu. Na pieczęci Dersława z Rytwina z 1454 jest samo skrzydło. Oprócz tego zachował się wizerunek pieczętny Mikołaja Myszkowskiego oraz Dersława i Jana z Rytwian, na którym klejnot jest tautologiczny. Józef Szymański, podając podstawową, średniowieczną wersję herbu, przyjął opis klejnotu pochodzący od Długosza – zatem bez dodatkowego skrzydła, uzupełniony o barwy oręża ze "Stemmata". Skrzydło w tle, Szymański zinterpretował jako skrzydło samego jastrzębia, rysując go w pozie wzbijania się do lotu. Taką też średniowieczną wersję herbu zamieszcza obok późniejszych Tadeusz Gajl.
Pole herbu w wieku XVI nadal było błękitne, choć pojawiały się od tego wyjątki. Błękit podały dzieła będące kontynuacjami "Klejnotów", w opracowaniu Chigi, Łętowskiego, Kamyna i "Herbarz Arsenalski". Bez barw herb przedstawili Bartosz Paprocki w "Herbach rycerstwa polskiego" (1584) i w "Panoszy" (1575), Mikołaj Rej w "Zwierzyńcu" (1562), Ambroży z Nysy (1562) i Marcin Bielski w "Kronice" (1597). Jeden dokument z 1557 roku przekazuje informację o czerwonej barwie pola.
Godło całe srebrne podały w XVI wieku dokumenty z 1540, 1568 i Metryka Koronna z 1551 oraz Kamyn. Józef Szymański wśród źródeł XVI-wiecznych wymienia też "Stemmata", przytaczane przezeń wcześniej wśród źródeł średniowiecznych (zapewne, dlatego że był to rękopis średniowiecznych "Klejnotów", wydany w XVI wieku). "Stemmata", jak już wspominano, zilustrowały krzyżyk jako złoty. Takie zróżnicowanie barw godła występuje ponadto na polichromii z Sulejowa. Pojawiały się też kompozycje barw, charakterystyczne dla późniejszych przedstawień herbu, tj. z godłem całym złotym. Tak jest w dokumentach z lat 1519, 1552 i na nagrobku Śleszyńskich w Łowiczu oraz miniaturze S. Samostrzelnika. Godło jako złote opisuje Bartosz Paprocki w "Gnieździe cnoty".
Zachowało się ponadto kilka XVI-wiecznych przedstawień, w których, być może przez niedbalstwo wykonawców, elementy godła odbiegały od wizerunku podkowy i krzyżyka kawalerskiego, bądź podkowę zamieszczano nie na opak. Nie ma jednak pewności, czy chodzi tu o niedbale wykonane Jastrzębce, o odmiany, czy może zupełnie inne herby.
Klejnot Jastrzębca w XVI wieku pozostawał nieustalony. Paprocki w "Herbach" zamieścił dwie jego wersje – z samym jastrzębiem oraz z jastrzębiem z dzwoneczkami i godłem w łapie. Bielski w "Kronice" natomiast nadał mu formę znaną dzisiaj jako podstawowa. Jak powiedziano wcześniej, inny klejnot przytoczyły "Stemmata". Z kolei na portrecie J. Zborowskiego, nagrobku Sobockich w Sobocie, ekslibrisie J. Lutomierskiego i dokumencie z 1552, jastrzębia namalowano bez dzwonków. W "Opisie herbów" Haleckiego, ptak w klejnocie bardziej przypomina kaczkę i trzyma w dziobie owalny przedmiot złoty (być może chodzi o podkowę). Pieczęć Krzysztofa Myszkowskiego ma z kolei w klejnocie pięć piór strusich, zaś nagrobek J. Jędrzejowskiego w Krośnie – siedem. Jeszcze inny klejnot był na pieczęci Andrzeja Zborowskiego i P. Myszkowskiego – ptak na ogonie pawim. Pieczęć nieznanego właściciela z 1569 przedstawiała w klejnocie jastrzębia między dwoma skrzydłami.
Wiek XVII przynosi już zdecydowanie wizerunek Jastrzębca, używany do dziś jako jego podstawowa wersja. Mowa o przedstawieniu i opisie z "Kleynotów..." J. A. Gorczyna (1630). Godło autor określił jako złote, pole błękitne, jastrząb z dzwonkami, trzymający godło w łapie. Nie podano barwy ptaka. Wojciech Wijuk Kojałowicz, w swoim "Nomenclatorze" (1658) zamieścił natomiast herb bez barw i w dwóch wersjach: prawidłowej (przy Brzozowskich i Czernickich) i w lustrzanym odbiciu (przy Kliszewskich). Jest to błąd, którego uniknął wcześniej Paprocki, zaś potem Niesiecki, a który dotknął wiele z innych przytaczanych przez nich herbów. Wacław Potocki natomiast umieścił tylko rysunek godła (bez informacji o barwach), ale klejnot opisał słownie – miał to być jastrząb trzymający podkowę.
Pierwszy herbarz wieku XVIII, autorstwa Antoniego Swacha, będący kompilacją prac Bielskiego, Okolskiego i Jana Liwa Herbulta (1705), zamieszcza opis i kształt herbu jak u Gorczyna. Taki sam herb podaje najważniejszy herbarz wieku XVIII, autorstwa Niesieckiego (1738), z bardziej szczegółowym opisem. XVIII-wieczną oboczność barw herbu można zobaczyć na nagrobku Maksymiliana Skrzetuskiego (z ok. 1775), gdzie pole jest czerwone.
XIX-wieczny herbarz Nikołaja Pawliszczewa (1853) podał wizerunek identyczny. Wizerunek nie zmienił się w "Heraldyce rosyjskiej" Aleksandra Łakiera (1854) i choć ciężko odczytać szrafowanie podkowy na rysunku, autor opisał jej tynkturę jako złotą. Herb Jastrzębiec Taczanowskich-Dassanowskych trafił też do niemieckojęzycznego "Adelslexikon", tom XIV, gdzie umieszczono jego wizerunek. Krzyżyk jest tam nieco wyżej, zaś jastrząb w klejnocie nie ma dzwonków.
Przełom wieku XIX i XX przyniósł także wydanie jednego z najważniejszych herbarzy polskich, czyli "Księgi herbowej rodów polskich" J.K. Ostrowskiego (1897 – 1906). Autor ten odciął się od ustaleń swych bezpośrednich poprzedników i jako podstawową wersję zamieścił herb bez krzyża i z samym jastrzębiem w klejnocie. Wersję z krzyżem i z jastrzębiem trzymającym godło, z dzwonkami na łapach, nazywa Jastrzębcem II.
Emilian Szeliga-Żernicki w "Die polnischen Stammwappen" (1904) podał prawidłowy kierunek godła i klejnotu, ale jastrząb był u niego czarny. Podobnie zrobił Zbigniew Leszczyc w "Herbach szlachty polskiej" (1908) – podał prawidłowy kierunek godła i klejnotu, ale podkowę zamieścił srebrną, zaś jastrzębia czarnego. Stanisław Chrząński natomiast, w swych "Tablicach odmian" (1909) narysował godło złote, zaś jastrzębia srebrnego.
Opracowania współczesne, jak "Herbarz polski od średniowiecza do XX wieku" Tadeusza Gajla i "Herbarz rodowy" Alfreda Znamierowskiego, wobec rozbieżności w historycznych przekazach, nie zajmują wspólnego stanowiska na temat barwy jastrzębia w klejnocie, chociaż zgadzają się co do kształtu herbu. Tadeusz Gajl daje jastrzębia w barwie naturalnej. To właśnie wersja Gajla figuruje w infoboksie. Alfred Znamierowski natomiast barwy jastrzębia w opisie nie uwzględnia, ale na rysunku jest on złoty.
Dzięki współdziałaniu Mennicy Polskiej ze Związkiem Szlachty Polskiej został wyemitowany srebrny numizmat z przedstawionym na awersie herbem szlacheckim "Jastrzębiec". Jest to jedno z najnowszych współczesnych przedstawień herbu. Szrafowanie jest tu jednak niepełne, przez co nie da się odczytać barwy godła czy labrów.
Józef Szymański w "Herbach średniowiecznego rycerstwa polskiego" używa w odniesieniu do ptaka z klejnotu nazwy "jastrzębiec", zapewne na wzór nazwy herbu. Jest to inny rodzaj ptaków ("Geranospiza"), z tej samej rodziny co jastrzębie. W swojej kolejnej publikacji "Herbarz XVI-wiecznego rycerstwa polskiego", autor używa już nazwy "jastrząb".
Etymologia.
Józef Szymański zgadza się z opiniami Aleksandra Brücknera, że "Jastrzębiec" (pisane też jako "Yastrzambko, Gestrzabecz, Jastrzęby, Jastrząb, Jastrząbek") to nazwa imionowa, mająca odniesienie w nazwie osobowej. "Accipiter" to przekład tej nazwy na łacinę.
"Nagody" i "Nagórę" pochodzą od okrzyków bojowych, choć według Ludwika Moszyńskiego "Nagody" to proklamacja eliptyczna.
Podobną etymologię co "Jastrzębiec" ma według Szymańskiego też "Łazęka" ("Laząky"), którą wywodzi od "łazęka" – wywiadowca, szpieg. Takie same pochodzenie ma według Szymańskiego "Bolesta" ("Boleścic, Bolesty, Bolesta, Boleszyc"), choć autor nie wyklucza też pochodzenia topograficznego.
Jan Długosz podał następujące źródło dla nazwy imionowej "Boleścic":
Historia ta ma oczywiście charakter legendy, Szymański nie podaje żadnego źródłosłowu dla tej nazwy.
"Zarazy" to nazwa o pochodzeniu niepewnym, być może od "zaraza" (raz=cios, zarazić=porazić, uderzyć jak podaje Brückner), lub "zarazić" – pokonać, zniszczyć (według Moszyńskiego).
"Kamiona" ("Camyona") według Piekosińskiego ma być nazwą topograficzną, pochodzącą od Kamienia – siedziby najwcześniejszego znanego Jastrzębczyka – Adama z Kamienia.
"Kaniowa" to według Ostrowskiego nazwa, będąca zniekształceniem nazwy "Kamiona".
Legendy herbowe.
Bartosz Paprocki podał legendę herbową, która wiąże początek herbu z zasługami rycerza Accipitryna, pogromcy pogan i wynalazcy podkowy:
Kasper Niesiecki lekko zmodyfikował tę legendę. Według niego jastrząb był starym herbem rycerza, który przeniesiono mu na hełm, dając na tarczy podkowę w uznaniu jego wynalazku:
Według legendy opisanej przez Stanisława Duńczewskiego dzwonki myśliwskie z pęcinami i dodatkowa podkowa trzymana w szponie przez jastrzębia w klejnocie zostały nadane jako odmiana herbu Wawrzyńcowi Międzyleskiemu (pisarzowi Wielkiego Księstwa Litewskiego, posłowi króla polskiego) przez cesarza Maksymiliana za zasługi uczynione w obronie wiary chrześcijańskiej przed Turkami i "..nieprzyjacielom inszym Imięnia Chrześcijańskiego".
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (1738 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Jastrzębiec. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Jastrzębiec:
Herb Jastrzębiec należał do najbardziej rozpowszechnionych herbów szlacheckich i pieczętowało się nim wiele rodzin. Jastrzębczykowie drogą adopcji użyczali nobilitowanym swego herbu i dotyczyło to nie tylko polskiej narodowości. Warto zaznaczyć, że jakkolwiek często w takich wypadkach herb adoptującego bywał odmieniany, to dużo nobilitowanych przyjęło też niezmienionego Jastrzębca.
Oprócz wspomnianego już rodu Jana Niemiry, który dał początek takim litewskim rodzinom jak: Niemirowicze, Szczytowie i Szczytowie-Niemirowicze, Jastrzębca przyjmowano przy nobilitacjach wielokrotnie również w czasach późniejszych. Podczaszy (Pothczassy) Mirzewski, dziedzic dóbr Mirzewice, wraz z synami został przyjęty do herbu przez Jana Ocieskiego w 1551. Erazm Czeczotka powiększył grono herbownych za sprawą nieznanego adoptującego w 1552. Jan Foreth został adoptowany do grona Jastrzębczyków w 1557 przez Jana Lutomierskiego. Jakub Uściański (Uścziański), doktor filozofii i medycyny, został adoptowany do herbu w 1581 przez Jana Biejkowskiego. Mikołaj i Stanisław Tłokińscy, bratankowie Erazma Czeczotki, otrzymali szlachectwo w 1589. Protoplasta Gorczyckich (Gorczyczkich), Jakub Gorczycki, został przypuszczony do Jastrzębca w 1590 przez Wawrzyńca Jurkowskiego. Stefanowi Nestorowiczowi (Nestorowicowi) udzieliła Jastrzębca rodzina Myśliszowskich w 1676. Ludwik Orgewal (de Orgewal, Orgewalt, Dorgiewal), wojskowy, otrzymał w 1683 indygenat z herbem Jastrzębiec, którego udzielili mu Wojciech Święcicki i Stanisław Święcicki. Jego nazwisko pominął w spisie herbownych Tadeusz Gajl. W tym samym roku do Jastrzębczyków zaliczono Piotra i Jana Postelów, adoptowanych przez Jana Kazimierza Domaradzkiego. Andrzej Krygier, nobilitowany w 1724, otrzymał według Barbary Trelińskiej herb odmieniony, ale załączony opis nie różni się od opisu Jastrzębca. Antoni Bekierski, oboźny polski wojska koronnego, pochodzący z rodziny tureckiej, wzięty jako dziecko do Polski i ochrzczony – adoptowany został do herbu Jastrzębiec w 1726 przez rodzinę Kosiorków Bekierskich. Neofici Kajetan, Karol i Marcin Zawojscy otrzymali szlachectwo sekretną nobilitacją w 1765.
Odnotowanych jest też kilka przypadków, w których Jastrzębczykom przywracano utracone wcześniej szlachectwo. Formalnie była to powtórna nobilitacja. Janowi Jędrzejowskiemu przywrócono szlachectwo w 1592. Bartłomiej Wojciechowicz Wieliczko, wraz z synami – Mikołajem i Piotrem oraz Janem Wojciechowiczem Wieliczko i Tomaszem Janiewiczem Wieliczko odzyskali szlachectwo w 1593, ale nie ma pewności, czy z herbem Ogończyk czy Jastrzębiec. Piotr Zygmuntowicz Łabędzki (Łabęczki – Łabęcki), który zajął się warzeniem piwa, odzyskał szlachectwo w 1595. Wojciech Milanowski, skazany za zabójstwo, uczestnik wojny w Inflantach, odzyskał herb w 1605. Jan i Maciej Wolscy, wojskowi, odzyskali szlachectwo w 1596.
Niekiedy adoptowanym odmieniano herby, zaś późniejsi autorzy herbarzy odmianę tę pomijali. Tak jest w przypadku rodziny Kozłowskich, z których Antoni został dopuszczony do Jastrzębca z odmianą w 1788, oraz Schabickich, którzy wywodzą się od neofitów Wojciecha-Franciszka i Antoniego, nobilitowanych w 1765. Jednak według Anny Wajs, Kozłowski i Schabiccy otrzymali Jastrzębca bez odmian.
Herb odmieniony, wraz z przywróceniem szlachectwa (utraconym za osiedlenie w mieście), otrzymał Adam Wierzchowski w uznaniu zasług w walkach z Moskwą. Kasper Niesiecki, czy bardziej współczesny autor – Anna Wajs, nie przytaczają herbu nobilitowanego. Jego wizerunek, jak i klasyfikację jako odmiana Jastrzębca przytacza dopiero Tadeusz Gajl (jako herb własny "Wierzchowski"), za opisem z dokumentu nobilitacyjnego, opublikowanym przez Barbarę Trelińską (tu pod nazwą "Jastrzębiec Odmienny"). Od żadnego z wymienionych autorów nie dowiadujemy się, kto, jeśli w ogóle, adoptował do Jastrzębca Adama Wierzchowskiego, ani jakim herbem posługiwał się on przed utratą szlachectwa. Różnym Wierzchowskim przysługiwało 7 różnych herbów szlacheckich, z czego 3 są merytorycznie podobne do herbu Wierzchowski (Pobóg i Ślepowron zawierają podkowy i krzyże, zaś Zagłoba podkowę). Kolejnym nobilitowanym, który otrzymał odmieniony herb był Daniel Skowroński. Herb otrzymany w 1790 Barbara Trelińska opisuje jako odmianę Jastrzębca, czego nie czynią Ostrowski i Gajl.
Na osobne rozpatrzenie zasługuje rodzina Brühl, która poszerzyła grono Jastrzębczyków za sprawą hrabiego Henryka Brühla. Przybywszy do Rzeczypospolitej wraz królami saskimi, nie będąc polskim szlachcicem, miał on problemy z zakupieniem majątku ziemskiego. Przy pomocy Czartoryskich sfałszował swój wywód genealogiczny, dowodząc pokrewieństwa z rodziną Ocieszyńskich. Odtąd Brühlowie, którzy po upadku królów saskich postanowili pozostać w Rzeczypospolitej, używali dwóch herbów – Jastrzębiec oraz herbu własnego Brühl (zatwierdzonego Henrykowi indygenatem z 1764), który był ich niemieckim herbem hrabiowskim (tytuł z 1737), z Jastrzębcem w tarczy sercowej.
W liście Gajla znajduje się także kilka rodzin pochodzenia tatarskiego, które pieczętowały się herbem Jastrzębiec. Stanisław Dziadulewicz wymienia tego herbu tatarskie rodziny Chalimowiczów (Halimowiczów), Kuczukowiczów (Kuczuków), Sołtanowiczów i Zamieńskich.
Pozostałe nazwiska.
Hipolit Stupnicki wspomina w swoim herbarzu o rodzinie posiadającej nazwisko Zarski.
Związki z innymi herbami.
Jastrzębiec, jako herb względnie stary i szeroko używany, był niejednokrotnie i na różne sposoby wiązany z innymi herbami rycerskimi i szlacheckimi. Część tych powiązań ma swoje źródło w legendach i podaniach, ale niektóre z nich są przyjmowane przez współczesnych heraldyków za pewniki.
Herby rzekomo wyparte przez Jastrzębca.
Według opinii Franciszka Piekosińskiego z "Heraldyki polskiej wieków średnich" Boleścic miał być pierwotnie innym herbem, z podkową nie na opak, z krzyżem w środku. Przywołuje na dowód rysunek Długosza z rękopisu kórnickiego "Klejnotów" i pieczęcie Bartłomieja Bolesty z 1363, Jakusza z Łukawicy z 1378, Piotrasza z Jankowic z 1408 (tu podkowa wygląda bardziej jak zawiasa kotłowa) i biskupa Pawła z 1466. Ze zdania tego Piekosiński się jednak wycofał w "Poczcie rodów", gdzie z kolei twierdził, że Łazęka i Nagóry to początkowo osobne herby, zaś Nagody odnosi się tylko do herbu Jelita. Józef Szymański wszystkie te stwierdzenia odrzuca, nie przytaczając Boleścica, Łazęki, ani Nagóry jako osobne herby.
Stanisław Dziadulewicz twierdził z kolei, że Lubrza (Lubcza) to osobny herb – tożsamy z Tepą Podkową, który zunifikował się z Jastrzębcem dopiero na przełomie XV i XVI wieku. Józef Szymański częściowo podziela tę opinię, tj. przytacza Lubrzę jako oddzielny herb, ale nie zgadza się z Dziadulewiczem w kwestii kształtu herbu. Rekonstrukcji herbu Szymański dokonał w oparciu o przytaczany przez Piekosińskiego herb Lubcza, który, wobec podobieństwa nazw, jest według Szymańskiego tożsamy z Lubrzą. Znany tylko z zapisek z końca XIV wieku miał zaginąć w XV wieku. Herb ten przedstawiał według Piekosińskiego i Szymańskiego w polu podkowę na opak z krzyżem kawalerskim, uszczerbionym z prawej w środku. Według Dziadulewicza pole tego herbu było czerwone, zaś krzyż bez uszczerbienia.
Tępa Podkowa.
Alfred Znamierowski pisze, że Tępa Podkowa była prawdopodobnie pierwowzorem Jastrzębca. Nie zgadza się z nim Józef Szymański, pisząc, że odrębne traktowanie Tępej Podkowy i Jastrzębca nie znajduje potwierdzenia w źródłach co najmniej do końca XVI wieku. Wynikałoby stąd, że to raczej Tępa Podkowa wywodzi się od Jastrzębca, który był po prostu od początku istnienia przedstawiany z różnymi pozycjami podkowy w godle i nie traktowano takich przedstawień jako osobne herby, zaś dopiero później przedstawienie z podkową ułożoną nie na opak zaczęto określać mianem "Tępa Podkowa".
Kasper Niesiecki podaje z kolei legendę, która pierwszy raz pojawiła się w "Stromatach" Paprockiego, jakoby herb Tępa Podkowa był Jastrzębcem uszczerbionym za karę niektórym Jastrzębczykom, którzy brali udział w zabójstwie Św. Stanisława.
Herby Zagłoba i Pobóg.
Herb Zagłoba według legend herbowych podawanych przez Długosza, Paprockiego i Okolskiego ma być uszczerbionym herbem Jastrzębiec. Legendę tę przytacza Paweł Dudziński w następującej postaci:
Zatem Jastrzębiec miał być nie tylko przodkiem Zagłoby, ale także praprzodkiem Poboga.
Z takim kształtem legendy nie zgodzili się Bielski i Niesiecki, którzy twierdzili, że Zagłoba pochodzi od Poboga.
Herb Belina.
Kasper Niesiecki podał legendę, która pierwszy raz pojawiła się w "Stromatach" Paprockiego, jakoby herb Belina miał dać początek herbowi Łzawia. Według niej pierwszy nosiciel herbu Belina miał trzech synów, z których najstarszy odziedziczył herb z trzema podkowami (Belina), młodszy z dwiema (Łzawia), zaś najmłodszy z jedną (Jastrzębiec). Niesiecki jednak podaje legendę Paprockiego w wątpliwość.
Z kolei Marek Derwich i Marek Cetwiński przytaczają legendę, według której to Belina miała pochodzić od Jastrzębca. Legenda ta również pochodzi od Paprockiego, który umieścił ją w "Gnieździe cnoty". Belinę miano nadać Żelisławowi, synowi Żelisława Jastrzębczyka (później Belinie), który w boju z Czechami utracił prawe ramię. Żelisław Złotoręki jest postacią historyczną, wzmiankowaną przez Galla Anonima. Książę Bolesław Krzywousty zaś, dla uczczenia go, dał mu złotą rękę w zamian za utraconą.
Herb Łada.
Według wierszowanej legendy podanej przez Paprockiego w "Gnieździe cnoty" herb Łada miał otrzymać Jastrzębczyk, który w czasie doglądania prac na polu ujrzał nacierających Jaćwingów, ustrzelił wielu napastników z łuku, a następnie powitał przybywającego z odsieczą księcia mazowieckiego, z pociskami wydobytymi z ciał wrogów w jednej dłoni, z widłami w drugiej. W nagrodę, na wieczną pamiątkę tej bitwy, dzielny mąż otrzymał dodatki do herbu w postaci strzały i rozwidlonego bełtu. Istniały też inne legendy o początku tego herbu, które nie wiązały go z Jastrzębcem.
Herb Zatajony Miesiąc.
Bardzo skrótowa legenda podana przez Niesieckiego, wiąże z Jastrzębcem również herb Zatajony Miesiąc (Domaradzki). Wedle niej, herb ten miał otrzymać jakiś Jastrzębczyk za mężne czyny dokonane przy świetle księżyca.
Herb Geszaw.
Juliusz Karol Ostrowski zanotował, że Zygmunt Jeżewski herbu Jastrzębiec, utraciwszy rodzinny majątek, osiadł w Prusach. Jego synowi, Kacprowi przywrócono szlachectwo w 1555 roku, z nowym herbem. Paweł Dudziński pisze, że herb Kacpra nawiązywał barwami pól do utraconego Jastrzębca ojca.
Jastrzębiec poza granicami Litwy i Korony.
Austria.
Istnieje rodzina nosząca nazwisko Dassanowsky, która uważa się za austriacką gałąź rodu Taczanowskich. Według tradycji przybyła ona do Wiednia wraz z wojskami Jana III Sobieskiego w czasie odsieczy przeciwko Turkom w 1683 r. Andrzej Taczanowski, syn Jakuba, miał być jednym z dowódców Sobieskiego, który osiadł w Wiedniu. Jego potomkowie zniemczeli i zmienili nazwisko na Dassanowsky, zaszczepiając tym samym Jastrzębca w Austrii.
Rosja.
Rosyjski heraldyk Aleksandr Łakijer w swojej książce "Heraldyka rosyjska" z 1855 roku przytoczył nazwiska rosyjskiej szlachty, która przejęła niektóre polskie herby. Wśród nich jest Jastrzębiec. Autor nie wyjaśnia, w jaki sposób zachodziło takie przejmowanie. Pewne jest, że kilka polskich rodzin osiadło w Rosji. Rdzennie rosyjskie rody mogły zaś przyjmować polskie herby na zasadzie upodobniania wizerunków własnych. Herbem Jastrzębiec miały według Łakiera pieczętować się rodziny:
Bazyliewski, Gierasimow, Gorożanski, Zełtuchin, Żukow, Żmijew, Iwaniszcziew, Kokowinski, Łaczinow, Łukomski, Miszkow, Romanczukow, Rosławliew, Samarin, Kwaszinin-Samarin, Uljanow, Chmiliew, Szpakowski.
Większość z tych nazwisk nie widnieje na polskiej liście Tadeusza Gajla, choć część jest do polskich nazwisk podobna. W rodzinie Jastrzębiec występuje także przypadek mężczyzny z rodu Witowskich, który na podstawie małżeństwa wyjechał do Rosji, skąd w następnym pokoleniu w okolice Krakowa powróciła wysoka rangą arystokratka Katarina Wiltawsky, która poślubiła polskiego Niemca (Pruska), który przyjął jej nazwiska i rosyjskie tytuły szlacheckie. Ich potomek baron Wiltawský był uczestnikiem koronacji cesarza Karola VI. w Pradze. Potomkowie tej linii pozostali osiedleni w okolicach Ratiborza i Opawy.
Books: Crönungs - Ceremoniel , Oder Accurate Nachricht , was Bey der Crönung Des Aller
Kanada.
Paweł Konstanty Święcicki, urodzony w 1850 na Litwie, osiadł po 1890 w mieście Mission (Kolumbia Brytyjska), zaszczepiając w ten sposób herb Jastrzębiec w Kanadzie. Jego potomkowie zmienili nazwisko na Swan. Wnuk Pawła Konstantego, Conrad Marshall Swan wybrał karierę heraldyka. Od roku 1992 pełni funkcję Garter Principal King of Arms (Starszego Króla Herbowego (Podwiązki)). Conrad Swan otrzymał angielskie szlachectwo w 1994, ze zmodyfikowanym herbem Jastrzębiec dziadka. Do herbu dołączono poszachowaną w dwa rzędy złoto-czerwoną bordiurę, jastrzębiowi w klejnocie odjęto dzwonki i zmieniono tynkturę na czerwoną, stosując do polskiego herbu reguły brytyjskiej heraldyki, nakazujące wprowadzać modyfikacje odróżniające herby różnych linii rodu i poszczególnych osób. Pod tarczą dewiza "NUNQUAM CEDAMUS" ("NIGDY NIE ULEGAJ").
Występowanie w herbach terytorialnych.
Mimo iż szeroko rozrodzeni, tylko nieliczni Jastrzębczykowie osiągnęli wysoki status majątkowy. Jednak kilka miast i gmin upamiętniło fakt związku z rodem w swych herbach terytorialnych na terenach dawnej Sandomierszczyzny, ziemi sieradzkiej, Mazowsza, a nawet Podkarpacia.
Herby będące powtórzeniem rysunku Jastrzębca.
Tarczę z Jastrzębca przyjęła bez zmian Bychawa, której drugimi właścicielami byli Myszkowscy.
Sędziszów to drugie miasto używające niemal niezmienionego Jastrzębca w swoim herbie. W jego przypadku jest to herb rodziny Koścień, której Sędziszów był gniazdem.
Gmina Rytwiany posługuje się herbem przedstawiającym Jastrzębca wraz z klejnotem. Herbu tego używał Wojciech Jastrzębiec, budowniczy zamku w Rytwianach, oraz jego spadkobiercy, którzy posiadali Rytwiany do XVI wieku.
Poniatowo, obecnie wieś, miasto od 1520 do XVIII wieku, pieczętowało się w czasach posiadania praw miejskich herbem Jastrzębiec.
Herby łączące elementy Jastrzębca z innymi godłami.
Do Jastrzębca nawiązują następujące herby gmin:
Gminy: Nowosolna, Zduńska Wola, Cmolas i Jarocin, poprzez powtórzenie godeł swych herbów, mają też godła Jastrzębca na swych flagach.
Odmiany, wersje alternatywne i utytułowane.
Herb Jastrzębiec, z racji używania przez szeroką rzeszę szlachty, wykształcił wiele odmian, będących skutkami zniekształceń przekazu, adopcji czy łączenia godeł. Ponadto członkowie rodu otrzymali wiele tytułów arystokratycznych, co zaowocowało honorowymi dodatkami do herbów.
Kniaziowskiej rodzinie Połubińskich przysługiwała odmiana – herb własny Połubiński, w którym tarczę z Jastrzębcem umieszczono na piersiach orła.
Jastrzębczykowie otrzymali też, głównie od zaborców, liczne tytuły hrabiowskie. Udostojnionymi w ten sposób herbami są: Bobrowski Hrabia, Grzębski, Karśnicki, Koziebrodzki, Kuczkowski, Piniński, Taczanowski, Zborowski. Część z tych herbów była zwykłym Jastrzębcem wzbogaconym o oznaki związane z tytułem – korony hrabiowskie i ewentualnie trzymacze heraldyczne i dewiza herbowa. Kuczkowski był herbem genealogicznym, zaś Karśnicki – herbem złożonym ze zniekształconym Jastrzębcem w tarczy sercowej (J.K. Ostrowski twierdzi, że może to być Leliwa.) Taczanowski nadany został Alfonsowi Antoniemu Taczanowskiemu wraz z tytułem grafa w 1854 r. przez Fryderyka Wilhelma IV – jest to Jastrzębiec z koroną hrabiowską.
Dwie rodziny Jastrzębczyków uzyskały tytuły baronowskie. Powstały w ten sposób herby Borowski Baron i Niemyski Baron. Borowski to zwykły Jastrzębiec z koroną baronowską, natomiast Niemyski to odmiana Jastrzębca – Niemyski z koroną baronowską i odmianą klejnotu.
Jedna rodzina – Myszkowskich zgromadziła fortunę i otrzymała staraniem Zygmunta Myszkowskiego tytuł margrabiowski od papieża Klemensa VIII w 1605 roku. Wcześniej, w 1597, ten sam Zygmunt został adoptowany przez Wincentego Gonzagę. W wyniku tej adopcji margrabiowska linia Myszkowskich zaczęła posługiwać się herbem własnym Myszkowski, który był herbem Gonzagów z Jastrzębcem w części sercowej.
Oprócz tego istniał cały szereg odmian „zwykłych” herbu, niezwiązanych z żadnym tytułem arystokratycznym. Numeracja niektórych z nich pochodzi od Tadeusza Gajla, który oparł ją w większości o numerację J.K. Ostrowskiego. Tadeusz Gajl wymienia następujące odmiany:
Abrahamowicz, Bełza, Białachowski, Brzozowski, Chyliński, Ciborski, Czernyszew, Domaradzki II, Domaradzki III, Gliszczyński, Grębecki, Jaczyński, Jastrzębiec IV, Jastrzębiec V, Jastrzębiec VI, Kapica, Kiersnowski II, Koczański, KośCieleski, Kozłowski IV, Lemnicki, Łukomski, Mierczyński, Niemyski, Niemyski II, Pełka, Rokiczana, Rudnicki II, Schabicki, Sikorski, Skopowski, Skórski, Szaszewicz, Szaszewski, Turłaj, Unierzycki, Welinowicz, Wierzchowski.
Dodatkowego wyjaśnienia wymaga numeracja herbów odmiennych, która nie jest jednakowa dla różnych autorów. Ostrowski wymienia jeszcze warianty o numerach I, II, III. Spośród nich Jastrzębiec I (prosta podkowa bez krzyżyka) jest wymieniany przez Bartosza Paprockiego, ojca heraldyki polskiej, jako jeden z czterech najstarszych herbów polskich, Jastrzębiec II to przyjęty przez Gajla i w artykule podstawowy wariant herbu. Ostrowski powołuje się tutaj na swych poprzedników. Ostrowski podaje też wariant Jastrzębca z herbarza Siebmachera, z jednym tylko dzwonkiem na łapie jastrzębia i nazywa tę wersję Jastrzębcem III. Nie zostały z nim skojarzone żadne rody. Ponadto Ostrowski używa nazwy Jastrzębiec VII w odniesieniu do herbu własnego Niemyski, zaś Jastrzębiec VI w odniesieniu do niemal identycznego herbu własnego Turłaj. Swoją własną numerację wprowadził też Pawliszczew, u niego nazwy ponumerowane odpowiadają następującym herbom według nazewnictwa Gajla: Jastrzębiec II – Kapica, Jastrzębiec III – Mierczyński, Jastrzębiec IV – Unierzycki, Jastrzębiec V – Jaczyński, Jastrzębiec VI – Grębecki, Jastrzębiec VII – Gliszczyński, Jastrzębiec VIII – Niemyski, Jastrzębiec IX – Welinowicz, Jastrzębiec X – Kozłowski IV, Jastrzębiec XI – Jastrzębiec IV.
Istniały też trzy herby, podobne do Jastrzębca, których Gajl nie sklasyfikował jako odmiany, ale występują jako takie u Ostrowskiego: Dziengiel, Gierałtowski, Pełkowski. Czwartym takim herbem jest Skowroński II (numeracja Ostrowskiego), który za odmianę uznaje Trelińska.
Wspominany wcześniej dokument cesarza Maksymiliana z 1518 roku, nadający Bielawskim, Dzierzkowskim, Myszkowskim, Międzylewskim, Niemierowiczom i Szczytom tytuły palatyna, dał im również prawo do używania odmienionego Jastrzębca. Paprocki pisze o odmianie hełmu. Według Seweryna Uruskiego odmiana ta miała polegać na otoczeniu tarczy herbowej łańcuchem. Jednak oprócz tych słownych wzmianek herbarze nie przytaczają żadnej osobnej odmiany Jastrzębca dla tych rodzin, co wskazywałoby na możliwość, że przywilej ten przebrzmiał w Rzeczypospolitej bez większego echa, podobnie jak przywilej kreowania nowej szlachty.

</doc>
<doc id="131258" url="https://pl.wikipedia.org/wiki?curid=131258" title="Jastrzębiec">
Jastrzębiec



</doc>
<doc id="131259" url="https://pl.wikipedia.org/wiki?curid=131259" title="Pierwsi ludzie na księżycu">
Pierwsi ludzie na księżycu

Pierwsi ludzie na księżycu (ang. "The First Men in the Moon") – powieść science-fiction napisana przez Herberta George’a Wellsa i opublikowana w 1901.
W powieści autor nie stara się być w zgodzie z ówczesnym stanem wiedzy i poglądów naukowych na temat Księżyca. Głównym tematem powieści są możliwe sposoby organizacji społeczeństwa i rozważania dotyczące trudności w nawiązaniu kontaktów z przedstawicielami wysokorozwiniętych cywilizacji pozaziemskich. 
Pierwszy polski, skrócony i uproszczony przekład powieści autorstwa Marii Strebeyko ukazał się 1902 w odcinkach w tygodniku ilustrowanym dla dzieci i młodzieży "Wieczory Rodzinne", a w wydaniu książkowym w 1905. Powieść była przekładana także przez Stanisława Mazanowskiego (I wyd. 1921) i Witolda Chwalewika (I wyd. PIW, Warszawa 1959).
Zarys fabuły.
Autor przedstawia w niej wyprawę dwóch ludzi na Księżyc - narratora powieści, aktualnie „spłukanego” finansowo biznesmena Bedforda i jego przyjaciela Cavora, genialnego wynalazcy niezwykłej substancji antygrawitacyjnej, cavoritu. Podróży swej dokonują dzięki pojazdowi zbudowanemu z tego materiału, który izoluje działanie siły grawitacji.
Na Księżycu odkrywają wysoko rozwiniętą cywilizację owadopodobnych stworzeń, Selenitów. Społeczeństwo tam zorganizowane jest na wzór mrowiska. W zależności od zapotrzebowania młode stworzenia są wychowywane na robotników, pasterzy, żołnierzy, uczonych itp.
Po przybyciu na Księżyc ludzie oddalają się od swego pojazdu i gubią w bujnej, gwałtownie rozrastającej się roślinności. Nie mogąc odnaleźć pojazdu, zmęczeni i głodni, po zjedzeniu halucynogennych grzybów natykają się na grupę Selenitów i zachowują się w stosunku do nich agresywnie. Zostają przez nich schwytani, zakuci w (złote, co potem odkrywają) kajdany i uwięzieni we wnętrzu jednej z wielkich podziemnych grot księżycowych, gdzie mieszkają Selenici. Zawodzą próby nawiązania kontaktu z Selenitami z mniej inteligentnych niższych kast, którzy zdają się nie rozumieć ich prób porozumienia i początkowo traktują podróżników jak nierozumne zwierzęta. Po wyswobodzeniu się z niewoli udaje się im zbiec i wydostać na powierzchnię.
Po odkryciu faktu, że Księżyc jest zbudowany w znacznym stopniu ze złota, podróżnicy snują luźne plany wymiany handlowej z jego mieszkańcami.
Po rozdzieleniu się przyjaciół, w celu szybszego odnalezienia pojazdu, Cavor zostaje ponownie pojmany przez Selenitów. 
Na Ziemię powraca tylko jeden z podróżników, Bedford. Przywozi ze sobą owe złote kajdany, łańcuchy, piki, strzały, pręty i inne rzeczy wykonane ze złota; zdobyte w trakcie ucieczki w potyczkach z Selenitami. Planuje zorganizowanie nowej wyprawy i wydostanie przyjaciela z niewoli. Niestety Bedford, choć staje się bogatym człowiekiem, w wyniku nieostrożności traci pojazd międzyplanetarny a ponieważ nie jest naukowcem, nie jest w stanie na nowo wytworzyć cavoritu. 
O losach drugiego podróżnika, pozostałego na Księżycu Cavora, dowiadujemy się z przekazu radiowego. Okazuje się, że nawiązuje on w końcu kontakt z przedstawicielami inteligentniejszej kasty rządzącej i Wielkim Lunarem, ich przywódcą. Jednakże po zapoznaniu się z cywilizacją Ziemian, ludzie swym okrucieństwem wzbudzają odrazę wśród mieszkańców Księżyca i Selenici nie są zainteresowania w nawiązaniu z Ziemianami bliższych kontaktów. Kontakt radiowy urywa się w chwili, gdy Cavor próbuje przekazać dane dotyczące produkcji cavoritu.

</doc>
<doc id="131262" url="https://pl.wikipedia.org/wiki?curid=131262" title="Marek Dąbrowski">
Marek Dąbrowski

"Imię i nazwisko Marek Dąbrowski nosi kilka znanych osób, m.in.:"

</doc>
<doc id="131265" url="https://pl.wikipedia.org/wiki?curid=131265" title="Waga (herb szlachecki)">
Waga (herb szlachecki)

Waga – polski herb szlachecki.
Opis herbu.
Niesiecki podaje trzy opisy
Herbowni.
27 nazwisk posługujących się tym herbem: Abramowicz, Godelewski, Grzymała, Heeselecht, Knebel, Kołupajło, Konopacki, Konopatski, Kontrym, Korzeniewski, Korzeniowski, Kossowski, Łabuna, Micewicz, Miecewicz, Milewski, Niepokojczycki, Ochocimski, Ochociński, Patej lub Patejewicz, Ryś, Sperling, Stasiulewicz, Szulc, Waga, Wertel, Wojewódzki. 

</doc>
<doc id="131270" url="https://pl.wikipedia.org/wiki?curid=131270" title="Mezcal">
Mezcal

Mezcal (lub mescal) – meksykański wysokoprocentowy napój alkoholowy o lekko słomkowym kolorze. Odmianą mezcalu najbardziej znaną poza granicami Meksyku jest tequila.
W odróżnieniu od tequili mezcal nie jest destylatem sporządzonym ze sfermentowanego soku, lecz z całego rdzenia (piña) agawy. Różnica dotyczy również gatunku agawy użytego do produkcji: mezcal wytwarza się z wielu gatunków agaw zielonych, natomiast tequilę wyłącznie z agawy niebieskiej ("Agave tequilana") i to tylko w określonym regionie kraju. Do tequili nigdy nie dodaje się gąsienic, natomiast niektóre mezcale (oznaczone często jako "con gusano") zawierają larwę ćmy z gatunku "Hypopta agavis" (hiszp. "chilocuil", "chinicuil", "tecol"), żerującej na agawie bądź larwę owada z gatunku "Scyphophorus acupunctatus".
Etymologia.
Nazwa "mexcal" pochodzi od słowa w języku nahuatl "mexcalli" (dosłownie "gotowana agawa": od "metl" (agawa) i "ixcalli" – gotowana)
Produkcja mezcalu.
Wytwarzanie mezcalu w Meksyku regulują specjalne przepisy, tzw. Norma Oficial Mexicana 70.
Norma NOM 70 dopuszcza do użycia ponad 20 odmian agawy, w szczególności "Agave angustifolia", "Agave esperrima", "Agave weberi", "Agave potatorum" oraz "Agave salmiana". Każda odmiana agawy daje w efekcie inny smak i zapach mezcalu. Poza odmianami uznanymi przez NOM 70, istnieją liczne inne odmiany, z których można robić mezcal (w sumie jest ich ponad 50) i czyni się to w sposób chałupniczy.
Mezcal wytwarza się z łodyg (hiszp. "penca") agawy. Gdy roślina osiąga dojrzałość (wiek 6 do 8 lat) następują żniwa, odcina się liście, pozostawiając jedynie rdzeń ("corazón" – "serce"). Inna nazwa to "piña" - nazywana tak ze względu na podobieństwo do ananasa. Rdzeń gotuje się, a następnie miele. Tradycyjnie gotowanie odbywa się przez trzy dni w tzw. "palenques", stożkowych zagłębieniach w ziemi, przykrytych liśćmi agawy, przy pomocy gorących kamieni.
Następnie masa zostaje umieszczona w drewnianych kadziach o pojemności 1 do 2 ton i wymieszana z wodą. Czasami dodaje się również inne składniki zawierające cukier, ale agawy musi być co najmniej 80%. W kadziach tych przez dwa tygodnie odbywa się naturalna fermentacja.
Następnym etapem jest destylacja, w przypadku mezcalu przeprowadzana jednokrotnie, a w przypadku tequili: dwukrotnie. Ponieważ prawo przewiduje 40% zawartości alkoholu na etapie przekazania produktu do butelkowania lub leżakowania, w produkcji przemysłowej pozwala się na rozcieńczenie mezcalu wodą do tego stężenia. Tradycyjnie uważano by to za sfałszowanie produktu.
W większości przypadków mezcal nie pretenduje do miana szlachetnego trunku. Niektóre mezcale leżakuje się jednak w wielkich drewnianych beczkach przez stosunkowo krótki okres, od dwóch miesięcy do siedmiu lat. Podczas leżakowania trunek nabiera złocistego odcienia i zapachu drewna.
Oznaczenia dotyczące czasu leżakowania:
Tradycyjnie unika się przechowywania w beczkach drewnianych, leżakowanie odbywa się w pojemnikach szklanych, aby posmak drewna nie zakłócił pełni walorów organoleptycznych. Poza różnym czasem leżakowania, w zależności od użytego rodzaju agawy i typu destylacji uzyskuje się szeroką gamę różnych odmian mezcalu. Często stosowane są różne dodatki smakowe, jak owoce i zioła. 
Do butelek z mezcalem wrzuca się niekiedy 1-2 "gusanos de maguey", czyli żerujące na agawach gąsienice motyla z gatunku "Hypopta agavis". Dotyczy to tylko niektórych odmian mezcalu, gusano nadaje trunkowi charakterystyczny smak.
Wbrew nazwie meskalina jest zawarta m.in. w pejotlu, a nie w agawach.

</doc>
<doc id="131271" url="https://pl.wikipedia.org/wiki?curid=131271" title="Wykaz podobozów Groß-Rosen">
Wykaz podobozów Groß-Rosen

Podobozy KL Groß-Rosen.
Podobozy pracy przymusowej.
Wobec szczątkowego zachowania archiwów SS dotyczących Groß-Rosen, krótkiego czasu funkcjonowania niektórych komand zewnętrznych, oraz burzliwego czasu ich istnienia przy zbliżającym się froncie wschodnim, trudno jest stworzyć jednoznaczną listę podobozów Groß-Rosen. Listy publikowane w pracach naukowych różnią się w niektórych aspektach, w ostatnich latach odkryto również nowe jednostki administracyjne SS wchodzące w skład Groß-Rosen, m.in. na terenie byłej Niemieckiej Republiki Demokratycznej.

</doc>
<doc id="131272" url="https://pl.wikipedia.org/wiki?curid=131272" title="Transfer Smolena">
Transfer Smolena

Transfer Smolena (ang. Smolen transfers) – brydżowa konwencja licytacyjna opracowana przez amerykańskiego brydżystę Michaela Smolena.
Transfer Smolena polega na tym, że po otwarciu partnera 1BA, z ręką zawierającą 5-4 w kolorach starszych i siłą gwarantującą dograną, licytujemy 2♣ Stayman, a po ewentualnej odpowiedzi 2♦ (pokazującej brak czterokartowego koloru starszego), licytujemy na poziomie trzech kolor czwórki. Taka licytacja zawsze ustawia ostateczny kontrakt z ręki partnera. Tę samą konwencję można zastosować w układem 6-4, wtedy po ewentualnym 3BA, licytujemy transfer na kolor szóstki.
Transfer Smolena można też użyć w licytacji dwustronnej, na przykład kiedy Staymana skontruje przeciwnik z lewej, a partner i przeciwnik z prawej po kontrze spasują.

</doc>
<doc id="131273" url="https://pl.wikipedia.org/wiki?curid=131273" title="Cadet">
Cadet

Cadet – monotypowa, międzynarodowa klasa jachtów dwuosobowych zaprojektowana przez Anglika, Jacka Holta w 1947 r. Kadłub skośnodenny ze ściętym dziobem, miecz szybrowy, ożaglowanie bermudzkie (grot i fok + spinaker). Klasa została zaprojektowana jako jacht dla młodzieży. Jachty często budowano samodzielnie (obecnie, przepisami klasowymi dopuszczone do regat są jedynie łodzie budowane przez licencjonowanych producentów). Znak klasy – litera C. Produkowane są już jedynie epoksydowe.
Zobacz też.
Inne konstrukcje Jacka Holta:

</doc>
<doc id="131274" url="https://pl.wikipedia.org/wiki?curid=131274" title="Nagrobek Couperina (Ravel)">
Nagrobek Couperina (Ravel)

Nagrobek Couperina (fr. "Le Tombeau de Couperin") – to suita fortepianowa Maurice’a Ravela skomponowana w 1917 roku.
Utwór został napisany w hołdzie dla twórczości wielkiego klawesynisty, na fali modnego wówczas nawrotu do francuskiej muzyki XVIII wieku. Będąc mistrzem pastiszu muzycznego, Ravel nie podrobił jednakże stylu Couperina; kompozycja nawiązuje do Couperina formą suity oraz francuskim charakterem melodii.
"Nagrobek Couperina" składa się z sześciu części: "Prélude", "Fugue", "Forlane", "Rigaudon", "Menuet", "Toccata". Każda z nich zadedykowana jest jednemu z poległych podczas I wojny światowej przyjaciół Ravela. Dlatego nastrój miniatur, przeplatanych wprawdzie pogodnymi akcentami, ogólnie ma nostalgiczny wydźwięk. 
W 1919 roku Ravel, mistrz instrumentacji, dokonał transkrypcji dzieła na orkiestrę (oprócz "Fugi" i "Toccaty").

</doc>
<doc id="131275" url="https://pl.wikipedia.org/wiki?curid=131275" title="Stand-up (dziennikarstwo)">
Stand-up (dziennikarstwo)

Stand-up – w dziennikarstwie telewizyjnym, wejście na antenę dziennikarza, który własnymi słowami – przygotowanymi z góry lub improwizowanymi – opisuje sytuację lub komentuje problem.
Stand-upy mogą być realizowane na żywo – na przykład podczas relacji z ważnego, bieżącego wydarzenia – lub mogą stanowić integralny element przygotowanego wcześniej, puszczanego z taśmy materiału – najczęściej relacji reporterskiej w programach informacyjnych.
Stand-up najczęściej stanowi element odautorskiego komentarza dziennikarza realizującego materiał, może więc wyraźniej oddawać jego subiektywny punkt widzenia. Zazwyczaj jednak stand-up, w przeciwieństwie do felietonu jest bardzo krótki, co utrudnia przekazywanie bardziej złożonych treści. Mimo tego ograniczenia, niektórzy dziennikarze, np. Tomasz Sianecki, wyspecjalizowali się w przygotowywaniu ostrych, dowcipnych komentarzy, zbliżonych formą do felietonu prasowego.
W wypadku wejść na żywo, stand-up ma zwykle formę dialogu pomiędzy relacjonującym reporterem a prowadzącymi w studiu.
W wypadku relacji z miejsc, do których nie może dotrzeć ekipa z pełnym sprzętem do transmisji satelitarnych (np. strefy wojny, miejsca odległych katastrof naturalnych), telewizje takie jak BBC czy CNN posługują się coraz częściej technologią wideofoniczną – dającą znacznie większą mobilność, przy znacznie gorszej jakości przekazu.

</doc>
<doc id="131276" url="https://pl.wikipedia.org/wiki?curid=131276" title="Pomysł Trybuły">
Pomysł Trybuły

Pomysł Trybuły to brydżowa konwencja licytacyjna pozwalająca na forsujące uzgodnienie koloru starszego po pozytywnej (pokazującej starszą czwórkę w kolorze odpowiadającego) odpowiedzi na Staymana. W sekwencjach:
 W E W E
 1BA 2♣ 1BA 2♣
 2♥ 3♦ 2♠ 3♥
Odzywki 3♦/♥ które nie mają raczej tradycyjnego znaczenie naturalnego, otrzymują znaczenie forsingu do końcówki z uzgodnionym kolorem starszym zalicytowanym przez partnera. Partner:

</doc>
<doc id="131277" url="https://pl.wikipedia.org/wiki?curid=131277" title="Karbeny (rodniki)">
Karbeny (rodniki)

Karbeny – organiczne związki chemiczne, pochodne karbenu (metylenu, ), o wzorze ogólnym , zawierające atom węgla związany z dwiema grupami jednowartościowymi lub jedną grupą dwuwartościową. Są cząsteczkami obojętnymi elektrycznie i zawierają atom węgla z sześcioma elektronami walencyjnymi. Zwykle są nietrwałe i nie można wyodrębnić ich ze środowiska reakcji. Ich istnienie i budowę potwierdzono w 1959 roku metodami spektroskopowymi.
Struktura.
Karbeny mogą występować w dwóch stanach elektronowych: singletowym i trypletowym. Stan singletowy ma hybrydyzację sp2 z nieobsadzonym orbitalem p niezawierającym się w płaszczyźnie wyznaczonej przez podstawniki , i niewiążącą parę elektronową. Karben w stanie trypletowym jest dwurodnikiem, w którym dwa niewiążące elektrony są niesparowane. 
Pierwsze prace nad geometrią karbenu trypletowego, przeprowadzone przez Gerharda Herzberga, sugerowały strukturę liniową lub zbliżoną do liniowej. Późniejsze badania eksperymentalne i teoretyczne wskazały jednak na budowę kątową, z kątem rzędu 135°. Pomimo tego jego struktura opisywana jest nie tylko jako kątowa, z hybrydyzacją sp2, ale także liniowa, z hybrydyzacją sp. 
Metylen.
Niepodstawiony karben, czyli metylen, , powstaje w wyniku naświetlania promieniowaniem UV np. diazometanu () lub ketenu (). Pierwotnym produktem reakcji jest metylen singletowy () ze sparowanymi wolnymi elektronami, który szybko przechodzi w stabilniejszy metylen trypletowy (), w którym wolne elektrony nie są sparowane. Wyższa stabilność formy trypletowej nie jest regułą, np. dichlorokarben () występuje wyłącznie w stanie singletowym.
Stabilne karbeny.
Pierwszy stabilny karben, [bis(diizopropyloamino)fosfino]trimetylosililokarben , został wyizolowany w 1989 roku. Jest to karben singletowy. Od tego czasu uzyskano wiele stabilnych związków tego typu. W zależności od charakteru podstawników dzielą się one na trzy grupy:

</doc>
<doc id="131279" url="https://pl.wikipedia.org/wiki?curid=131279" title="Jerzy (król Saksonii)">
Jerzy (król Saksonii)

Jerzy, niem. "Georg", właśc. "Fryderyk August Jerzy Ludwik Maksymilian Karol Maria Jan Nepomucen Jan Chrzciciel Ksawery Cyriak Roman Saski", niem. "Friedrich August Georg Ludwig Wilhelm Maximilian Karl Maria Nepomuk Baptist Xaver Cyriacus Romanus von Sachsen" (ur. 8 sierpnia 1832 w Dreźnie, zm. 15 października 1904 w Pillnitz) – król Saksonii 1902–1904.
Życiorys.
Był synem króla Saksonii Jana I i Amelii Augusty Bawarskiej (córki pierwszego króla Bawarii – Maksymiliana I Józefa).
W 1902 objął tron po swoim zmarłym bracie Albercie I, który ze swoją żoną Karolą Wazą nie doczekał się potomstwa. Panował tylko dwa lata.
Małżeństwo i dzieci.
11 maja 1859 w Lizbonie poślubił Marię Annę Braganze, córkę księcia Ferdynanda Koburga i królowej Portugalii Marii Bragança, miał z nią dzieci:

</doc>
<doc id="131280" url="https://pl.wikipedia.org/wiki?curid=131280" title="Królik domowy">
Królik domowy

Królik domowy ("Oryctolagus cuniculus" f. "domesticus") – udomowiona forma królika europejskiego ("Oryctolagus cuniculus"), zajęczaka z rodziny zającowatych. Prawdopodobnie po raz pierwszy udomowiony w Hiszpanii. Po podbiciu Hiszpanii przez Rzymian hodowla królików została przeniesiona na teren cesarstwa rzymskiego.
Początkowo celem hodowli królików było tylko zwiększenie masy ciała. Z czasem zaczęto je hodować również dla wełny i skór. Królik ma nie tylko znaczenie gospodarcze, jest również wykorzystywany jako zwierzę laboratoryjne i coraz częściej pełni funkcję zwierzęcia domowego, trzymanego dla towarzystwa.
Charakterystyka ogólna.
Króliki mają charakterystyczne długie uszy, krótki ogon, charakterystycznie poruszający się nos, długie tylne łapy, przednie – krótsze oraz oczy duże, okrągłe i wypukłe. Żyją zazwyczaj od 6 do 8 lat i ważą do 7 kg. Zdolność płciową osiągają w wieku 4–8 miesięcy. Długie uszy wyostrzają słuch oraz uczestniczą w procesie termoregulacji. Oczy królicze umożliwiają widzenie nawet w ciemnościach. Ich boczne ustawienie zwiększa kąt widzenia. Ponadto króliki mają bardzo dobrze rozwinięty węch. Króliki śpią głównie w dzień, natomiast w nocy są aktywne.
Zajęczak czy gryzoń.
Podstawową różnicą w budowie między zajęczakami (Lagomorpha), a gryzoniami (Rodentia) jest uzębienie. Gryzonie mają jedną parę górnych siekaczy, a zajęczaki, w tym króliki, mają w szczęce dwie pary siekaczy oraz mają charakterystyczne długie uszy (przykład po lewej) uczestniczące w procesie termoregulacji. Gryzonie poruszają dolną szczęką w przód i w tył, a zajęczaki rozdrabniają pożywienie okrężnymi ruchami szczęki. Ponadto gryzonie są w stanie trzymać pożywienie w przednich łapach, a zajęczaki – nie. Zgodnie z dzisiejszym stanem wiedzy wydaje się, że zajęczaki i gryzonie ewoluowały niezależnie z pierwotnych ssaków owadożernych.
Ponieważ różnice biologiczne pomiędzy rodzajem "Oryctolagus" i "Lepus" są zbyt duże, w toku badań odrzucono możliwość kojarzenia się tych dwóch rodzajów. Wcześniej postulowano istnienie mieszańców między zającami a królikami nazywanych "leporydami" lub "zająco-królikami".
Historia.
Związki człowieka z królikiem można prześledzić od czasów biblijnych. Księgi Kapłańska i Powtórzonego Prawa wymieniają królika jako zwierzę nieczyste. Feniccy żeglarze natknęli się na króliki na półwyspie Iberyjskim i omyłkowo biorąc je za góralki nazwali je "i-shepan-ham". Błędnie użyta fenicka nazwa królika stała się podstawą dla łacińskiej nazwy prowincji rzymskiej – "Hispanii". Starożytny geograf Strabon w 3 tomie swojego dzieła "Geographica hypomnemata" określił Hiszpanię jako "krainę królików". Pliniusz Starszy w swej "Historia naturae" pisał o pladze królików na Balearach oraz o zniszczeniach w umocnieniach Tarragony, dokonanych przez króliki kopiące nory w wałach miasta. Mięso królików było na tyle lubiane przez Rzymian, że introdukowali oni króliki na terenie całego Imperium Rzymskiego.
Dobór sztuczny królików rozpoczął się w średniowieczu we francuskich klasztorach. Mnisi byli zainteresowani królikami, ponieważ uważali nowo narodzone zwierzęta, jak też królicze płody, za zwierzęta wodne, których mięso można było spożywać w czasie wielkiego postu.
Początkowo dobór był ukierunkowany na wielkość i łagodność zwierząt. W XVI wieku pojawiły się pierwsze rasy kolorowe. Jeden z pierwszych przykładów królików hodowanych dla ich futra przedstawia obraz Hansa Hoffmanna "Hare" z 1587. W 1700 istniało już 7 ras kolorowych.
W XIX wieku, kiedy pojawiło się powszechne zainteresowanie zwierzętami, miłośnicy królików rozpoczęli wystawy królików w Europie Zachodniej i Stanach Zjednoczonych. Tworzono i modyfikowano rasy dla potrzeb wystaw, odchodząc od ras, które były stworzone w celu dostarczania pokarmu, futra lub wełny.
Pojawienie się królików jako zwierząt trzymanych w domach rozpoczęło się w Epoce wiktoriańskiej. Udomowione króliki stały się popularne jako zwierzęta pokazowe i maskotki, w wielu miejscach urządzano wystawy królików. W 1910 r. powstało w Kanadzie i USA American Rabbit Breeders' Association (ARBA), które ustala standardy hodowli i corocznie autoryzuje wiele tysięcy wystaw.
Chów i hodowla.
Królik domowy jest hodowany dla mięsa, skór, wełny i futra. Największymi producentami mięsa króliczego na świecie są Hiszpania, Francja i Włochy. W Polsce hodowla królików rozwinęła się po II wojnie światowej. Częściowo podupadła po 1989, jednak teraz ponownie rozwija się.
Według Głównego Urzędu Statystycznego w roku 2007 w rzeźniach i ubojniach ubito 591 220 królików. Jednak inna publikacja tej samej instytucji mówi, że pogłowie samic królików w czerwcu 2007 roku wynosiło 1 075 200. W dokumencie GUS "Fizyczne rozmiary produkcji zwierzęcej w 2007 roku" liczba ubitych królików podana jest w tonach: 5942. Dzieląc liczbę ton przez 3,5 kg (średnią wagę królika hodowanego na mięso, futro i wełnę) otrzymamy około 1 mln 698 tysięcy królików ubitych.
Pomieszczenia.
Króliki jako zwierzęta udomowione wymagają odpowiedniego zaadaptowania pomieszczeń, które zapewnią odpowiednią ochronę przed ich naturalnymi wrogami i niesprzyjającymi warunkami atmosferycznymi. W ciągu wielu lat hodowli w zależności od strefy geograficznej, rozmiaru i kierunku hodowli ukształtowały się bardzo różne techniki chowu królików.
Wybrane systemy chowu królików:
Rozród.
Króliki wszystkich ras osiągają dojrzałość płciową w wieku około 3–4 miesięcy. W zwykłych warunkach chowu rasy małe i średnio duże osiągają zdolność rozrodczą w wieku około 5–7 miesięcy, z kolei rasy duże w wieku około 8 miesięcy. Ciąża u królika trwa z reguły 31–32 dni.
Wychów.
Króliki rodzą się ślepe, głuche i łyse. Ważą w zależności od rasy i liczebności miotu od 40 do 70 g. Okrywa włosowa zaczyna im wyrastać po 3 dniach, a oczy otwierają po 10–12 dniach. Liczba młodych w gnieździe zależy przede wszystkim od rasy. 
Użytkowość.
Testy laboratoryjne.
Króliki wykorzystuje się w pracach laboratoryjnych, takich jak produkcja przeciwciał, szczepionek oraz w badaniach toksykologii. Według Towarzystwa Humanitarnego Stanów Zjednoczonych króliki są także szeroko użytkowane w badaniu astmy oskrzelowej, zapobieganiu udarowi mózgu, mukowiscydozy, cukrzycy i nowotworów złośliwych. Obrońcy praw zwierząt są przeciwni eksperymentom na zwierzętach w celach niemedycznych, takich jak testowanie kosmetyków i środków czystości, rezultatem czego jest zmniejszenie użycia królików w tych testach.
Gastronomia i żywienie dietetyczne.
Mięso królików jest wysokiej jakości, ma specyficzne walory kulinarne. Pod względem zawartości białka, tłuszczu i cholesterolu, a także dzięki korzystnemu składowi wielonienasyconych kwasów tłuszczowych może ono być produktem konkurencyjnym w stosunku do mięsa drobiowego czy mięsa czerwonego.
Podział tuszy króliczej.
Królik ze względów ekonomicznych jest ubijany w okresie, kiedy ma najlepszej jakości futro, tj. po zmianie sierści, co zdarza się dwa razy w roku. Do uboju przeznacza się zwierzęta w wieku około 4 miesięcy. Wynikająca stąd masa tuszy waha się w granicach 0,9–1,5 kg. Tusza ma podłużny kształt, długości około 40 cm.
Poniżej przedstawiono podział tuszy króliczej w kolejności odpowiadającej wartości kulinarnej:
Głowa, jelita i odbyt są odrzucane i nie biorą udziału w podziale tuszy. Przydatne do spożycia są natomiast płuca, serce, nerki i wątroba, z których w połączeniu z przednimi częściami tuszy sporządza się pasztety i masy mięsne.
Królik w domu.
Królik z uwagi na niewielkie wymagania hodowlane utrzymywane jest jako zwierzę hodowlane, a także coraz częściej jako przyjaciel rodziny. Nie są jednak odpowiednimi zwierzętami dla małych dzieci, jako iż nie lubią być noszone ani przytulane. Nie są to zwierzęta skore do zabaw. Króliki są z natury płochliwe i często boją się nagłych, głośnych hałasów oraz gwałtownych ruchów.
Towarzystwo dla królika.
Królik jest zwierzęciem silnie stadnym. Żaden człowiek nigdy nie zastąpi królikowi kompana swojego gatunku, tak samo z innymi zwierzętami (pies, świnka morska, kot) - królik koniecznie potrzebuje kompana swojego gatunku żeby być w stanie spełniać swoje podstawowe potrzeby społeczne. By łączone osobniki mogły żyć w zgodzie konieczne jest poddanie je zabiegowi kastracji, ponieważ - niezależnie od płci - może dochodzić do walk. Króliki zwierzętami silnie terytorialnymi i zaprzyjaźnianie powinno się rozpocząć na neutralnym gruncie (wanna, obcy pokój).
Zasady łączenia królików:
Wykastrowane i zaprzyjaźnione króliki dużo razem leżą, przytulają się, myją siebie nawzajem, towarzyszą sobie w stresujących sytuacjach i są dla siebie wsparciem. Króliki żyjące w stadzie łatwiej przechodzą okres rekonwalescencji.
Układ pokarmowy królików.
Królik jest zwierzęciem roślinożernym, charakteryzuje się bardzo dobrze rozwiniętym przewodem pokarmowym dostosowanym do wykorzystania ciężko strawnych, balastowych części pasz. Żołądek królika jest stosunkowo mały. Ma pojemność 180–200 cm³ i jest słabo umięśniony, pokarm przesuwa się w nim wyłącznie pod wpływem nacisku nowo połykanych porcji. Wobec tego każda dłuższa przerwa w przyjmowaniu pożywienia może być przyczyną zaburzeń trawiennych. Królik jednorazowo bardzo często pobiera niewielką ilość pokarmu. Stwierdzono, że w ciągu doby żeruje około 70 do 80 razy, a czas jednego posiłku trwa od 1 do 2 minut. W nocy królik nie je, ale uzupełnia zawartość żołądka własnym kałem tzw. nocnym (koprofagia). Dlatego też przesuwanie miazgi pokarmowej nie ulega zakłóceniu. Królik wydala dwa rodzaje kału: zwykłe owalne bobki i ciemne grudki o nieregularnym kształcie i miękkiej konsystencji. Zjada tylko miękką część kału, nie zjada bobków. Miękka frakcja, zwana kałem nocnym, pojawia się zwykle po 6 godzinach od zjedzenia ostatniego posiłku tj. około północy. Królik pobiera ten kał prosto z odbytu i wypełnia nim około 1/3 żołądka.
Karmienie królików.
Dieta udomowionego królika jest różna w zależności od celów, dla których jest on hodowany - jednak żeby zwierzę było zdrowe i żyło długo ważnym jest, żeby trzymać się głównych zasad żywienia. Najważniejszym składnikiem diety ras królików hodowanych jako zwierzę domowe jest siano. Siano jest podstawą złożonych, wieloskładnikowych pokarmów, ale zazwyczaj powinno być ono podawane w formie suszonych źdźbeł traw, jako iż króliki mozolnie przeżuwając siano ścierają swe zęby. Jest ono niezbędne także ze względu na sposób działania króliczego układu pokarmowego, który potrzebuje dużej ilości surowego włókna do odpowiedniego trawienia i wypróżniania się. Ważnym uzupełnieniem diety jest mieszanka (najczęściej suszonych) roślin - głównie łąkowych, składająca się z np. babki lancetowatej, mniszka pospolitego, chabra bławatka, jasnoty purpurowej, babki szerokolistnej, cykorii podróżnik, dziurawca, gwiazdnicy pospolitej, jasnoty białej, jeżówki purpurowej, koniczyny, krwawniku, pięciornika gęsiego, podagrycznika, podbiału, pokrzywy, czy stokrotki pospolitej.
Oprócz ww. składników diety latem można podawać dobrze umyte i osuszone, świeże zielonki, a zimą – rośliny okopowe. Na pokarm dla królików nadaje się również wiele dziko rosnących ziół np. łopian, dziki chrzan, rumianek i cykoria. Króliki bardzo lubią wiele rodzajów warzyw, choć nie wszystkie z nich można podawać często - króliki są bardzo podatne na wzdęcia, które niektóre warzywa mogą powodować (np. kapusta - podajemy tylko pekińską, brokuł, brukselka, kalafior). Przy podawaniu kapusty i innych warzyw wzdymających należy zawsze stosować także zioła przeciwwzdymające jak koperek i tymianek. Latem można podawać świeże liście i gałązki, a zimą suszone drzew takich jak: wierzba, osika, lipa, leszczyna, brzoza i wiele innych. Można także poszerzać dietę o gałązki oraz liście drzew i krzewów owocowych, np. jabłoń, malina bądź grusza.
Królik także powinien mieć stały dostęp do wody - niezależnie od prowadzonej diety. Powinna być ona świeża, wymieniana co najmniej raz dziennie.
Ilość i rodzaj karmy decydująco wpływa na rozwój, kondycję i długość życia zwierząt.
Dużym błędem jest podawanie zbóż. Dotyczy to przede wszystkim całych ziaren. Są one zbędne w diecie zdrowego osobnika. W przeciwieństwie do siana, spożywanie zbóż nie powoduje ścierania stale rosnących siekaczy, dodatkowo może powodować zaburzenia w procesie fermentacji, nadwagę. Podobna sytuacja ma się w przypadku czerstwego pieczywa. Zboża mogą być podawane tylko w karmach ratunkowych dla szybkiego zwiększenia masy chorego zwierzęcia.
Zamiast ziaren zbóż – jako uzupełnienie diety – można królikowi podawać niektóre nasiona, chociażby dyni, koperku, ostropestu plamistego, siemienia lnianego, wiesiołka, kozieradki, czy ogórecznika. Nasion nie powinno podawać się codziennie, a 1–2 razy w tygodniu odpowiednią ilość
Choroby królików.
Króliki są zwykle mało odporne na choroby. Dlatego należy szczególnie o nie dbać, bo ich leczenie jest bardzo trudne i mało skuteczne.
Najczęstszymi przyczynami ich powstawania są:
Rasy.
Podobnie jak rasy psów, rasy królików zostały głównie stworzone sztucznie przez człowieka, w różnych wiekach i dla różnych celów. Różnią się cechami fizycznymi, wymogami hodowli lub opieki oraz temperamentem.

</doc>
<doc id="131281" url="https://pl.wikipedia.org/wiki?curid=131281" title="CDP (ujednoznacznienie)">
CDP (ujednoznacznienie)



</doc>
<doc id="131282" url="https://pl.wikipedia.org/wiki?curid=131282" title="Kompleksy alkilidenowe">
Kompleksy alkilidenowe

Kompleksy alkilidenowe, zwane dawniej karbenami lub kompleksami karbenowymi – związki metaloorganiczne, w których występuje podwójne wiązanie węgiel-metal (C=M). Większość kompleksów alkilidenowych jest nietrwała i reaktywna, chyba że są one stabilizowane ligandami rozbudowanymi przestrzennie.
Pierwsze tego rodzaju układy zostały otrzymane w 1964 r. przez E. O. Fishera:
Kompleksy alkilidenowe mają w pewnym sensie podobne właściwości do innych związków organicznych zawierających podwójne wiązania węgiel-inny pierwiastek – takie jak związki karbonylowe (aldehydy i ketony) lub ylidy fosforowe (R3P=CR2). Ulegają np. reakcjom podobnym do reakcji Wittiga, w których powstaje podwójne wiązanie węgiel-węgiel:
Kompleksy te powstają też jako produkt przejściowy w cyklach katalitycznych np. w reakcji metatezy olefin. Niektóre kompleksy alkilidenowe znalazły też zastosowanie jako katalizatory polimeryzacji cyklicznych olefin.

</doc>
<doc id="131286" url="https://pl.wikipedia.org/wiki?curid=131286" title="Fullmetal Alchemist">
Fullmetal Alchemist

 – manga autorstwa Hiromu Arakawy. Świat przedstawiony serii stylizowany jest na czasy europejskiej rewolucji przemysłowej. Jej akcja rozgrywa się w fikcyjnym uniwersum, w którym alchemia jest jedną z najbardziej zaawansowanych nauk. Fabuła opowiada historię braci Edwarda i Alphonse’a Elric poszukujących kamienia filozoficznego w celu odzyskania swych ciał, które stracili na skutek nieudanej próby wskrzeszenia ich matki poprzez alchemię.
Manga była wydawana w latach 2001-2010 w czasopiśmie „Gekkan Shōnen Gangan” wydawnictwa Square Enix. Seria została wydana także w postaci 27 tomików.
Na podstawie mangi powstały dwie adaptacje w postaci seriali anime. Pierwszy, niedokładnie odwzorowujący fabułę komiksu, wyprodukowany został przez studio Bones i składa się z 51 odcinków emitowanych od 4 października 2003 do 2 października 2004 roku, a jego historia została zakończona w wydanym w 2005 roku filmie "". Drugi serial, zatytułowany "Fullmetal Alchemist: Brotherhood", był wierną ekranizacją mangi i obejmował 64 odcinki nadawane od 5 kwietnia 2009 do 4 lipca 2010 roku. Na podstawie serii opublikowano również wiele dzieł pobocznych, takich jak powieści, animacje OVA, słuchowiska, ścieżki dźwiękowe i gry komputerowe. W oparciu na postaciach serii wydano też grę karcianą, dodatkowe książki, kolekcjonerskie figurki oraz inne przedmioty.
W Polsce manga została wydana w latach 2006–2012 przez wydawnictwo Japonica Polonica Fantastica. Obie serie anime jak i film pełnometrażowy miały swoją premierę na kanale Hyper.
Fabuła.
Akcja toczy się w alternatywnym świecie, podobnym do rzeczywistego, w roku 1914. Podstawową różnicą jest istnienie alchemii, która jest formą nauki. Jak każda nauka, alchemia rządzi się swoimi prawami, z których podstawowym jest zasada równowartej wymiany (jap. "tōka-kōkan"): aby coś uzyskać, należy w zamian poświęcić coś o tej samej wartości.
Główni bohaterowie to bracia Edward i Alphonse Elric, mieszkający sami z matką Trishą, ponieważ ojciec, Van Hohenheim – poważany alchemik – opuścił ich, gdy byli mali. Pewnego dnia ich matka zachorowała, a niedługo potem zmarła. Transmutacja ludzi była niezbadaną, niebezpieczną dziedziną alchemii i była surowo zakazana przez prawo. Mimo to, Edward i Alphonse zdecydowali się na podjęcie ryzyka i przywrócenie matki do życia. Wynik ich działania okazał się tragiczny dla obu braci – transmutacja zakończyła się porażką. Bracia otworzyli tzw. Bramę – twór widziany tylko przez tych, których dotyczyła ekstremalna wymiana; w zamian za pokazanie braciom „Prawdy”, w myśl zasady równowartej wymiany, zabrała ona lewą nogę Edwarda, a Alphonse’a wciągnęła w całości. Edward chcąc ratować brata, w ostatniej chwili poświęcił swoją prawą rękę, aby zatrzymać duszę brata – udało mu się ją osadzić w starej zbroi stojącej nieopodal kręgu, który nakreślili.
Zaklęty w zbroję Alphonse uratował brata niosąc go do domu przyjaciółki Winry Rockbell, która wraz z babcią Pinako specjalizowała się w tworzeniu automatycznych zbroi – mechanicznych protez utraconych kończyn. Z powodu otrzymanych kończyn Ed otrzymał później przydomek Stalowego Alchemika (jap. "Hagane no Renkinjutsushi"). Postanowił także naprawić swój błąd i przywrócić ciało brata. W dalszym ciągu upatrywał swoją szansę w alchemii, dlatego też postanowił zaciągnąć się do wojska i pracować dla niego na kontrowersyjnym stanowisku państwowego alchemika, aby mieć swobodny dostęp do zbiorów biblioteki wojskowej. Podczas swoich wędrówek Edward i Alphonse natrafiają na trop kamienia filozoficznego, substancji pozwalającej na ominięcie podstawowego prawa równowartej wymiany (brak potrzeby dania czegoś w zamian).
Manga.
Manga "Hagane no Renkinjutsushi" została napisana i zilustrowana przez Hiromu Arakawę. Kolejne rozdziały były publikowane w czasopiśmie "Gekkan Shōnen Gangan" wydawnictwa Square Enix od 2001 roku. Ostatni rozdział wydano 9 czerwca 2010 roku. W Polsce seria ta została wydana w latach 2006–2012 przez wydawnictwo Japonica Polonica Fantastica.
Anime.
"Fullmetal Alchemist".
Anime zostało stworzone na podstawie mangi i było emitowane w Japonii od 4 października 2003 do 2 października 2004. Od 6 listopada 2004, anime jest także pokazywane w Stanach Zjednoczonych na kanale Cartoon Network. W Polsce premiera serialu odbyła się 1 marca 2007 na kanale Hyper, 6 maja 2007 wyemitowany został tam również film pt. "" – zarówno serial jak i film został wyemitowany z polskimi napisami. Druga polska premiera serialu odbyła się 14 grudnia 2008 roku na kanale AXN SciFi i była to premiera wersji z polskim lektorem. Mimo że anime powstało na podstawie mangi, różnią się od siebie. Zmienione są prawie wszystkie informacje dotyczące homunkulusów, fakty dotyczące ojca Edwarda i Alphonsa, śmierci Rockbellów (w anime zostali zamordowani przez Roya Mustanga, w mandze natomiast przez Scara) i parę innych. Posiada 51 odcinków.
Serial jest udostępniony za pośrednictwem platformy Netflix pt. "Stalowy alchemik", także w Polsce.
"Fullmetal Alchemist: Brotherhood".
Seria "Brotherhood" jest drugą adaptacją mangi "Fullmetal Alchemist". Tym razem fabuła anime do końca opiera się na pierwowzorze. Reżyserem jest Yasuhirio Irie, a kompozytorem Akira Senjū. Produkcję realizuje studio BONES. Seria w Japonii miała premierę 5 kwietnia 2009 roku i została zakończona 4 lipca 2010. Polscy fani mogli obejrzeć serial za pomocą oficjalnego kanału na serwisie YouTube. Polska telewizyjna premiera miała miejsce 30 sierpnia na kanale Hyper. Składa się z 64 odcinków.
Serial jest udostępniony za pośrednictwem platformy Netflix pt. "Stalowy alchemik: misja braci", także w Polsce.
Odbiór.
Manga.
W 2004 roku Fullmetal Alchemist wygrało nagrodę Shōgakukan Manga w kategorii shōnen. W 2011 roku manga została uhonorowana Nagrodą Kulturalną im. Osamu Tezuki w kategorii "dla debiutanta". W 2011 wygrało także Seiun Award, w kategorii najlepsza manga science-fiction. Według listy The New York Timesa, Fullmetal Alchemist była trzecią najlepiej sprzedającą się mangą w drugiej połowie lipca 2007 roku. Serwis Anime News Network podał, że na początku 2010 roku, w Japonii sprzedane ponad 1 milion egzemplarzy każdego tomu mangi, co uplasowało ją wówczas na 7 miejscu, spośród najlepiej sprzedających się mang. Recenzenci polskojęzycznego serwisu tanuki.pl przyznali mandze najwyższą możliwą ocenę 10/10, natomiast ocena redakcji wyniosła 9/10.
Anime.
W 2003 roku Fullmetal Alchemist zdobyło nagrodę dla najlepszego anime, w cyklu Anime Grand Prix, organizowanym przez magazyn Animage. Odcinki 7. (pt. „Wieczorny płacz chimery”) oraz 51. (pt. „Monachium 1921”) zostały uznane za najlepsze w latach 2003 i 2004. Nagrodę zdobyła także piosenka Melissa nagrana przez grupę Porno Graffitti. W 2004 roku anime zdobyło podobną nagrodę – Tokyo Anime Award, w kategorii telewizyjnej. Został tam także nagrodzony najlepszy scenariusz (Shō Aikawa w 2004) i najlepsza muzyka (Michiru Ōshima w 2006). Anime spotkało się z w miarę przychylnymi opiniami polskojęzycznego serwisu tanuki.pl – zarówno recenzenci jak i redakcja wystawili średnią ocenę 7/10. Według rankingu TV Asahi z 2006, Fullmetal Alchemist był najchętniej oglądanym anime wszech czasów.

</doc>
