<doc id="131288" url="https://pl.wikipedia.org/wiki?curid=131288" title="Klapok (wycinanka)">
Klapok (wycinanka)

Klapok to rodzaj tęczowej wycinanki popularnej zwłaszcza w Polsce środkowej i na Mazowszu. "Klapoki", służące do zdobienia domów, inaczej nazywane były "mazurami".
"Klapoki" miały formę barwnego koła, ze zwieszonymi kolorowymi taśmami, zwanymi "ogonami". Naklejane były na boku belki stropowej.

</doc>
<doc id="131289" url="https://pl.wikipedia.org/wiki?curid=131289" title="Aichinger">
Aichinger



</doc>
<doc id="131290" url="https://pl.wikipedia.org/wiki?curid=131290" title="Wyspa Króla Jerzego">
Wyspa Króla Jerzego

Wyspa Króla Jerzego – największa wyspa w archipelagu Szetlandów Południowych, odkryta przez Williama Smitha w 1819 roku. Została nazwana na cześć Jerzego III, króla Wielkiej Brytanii.
Wyspa położona jest 120 km od wybrzeży Antarktydy na Oceanie Południowym, ma powierzchnię 1150 km², długość około 95 km i szerokość 25 km. W 90% pokryta jest lodem. Średnia roczna temperatura powietrza wynosi −1,6 °C. Najniższa zanotowana temperatura wynosiła −32,3 °C, a najwyższa +16,7 °C. Średnia temperatura gleby na głębokości 5 cm waha się między +4,0 °C w styczniu a −1,8 °C we wrześniu.
Stacje badawcze.
Na wyspie znajdują się stacje badawcze dziewięciu krajów, w tym polska Stacja Antarktyczna im. Henryka Arctowskiego. Polska stacja położona jest nad Zatoką Admiralicji, podobnie jak brazylijska i peruwiańska. Pozostałe grupują się nad Zatoką Maxwella na południowym zachodzie wyspy, gdzie większe fragmenty lądu są wolne od lodu. Stacja peruwiańska działa tylko latem, pozostałe są całoroczne. Na wyspie znajdują się także mniejsze obozy terenowe i tzw. refugia.
Polscy badacze Antarktyki pracujący na Wyspie Króla Jerzego uwiecznili w 1980 r. pamięć wybitnych polskich naukowców nadając ich nazwiska formacjom geologicznym Wyspy. 
Tak powstały nad Zatoką Admiralicji obowiązujące nazwy geograficzne: "lodowiec Dobrowolskiego" dla upamiętnienia geofizyka i meteorologa Antoniego Bolesława Dobrowolskiego (1872–1954), uczestnika wyprawy Belgica, oraz "grań Szafera" – grzbiet górski o wysokości od 250 do 260 m i "lodospad Szafera" dla upamiętnienia wybitnego polskiego botanika i twórcy polskiej ochrony przyrody Władysława Szafera (1886–1970).
W lecie organizuje się pewną liczbę specjalistycznych wycieczek turystycznych na wyspę.
19 stycznia 1979 r. na wyspie zmarł podczas kręcenia filmu Włodzimierz Puchalski, polski dokumentalista, reżyser filmów przyrodniczych i fotograf. Jego grób, wpisany na listę pamiątkowych miejsc Antarktyki, znajduje się w pobliżu polskiej stacji.

</doc>
<doc id="131293" url="https://pl.wikipedia.org/wiki?curid=131293" title="Respirator (medycyna)">
Respirator (medycyna)

Respirator (sztuczne płuco) – urządzenie medyczne wspomagające lub zastępujące mięśnie pacjenta w wykonywaniu pracy oddechowej. Maszyna umożliwia sztuczne, wymuszone oddychanie, wykorzystywane w sytuacjach ustania czynności oddechowej (w wyniku urazu, choroby lub zastosowania leków blokujących przewodnictwo nerwowo-mięśniowe), bądź celem jej ułatwienia (gdy pacjent wprawdzie oddycha samodzielnie, lecz czynność ta jest utrudniona lub ze względu na stan pacjenta nie zaspokaja zapotrzebowania organizmu na tlen).
Historia.
Projekty urządzenia działającego jak respirator sporządził w XV wieku Leonardo da Vinci. Natomiast pierwszego opisu wentylacji przerywanym ciśnieniem dokonał Andreas Vesalius w 1555 roku.
Pierwszy działający respirator był wynalazkiem Jeana-François Pilâtre de Roziera, dokonanym na początku lat 80. XVIII wieku. Model ten wykorzystał następnie z powodzeniem na potrzeby pruskiego górnictwa Alexander von Humboldt, był on używany od 1799 roku.
Pierwszy powszechny respirator znany jako „żelazne płuca” skonstruowali Philip Drinker i Louis Shaw z Uniwersytetu Harvarda w Cambridge koło Bostonu w 1928 roku, który pracował na zasadzie wytwarzania ujemnego ciśnienia dookoła klatki piersiowej.
Urządzenie to wyglądało jak duża metalowa skrzynia zamykana na klapę. Pacjent był umieszczony w środku - na zewnątrz wystawała mu tylko głowa. Szczelność aparatu zapewniały gumowe uszczelki przylegające ściśle do szyi pacjenta. Zmieniając ciśnienie wewnątrz urządzenia przy pomocy dwóch domowych odkurzaczy powodowano wymuszone podnoszenie lub ściskanie klatki piersiowej, co u pacjentów sparaliżowanych było jedyną szansą na podtrzymanie oddechu.
Pierwsza osobą żyjącą w żelaznym płucu był Frederick B. Snite junior, syn amerykańskiego magnata kolejowego. W roku 1936 w Pekinie nabawił się polio i wracał do Stanów Zjednoczonych w respiratorze. Snite, znany jako "człowiek w żelaznym płucu" zrobił wiele, żeby respirator stał się dostępny dla ludzi nie tak bogatych jak on sam. Zmarł 12 listopada 1954 roku w wieku czterdziestu czterech lat.
Inspiracją do zbudowania respiratorów stosowanych obecnie, to jest takich, które wykorzystują w wentylacji przerywane ciśnienie dodatnie, była epidemia choroby Heinego-Medina w Danii w 1952 roku. Z uwagi na brak wystarczającej ilości respiratorów ich rolę pełnili studenci, którzy zostali zatrudnieni do prowadzenia przewlekłej wentylacji pacjentów.
Nowoczesne respiratory pozwalają wtłaczać gazy oddechowe do płuc przez rurkę intubacyjną lub tracheotomijną, a wszystkie funkcje urządzenia są kontrolowane elektronicznie za pomocą mikroprocesorów.
W 2020 roku opracowano projekt respiratora, który udostępniono za darmo (na zasadach open source i open hardware). Głównym powodem rozpoczęcia tego przedsięwzięcia, stało się nagłe zwiększenie zapotrzebowania na respiratory. W krajach, gdzie w przebiegu pandemii wirusa SARS-COV-2 doszło do masowych zachorowań na COVID-19, dla dziesiątków tysięcy chorych respirator stał się sprzętem medycznym ratującym życie. Systemy ochrony zdrowia na świecie nie są przygotowane na tak znaczny wzrost zapotrzebowania, w tak krótkim czasie. Przykładowo rezerwa strategiczna Stanów Zjednoczonych wynosi zaledwie 10 tysięcy respiratorów, a liczba chorych może w ciągu kilku tygodni wzrosnąć do kilkudziesięciu tysięcy. "Open Source Ventilator Project" jest opracowywany przez naukowców z całego świata. 
W marcu 2020 polscy naukowcy z Instytutu Biocybernetyki i Inżynierii Biomedycznej PAN z zespołu kierowanego przez prof. Marka Darowskiego opracowali urządzenie "Ventil", które pozwala na podłączenie dwóch pacjentów do jednego respiratora.
Zasada działania.
Wentylację mechaniczną płuc można uzyskać przez wytworzenie ujemnego ciśnienia wokół ciała pacjenta z wyjątkiem głowy i szyi („żelazne płuca”) lub dodatniego ciśnienia bezpośrednio w płucach za pomocą rurki dotchawiczej.
Wszystkie respiratory wymagają zasilania, które ze względu na formę pozwala podzielić je na dwie grupy elektryczne i pneumatyczne. Respiratory elektryczne mogą działać z wykorzystaniem prądu przemiennego bezpośrednio z sieci energetycznej lub pośrednio przez przetwornik obniżający napięcie i zamieniający je na prąd stały. Dodatkowo respiratory elektryczne coraz częściej wyposaża się w akumulator pozwalający na nieprzerwaną pracę w przypadku utraty źródła zasilania nawet przez 1 godzinę. Respiratory pneumatyczne to urządzenia, które wykorzystują energię zmagazynowaną w sprężonym gazie. Źródła sprężonego powietrza i tlenu są powszechnie dostępne na oddziałach intensywnej terapii. Zaletą tych układów jest możliwość pracy bez dostępu do źródła energii elektrycznej lub gdy jego obecność jest niepożądana. Spotykane są również rozwiązania wymagające obu źródeł zasilania elektrycznego i pneumatycznego jednocześnie.
Ze względu na zmienne kontrolne respiratory mogą być regulatorem ciśnienia, objętości lub przepływu. Czasami z powodu zmian mechaniki płuc wpływających jednocześnie na ciśnienie i objętość jedyną formą kontroli jest określenie czasu wdechu i wydechu.
Faza wdechu najczęściej inicjowana jest przez generator czasowozmienny. Wszystkie respiratory mierzą przynajmniej jedną z wartości: ciśnienia, objętości, przepływu lub czasu, która po osiągnięciu pewnej ustalonej wartości rozpoczyna cykl. Najczęściej tą zmienną jest czas, chociaż w niektórych przypadkach wskazane jest zastosowanie cyklu sterowanego ciśnieniem generowanym spontanicznym wysiłkiem wdechowym pacjenta.
Faza wydechu, która najczęściej jest procesem biernym i odbywa się samoistnie do atmosfery, może być inicjowana na trzy sposoby:
Głównym mechanicznym elementem respiratora jest kompresor i silnik. Wyróżnia się trzy rodzaje kompresorów: tłok i cylinder, miechy oraz turbina. Silnikiem jest każdy element, który wytwarza ruch.
Zastosowanie.
O zastosowaniu klinicznym decyduje mechanika respiratora, zasilanie, mechanizmy regulacyjne i monitorujące.
Kliniczne wykorzystanie respiratorów ma miejsce na salach operacyjnych, oddziałach intensywnej terapii i oddziałach neonatologicznych.
Obecnie respirator jest podstawowym elementem aparatu do znieczulenia (respirator anestezjologiczny). Dostarcza on gazy i pary z aparatu przez układy oddechowe do pacjenta. Każdy respirator, który działa na zasadzie wytwarzania dodatniego ciśnienia, można przystosować do celów anestezjologicznych przez przerobienie układu na okrężny i wyposażeniu w zastawkę ciśnieniową umożliwiającą odpływ nadmiaru gazu przez odpowiedni bierny lub aktywny system eliminacji gazu. 
Większość pacjentów po zaintubowaniu jest wentylowana mechanicznie.
Ryzyko i powikłania.
Głównym powikłaniem związanym z mechaniczną wentylacją jest zapalenie płuc. Obserwuje się 1% stopień zachorowalności na oddziałach intensywnej opieki, lecz w przypadku gdy stosowana jest wentylacja mechaniczna wskaźnik ten może nawet być dwudziestokrotnie większy. W przypadku wykorzystywania respiratorów starego typu zaobserwowano, że główny rozpylacz był siedliskiem i źródłem bakterii Gram-ujemnych, który zakażał pęcherzyki płucne chorego. Obecnie głównym czynnikiem ryzyka jest rurka intubacyjna.
Zaburzenia w układzie krążenia:
Uszkodzenia płuc:
Długotrwała wentylacja mechaniczna ma negatywny wpływ na pracę nerek, których praca ulega tym większemu zaburzeniu im wyższe ciśnienia są stosowane w wentylacji mechanicznej.

</doc>
<doc id="131296" url="https://pl.wikipedia.org/wiki?curid=131296" title="Szetlandy Południowe">
Szetlandy Południowe

Szetlandy Południowe – archipelag położony na Oceanie Południowym 120 km od wybrzeży Antarktydy. Rozciąga się równolegle do Półwyspu Antarktycznego, od którego te wyspy dzieli Cieśnina Bransfielda.
Archipelag liczy 11 większych wysp i kilka mniejszych o łącznej powierzchni 3687 km² (61°00'-63°37' S, 53°83'-62°83' W). Największą z nich jest Wyspa Króla Jerzego, na której znajdują się stacje badawcze 9 krajów, w tym Polska Stacja Antarktyczna im. Henryka Arctowskiego. 80-90% powierzchni wysp jest stale pokryta lodem. Najwyższym szczytem archipelagu jest wysoki na 2300 m n.p.m. Mount Irving na Clarence Island.
Geografia.
Budowa geologiczna i rzeźba.
Na Szetlandy składają się skaliste wyspy pochodzenia wulkanicznego. Wyspy są przeważnie wyżynno-górzyste, gdzie średnie wysokości wynoszą 500-1000 m n.p.m. Obszar Szetlandów Południowych zbudowany jest głównie z utworów magmowych. Wyspy mają urozmaiconą linię brzegową, gdzie występuje szereg głęboko wciętych zatok. Wybrzeże jest skaliste, głównie fiordowe i miejscami klifowe. Liczne są odcinki pokryte lodem. Wyspy Szetlandów ciągną się na długości 540 km.
Klimat.
Szetlandy Południowe leżą w najbardziej burzliwej strefie półkuli południowej, na szlaku cyklonów rodzących się u wybrzeży Antarktydy i wędrujących z zachodu na wschód. W związku z tym archipelag ma pogodę bardzo zmienną, a ciśnienie, wiatry i temperatury ulegają gwałtownym zmianom. W ciągu roku bywa tu zaledwie kilka dni całkowicie bezchmurnych i do 10 dni z zachmurzeniem małym. Bardzo wysokie są opady, np. na Wyspie Króla Jerzego w ciągu miesiąca bywają tylko 2-3 dni bez opadów. Wilgotność względna powietrza utrzymuje się w granicach 80-90%. Wiatry wieją w większości z południowego zachodu, a ich średnia roczna prędkość wynosi 6,1 m/s. Maksymalne prędkości sięgają do 26 m/s, a w porywach nawet do 46 m/s. Średnia roczna temperatura powietrza na Szetlandach Południowych wynosi - 2,4 °C. Dodatnie temperatury panują jedynie od grudnia do marca. Najcieplejszym miesiącem jest styczeń (średnio 1,1 °C), a najzimniejszym - sierpień (-6,2 °C). W sierpniu też wiatry są najsilniejsze (średnio 9 m/s), ciśnienie najniższe, a wilgotność największa (średnio 92%), więc jest to tu miesiąc o najgorszych warunkach pogodowych.
Fauna i flora.
Roślinność Szetlandów Południowych jest nadzwyczaj uboga. Występują tu dwa gatunki roślin naczyniowych: śmiałek antarktyczny i kolobant antarktyczny, obserwowana jest też zawleczona przez człowieka wiechlina roczna. Prócz tego dość liczne są mchy i porosty, które miejscami tworzą dość gęste darnie.
Uboga jest również fauna. Ze ssaków żyją tu słonie morskie południowe, weddelki arktyczne i foki krabojady. Spośród pingwinów występują: pingwin antarktyczny, pingwin białobrewy (pingwin gentu) i pingwin Adeli. Na niedostępnych skałach gnieździ się drapieżny wydrzyk wielki (skua). Szetlandy Południowe zasiedla 28 gatunków roztoczy (13 z rzędu Prostigmata, 12 gatunków mechowców, 2 z rzędu Mesostigmata i 1 z rzędu Astigmata oraz nieliczne gatunki owadów bezskrzydłych. W licznych jeziorach występują nicienie, wrotki, a ze stawonogów - widłonogi i nieliczne owady dwuskrzydłe.

</doc>
<doc id="131298" url="https://pl.wikipedia.org/wiki?curid=131298" title="Maska oddechowa">
Maska oddechowa

Maska oddechowa, respirator (ochronny) – maska z filtrem powietrza, służąca do ochrony układu oddechowego przed szkodliwymi gazami, parami lub pyłem.
Jest stosowana między innymi przez górników i pracowników przemysłu ciężkiego, chemicznego oraz przy pracy z farbami, lakierami i rozpuszczalnikami organicznymi, jak również podczas stosowania pestycydów.

</doc>
<doc id="131299" url="https://pl.wikipedia.org/wiki?curid=131299" title="Pingwin">
Pingwin



</doc>
<doc id="131300" url="https://pl.wikipedia.org/wiki?curid=131300" title="Popielcowe klocki">
Popielcowe klocki

Popielcowe klocki (również ciągnienie kloca) – dawny tradycyjny zwyczaj ludowy obchodzony w środę popielcową, tzw. Wstępną Środę. O północy ze środy na czwartek bicie dzwonów kościelnych oznajmiało mieszkańcom koniec zapustów i rozpoczęcie postu, schodzono się wówczas w karczmach, by „przepłukać zęby po zapustnym mięsie” lub na tzw. „kloca”. Zwyczaj ten popularny był już w XVII wieku.
Wraz z ostatnimi dniami karnawału związane były różne zabawy. Jedną z nich było prezentowanie cech dziewcząt. Zabawa ta miała charakter licytacji. Dziewczęta mogły wykupić się wódką lub mogli to zrobić za nie kawalerowie, okazując tym samym zainteresowanie daną osobą. Natomiast już w Środę Popielcową osoby stanu wolnego karano, zmuszając do ciągnięcia kloca. Zwyczajowi temu towarzyszyła szczególna uroczystość. Polegała ona na przyczepianiu klocków kawalerom i pannom za karę, że podczas karnawału nie zawarli związków małżeńskich. W Rzeszowskiem, chłopcy przyciągali kloc do domu zamieszkiwanego przez pannę i jeżeli złożyła ona okup chłopcy ciągnęli go dalej, jeśli tego nie zrobiła, sama ciągnęła go do następnego domu niezamężnej dziewczyny. Tym sposobem kloc wędrował po całej wsi, a chłopcy biorący udział w zabawie śpiewali pannom: 
Celem tej zabawy było żartobliwe napiętnowanie osób uchylających się od małżeństwa, które uważano za podstawowy obowiązek społeczny oraz zachęcenie ich do większego zainteresowania tą dziedziną życia.  Zachowała się broszurka z 1614 roku pt. „Pieśni i tance zabawom uczciwym gwoli”, a w niej fragment pieśni:
Obrzęd kończył się w karczmie, gdzie należało okupić go wódką. Miał on charakter magiczny, którego celem było ożywienie sfery roślinnej, natomiast pień był symbolem płodności. Dziewczętom, które podczas karnawału nie wyszły za mąż, dla żartu przywieszano do ubrania różnego rodzaju "obrzydliwe ozdoby": wysuszone jelita, skorupki jajek, kurze łapki i szyjki, ości śledzi, gałganki itp. W Krakowskiem towarzyszyła temu przyśpiewka:
Zabawa ta spotykana była również w miastach. 

</doc>
<doc id="131301" url="https://pl.wikipedia.org/wiki?curid=131301" title="Deklaracja niepodległości">
Deklaracja niepodległości



</doc>
<doc id="131302" url="https://pl.wikipedia.org/wiki?curid=131302" title="Π kompleksy">
Π kompleksy

π-kompleksy to w chemii metaloorganicznej związki chemiczne, w których występują wiązania koordynacyjne tworzone przez boczne nakładanie się orbitali π z wiązań wielokrotnych węgiel-węgiel z orbitalami d metali przejściowych.
Wiązanie π-d jest w istocie kombinacją dwóch oddziaływań – bocznego nałożenia orbitalu wiążącego π z orbitalem d metalu, w którym to donorem elektronów jest związek posiadający wielokrotne wiązania węgiel-węgiel, oraz frontalnego nałożenia orbitalu antywiążącego π* z orbitalami d metalu, gdzie donorem elektronów jest metal:
Do tego typu układów zalicza się m.in.:

</doc>
<doc id="131303" url="https://pl.wikipedia.org/wiki?curid=131303" title="Sigma-kompleksy">
Sigma-kompleksy

σ-kompleksy – w chemii metaloorganicznej związki chemiczne, w których występują wiązania koordynacyjne tworzone przez frontalne nakładanie się orbitali σ atomów węgla z orbitalami d lub s metali przejściowych.
Do tego typu układów zalicza się m.in.:

</doc>
<doc id="131304" url="https://pl.wikipedia.org/wiki?curid=131304" title="Michalina Tatarkówna-Majkowska">
Michalina Tatarkówna-Majkowska

Michalina Tatarkówna-Majkowska, Tatarek-Majkowska (ur. 22 września 1908 w Łodzi, zm. 19 lutego 1986) – polska działaczka partii komunistycznych, posłanka na Sejm PRL I, II, III i IV kadencji, I sekretarz Komitetu Łódzkiego i członkini Komitetu Centralnego PZPR. Budownicza Polski Ludowej.
Życiorys.
Z zawodu była tkaczką, od lipca 1923 pracowała w Widzewskiej Manufakturze. W latach 1927–1934 była członkinią Komunistycznego Związku Młodzieży Polski, a w latach 1934–1938 Komunistycznej Partii Polski. W tym czasie mieszkała przy ulicy Jana Kilińskiego 145/23.
21 stycznia 1945 wstąpiła do Polskiej Partii Robotniczej. W latach 1945–1947 była I sekretarzem Komitetu Dzielnicowego PPR Łódź-Widzew i członkiem Komitetu Miejskiego partii (od 1946 Komitetu Łódzkiego, mającego rangę wojewódzkiego). Od 1947 do 1948 była zastępcą członka KŁ i instruktorem jego Wydziału Organizacyjnego. Następnie do 1949 pełniła tę funkcję w Polskiej Zjednoczonej Partii Robotniczej, w której zjeździe założycielskim w grudniu 1948 uczestniczyła. W latach 1949–1950 była I sekretarzem Komitetu Dzielnicowego PZPR Łódź-Staromiejska, następnie do 1951 sekretarzem organizacyjnym Komitetu Wojewódzkiego w Łodzi. W 1951 podjęła naukę w Szkole Partyjnej przy KC PZPR w latach 1953–1955 jego I sekretarzem, a następnie – do 1964 – I sekretarzem KŁ PZPR. Od 17 marca 1954 do 28 lipca 1956 była równocześnie zastępcą członka, a od 28 lipca 1956 członkiem Komitetu Centralnego PZPR. Zaliczana do „puławian” podczas walki o władzę w kierownictwie PZPR w latach pięćdziesiątych. W latach 1952–1969 była posłanką na Sejm PRL czterech kadencji. Zasiadała także w Ogólnopolskim Komitecie Frontu Jedności Narodu.
W 1965 oficjalnie na własną prośbę przeszła na emeryturę. W rzeczywistości została zmuszona do wycofania się ze wszelkiej działalności politycznej w wyniku konfliktu z Władysławem Gomułką na tle rozbieżnych koncepcji realizacji zasad gospodarki socjalistycznej na poziomie robotnika. Między innymi dążyła do likwidacji III zmiany w przemyśle włókienniczym oraz nie zgodziła się na realizację w Łodzi wielorodzinnego budownictwa mieszkaniowego w wersji wyjątkowo oszczędnej, zastosowanej w Gdańsku.
Jednym z jej znaczących osiągnięć w Łodzi jest przeprowadzenie realizacji mauzoleum radogoskiego na terenie byłego więzienia policyjnego, miejsca masakry więźniów w przeddzień zakończenia okupacji niemieckiej w Łodzi 19 stycznia 1945.
Na emeryturze udzielała się w oddziale łódzkim Towarzystwa Przyjaciół Dzieci, na rzecz którego testamentem przekazała swoje mieszkanie przy ulicy doktora Stefana Kopcińskiego 57 wraz z całym pozostałym w nim majątkiem (a także dwie działki: w Żabiczkach koło Konstantynowa Łódzkiego oraz w Grotnikach). Przedmioty typu historycznego (dokumenty, zdjęcia) przekazała do zbiorów Muzeum Tradycji Niepodległościowych w Łodzi.
Odznaczona została m.in. Orderem Sztandaru Pracy I klasy, Orderem Budowniczych Polski Ludowej (1960), Krzyżem Kawalerskim Orderu Odrodzenia Polski, Srebrnym (1946) i Złotym Krzyżem Zasługi, Medalem „Za zasługi dla obronności kraju”, a także Honorową Odznaką Miasta Łodzi (19 stycznia 1960).
W okresie sprawowania funkcji I sekretarza Komitetu Wojewódzkiego PZPR była osobą niezwykle popularną i poważaną w mieście. Znana była z ogromnego wyczulenia na krzywdę ludzką. Była synonimem „ostatniej instancji” w sprawach trudnych; popularnym w tym czasie w Łodzi było powiedzenie: „idź/napisz do Tatarkówny, ona ci pomoże”.
Została pochowana z honorami państwowymi 24 lutego 1986 na Cmentarzu Komunalnym na Zarzewie w Łodzi. W pogrzebie uczestniczyło kilka tysięcy osób. Obecni byli m.in. członek Biura Politycznego KC PZPR, I sekretarz Komitetu Łódzkiego Tadeusz Czechowicz, przewodniczący Rady Narodowej miasta Łodzi prof. Mieczysław Serwiński, prezydent Łodzi Jarosław Pietrzyk oraz minister budownictwa, gospodarki przestrzennej i komunalnej Józef Niewiadomski.
Życie prywatne.
Córka Marcina Tatarka (1884–1938, działacza KPP) i jego pierwszej żony Rozalii z domu Fiszerowicz (ur. 1885, zmarła niedługo po porodzie). W 1946 wyszła za mąż za Karola Majkowskiego (1913–1980, ekonomistę, działacza PPR i PZPR, radnego Rady Narodowej miasta Łodzi), nie miała potomstwa.
Upamiętnienie i kontrowersje.
W lutym 2005 kontrowersje wśród radnych opozycji prawicowej wzbudziła decyzja Rady Miasta Łodzi, która głosami radnych lewicowych nadała imię Michaliny Tatarkówny-Majkowskiej jednej z ulic miasta na osiedlu Andrzejów. Wśród argumentów za tą kandydaturą wymieniano m.in. zasługi w rozwoju łódzkiego budownictwa mieszkaniowego oraz jej zdecydowaną postawę przeciwną przemianowaniu ulicy Piotrkowskiej na ulicę Józefa Stalina. W grudniu 2017 łódzki wojewoda Zbigniew Rau podjął decyzję o zmianie nazwy ulicy Tatarkówny-Majkowskiej i nadaniu jej imienia Anny Walentynowicz.
W październiku 2017 miała miejsce prezentacja biografii Michaliny Tatarkówny-Majkowskiej "Czerwona Michalina. Prządka-działaczka-łodzianka", autorstwa łódzkiego historyka – Piotra Ossowskiego.

</doc>
<doc id="131305" url="https://pl.wikipedia.org/wiki?curid=131305" title="Bej">
Bej

Bej (pierwotnie beg; tur. "bey") – tureckie słowo oznaczające wodza (np. janczarów, Tatarów krymskich).
Tytuł używany na terytorium państw tureckich, w tym Imperium Osmańskiego i Uzbekistanu oraz Persji i państwa mogolskiego, dodawany do imion przedstawicieli możnowładztwa, szczególnie w odniesieniu do osób pochodzenia turkijskiego. Niekiedy skracany był do formy Be.
Dawniej tytułowano w ten sposób wyższych urzędników państwowych w Turcji oraz władców Tunezji, kiedy pozostawała ona pod tureckim wpływem. Bej był też tytułem używanym przez władców licznych ord na Kaukazie. Obecnie "bey" w języku tureckim jest formą grzecznościową.
Żeńskim odpowiednikiem tytułu na terenie Indii była begam (begum).

</doc>
<doc id="131306" url="https://pl.wikipedia.org/wiki?curid=131306" title="Hiberna">
Hiberna

Hiberna ("łac." "hibernare" – zimować, "hibernus" – zimowy) – w starożytnym Rzymie zimowy obóz legionów. W Rzeczypospolitej hiberna była obowiązkiem ciążącym na majątkach ziemskich, polegającym na zapewnieniu wojsku "zimowych leży" – tj. zakwaterowania i wyżywienia. 
Hiberna ciążyła na królewszczyznach i majątkach kościelnych i aż do 1649 roku świadczona była w naturze. Była szczególnie uciążliwa dla chłopów, bowiem żołnierze często bezkarnie ich objadali, dopuszczali się rabunków, w konsekwencji rujnując całe majątki. Biorąc w obronę chłopów, Wacław Potocki w swej twórczości krytycznie oceniał i hibernę i dziesięcinę. W latach 1649–1652 ciężar ten zamieniono na podatek celowy na zimowe utrzymanie wojsk, będący w dyspozycji hetmanów. Wypłacany był w formie dodatku do żołdu. Płacono go jesienią z dóbr królewskich. Z majątków ziemskich należących do duchownych płacono tzw. "subsidium hibernale", czyli dobrowolnie deklarowaną zryczałtowaną opłatę, która zanikła wraz z likwidacją hiberny. Podstawą wymiaru była ilość gruntu. W 1667 roku wprowadzono definitywne płacenie hiberny w gotówce, zróżnicowano jej stawki dla poszczególnych rodzajów jazdy.
Sejm w 1775 roku zniósł hibernę, zastępując ją podwyższeniem o połowę podymnego w dobrach królewskich, natomiast z dóbr ziemskich należących do duchowieństwa płacono dobrowolny zasiłek płacony okazjonalnie, tzw. "subsidium charitativum".

</doc>
<doc id="131307" url="https://pl.wikipedia.org/wiki?curid=131307" title="WINE">
WINE



</doc>
<doc id="131308" url="https://pl.wikipedia.org/wiki?curid=131308" title="Ars Magica">
Ars Magica

Ars Magica – gra fabularna, której akcja toczy się w Mitycznej Europie, wyidealizowanej wersji średniowiecznej Europy z początku XIII wieku. Gracze wcielają się w potężnych magów (zwanych z łaciny "magi") będących członkami Zakonu Hermesa lub w ich przyjaciół i pomocników. Pierwsza wersja (edycja) gry została stworzona w latach osiemdziesiątych XX wieku przez Jonathana Tweeta i Marka Rein-Hagena.
W celu uzyskania możliwie głębokiego wejścia w parahistoryczną scenerię, gra w nazewnictwie kluczowych terminów korzysta często ze średniowiecznej łaciny, co więcej zarysowane są realia średniowiecznej Europy wraz z jej autentycznymi podaniami.
Pierwsze wydanie "Ars Magica" opublikowane zostało przez "Lion Rampant games", wydawcę także drugiej edycji. Na początku lat dziewięćdziesiątych prawa do gry zostały przejęte przez White Wolf Game Studio – firmę założoną przez Rein-Hagena. White Wolf wydał trzecie wydanie gry, w wielkim stopniu rozszerzające całą scenerię i reguły szczegółowe, pozostawiając jednak kluczowe reguły niezmienione. Ukazało się również wiele dodatków, opisujących wybrany region Europy czy przedstawiających historie do zagrania przy oryginalnym "settingu". Później "Ars Magica" została sprzedana firmie Wizards of the Coast, która również wydała kilka dodatków. Tuż przed opublikowaniem wydania czwartego, sprzedano jednak prawa firmie Atlas Games. Firma ta wydała czwartą edycję gry oraz nowe dodatki z informacjami źródłowymi (tzw. "sourcebooks").
Piąte wydanie gry ukazało się nakładem Atlas Games w 2004 roku. Zawierały głębokie zmiany reguł, m.in. systemu walki i tworzenia postaci. "Ars Magica" piąta edycja otrzymała Origins Award za "Najlepszą Grę Role-Playing 2004 roku".
Reguła Hermesa.
(ale także ‘Zakon Hermesa’, ang. 'Order of Hermes’ złożony z Bractw, ang. ‘Covenant’).
Magowie przestrzegający tradycji "Hermēsa trismegistosa" (gr. "po trzykroć wielkiego" – boga nie tylko kupców i złodziei, ale i autora traktatów z alchemii, astrologii i wiedzy tajemnej) zgrupowani są w "Domach Hermesa". Członkowie domów należą do Zakonu (obrządku) Hermesa, społeczności sformowanej przez maga Bonisagusa, który stworzył spójny system opisu magii, umożliwiający magom dzielenie się wiedzą, oraz "Parma Magica" – magiczną tarczę.
W mitycznej Europie działają następujące domy Hermesa:
Mechanika gry.
Mechanika gry oparta jest na kościach dziesięciościennych. Postaci opisane są przez osiem ogólnych atrybutów plus umiejętności. Bardzo szczegółowo zostały rozpisane umiejętności magiczne, które są podstawą systemu. 15 sztuk zostało podzielonych na pięć technik, decydujących o rodzaju czynności, oraz 10 form, mówiących o polu magicznego działania. O zdolnościach maga w konkretnej dziedzinie świadczy suma wiedzy z zakresu danej techniki oraz formy. Zgodnie z realiami świata, techniki i formy nazwano w łacinie.
Pięć technik to:
Dziesięć form prezentujących poszczególne pola użycia magii zostało nazwanych odpowiednio w bierniku:
Stąd przykładowo wzniecenie ognia, jako opierające się na umiejętności tworzenia rzeczy z niczego oraz znajomości natury ognia, jest zaklęciem "Creo Ignem". Z tego zakresu pochodzić będą zarówno zapalenie świecy, jak i odpowiednio trudniejsze podpalenie domu czy wywołanie kuli ognistej – możliwości maga na tym polu zależą od jego umiejętności z danych dziedzin, inteligencji i znajomości ewentualnych gotowych formuł czy rytuałów.
Bardziej skomplikowane zaklęcia mogą wymagać więcej niż jednej umiejętności czy formy.
Wiedza i zdolności magów hermetycznych daje im duże pole do eksperymentów i różnorakich zastosowań magii. Same zaklęcia dzielą się na spontaniczne, recytowane z gotowych formuł oraz rytuały. Magowie mogą nie tylko tworzyć nowe gotowe zaklęcia, lecz także posługiwać się magią improwizowaną.
Powitanie Hermejskie:
‘Salve Sodale’ z odpowiedzią: ‘Salvete Sodalibus’.

</doc>
<doc id="131309" url="https://pl.wikipedia.org/wiki?curid=131309" title="Sulejman Wspaniały">
Sulejman Wspaniały

Sulejman Wspaniały (, , zwany również Prawodawcą, "Kanuni", ; ur. 6 listopada 1494, zm. 6 lub 7 września 1566 podczas oblężenia Szigetváru) – sułtan osmański w latach 1520–1566. Był synem Selima I Groźnego i Ayşe Hafsy (Hafizy).
W czasach jego panowania Imperium Osmańskie osiągnęło szczyt swojej potęgi. Prowadził liczne wojny, w wyniku których znacznie rozszerzył terytorium państwa (był największym, jeśli chodzi o obszar przyłączonych ziem, zdobywcą osmańskim). Przeprowadził reformę administracji, armii, finansów. Był mecenasem kultury oraz poetą (pisał pod pseudonimem Muhibbi).
Życie prywatne, rodzina.
Imię pierwszej żony Sulejmana jest nieznane. Umownie nazywa się ją Fülane. Poślubił ją w roku 1511, gdy przebywał w Kefie. Według Jerzego Łątki dożyła 1550 roku.
Druga żona – Gülfem – była matką Murada. 
Trzecia żona – Mâhidevrân – była bardziej znana jako Gülbahar („wiosenna róża”). Po śmierci Mahmuda jej syn Mustafa (zarządca prowincji Manisa od 1533), początkowo uznany przez Sulejmana za następcę tronu, został stracony na rozkaz ojca, gdyż sułtan zaczął obawiać się jego rosnących wpływów w armii.
Czwarta żona – Roksolana – znana również jako Hürrem, miała z Sulejmanem szóstkę dzieci: Mehmeda, Mihrimah, Abdullaha, Selima, Bayezida i Cihangira. W 1534 r. została jako jedyna prawowitą żoną Sulejmana.
Związek Sulejmana z Roksolaną (Hürrem).
Nieznane jest pochodzenie Roksolany, według różnych źródeł mogła ona pochodzić z ruskiej części Królestwa Polskiego i prawdopodobnie została ofiarowana sułtanowi jako niewolnica przez paszę Ibrahima z Pargi.
Pierwszy syn Sulejmana i Roksolany urodził się w 1521 roku. Roksolana była wielką miłością władcy. Adresował do niej poezję miłosną. Para pozostawiła wiele listów miłosnych. W roku 1530 (data podawana przez angielskiego posła na dworze sułtańskim, George’a Younga) odbył się oficjalny ślub Sulejmana i Roksolany oraz wystawne wesele. Sułtanka zaproponowała budowę meczetu noszącego imię Sulejmana. Pomysł ten zrealizował nadworny architekt Sinan. Wielki wpływ na panującego wykorzystywała do rozgrywek politycznych: wpływała na politykę zewnętrzną (przypisuje się jej przyjazne nastawienie sułtana do Polski), prowadziła korespondencję z Boną Sforzą i Zygmuntem II. Brała udział w walce o wyznaczenie następcy tronu; spowodowała, że jej syn Selim po śmierci ojca objął tron jako Selim II.
Po jej śmierci padyszach prowadził działalność poświęconą pamięci żony (kontynuując dzieło rozpoczęte przez Roksolanę w ostatnich latach życia). Sulejman ufundował na jej cześć meczet, który wybudował architekt Sinan w 1550, na miejscu kościoła świętego Jerzego w Üsküdar, azjatyckiej części Stambułu (w starożytności Chalcedon) oraz liczne obiekty poświęcone jej pamięci. Zostali pochowani w jednej krypcie, ich grobowce sąsiadują ze sobą. Zapoczątkowany przez Roksolanę 130-letni okres rzeczywistego wpływu żon sułtanów na ich mężów nazywany jest sułtanatem kobiet.
 W 1539 roku została wydana za mąż za paszę Rüstema, późniejszego wielkiego wezyra.
Polityka zagraniczna i podboje.
Za panowania Sulejmana Imperium Osmańskie znacznie rozszerzyło swe granice. Głównym kierunkiem ekspansji była Europa, jednak władca pozyskał również terytoria w Azji i Afryce. Osobiście brał udział w trzynastu kampaniach wojennych. W swej polityce zagranicznej posługiwał się również umowami międzynarodowymi – to właśnie dzięki nim udało mu się przełamać politykę izolacyjną prowadzoną w stosunku do jego państwa przez kraje europejskie.
Gdy Sulejman obejmował władzę, Imperium Osmańskie było w Europie poddane izolacji jako państwo muzułmańskie. Utrzymywało z mocarstwami chrześcijańskimi jedynie sporadyczne kontakty.
Wraz z narastającą ekspansją muzułmanów pojawiały się kolejne konflikty. Najpoważniejszy związany był z walką o koronę Węgier, gdzie do rywalizacji z sułtanem stanęli Habsburgowie (Ferdynand I oraz, wspomagający go poprzez walkę na Morzu Śródziemnym, Karol V). Spór z Habsburgami spowodował zacieśnienie stosunków z Francją, która również była z nimi w konflikcie. Franciszek I Walezjusz dążył do sojuszu z Imperium Osmańskim. Starania te doprowadziły do zawarcia w 1535 roku układu między Franciszkiem I a Sulejmanem (nazwanego wówczas kapitulacją, jednak w znaczeniu innym niż obecne). Był to akt obustronnych przywilejów (handlowych), bez dyskryminacji żadnej ze stron.
Za przykładem Francji poszły inne kraje europejskie, w pełni akceptując Imperium Osmańskie jako uczestnika polityki europejskiej. Z czasem liczne układy podpisywane z państwami europejskimi przyczyniły się do penetracji rynku wewnętrznego Imperium Osmańskiego przez kupców zagranicznych i osłabienia jego pozycji ekonomicznej.
W polityce europejskiej Sulejmana występowały również dwie republiki kupieckie: z Wenecją rywalizował on o wpływy w basenie Morza Śródziemnego, natomiast Dubrownik, wystawiony na możliwe represje ze strony Imperium, popierał politykę sułtana (kontyngent wojsk republiki walczył wraz z armią padyszacha podczas wyprawy na Węgry w 1521 roku). Portugalia i Hiszpania walczyły z Imperium Osmańskim na Morzu Śródziemnym i Oceanie Indyjskim.
Relacje z Polską.
Nim Sulejman objął panowanie, oba państwa zawarły trzyletni pokój (1 października 1519). Przestał on jednak formalnie obowiązywać po śmierci Selima I (zgodnie z osmańską tradycją traktaty podpisane przez władcę wygasają wraz z jego śmiercią). Sulejmanowi zależało na przyjaznych stosunkach z Polską – poza zapewnieniem sobie spokoju na granicy miał nadzieję na poparcie Lechistanu (turecka nazwa Rzeczypospolitej), a przynajmniej na jego neutralność, w konflikcie z Habsburgami. Również Zygmunt Stary nie chciał konfliktu z Imperium Osmańskim, koncentrując swą politykę na innych celach. Podczas wyprawy na Węgry w 1521 roku Sulejman rozważał zaatakowanie Polski przy pomocy Tatarów, jednak Zygmunt Stary, przestrzegając układu i mając nadzieję na nowy, wysłał skromne posiłki, choć krajem władał wówczas jego bratanek Ludwik II Jagiellończyk. Stan "status quo" pomiędzy państwami utrzymywał się nadal, pomimo trwającego konfliktu na Węgrzech. 26 października 1528 roku podpisany został traktat, gwarantujący przyjazne stosunki pomiędzy obydwoma państwami, zwrot jeńców za wykupem oraz wolność handlu.
Na stosunkach pomiędzy Polską a Imperium Osmańskim zaciążył Piotr Raresz, hospodar mołdawski, który w 1530 roku najechał należące do Polski Pokucie (prawdopodobnie stało się tak za milczącym przyzwoleniem padyszacha). Raresz był jednocześnie lennikiem Sulejmana, Polska nie mogła więc otwarcie rozpocząć z nim wojny, nie ryzykując konfliktu z sułtanem. Po wymianie listów załagodzono spór. Kontynuowano politykę rozwijania przyjaznych stosunków poprzez liczne listy i działalność posłów. Sułtan nie chciał zwłaszcza dopuścić do zbliżenia Zygmunta Starego z Habsburgami (poprzez małżeństwo Zygmunta Augusta z Elżbietą Habsburżanką). Efektem było zawarcie pokoju „wieczystego” w 1533 (podpisanego przez króla Polski 1 maja).
Mimo oficjalnego dokumentu Petru Raresz ponownie zajął Pokucie w styczniu 1538 roku. Sulejman odrzucił propozycję wspólnej wyprawy karnej, złożoną przez Zygmunta Starego, i samodzielnie przeprowadził ekspedycję (tym bardziej, że hospodar próbował się uniezależnić, przestał płacić haracz i nawiązał współpracę z Habsburgami). Po pokonaniu Raresza (15 września sułtan zajął Suczawę) problem Mołdawii przestał zakłócać stosunki polsko-osmańskie. W wyniku kampanii Sulejman przyłączył południową część Hospodarstwa Mołdawskiego (tzw. Budziak) bezpośrednio do ziem Imperium Osmańskiego. Rozprawa z niepokornym hospodarem była także elementem szerszego wzmocnienia obecności tureckiej nad północnymi wybrzeżami Morza Czarnego. Już wiosną 1538 roku (a więc jeszcze przed kampanią mołdawską) załoga turecka obsadziła należący wcześniej do Chanatu Krymskiego Oczaków. W tym też roku taki sam los spotkał należącą wcześniej do Wołoszczyzny Braiłę, wraz z przyległym okręgiem.
Na granicy polsko-litewsko-tureckiej nie zapanował jednak spokój. Przez cały czas miały tam miejsce incydenty zbrojne. Z terytorium Imperium na stronę polską przedostawali się i dokonywali rozbojów Tatarzy, w przeciwnym kierunku wypadów dokonywali Kozacy. Te wydarzenia nie wpływały jednak na politykę państwową, zazwyczaj ograniczano się do wymiany listów i skarg oraz przesyłania spisów poniesionych strat. Potwierdzeniem przyjaznych stosunków między państwami był odnowiony przez Zygmunta Augusta w 1553 roku traktat pokojowy, który anulował wzajemne żądania rekompensaty. Sulejman uznał go między 6 a 15 grudnia.
Zdobycie Rodos.
Choć już Selim I planował wyprawę na Rodos, plany te zrealizował dopiero Sulejman. Armada sułtana składała się z 400 statków, na ich pokładzie przewieziono około 160 tys. ludzi. Na wyspie znajdował się garnizon joannitów, złożony z około 7500 żołnierzy. Walki trwały 6 miesięcy i zakończyły się zdobyciem wyspy przez Osmanów. Padyszach pozwolił jednak joannitom odejść, w zamian za co kawalerowie maltańscy zobowiązali się zachować pokój.
Węgry.
Na konflikty Imperium Osmańskiego z Węgrami składa się szereg wojen, prowadzonych głównie podczas panowania Sulejmana. Pierwszą jego interwencją zbrojną poza granicami kraju była właśnie wyprawa otwierająca drogę na Węgry. Miała ona miejsce w 1521, a jej celem było zdobycie Belgradu. Jako powód wojny Sulejman podał haniebne potraktowanie posła tureckiego (tortury) oraz niezapłacenie haraczu. Armie osmańskie przekroczyły Sawę 26 lipca. Pierwszą armią dowodził sam padyszach, kierowała się ona na Belgrad, druga pod zwierzchnictwem Muhammada kroczyła na Siedmiogród. 29 sierpnia twierdza Belgrad skapitulowała. Sulejman wycofał się po 19 dniach pobytu, zostawiając w mieście garnizon. Pierwsze starcie zakończyło się realizacją planów sułtana
Kolejna wojna wybuchła w 1526 roku, gdy na Węgry wkroczyły dwie armie osmańskie. Podczas tej kampanii doszło do starcia, które miało rozstrzygnąć o losie Węgier – była to bitwa pod Mohaczem. Podczas tej konfrontacji miało miejsce wydarzenie, które bezpośrednio zagroziło życiu Sulejmana – 35 rycerzy bezpośrednio zaatakowało sułtana. Większość z nich zginęła, trzech spośród nich starło się jednak z padyszachem. Zabił on mieczem całą trójkę, po bitwie w jego zbroi tkwiło 7 strzał. Po śmierci w bitwie króla Ludwika II Jagiellończyka Sulejman sprzymierzył się z Janem Zápolyą – pomógł mu w uzyskaniu korony, w zamian za co król Jan stał się dobrowolnym lennikiem sułtana (uznał zwierzchnictwo Imperium Osmańskiego).
10 maja 1529 roku Sulejman wyruszył na kolejną wyprawę na Węgry, by osadzić na tronie Zápolyę. Po zdobyciu Budy w imieniu sułtana dokonano tam koronacji Zápolyi na króla Węgier; Sulejman wyruszył natomiast na Wiedeń. 15 kilometrów od miasta (w miejscowości Bruck) rozbił siły dowodzone przez von Zedlitza i rozpoczął oblężenie metropolii. Jednak pojawienie się wojsk Ferdynanda I sprawiło, że po 19 dniach nakazał odwrót (Oblężenie Wiednia (1529).
Kolejna wyprawa na Węgry miała miejsce w 1532 roku (zob. Oblężenie Güns). Konflikt ostatecznie zakończył się podpisaniem 22 czerwca 1533 formalnego zaniechania działań wojennych, regulującego kwestię władzy nad Węgrami. Król Ferdynand I Habsburg uznał Jana, ten z kolei zobowiązał się płacić haracz Sulejmanowi. Padyszach przyjął tymczasowo to rozwiązanie, ponieważ już wtedy planował wyprawę do Persji i ekspedycję morską na Ocean Indyjski. Spór nie został jednak rozwiązany ostatecznie. Kolejna wyprawa władcy miała miejsce w 1541 roku, następna już w 1543. Po raz ostatni Sulejman wyruszył na Węgry w 1566 roku. Ostatecznie „kwestię węgierską” rozwiązał dopiero Selim II, który w 1568 roku zawarł w Adrianopolu rozejm z Maksymilianem II, kończąc tym samym zmagania o koronę węgierską.
Flota.
Sulejman kontynuował rozbudowę floty morskiej, rozpoczętą przez jego ojca. Uczynił z niej znaczną siłę militarną, tak że była w stanie stawić czoła ówczesnym potęgom morskim, na przykład Portugalii. W 1525 roku bronił portu Dżudda przed wojskami portugalskimi. Rywalizacja z tym państwem zaczęła się od wyprawy z 1538 roku do Indii (wzięły w niej udział 72 okręty z 20 tys. marynarzy). Kolejne wyprawy na akwenie Oceanu Indyjskiego miały miejsce w latach 1546 (podczas tej ekspedycji zdobyto Basrę) oraz 1552.
Czasy panowania Sulejmana to również umocnienie się Imperium Osmańskiego na Morzu Śródziemnym. Początkowo nieliczna flota wspierała wyprawę Sulejmana. W roku 1521 intensywny rozwój marynarki rozpoczął się od przejścia na służbę do Sulejmana (1533) korsarza Chajr ad-Dina Barbarossy (władał Algierem od 1529 roku jako namiestnik sułtana). Flota szybko zyskała znaczną wartość bojową – w 1537 roku wraz z siłami Franciszka I zdobyto Otranto we Włoszech. Podczas bitwy pod Prevezą w 1538 roku flota osmańska pod dowództwem Rudobrodego pokonała flotę koalicji chrześcijańskiej – od tego momentu rozpoczyna się okres dominacji tureckiej na Morzu Śródziemnym, który potrwa aż do bitwy pod Lepanto. Następne dokonania marynarki sułtana to między innymi:
Persja.
Walcząc o poszerzenie granic swego państwa w Europie, sułtan nie zapominał o wschodnich granicach imperium. Pierwszą wojnę z Persją Safawidów sułtan rozpoczął w 1534. Tego samego roku zdobył Bagdad. Walki na pograniczu, z osobistym udziałem sułtana, trwały jeszcze 2 lata. Kolejne wojny toczone były w latach 1548–1549 oraz 1553–1555. Pokój podpisano 20 maja 1555 w Amasyi; na mocy postanowień traktatu Wielka Porta zatrzymała zdobyty Irak.
Kanuni znaczy Prawodawca.
W Imperium Osmańskim podstawy porządku prawnego były regulowane przez szariat, równocześnie rozwijano ustawodawstwo pozytywne pod postacią prawa sułtańskiego. Nie obowiązywała jednak zasada nadrzędności szariatu nad prawem stanowionym (np. za kradzież nie obcinano ręki, lecz wysyłano na galery). Sulejman polecił skodyfikować istniejące przepisy fiskalne i administracyjne, opracowane za Mehmeda II. Tak powstał zbiór Kanunname (księga przepisów prawnych). Rozwinął przepisy regulujące gospodarkę rolną, podjął działania mające na celu ujednolicenie systemu prawnego. Sułtan dążył do podniesienia znaczenia prawa sułtańskiego („uświęcenie” prawa świeckiego). Jego najbliższym współpracownikiem w dziedzinie prawa był Ebüssüud, od 1545 pełniący funkcję szejhülislama. Część przepisów opracowanych za panowania Sulejmana obowiązywała do upadku imperium.
Poeta i mecenas.
Sulejman był również poetą, występował pod pseudonimem Muhibbi (czyli miłośnik, zakochany). Najczęściej tworzył gazele. W poezji sułtana wyróżnia się trzy wątki:
Wspierał życie kulturalne, ufundował liczne budowle. Jako mecenas wspierał zwłaszcza architekta Sinana, który zaprojektował liczne budowle, między innymi meczet Sulejmana (najsłynniejszy projekt), uważany za jedną ze wspanialszych budowli muzułmańskich tego okresu.
Pisał liczne erotyki i listy miłosne adresowane do Roksolany.
Śmierć.
Sulejman zmarł w 1566 roku podczas oblężenia Szigetváru, w trakcie wyprawy na Węgry. Jego śmierć tajono przed żołnierzami przez czterdzieści dni. Podczas powrotu wojsk wielki wezyr ogłosił (w Belgradzie) śmierć władcy. Ciało padyszacha (bez serca i wnętrzności) zabrano do Konstantynopola i pochowano, obok Roksolany, w mauzoleum wybudowanym na dziedzińcu meczetu Sulejmana.

</doc>
<doc id="131311" url="https://pl.wikipedia.org/wiki?curid=131311" title="Gierałt">
Gierałt



</doc>
<doc id="131313" url="https://pl.wikipedia.org/wiki?curid=131313" title="Jan Gwalbert Pawlikowski">
Jan Gwalbert Pawlikowski

Jan Gwalbert Pawlikowski h. Cholewa (ur. 18 marca 1860 w Medyce, zm. 5 marca 1939 we Lwowie) – polski ekonomista, encyklopedysta, publicysta i polityk, historyk literatury, taternik, jeden z pionierów ochrony przyrody.
Życiorys.
Syn Mieczysława Pawlikowskiego z Medyki h. Cholewa (1834–1903) i Heleny hr. Dzieduszyckiej z Dzieduszyc h. Sas (1837–1918). W dzieciństwie przebywał w Szwajcarii, następnie ukończył gimnazjum św. Anny w Krakowie i studiował na Uniwersytecie Jagiellońskim, gdzie został absolwentem Wydziału Prawa. Przez rok pobierał nauki na uniwersytecie w Wiedniu, a także w Halle, na kierunku chemia rolna i agrotechnika. W 1885 r. uzyskał tytuł doktora prawa na UJ, a następnie studiował w Wyższej Szkole Rolniczej w Dublanach, Hochschule für Bodenkultur w Wiedniu, a także ponownie na Uniwersytecie Wiedeńskim – tym razem ekonomikę rolnictwa i uprawę roli. 
W latach 1891–1904 profesor ekonomii Akademii Rolniczej w Dublanach. Prezes Rady Nadzorczej Banku Parcelacyjnego we Lwowie (1893–1905), wiceprezes Rady Nadzorczej Banku Melioracyjnego we Lwowie (1902–1912). Członek Ligi Narodowej od 1902, w Komitecie Centralnym Ligi Narodowej od roku 1905. Współorganizator Stronnictwa Demokratyczno-Narodowego w Galicji (1904) i jego prezes w latach 1907–1915. Od 1919 członek Rady Naczelnej Związku Ludowo-Narodowego. Założyciel i redaktor (do 1935 redaktor naczelny) czasopisma „Wierchy”, poświęconego Tatrom. Autor wielu prac o Juliuszu Słowackim i jego poezji mistycznej.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy – polskiej encyklopedii wydanej w latach 1898–1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu ekonomii, skarbowości i polityki rolniczej.
W latach 1876–1881 uprawiał taternictwo, dokonując szeregu nowych wejść. Prawie zawsze wspinał się z przewodnikiem Maciejem Sieczką. Do najwybitniejszych należą: drugie wejście na Wysoką z pierwszym zejściem przez Pazdury (1876 z Sieczką i Adamem Asnykiem), pierwsze wejście na Szatana (1880), pierwsze wejście na Mnicha (1879 lub 1880), wejście nową drogą na Łomnicę (1878), wejście nową drogą z Doliny Dzikiej na Durny Szczyt (1881). Prowadził też badania speleologiczne w Tatrach, jako pierwszy opisując jaskinie w Dolinie Kościeliskiej, m.in. pierwszy zbadał Jaskinie Pawlikowskiego. Był jednym z głównych orędowników utworzenia na terenie Tatr parku narodowego.
Pawlikowski był bardzo aktywnym członkiem Towarzystwa Tatrzańskiego, w którego ramach stworzył i ujednolicił nazewnictwo tatrzańskie, obowiązujące do dziś. W 1913 r. stworzył program taternicki z opisem zasad wspinaczki i turystyki górskiej. Zasady te dekadę później przyjął Niemiecko-Austriacki Związek Alpejski, a w 1930 r. Międzynarodowa Unia Alpejska.
Od 1913 członek honorowy Towarzystwa Tatrzańskiego, w 1927 otrzymał honorowe obywatelstwo Zakopanego, a w 1931 honorowe członkostwo w Związku Górali.
Jego synem był Michał Gwalbert Pawlikowski, synową (żoną drugiego syna Jana Gwalberta Henryka) – Maria Pawlikowska-Jasnorzewska, wnukami – profesor filozofii Karol Tarnowski oraz profesor historii sztuki i pisarz – Jacek Woźniakowski, a prawnukami – Róża Thun i Henryk Woźniakowski.
Pochowany został na Cmentarzu Zasłużonych na Pęksowym Brzyzku w Zakopanem (kw. L-I-6).
Upamiętnienie.
Został patronem gimnazjum w Medyce.
Jego imieniem nazwano ulicę we Lwowie.

</doc>
<doc id="131314" url="https://pl.wikipedia.org/wiki?curid=131314" title="Gierałt (herb szlachecki)">
Gierałt (herb szlachecki)

Gierałt – polski herb szlachecki, noszący zawołania "Gierałt, Hosmorog, Osmoróg". Gierałt jest jednym z 47 herbów adoptowanych przez bojarów litewskich na mocy unii horodelskiej z 1413 roku. 
Herb występował głównie wśród rodzin osiadłych w ziemi krakowskiej, sandomierskiej, poznańskiej i sieradzkiej. Najbardziej znane rody z późniejszych epok, pieczętujące się herbem Gierałt to między innymi: Towiańscy i Wyżyccy.
Gierałta używał też św. Świerad.
Opis herbu.
Opis historyczny.
Kasper Niesiecki, podając się na dzieła historyczne Marcina Bielskiego, Bartosza Paprockiego, Szymona Okolskiego i Wojciecha Kojałowicza, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu czerwonym pomiędzy czterema złotymi kulami, krzyż rozdarty srebrny."
"W klejnocie cietrzew, w prawą stronę herbu skierowany."
"Labry herbowe czerwone, podbite srebrem."
Geneza.
Najwcześniejsze wzmianki.
Rok powstania ok. 1288-1306, pierwsze wzmianki 1361, wizerunek pieczętny 1384.
W wyniku unii horodelskiej w 1413 przeniesiony na Litwę.
Etymologia.
Nazwa herbu najprawdopodobniej wywodzi się od imienia G(i)erałt. L. Pierzchała uważał, że nazwa rodu jest związana z imieniem świętego, który stał się jego patronem. W średniowieczu czczonych było siedmiu świętych o tym imieniu"".
Legenda herbowa.
Na podstawie dzieł Szymona Okolskiego, Kasper Niesiecki przytacza legendę:
Innymi słowy, szlachcic o imieniu Gierałt długo opierał się przyjęciu wiary chrześcijańskiej. Dopiero podczas pobytu w Rzymie przyjął chrzest i nawrócił się. Otrzymał herb ten z łaski papieskiej. Na klejnocie umieścił cietrzewia, gdyż poprzednio legitymował on się właśnie herbem Cietrzew. Powróciwszy do Polski finansował budowę licznych kościołów i fundacji kościelnych. Od jego nazwiska herb nazwano "Gierałt", a z racji występowania ośmiu niby-rogów na krzyżu, herb nazywano również "Osmoróg" lub "Rogów".
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk znajdująca się w artykule pochodzi z "Herbarza polskiego," Tadeusza Gajla (69 nazwisk). Występowanie na liście nazwiska nie musi oznaczać, że konkretna rodzina pieczętowała się herbem Gierałt. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Gierałt:

</doc>
<doc id="131316" url="https://pl.wikipedia.org/wiki?curid=131316" title="Gozdawa (herb szlachecki)">
Gozdawa (herb szlachecki)

Gozdawa ("Gozdawita, Gozdowa, Gozdowita, Gozdowo, Gozdzie, Gzdow, Lilium") – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym, srebrna lilia podwójna, z pierścieniem złotym w środku. W klejnocie siedem piór pawich, na nich takaż lilia.
Opis w języku łacińskim: "flores liliae in campo rubeo".
Najwcześniejsze wzmianki.
Podanie głosi że herbem tym Władysław Herman obdarzył rycerza Krystyna z Gozdawy za męstwo na polu walki; lilia symbolizowała niepokalane rycerstwo, a pawie pióra w klejnocie – mądrość.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który uznaje go za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: „Gozdowa, que Uium candens in campo rubeo defert. Genus Polonicum et dominis suis fidum.”.
Teorie o pochodzeniu.
Prof. Przemysław Dąbkowski w swoich rozprawach wyraża przypuszczenie, że Gozdawici, mogli to być Niemcy, przybyli z Węgier. Prawdopodobnie przyszli z północnego wschodu z m. Bartfeld, gdzie żywioł niemiecki był wówczas bardzo silny.
Herbowni.
Lista Tadeusza Gajla.
Lista nazwisk rodów szlacheckich pieczętujących się herbem Gozdawa sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak pamiętać o możliwości przypisywania rodom szlacheckim niewłaściwych herbów. Szczególnie często zjawisko to występowało podczas legitymacji szlachectwa przed zaborczymi heroldiami, co następnie utrwalane było w wydawanych kolejno herbarzach. Pełna lista herbownych nie jest możliwa do odtworzenia także z powodu zniszczenia, względnie zaginięcia wielu akt i dokumentów w czasie II wojny światowej (tylko podczas powstania warszawskiego w 1944 roku spłonęło ponad 90% zasobu Archiwum Głównego Akt Dawnych w Warszawie). Identyczność nazwiska nie musi oznaczać przynależności do danego rodu herbowego, przynależność taką mogą bezspornie ustalić jedynie badania genealogiczne (często te same nazwiska były własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę).
Amszyński, Apanowicz, Arendowski, Arwasewicz, Azarewicz.
Bal, Balcewicz, Balewicz, Balsewicz, Baranowski, Bartoszewski, Batraniec, Batrań, Bączalski, Bączkowski, Bąkowski, Beecki, Behem, Behm, Beneskuł, Beneszkuł, Berecki, Berkowski, Bękowski, Białowiejski, Białowieski, Biedrzycki, Biedrzyński, Bielawski, Bielecki, Bielicki, Bierecki, Birecki, Birlecki, Biwil, Boczkowski, Boczykowski, Bogdanowicz, Bogusławski, Boguszewicz, Boguszko, Bohdanowicz, Bohuszewicz, Bohuszko, Boner, Borodnicki, Borowski, Bosiewicz, Bouszewicz, Brenner, Brolnicki, Bronicki, Brusowski, Brussowski, Bruszowski, Brzeżyka, Brzozowski, Bux, Byczerski, Bystrejski, Bystryjowski.
Cekoński, Chlebowski, Chmielewski, Chołojewski, Chołojowski, Chrapowicki, Chrostkowski, Chroszczewski, Chruszczewski, Chumecki, Chumnicki, Ciałowicz, Ciałowski, Cianowski, Cieszkowski, Cieśla, Czekański, Czekoński, Czerniewicz, Czeużyk.
Dalechowski, Danczenko, Dandelski, Dedeński, Dedkowicz, Deduchowicz, Dedyński, Dekszlewicz, Deszkleniewicz, Deszklewicz, Detkowicz, Deydyński, Dobrakowski, Dobrzymęcki, Doszkleniewicz, Dowksza, Drabow, Dradz, Drah, Drahow, Drwęski, Dryzna, Dubik, Dudziński, Duplicki, Dydyński, Dydziński, Dymsza, Dysel, Dyszel, Dyszkiewicz, Dyszlewicz, Dyszlewski, Dziarski, Dziedziewicz, Dziersznicki, Dzierśnicki, Dziewięcki.
Fabiankowski, Fabiański, Federowicz, Fedorowicz.
Gadaczewski, Garbolecki, Garbolewski, Gaździński, Gąsowski, Gdarzycki, Gdeszeński, Gdeszyński, Gentył, Gertel, Gidlewicz, Giecewicz, Gieczewicz, Gierawski, Gietowć, Gietowt, Gintwiłło, Gintyłł, Gintyłło, Giżycki, Giżyński, Glazowski, Glebowski, Gliszczyński, Głazowski, Głażewski, Głażowski, Głowiński, Głozowski, Godaczewski, Godejko, Godlewski, Godłojewski, Gołembiewski, Gołembiowski, Gołębiewski, Gołębiowski, Gombrowicz, Gorczyczewski, Gorecki, Gostkowski, Gozd, Gozdecki, Gozdowicz, Gozdowski, Grajewski, Grot, Gurzelowski.
Haiński, Hancewicz, Hanczewicz, Hański, Heymzot, Hopp, Hoppa, Hornostaj, Hornostajski, Huhlik, Humięcki, Humięski, Humiński, Humnicki, Huniatycki.
Iwaszkiewicz, Iżycki.
Jackiewicz, Jackiewski, Jackowski, Jałoszyński, Janowski, Jarząbkiewicz, Jarząbkowski, Jarzembowski, Jarzębowski, Jarzębski, Jasieński, Jasiński, Jawornicki, Jaworowski, Jene, Joneman, Juchniewicz, Juraszkiewicz, Jurgiowski, Jurjowski.
Kacki, Kaliński, Kandzierzewicz, Kario, Karpowicz, Kasperowicz, Kawecki, Kawęcki, Kawiecki, Kay, Kicki, Kilarowicz, Klemensowski, Klimuntowski, Klukowski, Kormanicki, Koryciński, Kostro, Kowalski, Koy, Kozakiewicz, Kozakowski, Krakowiński, Krobowski, Krupa, Krzywczyński, Krzywiński, Kunka, Kupść.
Lebowski, Leonowicz, Lewanowicz, Lewoniecki, Lewoniewski, Lewonowicz, Lipiński, Lisiewicz, Lubasczyński, Luboszczyński, Lucieński, Luciński, Luczyński, Łabajski, Łebowski, Łększycki, Łukoszewicz, Łukowicz.
Łabajski, Łebowski, Łększycki, Łukoszewicz, Łukowicz.
Małowiejski, Małowieski, Maron, Marun, Mazapet, Mianocki, Mianowski, Miaskowski, Micut, Micuta, Mielikowski, Mieżnicki, Mikosz, Mikosza, Mikszewicz, Mikulicz, Milatyński, Milkont, Miłkont, Minejko, Mineyko, Mirkulewicz, Moczulski, Mucharski, Muskat, Muskata.
Nacewicz, Nachtrab, Nachtraba, Naczewicz, Nagora, Nagóra, Narbut, Narbutt, Narwojsz, Narwosz, Narwoysz, Nastalski, Nieciecki, Niedoma, Niemiro, Niemierka, Niemierza, Niemira, Niemirowicz, Niemiryc, Niemirycz, Niemirzyc, Niezdzeński, Niezdziński, Nieżdziński, Norwiłło, Norwiło.
Obrębski, Olbrycht, Olearski, Oleśnicki, Olrych, Ołdakowski, Opanowicz, Ostrołęcki, Osuchowski, Ozumieski, Ożohowski.
Pac, Pacewicz, Paczewicz, Paczewski, Paczuski, Pampowski, Pankowski, Pawłowski, Pazdziernowicz, Październia, Październowicz, Pempowski, Pepłowski, Petuszyński, Pępowski, Piasecki, Pieczychojski, Pieczychujski, Pieczychwostki, Pieczyhojski, Pierszchała, Piotrowski, Pisarski, Pławski, Płaza, Pocewicz, Podbipięta, Podgajski, Podlipski, Pogorzelski, Polikiewicz, Polikowicz, Pomarnacki, Pomarniacki, Pomarnicki, Popowski, Potuszyński, Proboszewski, Progulbicki, Proszyński, Przedborski, Przedniewski, Przemiński, Przeniewski, Prześmiński, Przęśnicki, Przybyszewski, Przyszychocki, Przyszychowski, Punikowski.
Racibor, Raciborski, Raczko, Raczkowski, Ramsz, Ramsza, Raut, Rejewski, Renit, Rent, Reut, Reutt, Rimsza, Roch, Romsza, Ross, Rossowicz, Roza, Rożałowski, Róż, Róża, Rubażewicz, Rubinkowski, Rubińkowski, Rudawski, Rudoszański, Rusieński, Rusiński, Rutkowski, Rychliński, Rymowicz, Rymsz, Rymsza, Rymszewicz.
Sapieha, Sasin, Secimski, Siewruk, Sobuś, Sokoł, Sokołowicz, Sokołowski, Sokół, Solecki, Sołonski, Sołouwski, Sołowski, Sosnowski, Spiegajło, Spigajło, Stan, Staniewicz, Staniński, Stankowski, Stano, Stanowski, Stawiski, Stępski, Strebejko, Stryżowski, Strzemeski, Strzeszkowski, Strzyżewski, Strzyżowski, Styrpejko, Suchszewski, Sudraski, Sudrawski, Sudrowski, Sulimowski, Sułocki, Suszycki, Sutocki, Suzin, Swirtun, Szewerdzic, Szołomicki, Szymanowski, Szystowski.
Telesznicki, Teleśnicki, Teleżyński, Tomikowski, Towtowicz, Trypolski, Tryzna, Trzciński, Trzemeski, Tułuntowicz, Turczynowicz, Turczyński, Turkowiecki, Turkowski, Tyszecki, Tyszkowski, Tyszyński.
Wachanowski, Wahanowski, Wakulewicz, Wertel, Wierowski, Więckiewicz, Więckowicz, Wilamowicz, Wilejko, Wilewski, Wileyko, Wiszewaty, Wiszniewski, Witulski, Wituski, Wnitow, Wojkunowski, Wołczyński, Wołk, Woychun, Woyzgiałło, Wyrzykowski.
Zaboklicki, Zaczeński, Zadczeński, Zakrzewski, Zatorski, Zawołaj, Zdzarski, Zdziarski, Zebowicz, Zembowski, Zembrowski, Zerznicki, Ziabko, Ziołowski, Złotowski, Zmilewski, Zniechowicz, Zuzin, Zwolański, Zydzki, Ździarski.
Pozostałe nazwiska.
Reklewski, Zagórny

</doc>
<doc id="131318" url="https://pl.wikipedia.org/wiki?curid=131318" title="Równania Blocha">
Równania Blocha

Równania Blocha – fenomenologiczne równania opisujące ruch magnetyzacji w polu magnetycznym, sformułowane przez Felixa Blocha.
Równania Blocha opisują ruch magnetyzacji w polu magnetycznym z uwzględnieniem procesów relaksacji. Pierwszy człon opisuje precesję, a drugi relaksację.
gdzie:
Czas formula_9 nazywany również czasem relaksacji podłużnej, opisuje odrost w czasie magnetyzacji w kierunku osi "formula_10". Czas formula_11 znany jako czas relaksacji poprzecznej, wyznacza zanik magnetyzacji w płaszczyźnie "formula_12".
Równania te są podstawowymi formułami używanymi do opisu ruchu momentu magnetycznego (lub ogólniej magnetyzacji) w polu magnetycznym. Znajdują szerokie zastosowanie w badaniach fizycznych opartych na rezonansie magnetycznym jak:

</doc>
<doc id="131321" url="https://pl.wikipedia.org/wiki?curid=131321" title="Świerszczowate">
Świerszczowate

Świerszczowate, świerszcze (Gryllidae) – rodzina owadów prostoskrzydłych (Orthoptera), długoczułkowych (Ensifera), obejmująca 4886 gatunków występujących na wszystkich kontynentach, poza Antarktydą. Większość gatunków występuje w strefie tropikalnej. W Europie stwierdzono występowanie 63 gatunków, a w Polsce 6. Typem nomenklatorycznym rodziny jest "Gryllus".
Ciało tych owadów jest walcowate i wydłużone, lekko grzbietobrzusznie spłaszczone. Głowa duża, niewielkie oczy złożone. Czułki dłuższe niż ciało. Skrzydła u większości zredukowane, pokrywy skrócone, a na nich – najczęściej dobrze wykształcone – aparaty strydulacyjne. Na goleniach przedniej pary nóg znajdują się narządy bębenkowe. Pokładełko jest cienkie, odnóża stosunkowo krótkie.
Świerszczowate prowadzą nocny tryb życia, zamieszkują wierzchnie warstwy gleby (norki ziemne), ludzkie siedziby oraz mrowiska. Gatunki z podrodziny Oecanthinae żyją na roślinach.
Systematyka.
Należą tu następujące podrodziny:
Świerszczowate Polski.
Gatunki świerszczy zaliczanych do polskiej ortopterofauny:

</doc>
<doc id="131323" url="https://pl.wikipedia.org/wiki?curid=131323" title="Juan Jimenez">
Juan Jimenez



</doc>
<doc id="131324" url="https://pl.wikipedia.org/wiki?curid=131324" title="Jakuck">
Jakuck

Jakuck ( "Jakutsk", "Dźokuuskaj") – miasto w północno-wschodniej Syberii, na lewym brzegu Leny. Jest stolicą i największym miastem Jakucji.
Charakterystyka.
Jakuck został założony w 1632 przez Piotra Beketowa jako warownia kozacka. Ważny ośrodek administracyjny, naukowo-kulturalny oraz przemysłowy północno-wschodniej Syberii. Działają port lotniczy Jakuck, lotnisko Magan oraz port rzeczny na Lenie. W Jakucku znajduje się muzeum mamutów.
Miasto jest położone na wiecznej zmarzlinie (wszystkie budynki muszą być posadowione na palach), w niedużej – jak na warunki syberyjskie – odległości (900 km) od bieguna zimna półkuli północnej (Wierchojańsk, ). Klimat jest wybitnie kontynentalny: bardzo długa i mroźna zima (średnia temperatura dnia w styczniu , absolutne minimum odnotowano w lutym 1891), krótkie, acz ciepłe lato (średnia temperatura dnia w lipcu , absolutne maksimum odnotowano w lipcu 2011).
Ludność stanowią głównie Rosjanie oraz Jakuci. Miasto jest siedzibą eparchii jakuckiej Rosyjskiego Kościoła Prawosławnego.
Przemysł wydobywczy (diamenty, złoto), spożywczy, garbarski, metalowy. Złoża diamentów eksploatowane od 1983 r.
Transport.
W Jakucji brak przeprawy mostowej przez Lenę. Zimą jest możliwy przejazd przez zamarzniętą rzekę, latem w Jakucku w sprzyjających warunkach (brak zatorów lodowych, stanu powodziowego) kursuje prom.
Planowane jest połączenie kolejowe z Koleją Bajkalsko-Amurską (BAM), zarówno do Jakucka właściwego, jak i – bez przeprawy przez Lenę – do Niżnego Bestiachu, leżącego na wschodnim brzegu naprzeciw miasta. Po wybudowaniu pierwszego mostu, 3-kilometrowego drogowo-kolejowego; budowa miała trwać w latach 2009–2013 w okolicy wsi Stara Tabaga 40 km na południe od miasta, ale została odłożona poza 2020 r. ze względu na przerzucenie środków na budowę mostu w Cieśninie Kerczeńskiej. Północna odnoga BAM-u została dociągnięta 260 km na południe od Jakucka, nieco na północ od Tommotu.
Nauka i oświata.
W mieście działa Sacha Państwowa Akademia Pedagogiczna, uniwersytet (założony w 1956), Instytut Badania Wiecznej Zmarzliny.

</doc>
<doc id="131325" url="https://pl.wikipedia.org/wiki?curid=131325" title="Ostoja (herb szlachecki)">
Ostoja (herb szlachecki)

Ostoja – polski herb szlachecki, noszący zawołania "Hostoja" i "Ostoja". Wzmiankowany w najstarszym zachowanym do dziś polskim herbarzu, Insignia seu clenodia Regis et Regni Poloniae, spisanym przez historyka Jana Długosza w latach 1464–1480. Wedle legendy herbowej miał dać początek herbowi Przeginia. Znany z pieczęci i zapisów z XIV wieku, przeszedł, przez błędy i niewiedzę autorów herbarzy, znaczną ewolucję wizerunku od średniowiecza do współczesności.
Herb występował głównie wśród rodzin osiadłych w ziemi krakowskiej, sandomierskiej, lubelskiej, łęczyckiej, sieradzkiej, poznańskiej, a także na Rusi i w Prusach Królewskich. Spośród najbardziej znanych rodów pieczętujących się herbem Ostoja, należy wymienić: Baranowskich, Bielów, Błociszewskich, Bogusławskich, Bzowskich, Danilewiczów, Gajewskich, Jerzykowskich, Kiedrzyńskich, Marchockich, Mierzewskich, Nagórskich, Ochockich, Ostaszewskich, Politalskich, Świerczyńskich i Zagórskich.
Ostoi używali też Zbigniew Rylski, Włodzimierz Zagórski, Zbigniew Ścibor-Rylski.
Opis herbu.
Opis historyczny.
Jan Długosz blazonuje herb następująco"":Po przetłumaczeniu:Kasper Niesiecki blazonuje herb następująco:
Opis współczesny wersji pierwornej.
Herb w wersji średniowiecznej różnił się znacznie od formy upowszechnionej w późniejszych czasach. Poniższy opis pochodzi od Józefa Szymańskiego:
"Na tarczy w polu czerwonym, między dwoma półksiężycami złotymi barkami ku sobie w pas, takiż krzyż ćwiekowy."
"W klejnocie między dwoma księżycami złotymi głowa smoka z szyją czarna, ziejąca ogniem czerwonym."
"Labry herbowe czarne, podbite złotem."
Opis współczesny wersji nowożytnej.
Herb w wersji upowszechnionej od XVI wieku miał zmieniony klejnot i krzyż zastąpiony mieczem. Poniższa rekonstrukacja wyglądu pochodzi od Józefa Szymańskiego:
"Na tarczy w polu czerwonym, między dwoma półksiężycami złotymi barkami ku sobie w pas, miecz o głowni srebrnej i jelcu złotym."
"W klejnocie pięć piór strusich."
"Labry herbowe czerwone, podbite złotem."
Geneza.
Najwcześniejsze wzmianki.
Na murze romańskiego kościoła w Wysocicach z XIII wieku wyryto znak kreskowy, który jest protoherbem herbu Ostoja. Jest to najstarsze znane przedstawienie godła tego herbu.
Znane są pieczęcie średniowieczne: 1358 – Czcibor, dziekan poznański, 1370 – Jakusz z Błociszewa, wojewoda lwowski, 1381 – Dobiesław z Koszyc, podsędek ziemski krakowski, 1402– Ścibor ze Ściborzyc, 1412 – Ścibor ze Ściborzyc (herb czteropolowy), 1456 – Jan Rokosz z Koszyc, sędzia ziemski krakowski, 1466 – Ścibor Poniecki przy akcie pokoju toruńskiego.
Najstarszy zapis sądowy pochodzi z 1388 roku ("Starodawne Prawa Polskiego Pomniki" VIII s. 260 nr. 4730). W zapisie z 1402 pojawia się nazwa "Mościc", zaś z 1420 – "Ostoja". Określenie "Ostojczyk" wprowadza dokument z 1540 roku.
Datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, uznaje herb Ostoja za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: „Ostoya duas lunas defectuosas ceruleas, dorsis contra se tendentes, cruce eciam cerulea illas intersecante, in campo rubeo defert Genus Polonicum loquax et arrogans.”.
Ewolucja wizerunku.
Pierwotnie w miejsce miecza znajdował się w herbie krzyż, zaś w klejnocie głowa smoka z długą szyją między dwoma księżycami. Elementy te ulegały na przestrzeni dziejów znacznym zmianom. Stałe były tylko – tynktura pola, oraz obecność księżyców.
Pole czerwone przypisali Ostoi autorzy średniowiecznych herbarzy "Bellenville", "Gelre", "Lyncenich", "Bergshammar", "Stemmata polonica", "Złotego Runa", oraz Jan Długosz w "Klejnotach" i kronika Soboru w Konstancji. Te same źródła podały księżyce w pas, barkami do siebie. We wszystkich księżyce są złote, oprócz "Herbarza Złotego Runa", gdzie narysowano je srebrne.
Krzyżyk zamiast miecza jest powszechnym elementem średniowiecznej wersji herbu, chociaż różni autorzy nie zgadzali się co do takich szczegółów jak jego kształt i barwa. Wymienione wyżej herbarze przedstawiają przeważnie krzyżyk kawalerski z przedłużonym dolnym ramieniem („ćwiekowy”). Wyjątkiem jest "Armorial Lyncenich", gdzie krzyż przedstawiono jako łaciński. W kościele "Św. Mikołaja" z XV wieku w miejscowości Brzezini zachowała się kamienna gotycka chrzcielnica, na której wycięty jest trzykrotnie herb Ostojów (także z krzyżem łacińskim) oraz dwie daty – 1495 i 1508, co widać tutaj. Natomiast na innej chrzcielnicy z 1492 roku w kościele Wniebowzięcia NMP i św. Stanisława w mieście Bodzentin, herb przedstawiony jest jako krzyż grecki. Herb ten ponownie przedstawiony jest z krzyżem łacińskim na nagrobku Baltazara Bzowskiego, datowanym na 1574 rok, w katedrze Wniebowzięcia NMP we Lwowie. Zwykły krzyż kawalerski wyrzeźbiono na wsporniku w kościele w Sulejowie-Podklasztorzu. Nie precyzując dokładnie jaki krzyż znajduje się w herbie Ostojów, krzyż ten wymieniany jest w aktach kościelnych jako Acta Capitulorum z 1441 roku. Wypisane powyżej źródła dał krzyżykowi barwę złotą, z wyjątkiem drugiej wersji z "Bergshammar", gdzie jest on czarny, oraz "Herbarza Złotego Runa", gdzie jest on srebrny.Jedyne średniowieczne przedstawienia herbu z barwnymi labrami ("Armorial Gelre", "Codex Bergshammar") przedstawiły je dość nietypowo – jako czarne, podbite złotem.
Te same herbarze przekazują informację o średniowiecznym klejnocie herbu – głowie smoka z szyją czarnej, między dwoma księżycami. Przedstawienie klejnotu na pieczęci z 1466, jest dość niedokładne, przez co Józef Szymański odczytuje zwierzę w klejnocie jako żmiję.
Wiek XVI przyniósł wspomnianą modyfikację wyglądu herbu. Wynikła ona z niefrasobliwości XVI-wiecznych rytowników, którzy nie znając źródeł wcześniejszych, oraz zasad heraldyki, zamienili krzyż ćwiekowy na miecz. Postępowanie takie zniekształciło też kilka innych herbów jak Belina i Czewoja. Najwyraźniej nie znano też w XVI wieku właściwego klejnotu herbu, ponieważ zastąpiono go piórami strusimi. Było to powszechne postępowanie w przypadku, gdy rytownicy nie wiedzieli jaki klejnot powinni przypisać herbowi, stąd w wielu polskich herbach widnieje w klejnocie trzy lub pięć piór strusich.
Winę za zastąpienie krzyża mieczem ponosi głównie Bartosz Paprocki, autor "Herbów rycerstwa polskiego" i "Gniazda cnoty", oraz Marcin Bielski, autor "Kroniki". Wprawdzie Paprocki na rysunku umieścił jeszcze krzyż, za to w opisie pojawia się już miecz. Podobnie było w przypadku pozostałych źródeł XVI-wiecznych: "Stemmata polonica", redakcji Chigi, Łętowskiego i Kamyna "Klejnotów" oraz "Zwierzyńca" Reja. Krzyż ćwiekowy rysowany był tu w taki sposób, że zaczął stopniowo przypominać miecz – z coraz dłuższym i ostrzejszym dolnym ramieniem i pozostałymi ramionami przypominającymi ramiona krzyża łacińskiego – a więc bez dodatkowych wypustek.
Podobnie jak w przypadku miecza, również zmianę klejnotu na pięć piór strusich upowszechnili Paprocki i Bielski. Żadne źródło XVI-wieczne nie przedstawiło już Ostoi z właściwym klejnotem – autorzy poza Paprockim i Bielskim kwestię klejnotu po prostu pomijali.
W wieku XVII, mimo że na rysunkach nadal nie przedstawiano w sposób jednoznaczny miecza, to jednak w opisie zawsze o nim pisano. Tak jest w "Kleynotach..." J. A. Gorczyna (1630), "Nomenclatorze" Wijuka Kojałowicza (1658, tutaj godła stylizowane są na znaki kreskowe), "Orbis poloni" Okolskiego (1641-43) oraz "Poczcie herbów" Potockiego (1696). We wszystkich tych publikacjach, oprócz jednej, narysowano albo opisano klejnot herbu jako pięć piór strusich. Wyjątek stanowi "Orbis poloni", gdzie pióra są trzy.
Pierwszy herbarz wieku XVIII, autorstwa Antoniego Swacha, będący kompilacją prac Bielskiego, Okolskiego i Jana Liwa Herbulta (1705), zamieszcza kształt herbu znany w wieku poprzednim. Znów powtarza się krzyż z długim ramieniem oraz miecz w opisie. Brak natomiast wzmianki o klejnocie i barwach. Z kolei najważniejszy herbarz wieku XVIII, autorstwa Niesieckiego (1738), ma już zdecydowanie w rysunku miecz. Wiek XVIII wyznacza zatem moment ostatecznego odejścia od krzyża na rzecz miecza.
XIX-wieczna książka "Heraldyka rosyjska", autorstwa Aleksandra Łakiera (1854) powtarza schemat XVI-wieczny, dając rysunek z krzyżem ćwiekowym o długiej i ostrej nodze, zaś w opisie używając określenia „miecz”.
Przełom wieku XIX i XX przyniósł także wydanie jednego z najważniejszych herbarzy polskich, czyli "Księgi herbowej rodów polskich" J.K. Ostrowskiego (1897 – 1906). Autor ten przyjął za podstawową wersję herbu z Niesieckiego, choć przytoczył też szereg wcześniejszych form, nadając im kolejne numery rzymskie.
Emilian Szeliga-Żernicki w "Die polnischen Stammwappen" (1904) powtarza rysunek za Ostrowskim, podobnie jak Zbigniew Leszczyc w "Herbach szlachty polskiej" (1908), oraz Teodor Chrząński w swych "Tablicach odmian" (1909).
Opracowania współczesne, jak "Herbarz polski od średniowiecza do XX wieku" Tadeusza Gajla i "Herbarz rodowy" Alfreda Znamierowskiego, wobec rozbieżności w historycznych przekazach, nie zajmują wspólnego stanowiska na temat kształtu herbu. Tadeusz Gajl zamieścił po prostu rysunki obu wersji Ostoi. Alfred Znamierowski natomiast, zgodnie z przyjętą przez siebie metodologią, zamieścił pierwotny wizerunek herbu, późniejszy jedynie wzmiankując.
Etymologia.
"Ostoja" ("Hostoja") jest według Józefa Szymańskiego nazwą imionową, mającą odniesienie w nazwie osobowej. Szymański przytacza też alternatywną hipotezę pochodzącą od Semkowicza, że jest to hasło symboliczne. "Mościc" ma według Szymańskiego taką samą etymologię.
Za „Słownikiem Języka Polskiego”, wydanym w 1861 w Wilnie, przez Maurycego Orgelbranda – pierwotne znaczenie słowa „Ostoja”, wcześniejsze od nazwy herbu szlacheckiego, to: schronienie, opora, tymczasowy bezpieczny port. Jest zatem możliwa etymologia proklamy herbu od tych pierwotnych znaczeń – jako określenie stanicy chorągwianej.
Legenda herbowa.
Kasper Niesiecki przytoczył legendę o początku herbu Ostoja, wiążąc jego powstanie z walecznym i sprytnym pułkownikiem Ostoją. Legenda ta, w przeciwieństwie do większości tego typu podań, nie tłumaczy precyzyjnie genezy godeł herbu:
Legenda ta powstała zapewne w drugiej połowie wieku XVI. Nie znali jej ani Jan Długosz, Miechowita Kromer czy Bielski. Pierwszym który tę legendę zapisał był Bartosz Paprocki, w swoim dziele pt. „Ogród Królewski” oraz w „Gniazdo Cnoty”, legendy tej nie ma w największym z dzieł Paprockiego pt. „Herby Rycerstwa Polskiego” (w którym autor nawiązuje do opisu Długosza).
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (770 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Abdank. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Abdank':
Część rodów (sześć) występujących na liście herbownych weszła do grona Ostojczyków drogą nobilitacji. Według Anny Wajs, Stanisław Nagorski (Nagórski) został adoptowany w 1590 do niezmienionego herbu Ostoja. Jednak według Józefa Szymańskiego, Nagórski otrzymał Ostoję z odmianą. Wojciech Chudziński został dopuszczony do herbu przez Jana Gajewskiego z Błociszewa w 1595. Według Anny Wajs, Bazyli Turkuł otrzymał Ostoję w 1676. Jednak według Tadeusza Gajla, Turkuł otrzymał Ostoję z odmianą. Według Alfreda Znamierowskiego, rodzina Ochockich zasiliła grono Ostojczyków w 1683. Niesiecki natomiast podaje rok 1676 oraz więcej szczegółów nobilitacji – miał ją uzyskać Piotr Ochocki, którego ojciec utracił szlachectwo za osiedlenie w mieście. Jan Antoni oraz Ignacy Bogorajscy otrzymali Ostoję na nobilitacji sekretnej w roku 1775. Jan Raczewski, miecznik lubelski, miał otrzymać herb o nazwie "Ostoja Krzywiec" w 1777 roku. Jest to w rzeczywistości herb identyczny z Ostoją, a dodatek "Krzywiec" dano do nazwy w dokumencie nobilitacyjnym zgodnie z praktyką tworzenia nowych nazw dla odróżnienia szlachty z nobilitacji od szlachty „odwiecznej”.
Rodziny pochodzenia tatarskiego pieczętujące się tym herbem według Dziadulewicza to: Barankiewicze, Bohatyrewicze, Kałłaur (Kałuwur), Ordowie (z odmianą), Ordyńcowie, Raduńscy.
Pozostałe nazwiska.
Rosyjski heraldyk Aleksandr Łakijer w swojej książce "Heraldyka rosyjska" z 1855 roku przytoczył nazwiska rosyjskiej szlachty, która przejęła niektóre polskie herby. Wśród nich jest Ostoja. Autor nie wyjaśnia, w jaki sposób zachodziło takie przejmowanie. Pewne jest, że kilka polskich rodzin osiadło w Rosji. Rdzennie rosyjskie rody mogły zaś przyjmować polskie herby na zasadzie upodobniania wizerunków własnych. Herbem Ostoja miały według Łakiera pieczętować się rodziny: Alieiew, Batiuszkow, Bezborodko, Bogajewski, Domogacki, Koczubej, Łupin, Mikłaszewski, Paszkow, Safonow, Szeszkoski, Sziszkin, Sziszkow. Według informacji zawartych w "Obszczim gerbovniku", Łupin może być zniekształconą formą nazwiska Łunin, ponieważ istniała rosyjska rodzina Łunin, polskiego pochodzenia, która używała herbu Ostoja.
Związek z herbem Przeginia.
Bartosz Paprocki i Kasper Niesiecki przytaczają opinie, że herb Przeginia pochodzi od herbu Ostoja. Argumentem jest tutaj podobieństwo godeł. Paprocki przytacza nawet legendę, która wyjaśnia, że smoka w klejnocie miał otrzymać Ostojczyk – protoplasta Przeginiów, za długie odpieranie natarcia Morawian. Wprawdzie całość legendy nie może być prawdziwa, choćby dlatego, że w średniowieczu klejnot Przegini nie był znany i przedstawiano ją wówczas z mieczem a Ostoję z krzyżem, ale Franciszek Piekosiński w "Heraldyce wieków średnich" uznał wspólne pochodzenie obu rodów za prawdopodobne. Stwierdził tak, ponieważ wieś, która według niego udzieliła nazwy herbowi – Przeginia, leży blisko gniazd Ostojczyków’.
Odmiany, wersje alternatywne i utytułowane.
Nobilitacje, adopcje herbowe, błędy przekazu oraz nadawanie przez władze zaborcze tytułów arystokratycznych zaowocowały powstaniem szeregu odmian herbu Ostoja.
Józef Mikorski otrzymał w 1798 roku pruski tytuł hrabiowski. Jego herb udostojniono koroną rangową i trzymaczami. Roch Lachowicki-Czechowicz otrzymał w 1783 austriacki tytuł baronowski. Jego herb przedstawiano różnie. Pod nazwą Czechowicz występuje m.in. u Ostrowskiego i wygląda tam jak Ostoja z koroną baronowską starszego typu (bez pałek). Pod nazwą Lachowicki-Czechowicz występuje natomiast u Siebmachera, gdzie wygląda jak Ostoja II z koroną baronowską nowego typu (siedmiopałkową).
Istniał też szereg odmian zwykłych, tj. niezwiązanych z tytułami arystokratycznymi. Herby Bogorajski, Miklaszewski, Nagórski i Turkuł pochodzą z nobilitacji. Aby odróżnić je od oryginalnego herbu Ostoja zmieniano najczęściej klejnot bądź drobne szczegóły rysunku. Sędzimir Michała Sędziwoja, według formuły dokumentu z 1600 roku, pochodził z nobilitacji, ale w rzeczywistości był odmienionym dotychczasowym herbem obdarzonego, który szlachectwo z Ostoją posiadał już wcześniej.
Pozostałe herby będące rzekomo odmianami Ostoi mają niepewną genezę. Nie ma też jednolitej opinii co do tego, czy były one faktycznie odmianami, czy też podobieństwo z Ostoją było czysto przypadkowe.
Gawłowski – z odmianą klejnotu, wymieniany przez Gajla za Ostrowskim, Jastrzębski – odmiana klejnotu przytaczana przez Gajla za Wittygiem, Kleczewski – z dodatkiem do godła, przytaczany przez Gajla za Wittygiem, Mokrzewski – z odmianą kształtu godła, przytaczany przez Gajla za Uruskim (rodzina ta miała pochodzić od Mokrzeckich h. Ostoja), Orda – z odmianą kształtu godła, przytaczany przez Gajla i Znamierowskiego za Uruskim (niektórzy z tej rodziny mieli używać zwykłego h. Ostoja), Ostoja II – z odmianą klejnotu, wymieniany przez Gajla za Ostrowskim, Plata – z odmianą klejnotu, przytaczany przez Gajla za Uruskim, Racięski – z dodatkiem do godła, przytaczany przez Gajla za Wittygiem, Strzałkowski – z dodatkiem do godła, przytaczany przez Gajla za Wittygiem, Wasilewski – z odmianą godła i klejnotu, przytaczany przez Gajla za Janem Ciechanowiczem.
Ponadto brak jest w literaturze jednolitej opinii co do uznania za odmiany kilku innych, zbliżonych merytorycznie do Ostoi herbów.
Fincke – opisywany m.in. przez Uruskiego jako odmiana, uznane za odmiany przez Znamierowskiego, przez Gajla zaś nie, Ostaszewski – opisany m.in. przez Ostrowskiego jako odmiana, z czym zgadza się Znamierowski, zaś Gajl nie, Ostoja Pruska – opisywany m.in. przez Uruskiego jako odmiana (autor wycofuje się z tej opinii kilka linijek później), z czym nie zgadza się Ostrowski (pierwotną opinię Uruskiego podziela Znamierowski, zaś Ostrowskiego – Gajl), Ostojczyk, uważany za odmianę przez Znamierowskiego, z czym nie zgadzają się Ostrowski i Gajl, Pokroszyński opisywany jako odmiana przez Ostrowskiego, i w pierwszej linijce opisu także przez Uruskiego(autor wycofuje się z tej opinii kilka linijek później) (z Ostrowskim zgadza się Znamierowski, zaś Gajl – nie), Szyszko, uważany za odmianę Ostoi przez Znamierowskiego, zaś przez Gajla za odmianę herbu Odyniec, Wysocki, uważany za odmianę Ostoi przez Znamierowskiego i Niesieckiego, zaś przez Gajla – nie, Zawadzki, uważany za odmianę Ostoi przez Znamierowskiego, zaś przez Gajla nie.
Juliusz Karol Ostrowski wymienia jeszcze odmiany ponumerowane III-VIII:

</doc>
<doc id="131328" url="https://pl.wikipedia.org/wiki?curid=131328" title="Artur Stanisław Potocki">
Artur Stanisław Potocki

Artur Stanisław Potocki (ur. w 1787 roku w Paryżu, zm. 30 stycznia 1832 roku w Wiedniu) – hrabia, oficer napoleoński, protoplasta „gałęzi krzeszowickiej” rodu Potockich, kawaler maltański (w zakonie od 1805 roku), kawaler Honoru i Dewocji w Wielkim Przeoracie Katolickim w Rosji.
Życiorys.
Syn pisarza i podróżnika Jana Potockiego i Julii Potockiej z Lubomirskich. Brat Alfreda. Żonaty z Zofią hrabianką Branicką, prawdopodobnie wnuczką cesarzowej Katarzyny II.
Był adiutantem najpierw księcia Józefa Poniatowskiego, a później cara Aleksandra I.
Odznaczony krzyżami kawalerskimi polskiego Krzyża Wojskowego, francuskiej Legii Honorowej i neapolitańskiego Orderu Obojga Sycylii, a także Krzyżem Maltańskim.
Dla Pilawitów kupił pałac „Pod Baranami” w Krakowie, a w Krzeszowicach wzniósł letnią rezydencję. Potem jego potomkowie wystawili tam pałac, który aż do 1939 stanowił główną ich rezydencję. W 1818 został adeptem 33. stopnia obrządku szkockiego loży masońskiej stopni wyższych.
W 1823 założył w Oględowie „Bank wełniany”, założył szkołę męską w Staszowie.
Pochowany został w katedrze na Wawelu. Dobra po zmarłym w Wiedniu Arturze odziedziczył jego jedyny syn, Adam Józef Potocki.

</doc>
<doc id="131332" url="https://pl.wikipedia.org/wiki?curid=131332" title="Kompleksy alkenowe">
Kompleksy alkenowe

Kompleksy alkenowe to związki metaloorganiczne, z grupy π-kompleksów, w których przynajmniej jeden ligand łączy się z centralnym atomem metalu poprzez boczne nałożenie orbitali π jednego wiązania podwójnego węgiel-węgiel z orbitalami d metalu.
Ligand alkenowy, w sensie w jakim używa się ten termin w chemii metatoorganicznej, nie musi być koniecznie "czystym" alkenem – może to być także pochodna dowolnego alkenu lub dienu zdolna do łączenia się z metalem co najmniej jednym wiązaniem π-d.
Wiązanie π-d.
Wiązanie π-d jest w istocie kombinacją dwóch oddziaływań – bocznego nałożenia orbitalu wiążącego π z orbitalem d metalu, w którym to donorem elektronów jest alken, oraz frontalnego nałożenia orbitalu antywiążącego π* z orbitalami d metalu, gdzie donorem elektronów jest metal:
Efekt oddziaływania zwrotnego metalu w tego rodzaju połączeniach powoduje:
Zgodnie z teorią rezonansu chemicznego można to zapisać w formie dwóch struktur rezonansowych:
Udział rezonansowej struktury metalocyklopropanowej wzrasta ze zwiększaniem się rozmiarów chmury elektronowej metalu i liczbą elektrofilowych podstawników przy alkenie:
Otrzymywanie.
Kompleksy alkenowe po raz pierwszy zostały otrzymane przez W.C.Zeisa w 1827 r. ale aż do lat ’60 XX w. nikt się nimi specjalnie nie interesował.
Trzy najczęściej stosowane metody ich syntezy to:
Własności.
Wymiana ligandów alkenowych odbywa się niemal tak samo łatwo jak karbonylkowych – wystarczy aby związek atakujący miał własności elektro- lub nukleofilowe – choć trochę silniejsze od ligandów alkenowych:
Czasami jednak reakcja z elektrofilem prowadzi do jego addycji bez odrywania ligandów alkenowych:
Z praktycznego punktu widzenia najważniejsza jest jednak reakcja z nukleofilami. Przyłączenie alkenu przez wiązanie π-d do metalu rozpoczyna cykl katalityczny powodujący aktywację wiązania =C-H w wyniku przekształcenia π-σ prowadzącego do powstania kompleksu alkilowego:
W wielu reakcjach katalitycznych zarówno nukleofil jak i alken są przyłączone do centrum metalicznego i atak nukleofila następuje wewnątrzcząsteczkowo. Np. kluczowy etap katalitycznego uwodorniania olefin, który stosuje się np. do utwardzania tłuszczów roślinny w trakcie produkcji margaryny:
Innymi reakcjami, w których stosuje się jako katalizatory kompleksy alkenowe to:

</doc>
<doc id="131333" url="https://pl.wikipedia.org/wiki?curid=131333" title="Doktryna Breżniewa">
Doktryna Breżniewa

Doktryna Breżniewa (zwana także doktryną „ograniczonej suwerenności”) – przyjęta w 1968 roku doktryna radziecka stwierdzająca, że w krajach Układu Warszawskiego obowiązuje ograniczenie suwerenności państw członkowskich na rzecz interesów wspólnoty socjalistycznej (w praktyce ZSRR). Tłumaczono zatem, że interwencja w państwie bloku dążącym do secesji nie jest agresją, lecz samoobroną przed ingerencją wrogiej ideologii. Była stworzona na potrzeby ideologiczne; potrzebowano usprawiedliwienia interwencji w Czechosłowacji (tzw. Praska Wiosna). Po raz pierwszy opublikowana 26 września 1968 r. w artykule S. Kowalowa pt. „Suwerenność i międzynarodowe zobowiązania państw socjalistycznych” na łamach „Prawdy”. Szerzej przedstawiona przez ministra spraw zagranicznych ZSRR Andrieja Gromykę na sesji Zgromadzenia Ogólnego ONZ 3 października 1968. Potępiły ją państwa zachodnie oraz niektóre państwa socjalistyczne znajdujące się poza radziecką strefą wpływów (Chiny, Albania, Jugosławia). Nie zaakceptowała jej również Rumunia.
"Wspólnota socjalistyczna jako całość ma prawo do interwencji na terytorium każdego państwa członkowskiego bloku socjalistycznego w sytuacji, gdy wewnętrzne lub zewnętrzne siły, wrogie wobec socjalizmu, usiłują zakłócić rozwój tego kraju i przywrócić ustrój kapitalistyczny".
Obowiązywała w praktyce do Jesieni Ludów w 1989, kiedy została wyparta przez doktrynę Sinatry.

</doc>
<doc id="131335" url="https://pl.wikipedia.org/wiki?curid=131335" title="Funkcja gęstości">
Funkcja gęstości



</doc>
<doc id="131337" url="https://pl.wikipedia.org/wiki?curid=131337" title="Atlas (publikacja)">
Atlas (publikacja)

Atlas – zbiór map różnotematycznych, swoim odwzorowaniem obejmujący określony obszar Ziemi i zazwyczaj wydany w postaci książkowej, jednolicie opracowanym (przy użyciu konsekwentnie zastosowanych odwzorowań kartograficznych, jednolitych metod prezentacji, czcionek (fontów) i barw). Od końca XX wieku atlasy mogą ukazywać się także w postaci elektronicznej (np. atlasy na CD-ROM-ach, atlasy internetowe). Atlas często oprócz map zawiera także tabele statystyczne, wykresy, fotografie i ilustracje. 
Nazwa.
Nazwa "atlas" nawiązuje do mitologicznej postaci Atlasa, który dźwigał na swoich barkach sferę niebieską – jego wyobrażenie było często umieszczane na stronach tytułowych atlasów. Użycie tego terminu sięga XVI wieku, gdy pojawił się w tytule dzieła Merkatora "Atlas Sive Cosmographicae" (Atlas albo Opisanie Świata) z lat 1585-1595. Najwcześniejszy atlas to "Geografia" Ptolemeusza, pochodzący z około 150 r. n.e. Za pierwszy nowoczesny atlas można uznać wydany 20 maja 1570 "Theatrum Orbis Terrarum" Orteliusa. 
Z czasem pojęcie atlas znacznie się rozszerzyło i dziś pod tym pojęciem rozumiemy szereg różnych wydawnictw nie tylko geograficznych. Atlas ptaków, roślin itp. zawiera ilustracje pozwalające w miarę szybko rozpoznać poszczególne gatunki. Atlas encefalograficzny pokazuje encefalogramy prawidłowe i towarzyszące różnym schorzeniom z podaniem takiego układu elektrod który ilustrowaną wadę wykaże. Ważną rolę odgrywają atlasy anatomiczne pozwalające ukazać wygląd zdrowych i patologicznych przekrojów ciała. Coraz większego znaczenia nabierają atlasy nieba oraz atlasy Księżyca (selenograficzne).
Rodzaje atlasów.
Atlas geograficzny jest ważnym narzędziem dydaktycznym w nauczaniu geografii.
Atlasy mogą być ogólnogeograficzne, tzn. przedstawiać ogół zjawisk geograficznych na danym obszarze, bądź tematyczne, czyli przedstawiać wybrane aspekty tych zjawisk np. atlas geologiczny, geopolityczny, samochodowy, itp. Atlasy różnią się także zasięgiem, mogą obejmować cały świat, jego część (np. atlas Europy, Azji, Bliskiego Wschodu), całe państwo (zobacz: atlas narodowy), region (np. atlas województwa) inne wyodrębnione obszary (np. atlasy parków narodowych). 
Atlasy geograficzne dzieli się: 

</doc>
<doc id="131338" url="https://pl.wikipedia.org/wiki?curid=131338" title="Bitwa pod Smoleńskiem (1632-1634)">
Bitwa pod Smoleńskiem (1632-1634)



</doc>
<doc id="131339" url="https://pl.wikipedia.org/wiki?curid=131339" title="Ubóstwo absolutne">
Ubóstwo absolutne

Ubóstwo absolutne – pojęcie stosowane w statystykach międzynarodowych na oznaczenie krańcowej biedy.
Pojęcie ubóstwa absolutnego (bezwzględnego) definiowane jest najczęściej jako taki stan warunków bytowych, który nie zapewnia podstawowych funkcji życiowych (biologicznych).
Skrajnie (absolutnie) ubogim jest ten, kto może wydać na swoje utrzymanie mniej niż równowartość jednego dolara dziennie. Takich osób jest na świecie około 800 mln. Większość stanowią mieszkańcy Afryki i Azji Południowej.

</doc>
<doc id="131341" url="https://pl.wikipedia.org/wiki?curid=131341" title="Familok">
Familok

Familok (niem. "Familien-Block" „rodzinny blok”) – budynek wielorodzinny, przeznaczony dla pracowników przemysłu ciężkiego i ich rodzin, przede wszystkim górników, hutników oraz średniego personelu urzędniczego. Familoki wchodziły w skład osiedli robotniczych i w klasycznej postaci były budowane na przełomie XIX i XX wieku w miejscowościach, gdzie powstawały odpowiednio duże zakłady przemysłowe.
Charakterystyka.
Cechy charakterystyczne tego typu budynków: były budowane z cegły niepowlekanej tynkiem (stąd ich charakterystyczna barwa – ciemnoczerwona, brunatna), miały dwie lub trzy kondygnacje z często zamieszkanym poddaszem. W większości budynki posiadają dwuspadowe dachy o małym nachyleniu, a ich ściany przed szkodami górniczymi zabezpieczano stalowymi ściągami (w różnych pasach poziomych), zakotwionymi na rozety oporowe.
W pierwszym okresie pozbawione były kanalizacji. Wspólny wodociąg: zlew (śl. "ausgus") z kranem (śl. "kokotek") był lokalizowany na półpiętrze klatki schodowej. Typowe mieszkanie miało około 35 m² i składało się z kuchni i pokoju, czasami też spiżarni częściej zwanej komórką. Życie codzienne koncentrowało się w kuchni. Pokój (dawniej "izba") pełnił funkcje sypialni oraz pomieszczenia reprezentacyjnego. Mieszkanie było zamieszkiwane przez 6 do 8 osób.
Familoki miały też wspólne ubikacje (śl. "haziel") dla mieszkańców jednej klatki schodowej zlokalizowane na półpiętrze, wewnątrz budynku, czasem też na podwórzu, oraz indywidualne komórki, pierwotnie wywodzące się z tradycyjnego wiejskiego chlewika (śl. "chlywik") i przypisane do każdego mieszkania. Bardzo szybko okazało się, że o hodowli świń nie ma mowy, za to ważniejsze jest miejsce na węgiel dawany pracownikom w ramach deputatu. Na Górnym Śląsku, gdzie zabudowa „familokowa” jest dość typowa, tworzą one całe ulice, a nawet dzielnice. Zdobnictwo zewnętrzne budynków było skromne, a polegało na prostych ozdobnych układach cegieł w fasadach domów, elewacje artykułowane były głównie w poziomach przez pasy gzymsów nad kondygnacjami, nad otworami okiennymi czasem można zaobserwować łuki ułożone z wystających poza lico ściany cegieł. Cechą wyróżniającą górnośląskich familoków były pomalowane przez mieszkańców futryny okien i zewnętrzne parapety, a czasami także inne elementy zewnętrznej elewacji na jaskrawy kolor czerwony bądź zielony.
Różnice między "familokami" a innymi kamienicami budowanymi dla pracowników w tamtym okresie nie są znaczne. Jednak na początku XX wieku cechował je wyższy standard mieszkalny, np. ze względu na wodociąg. Obecność robotniczych osiedli na terenie miast Górnego Śląska odcisnęła się piętnem na lokalnej kulturze, w której miejsce familoka było szczególnie cenione i często opisywane w literaturze, w szczególności we wspomnieniach jego mieszkańców. Istnienie familoków przyczyniało się do kształtowania specyficznych społeczności lokalnych, które tworzyli ich mieszkańcy. Opis familoka i życia w nim znajdziemy w powieści „Cholonek, czyli dobry Pan Bóg z gliny” autorstwa Janoscha (Horsta Eckerta) niemieckojęzycznego pisarza urodzonego w Zabrzu.
Życie sąsiedzkie.
Atmosfera życia w takich budynkach była specyficzna ze względu min. na zamieszkujące w nich skoligacone rodziny. Ponadto z racji faktu, że w familokach mieszkali zazwyczaj górnicy z jednej kopalni, nawiązywali oni często przyjaźnie, które utrzymywali także po pracy. Drzwi wejściowe do kuchni z reguły były otwarte przez cały dzień, a częstym miejscem spotkań były sienie, altanki, schody przy wejściach do budynków oraz podwórka. Właśnie na podwórkach skupiało się sąsiedzkie życie towarzyskie, spotykała się młodzież i starsi, odbywały się zabawy przy akompaniamencie gitar, akordeonów, mandolin. 
Familoki dzisiaj.
Ze względu na swoje znaczenie historyczne w niektórych miastach są obejmowane opieką konserwatorską i poddawane renowacji np. Nikiszowiec w Katowicach, Kolonia Zgorzelec w Bytomiu, Kolonia Emma w Radlinie lub familoki w Rudzie Śląskiej i Czerwionce-Leszczynach oraz rewitalizacji.

</doc>
<doc id="131343" url="https://pl.wikipedia.org/wiki?curid=131343" title="Powiat ostrowski (województwo wielkopolskie)">
Powiat ostrowski (województwo wielkopolskie)

Powiat ostrowski – powiat w Polsce w południowo–zachodniej części województwa wielkopolskiego, reaktywowany w 1999 roku w ramach reformy administracyjnej. Tworzy go osiem jednostek administracyjnych. Jego siedzibą jest miasto Ostrów Wielkopolski.
Drugi pod względem liczby ludności powiat w województwie wielkopolskim (nie wliczając miast na prawach powiatu). Według danych z 1 stycznia 2020 powiat liczył 161 581 mieszkańców; według danych z 30 czerwca 2020 roku powiat zamieszkiwało tyle samo osób.
Charakterystyka powiatu.
Powiat ostrowski położony jest w paśmie makroregionu Niziny Południowowielkopolskiej, mezoregionu Wysoczyzny Kaliskiej i Wysoczyzny Leszczyńskiej, przy granicy z Dolnym Śląskiem, w dorzeczu Baryczy, Ołoboku i Prosny. Powiat ma charakter rolniczo–przemysłowy, użytki rolne zajmują 64,9% powierzchni powiatu, a 28,3% tereny leśne.
Historia.
Pierwsze wzmianki pisane o osadach rejonu ostrowskiego pochodzą z końca XIII wieku.
Odolanów uzyskał prawa miejskie w XIV wieku, a Raszków w roku 1444. W 1713 roku dzięki staraniom Jana Jerzego Przebendowskiego, prawa miejskie na prawie magdeburskim uzyskał Ostrów Wielkopolski. Najmłodszym miastem powiatu ostrowskiego są Nowe Skalmierzyce, które uzyskały prawa miejskie w 1962 roku.
Do II rozbioru Polski (1793 r.) obszar współczesnego powiatu ostrowskiego leżał w powiecie kaliskim dawnego województwa kaliskiego; w latach 1795–1807 leżał w departamencie kaliskim Prus Południowych, zaś w latach 1807–1815 w powiecie odolanowskim, departament kaliski Księstwa Warszawskiego. Po utworzeniu Królestwa Polskiego (1815 r.) obszar ten znalazł się poza granicami państwa polskiego – Wielkie Księstwo Poznańskie.
W 1815 roku pruska administracja przeniosła siedzibę powiatu odolanowskiego oraz część instytucji m.in. sąd powiatowy i kasę powiatową do Ostrowa Wielkopolskiego. Od tego momentu nowo tworzone instytucje i obiekty rangi powiatowej lokowano już tylko w tym mieście. W 1887 roku z powiatu odolanowskiego wydzielono powiat ostrowski, przy czym granica między nimi biegła południkowo, kilka kilometrów na zachód od obecnego centrum Ostrowa. W 1932 roku powiat odolanowski uległ likwidacji i włączeniu do powiatu ostrowskiego.
Podczas wojny powiat został wcielony do Rzeszy – przez pewien okres administratorem powiatu był tu Heinz Auerswald. W 1948 roku powiat ponownie podzielono: na powiat ostrowski oraz powiat miejski Ostrów Wielkopolski. Na skutek centralizacyjnej reformy administracyjnej w 1975 roku oba powiaty uległy likwidacji.
W 1999 roku reforma administracyjna reaktywowała powiat ostrowski. Pierwszym starostą ostrowskim został Andrzej Dera (AWS). Od 2002 roku przez dwie kadencje starostą był Włodzimierz Jędrzejak (SLD), zaś od 2010 roku starostą ostrowskim jest Paweł Rajski (PO).
Gospodarka.
W końcu września 2019 liczba zarejestrowanych bezrobotnych w powiecie ostrowskim obejmowała ok. 1,8 tys. mieszkańców, co stanowi stopę bezrobocia na poziomie 2,5% do aktywnych zawodowo.
Przemysł.
Głównym miastem powiatu jest Ostrów Wielkopolski, jeden z dwóch głównych ośrodków w Kalisko-Ostrowskim Okręgu Przemysłowym. Do aglomeracji kalisko-ostrowskiej należy część gmin powiatu ostrowskiego. Powiat stanowi ośrodek przemysłu: spożywczego, środków transportu (produkcja wagonów), maszynowego, precyzyjnego, drzewnego oraz materiałów budowlanych.
Rolnictwo.
Najważniejszym sektorem powiatu ostrowskiego pozostaje rolnictwo – ponad połowę powierzchni powiatu zajmują użytki rolne. Wśród uprawianych roślin dominują zboża, kukurydza, rzepak i ziemniaki. Na terenie gminy Nowe Skalmierzyce i gminy Raszków istnieją lepsze warunki glebowe, co sprawia, że użytki rolne sięgają tam 90% w stosunku do całkowitej powierzchni gminy.
Turystyka i zabytki.
Sztuka regionu ostrowskiego.
Na terenie powiatu ostrowskiego dominują zabytki architektury sakralnej oraz dwory, pałace i parki. Sztukę romańską tego regionu prezentuje m.in. drewniany posążek „Madonny z Dzieciątkiem” (datowany na 2 poł. XII–pocz. XIII w.), pochodzący z wyposażenia klasztoru cysterek w Ołoboku (od 1931 roku w zbiorach Muzeum Narodowego w Warszawie) oraz granitowa kropielnica w Skrzebowej.
Sztukę gotycką przedstawia wczesnogotycki jednonawowy kościół parafialny w Sobótce oraz klasztor i kościół w Ołoboku. Z gotyckiego klasztoru, który rozebrano w 1882 roku, zachowało się piętrowe skrzydło, przylegające do kościoła od strony północnej.
W epoce renesansu wzniesiono w regionie ostrowskim m.in. murowaną kaplicę loretańską w Skrzebowej (obecnie ruiny), murowaną kaplicę przy kościele pw. św. Katarzyny Aleksandryjskiej w Skalmierzycach oraz dzwon (1555 r.) w Szczurach.
Ożywienie w ruchu budowlanym i artystycznym nastąpiło w czasach trwania baroku. Barokowy kościół pw. św. Michała Archanioła w Cieszynie (z końca XVII w.), wybudowano kosztem kapituły wrocławskiej w miejscu dawnego drewnianego. W epoce późnego baroku powstał również wybudowany na rzucie ośmioboku kościół ewangelicki w Odolanowie.
W 1791 roku ukończono budowę murowanego klasycyzującego pałacu w Lewkowie. W nurcie klasycyzmu wybudowano budynki sakralne m.in. w Pogrzybowie (1801–1806) i Rososzycy (1818 r.).
Mecenat Antoniego Radziwiłła namiestnika Wielkiego Księstwa Poznańskiego, właściciela miasta Ostrowa i dóbr przygodzkich sprawiły, że w głębi lasu wzniesiono w latach 1822–1824 jako rezydencję sezonową pałac w Antoninie, według projektu niemieckiego architekta Karla Friedricha Schinkla.
Pałac w Śliwnikach (1848–1850) wybudowany dla Jana Niepomucena Niemojowskiego, jest jednym z pierwszych budynków w rejonie ostrowskim, wzniesionym w stylu neogotyckim. Innym przykładem tej architektury jest monumentalny dworzec kolejowy w Nowych Skalmierzycach, wybudowany w latach 1905–1906.
Zabytkowe parki.
Parki wpisane w rejestr zabytków województwa wielkopolskiego:
Zabytki architektury (wybór).
Obiekty wpisane w rejestr zabytków województwa wielkopolskiego:
Zabytkowe kościoły.
Najstarsze zabytkowe kościoły na terenie powiatu ostrowskiego (chronologicznie):
Transport.
Transport kolejowy.
Legenda:
Transport lotniczy.
W Michałkowie w gminie Ostrów Wielkopolski, znajduje się lotnisko Ostrów Wielkopolski-Michałków.
Administracja.
Organem uchwałodawczym samorządu jest Rada Powiatu Ostrowskiego, składająca się z 27 radnych.

</doc>
<doc id="131345" url="https://pl.wikipedia.org/wiki?curid=131345" title="Hessen">
Hessen

Niemcy:
Osoby:
Inne:

</doc>
<doc id="131347" url="https://pl.wikipedia.org/wiki?curid=131347" title="Kachaber Cakadze">
Kachaber Cakadze

Kachaber Cakadze (ros. Кахабер Цакадзе, gruz. კახაბერ წაქაძე; ur. 28 stycznia 1969 w Bakuriani) – gruziński skoczek narciarski, trzykrotny uczestnik zimowych igrzysk olimpijskich, uczestnik mistrzostw świata w narciarstwie klasycznym i w lotach narciarskich.
Jest jedynym gruzińskim skoczkiem narciarskim, który uczestniczył w najwyższej rangi zawodach międzynarodowych. Trzykrotnie brał udział w igrzyskach olimpijskich (w 1994, 1998 i 2002). Najwyższe miejsce – 50. na skoczni normalnej – zajął w swoim pierwszym starcie. Dziesięciokrotnie uczestniczył w zawodach indywidualnych Pucharu Świata, zajmując miejsca poza pierwszą trzydziestką (najwyższe miejsce – 39. – zajął w Planicy w 1994; były to zarazem zawody mistrzostw świata w lotach). 31 razy zdobywał punkty w Pucharze Kontynentalnym i jeden raz w poprzedniku tego cyklu, czyli w Pucharze Europy.
Syn Koby Cakadze, również skoczka narciarskiego. Przed startami pod flagą gruzińską, Kachaber Cakadze reprezentował Związek Socjalistycznych Republik Radzieckich oraz Wspólnotę Niepodległych Państw.
Życie prywatne.
Urodził się w Bakuriani w Gruzińskiej SRR jako syn Koby Cakadze, skoczka narciarskiego reprezentującego Związek Socjalistycznych Republik Radzieckich. Był on wielokrotnym mistrzem ZSRR i reprezentował ten kraj w najważniejszych imprezach międzynarodowych.
Przez niemal całą karierę był jedynym reprezentantem swojego kraju w skokach narciarskich (kiedy kończył karierę epizodyczny start zaliczył Lewan Kozanaszwili). W czasie kariery obywał się bez trenera, założył dla siebie samego klub „Koba Cakadze”. Samodzielnie finansował swoje wyjazdy na zawody. Mieszkał i trenował w Stanach Zjednoczonych, równocześnie pracując jako taksówkarz w Chicago. Na zawody przyjeżdżał czarnym sedanem.
Kachaber Cakadze był jednym z najbardziej masywnych skoczków narciarskich na świecie. Przy wzroście ok. 173 cm, jego waga oscylowała w granicach od 70 kg (w połowie lat 90.) do niemal 75 kg podczas zimowych igrzysk olimpijskich w Salt Lake City. Z tego powodu przylgnął do niego przydomek „Latający Słoń”.
Przebieg kariery.
Związek Socjalistycznych Republik Radzieckich.
Karierę rozpoczął jako reprezentant Związku Radzieckiego. Jego pierwszym większym startem na arenie międzynarodowej były mistrzostwa świata juniorów w 1987. 7 lutego wystąpił w konkursie indywidualnym, a dwa dni później w drużynowym. W konkursie indywidualnym po skokach na 83,5 i 82 m zajął 19. miejsce z notą łączną 180,3 pkt. (startowało 58 zawodników). W konkursie drużynowym skakał 83,5 i 83 metry, co w efekcie dało mu najwyższą notę spośród wszystkich radzieckich skoczków (182,4). Jednak drużyna radziecka (w składzie: Kachaber Cakadze, Roman Kierow, Eduard Subocz i Jurij Dudariew) zajęła siódme miejsce (startowało 14 ekip).
Przez niemal kolejne dwa lata nie odnotował poważniejszych startów międzynarodowych. Pierwszym takim startem były zawody Pucharu Świata z 14 stycznia 1989 w Libercu. Cakadze debiutował w tychże zawodach. Skoczył jednak tylko 82,5 m i zajął 91. miejsce, wyprzedzając zaledwie czterech zawodników. Dzień później w Harrachovie poszło mu już nieco lepiej, gdyż zajął 74. miejsce w stawce 95 zawodników. Wyprzedził wówczas m.in. Zbigniewa Klimowskiego i Jarosława Mądrego.
W sezonie 1990/1991 odnotował już więcej startów. 23 grudnia 1990 w Chaux-Neuve wystąpił w zawodach Pucharu Europy (poprzednik Pucharu Kontynentalnego). Zajął 15. miejsce i zgodnie z ówczesnymi zasadami punktowania zdobył jeden punkt do klasyfikacji generalnej, w której zajął 95. miejsce (ex aequo ze Zbigniewem Klimowskim i Miranem Tepešem). W sezonie tym startował jeszcze w czterech zawodach Pucharu Europy, jednak zawsze był poza czołową piętnastką. Wystąpił również w pięciu zawodach Pucharu Świata, z czego najwyższe miejsce zajął 3 marca w Lahti – był wówczas 41. zawodnikiem konkursu (w pozostałych zawodach był 57., 51., 45. i ponownie 57.).
Wspólnota Niepodległych Państw.
W barwach reprezentacji WNP odnotował dwa starty. 20 marca 1992 w Sprovie zajął 51. miejsce w zawodach Pucharu Europy (skoczył 71,5 m). Dzień później w Meldal, po skokach na 85 i 86 m zajął 33. miejsce z notą łączną 150,4 pkt.
Gruzja.
Po rozpadzie Wspólnoty Niepodległych Państw, Cakadze reprezentował Gruzję. W pierwszych zawodach pod flagą gruzińską wystąpił w sezonie 1992/1993 (5 grudnia 1992). Był to konkurs Pucharu Świata w Falun, w którym Cakadze odpadł jednak w kwalifikacjach (skoczył tylko 69 m, podczas gdy najsłabszą odległością dającą awans było 80,5 m). W lutym 1992, również w Falun, wystąpił na mistrzostwach świata. Na skoczni dużej, po skokach na 68 i 61 m zajął przedostatnie 61. miejsce, wyprzedzając tylko Kanadyjczyka Jeremy'ego Blackburna, który upadł w pierwszym skoku i nie oddał w ogóle drugiej próby. Na normalnym obiekcie skakał 63 i 62,5 m, co dało mu 63. miejsce (tym razem wyprzedził trzech zawodników). Po mistrzostwach wystąpił jeszcze w konkursie Pucharu Świata w Lahti, który ukończył na 67., przedostatnim miejscu.
W sezonie 1993/1994 odnotował kilka ważnych startów. 11 grudnia 1993 w Oberwiesenthal zadebiutował w nowo utworzonym Pucharze Kontynentalnym. W jednoseryjnym konkursie zajął 32. miejsce i był bliski zdobycia punktów (od tego sezonu, we wszystkich zawodach punkty zdobywało 30 najlepszych skoczków). Dzień później w Lauschy był ponownie 32. Pierwsze punkty do klasyfikacji PK zdobył 29 grudnia w Saint Ägyd. Zajął wówczas 16. miejsce i zdobył 15 punktów do klasyfikacji generalnej, w której zajął 205. miejsce.
20 i 25 lutego 1994 wystąpił jako pierwszy skoczek z niepodległej Gruzji na igrzyskach olimpijskich. Po skokach na 75 i 78 m zajął 55. miejsce na skoczni dużej (wyprzedził trzech skoczków), a na skoczni normalnej zajął 50. miejsce po skokach na 75,5 i 71 m (tym razem okazał się lepszy od ośmiu zawodników). 20 marca wystąpił też na mistrzostwach świata w lotach, które były jednocześnie zawodami Pucharu Świata. Na mamuciej skoczni w Planicy zajął 39. miejsce po skokach na 88 i 94 m (wyprzedził czterech zawodników; niżej niż Cakadze sklasyfikowany został między innymi Roar Ljøkelsøy). Był to jego największy sukces zarówno w Pucharze Świata jak i w mistrzostwach świata w lotach, w których potem nie startował.
Kolejne kilka lat spędził na startach wyłącznie w Pucharze Kontynentalnym. W sezonie 1994/1995 był 11. i 12. w Lake Placid i 11. w Ishpeming. Bliski zdobycia punktów był też w Westby, gdzie zajął 32. miejsce. Zdobył łącznie do klasyfikacji generalnej 70 punktów i uplasował się na 100. miejscu. W następnym sezonie sytuacja się powtórzyła – Cakadze zdobywał punkty tylko w Lake Placid, w którym był 15. i 12. Ponadto był 32. w Libercu.
W sezonie 1996/1997 punktował już znacznie częściej. 21 i 22 grudnia zajmował 29. i 19. miejsce (odpowiednio: Brotterode i Lauscha), a 28 i 29 grudnia plasował się w pierwszej dziesiątce (9. i 7. miejsce w Lake Placid). Ponadto punktował jeszcze w Oberhofie (27. i 15. miejsce), Szczyrbskim Jeziorze (21. lokata), Braunlage (27. pozycja) i Harrachovie (26. miejsce). Zdobył aż 118 punktów i zajął w klasyfikacji generalnej 86. miejsce.
W sezonie 1997/1998 punktował w Zakopanem i Libercu oraz dwukrotnie we Frenštácie i Chamonix. Ponadto odpadał w kwalifikacjach do zawodów Pucharu Świata w Ramsau. Na zimowych igrzyskach w 1998 na normalnej skoczni zajął 55. miejsce po skoku na 69 metrów (wśród 62 zawodników). Na dużym obiekcie zajął trzecie od końca 59. miejsce (skoczył 89,5 m). Po igrzyskach startował jeszcze w zawodach Pucharu Kontynentalnego w Willingen, jednak w obu konkursach był poza trzydziestką.
W grudniu 1998 odpadał w kwalifikacjach do wszystkich konkursów Turnieju Czterech Skoczni. Potem do końca sezonu skakał w PK, w którym wystąpił 16 razy. Tylko czterokrotnie zdobywał jednak punkty, a miało to miejsce m.in. w Bad Goisern (30. miejsce), Lauschy (25. miejsce) i Ishpeming (27. miejsce). 6 lutego 1999 odniósł największy sukces w PK, gdy zajął piąte miejsce w jednoseryjnym konkursie w Braunlage (skoczył 80 m).
W sezonie 1999/2000 sześciokrotnie startował w Pucharze Kontynentalnym i ani razu nie zdobył punktów (najbliżej był w Braunlage, gdzie był na 32. miejscu). Dwukrotnie odpadał w kwalifikacjach do zawodów Pucharu Świata. Wystąpił tylko w jednym konkursie PŚ – było to 28 listopada 1999 w Kuopio. W jednoseryjnych zawodach, które przeprowadzono bez rozgrywania kwalifikacji, zajął 79. (ostatnie) miejsce, skacząc zaledwie 50 metrów. Był to jego ostatni występ w głównym konkursie PŚ.
W sezonie 2000/2001 zdobył 7 punktów w PK za 25. i 30. miejsce w Westby. Blisko zdobycia pucharowych punktów był w jednym z konkursów w Chamonix, gdzie zajął 34. miejsce. W dziewięciu pozostałych konkursach, w których skakał, zajmował nieco dalsze pozycje. Ponadto w jednym konkursie został zdyskwalifikowany.
Sezon 2001/2002 był ostatnim sezonem w karierze Kachabera Cakadze. Rozpoczął go 14 i 15 lipca w nieudanych dla niego konkursach Pucharu Kontynentalnego w Villach (48. i 38. miejsce). W sierpniu zajął 67. miejsce w Oberstdorfie. Następnie startował w kwalifikacjach do trzech konkursów Letniego Grand Prix, w których jednak odpadał (w jednym z nich zdyskwalifikowano go). W grudniu zaliczył także nieudane kwalifikacje do konkursów Pucharu Świata w Titisee-Neustadt i Villach (odpadając w tychże).
26 grudnia zajął 49. miejsce w PK w Sankt Moritz. Potem startował w kwalifikacjach do trzech konkursów Turnieju Czterech Skoczni; w każdych jednak odpadał. Do końca stycznia 2002 wystąpił jeszcze w sześciu konkursach PK i w czterech z nich zdobył punkty; miało to miejsce dwukrotnie w Ishpeming i Westby (zdobył łącznie 33 punkty).
W lutym 2002 wystąpił w ostatniej dużej imprezie w swej karierze. Były to zimowe igrzyska w Salt Lake City. W obu konkursach odpadł w kwalifikacjach. W kwalifikacjach na obiekcie normalnym miał wyniki lepsze tylko od dwóch zawodników (skoczył 73 m); na dużym również wyprzedził tylko dwóch (tym razem skoczył 90 m).
W tym samym roku zakończył karierę sportową. Ostatni występ Cakadze na arenie międzynarodowej miał miejsce 3 sierpnia tegoż roku. W konkursie Letniego Pucharu Kontynentalnego na skoczni normalnej w Oberstdorfie zajął 90. miejsce po skoku na odległość 73,5 m. W zawodach tych wziął udział również inny Gruzin, Lewan Kozanaszwili, który po skoku na 52 m zajął ostatnie, 111. miejsce.
Osiągnięcia.
Mistrzostwa świata.
Starty na mistrzostwach świata – szczegółowo.
Źródło:
Mistrzostwa świata w lotach.
Starty na mistrzostwach świata w lotach – szczegółowo.
Źródło:
Puchar Świata.
Miejsca w poszczególnych konkursach.
Źródło:
Do sezonu 1992/1993 obowiązywała inna punktacja.
Letnie Grand Prix.
Miejsca w poszczególnych konkursach LGP.
Źródło:
Puchar Kontynentalny.
Źródło:
Letni Puchar Kontynentalny.
Miejsca w poszczególnych konkursach Letniego Pucharu Kontynentalnego.
Źródło:
Puchar Europy.
Źródło:
Miejsca w poszczególnych konkursach Pucharu Europy.
W zawodach Pucharu Europy, podobnie jak w zawodach Pucharu Świata, obowiązywała inna punktacja.

</doc>
<doc id="131349" url="https://pl.wikipedia.org/wiki?curid=131349" title="Rozejm w Dywilinie">
Rozejm w Dywilinie

Rozejm w Dywilinie () – rozejm zawarty w Dywilinie 11 grudnia 1618 albo 3 stycznia 1619, kończący wojnę moskiewską trwającą od 1609, będącą następstwem dymitriad.
Traktat miał obowiązywać czternaście i pół roku od dnia 3 stycznia 1619 do 3 lipca 1633. Wielkie Księstwo Litewskie odzyskało ziemię smoleńską po 105 latach przerwy, zaś Korona Królestwa Polskiego uzyskała ziemię czernihowską i siewierską.
Car Michał I Romanow zrzekał się tytułów księcia czernihowskiego, siewierskiego, smoleńskiego oraz inflanckiego. Uzgodniono wymianę jeńców. Drażliwą kwestię zrzeczenia się pretensji do tronu carskiego przez królewicza Władysława pominięto, pomimo nalegań strony rosyjskiej. Nie ujęto również w porozumieniu postulatów Rosjan dotyczących zwrotu łupów wywiezionych z Kremla.
Warunki rozejmu odzwierciedlały aktualny stosunek sił obu stron. Rzeczpospolita uzyskała nabytki terytorialne (Smoleńszczyzna, Czernihowszczyzna i Siewierszczyzna), ale w praktyce okazało się, że nie jest zdolna do dalszej ekspansji na wschodzie, a Rosja obroniła się przed podbojem. Pośrednim skutkiem wojny była zgoda zaangażowanej pełnią sił w działania na wschodzie Rzeczypospolitej na przeniesienie lenna pruskiego na elektorską linię Hohenzollernów.
Odtąd, aż do utraty Inflant w 1621 na rzecz Szwecji, Rzeczpospolita osiągnęła obszar około 1 000 000 km², co stanowiło największą powierzchnię, jaką państwo to miało w swej historii. 
Rozejm nie dotrwał do przewidywanego końca. Rosja rozpoczęła działania wojenne jesienią 1632 roku, po śmierci Zygmunta III Wazy, zakończone pokojem w Polanowie, w którym potwierdzono warunki rozejmu dywilińskiego.

</doc>
<doc id="131351" url="https://pl.wikipedia.org/wiki?curid=131351" title="Libreville">
Libreville

Libreville – stolica i największe miasto Gabonu, położone na północnym zachodzie kraju, nad rzeką Gabon w Afryce Równikowej. Centrum przemysłu i handlu. Liczy ok. 580 tys. mieszkańców (2005 r.).
Historia.
Okolica była początkowo zamieszkana przez plemię Mpongwe długo przed przybyciem Francuzów, którzy nabyli tę ziemię w 1839 roku. Miasto zostało założone w 1843 roku. W 1848 roku miasto zostało nazwane Libreville (z fr. "wolne miasto"). Miasto w latach 1934-1946 było głównym portem Francuskiej Afryki Równikowej. Po uzyskaniu w 1960 roku niepodległości, miasto zamieszkiwało 31 000 ludzi. Dzisiaj miasto zamieszkuje około 40% całej populacji Gabonu.
Podział miasta.
Z północy na południe głównymi dzielnicami miasta są: dzielnica mieszkalna Batterie IV, Quartier Louis, Mont-Bouët i Nombakélé (dzielnica handlowo-usługowa), Glass (pierwsze europejskie osiedle w Gabonie), Oloumi (główna strefa przemysłowa) i Lalala (dzielnica mieszkalna). 
Port miejski i stacja kolei transgabońskiej są położone w Owendo, na południe od głównych obszarów zabudowanych. W głębi lądu i na obszarach podmiejskich są położone biedniejsze dzielnice miasta.
Transport.
Libreville ma też jeden z najlepszych układów infrastrukturalnych na Czarnej Afryce. 11 kilometrów na północ od centrum miasta znajduje się międzynarodowy port lotniczy Libreville.
Kultura i edukacja.
Ciekawymi ośrodkami kulturalnymi w Libreville są: Narodowe Muzeum Sztuki i Tradycji, francuskie centrum kulturalne, katedra St. Marie, udekorowany drewniany kościół St. Michaela, Nkembo, ogród drzewny de Sibang i dwie kulturalne wsie. Główny rynek Libreville leży w Mont-Bouët. W Libreville znajduje się gabońska szkoła administracji i szkoła prawa, a także Uniwersytet Omara Bongo (zał. 1970), różne instytuty badań oraz biblioteka. 
Przemysł.
Miasto jest siedzibą przemysłu stoczniowego, przemysłu piwowarskiego i tartaków. Z miasta jest eksportowane drewno, guma i kakao z głównego portu miasta i z portu w Owendo.

</doc>
<doc id="131352" url="https://pl.wikipedia.org/wiki?curid=131352" title="Rozejm dywiliński">
Rozejm dywiliński



</doc>
<doc id="131353" url="https://pl.wikipedia.org/wiki?curid=131353" title="Pokój polanowski">
Pokój polanowski



</doc>
<doc id="131354" url="https://pl.wikipedia.org/wiki?curid=131354" title="Vanilla Ninja">
Vanilla Ninja

Vanilla Ninja – estoński girls band wykonujący muzykę z pogranicza popu i rocka.
Historia zespołu.
Zespół został założony pod koniec lata 2002 jako czteroosobowy girls band, w którego skład weszły Maarja Kivi, Lenna Kuurmaa, Katrin Siska i Piret Järvis, zaś ich producentem był Sven Lõhmus. Na początku 2002 Kivi z utworem „A Dream” zajęła siódme miejsce w programie "Eurolaul", wyłaniającym reprezentanta Estonii w 47. Konkursie Piosenki Eurowizji. Dzięki popularności osiągniętej po udziale w selekcjach piosenkarka została wybrana na liderkę zespołu. Przed założeniem zespołu przyjaźniła się z Kuurmaą, natomiast Järvis i Siska występowały ze sobą na scenie jako solowe piosenkarki.
W lutym 2003 wystąpiły z numerem „Club Kung Fu” w programie "Eurolaul 2003", wyłaniającym reprezentanta Estonii w 48. Konkursie Piosenki Eurowizji. Choć zwyciężyły w głosowaniu telewidzów, przez brak wsparcia jurorów zajęły przedostatnie, dziewiąte miejsce. W maju wydały debiutancki album studyjny, zatytułowany po prostu "Vanilla Ninja", który promowały singlem „Club Kung Fu”. Album osiągnął sukces komercyjny w Estonii i krajach niemieckojęzycznych (Niemczech, Szwajcarii i Austrii). Jesienią nawiązały współpracę z Davidem Brandesem i wydały singiel „Tough Enough”. Piosenka dotarła do „najlepszej 16-tki” list przebojów w Finlandii, Niemczech i Austrii. Niedługo po wydaniu singla „Tough Enough” wydały kolejne dwa single, „Liar” i „Don’t Go Too Fast”. Wszystkie piosenki zapowiadały ich drugi album studyjny pt. "Traces of Sadness", który wydały w czerwcu 2004. Również w 2004 z powodu zajścia w ciążę z zespołu odeszła Maarja Kivi, której miejsce zajęła Triinu Kivilaan. Latem nagrały w nowym składzie teledysk do singla „When the Indians Cry”.
W 2005 zostały ogłoszone reprezentantkami Szwajcarii z utworem „Cool Vibes” w 50. Konkursie Piosenki Eurowizji organizowanym w Kijowie. W kwietniu wyruszyły w promocyjną trasę koncertową pt. „Blue Tattoo Tour” obejmującą koncerty po Europie – w Niemczech, Szwajcarii, Austrii i Luksemburgu. Przed rozpoczęciem trasy ich producent David Brandes został posądzony o manipulację wynikami sprzedaży singla „When the Indians Cry”, przez co piosenka została zablokowana na listach przebojów w Niemczech na okres trzech tygodni. Niedługo po tym telewizja SF DRS rozwiązała umowę z producentem i zastąpiła go innym. W maju rozpoczęły próby do występu na Eurowizji, a pod koniec miesiąca pomyślnie przeszły do finału i zajęły w nim 8. miejsce po zdobyciu 128 punktów, w tym najwyższych not 12 punktów z Łotwy i Estonii. W tym samym roku wydały trzeci album studyjny pt. "Blue Tattoo", który promowały singlami „Blue Tattoo” oraz „I Know”. 10 grudnia zagrały telewizyjny koncert w Tallinie, podczas którego premierowo wykonały dwa single, „Silence” i „Rockstarz”. Pod koniec roku z zespołu odeszła basistka Triinu Kivilaan, co tłumaczyła koniecznością ukończenia szkoły i chęcią rozpoczęcia kariery solowej.
W 2006 pozostałe wokalistki kontynuowały karierę zespołową jako trio. 21 kwietnia wydały singiel „Dangerzone”, do którego nakręciły teledysk w Kapsztadzie. 19 maja wydały czwarty album studyjny pt. "Love Is War". 1 września zajęły piąte miejsce z utworem „Dangerzone” w konkursie o nagrodę Bursztynowego Słowika i Słowika Publiczności podczas Sopot Festivalu. 3 lutego 2007 zajęły czwarte miejsce z utworem „Birds of Peace” w programie "Eurolaul 2007". W 2008 reprezentowały Estonię z piosenką „Birds of Peace” podczas festiwalu "Viña del Mar Festival", na którym zdobyły główną nagrodę "Srebrnej Mewy" oraz 10 tys. dolarów za wygraną w kategorii "Najlepsi wykonawcy". Wiosną wydały singiel „Crashing Through the Doors” nagrany z gitarzystą zespołu Roxette. W czerwcu wyruszyły w trasę koncertową "Reestart Tour" po Estonii. W tym samym roku zawiesiły karierę, ale żadna nie potwierdziła całkowitego rozpadu zespołu. W 2009 planowały trasę koncertową pt. „Diva Tour 2009”, która miała na celu promowanie albumu "Love is War" w Ameryce Łacińskiej, jednak została odwołana.
W 2020 girlsband reaktywował się, do zespołu wróciła Triinu Kivilaan. 18 czerwca 2021 premierę miał pierwszy utwór girlsbandu po reaktywacji – „Gotta Get It Right” nawiązujący od strony muzycznej do lat świetności zespołu. Utwór ten stanowił, wraz z ukazanymi w lipcu, sierpniu i wrześniu następnymi singlami (o tytułach „No Regrets”, „The Reason is You” oraz „Incredible”), zapowiedź nowej płyty "Encore", która ukazała się 8 października tego samego roku.

</doc>
<doc id="131356" url="https://pl.wikipedia.org/wiki?curid=131356" title="David Brandes">
David Brandes

David Brandes (ur. 9 grudnia 1968 w Bazylei), niemiecki muzyk, kompozytor i producent muzyczny.
Pochodzi ze Szwajcarii, ale przyjął obywatelstwo niemieckie.
Jest menedżerem zespołów wykonujących muzykę pop, eurodance m.in. Vanilla Ninja, E-Rotic i Gracia. Komponuje również piosenki. Dla piosenkarza ukrywającego się pod pseudonimem Fancy skomponował m.in.: singel "Come Back And Break My Heart" wydany przez 69-Records of Jupiter Records w listopadzie 1998 roku, singel "D.I.S.C.O.(Lust For Life)" wydany w kwietniu 1999 roku, singel "How Do You Feel Right Now" wydany 29 września 1999 roku.
Był też producentem jego płyt m.in. singel "Flames Of Love '98" wydany w lipcu 1998 roku.

</doc>
<doc id="131357" url="https://pl.wikipedia.org/wiki?curid=131357" title="Oronce Fine">
Oronce Fine



</doc>
<doc id="131358" url="https://pl.wikipedia.org/wiki?curid=131358" title="Oronteus Finaeus">
Oronteus Finaeus

Oronteus Finaeus (ur. 20 grudnia 1494 w Briançon, zm. 8 sierpnia 1555 w Paryżu) – francuski matematyk, astronom i geograf.
Oronteus Finaeus, znany też jako Oronce Fine, był profesorem matematyki na uniwersytecie w Paryżu. Był też jednym z największych kartografów francuskich XVI wieku. Najbardziej znanym jego dziełem jest wydana w 1531 roku sercowata mapa "Nova et integra universi orbis descriptio" ("Nowy i pełny opis okrągłego Wszechświata") zawierająca przedstawienie Terra Australis – hipotetyczny ląd na półkuli południowej po raz pierwszy przedstawiony przez Ptolemeusza na jego mapie z II wieku.
Podstawą mapy Oronteusa był globus Johannesa Schönera wykonany w roku 1523. Terra Australis z mapy Oronteusa Fineasa została powiązana z odkrytą dopiero ok. 300 lat później Antarktydą bez jej pokrywy lodowej. Z tego powodu mapa Oronteusa Finaeusa jest przedstawiana jako istotny paranaukowy dowód dla poszukiwaczy prehistorycznych zaginionych cywilizacji utożsamiających niekiedy Antarktydę z mityczną Atlantydą.
Oronteus Finaeus był ponadto autorem "Traktatu o sferach" (1516), "Protomathis" (1532), "O kosmografii albo sfery świata w V księgach" (1532) i "Sfer świata" (1551).

</doc>
<doc id="131359" url="https://pl.wikipedia.org/wiki?curid=131359" title="Równanie różniczkowe zwyczajne">
Równanie różniczkowe zwyczajne

Równanie różniczkowe zwyczajne – równanie, w którym występują: jedna zmienna niezależna formula_1 oraz jedna lub więcej funkcji niewiadomych i ich pochodne.
Równanie różniczkowe byłoby cząstkowe, gdyby występowały w nim pochodne po dwu lub większej liczbie zmiennych niezależnych.
Wśród równań różniczkowych zwyczajnych równania różniczkowe liniowe odgrywają szczególną rolę, gdyż większość równań fizyki i matematyki stosowanej ma taką postać. Ponadto, równania nieliniowe są trudniejsze do rozwiązania i dlatego często przybliża się je za pomocą równań liniowych.
Definicje.
Oznaczenia.
Niech formula_1 oznacza zmienną niezależną, formula_3 zmienną zależną. Stosuje się różne oznaczenia na pochodne zmiennej zależnej formula_3 względem zmiennej formula_1
W praktyce (jak wyżej) zazwyczaj pomija się zapisywanie argumentu przy funkcji formula_9 i jej pochodnych, tzn. np. zamiast formula_10 pisze się tylko formula_11
Ogólna definicja.
(1) Jeżeli formula_12 jest funkcją zmiennej formula_13 zmiennej formula_9 oraz pochodnych zmiennej formula_15 to równanie postaci
nazywa się jawnym równaniem różniczkowym rzędu formula_17
(2) Niejawnym równaniem różniczkowym rzędu formula_18 nazywa się równanie postaci
Równanie różniczkowe liniowe rzędu "n jednej zmiennej x"("t").
Równanie różniczkowe nazywamy liniowym rzędu "n" zmiennej zależnej formula_20, gdy formula_12 można zapisać w postaci kombinacji liniowej funkcji formula_9 i jej pochodnych:
gdzie formula_24 "oraz" formula_25 są różniczkowalnymi funkcjami zmiennej formula_13 niekoniecznie liniowymi. Innymi słowy: równanie jest liniowe, gdy zmienna zależna i jej pochodne występują tylko w 1-sze potędze i nie ma wyrazów z funkcjami zmiennej formula_9 czy jej pochodnych, np. formula_28 itd.
Przy tym mamy dwa istotne przypadki:
Przykłady:
(1) Równanie liniowe niejednorodne rzędu formula_31
np. równanie ruchu ciała ze stałym przyspieszeniem
(2) Równania liniowe niejednorodne rzędu formula_33
a) formula_34
b) formula_35
c) formula_36
np. równaniami a), b) oraz c) opisuje się ruch harmoniczny: a) swobodny b) z siłą wymuszającą formula_37 c) z tłumieniem.
Równanie różniczkowe nieliniowe rzędu "n".
– to równanie, które nie jest liniowe
Przykłady: Równania nieliniowe jednej zmiennej zależnej
(1) formula_38
– opisuje drganie oscylatora anharmonicznego (np. wahadła matematycznego); aby równanie było liniowe, zmienna zależna powinna być w pierwszej potędze, nie w postaci funkcji formula_39 dla małych drgań można dokonać przybliżenia formula_40 dzięki czemu upraszcza się równanie do postaci liniowej
(2) formula_41
(3) formula_42
(4) formula_43
– równania (2)-(4) są nieliniowe, bo zmienna zależna nie jest w pierwszej potędze, ale w drugiej lub trzeciej; dodatkowo w równaniu (4) pochodna formula_44 jest w drugiej potędze.
Układ równań różniczkowych zwyczajnych (ODE).
Jeżeli mamy powiązanych ze sobą formula_45 równań różniczkowych zwyczajnych, to tworzą one układ (ang. "ordinary differential equations" – ODE). Niech formula_46 oznacza wektor, którego elementami są funkcje
zaś formula_12 – funkcja, której wartościami są funkcje wektora formula_46 i jego pochodnych, to
jest "jawną" postacią układu równań różniczkowych zwyczajnych wymiaru formula_51 w postaci macierzowej mamy
Funkcje te niekoniecznie są liniowe. W "postaci niejawnej" mamy
gdzie formula_54 – wektor zerowy. W postaci macierzowej mamy
Całkowanie równań różniczkowych. Całki.
Proces znajdowania rozwiązań równań różniczkowych nazywa się "całkowaniem".
"Całką" nazywa się jedno równanie formula_20 lub zespół równań formula_57 wiążących funkcje niewiadome ze zmienną niezależną formula_58 Po podstawieniu funkcji niewiadomych i ich pochodnych do danego równania różniczkowego jest ono tożsamościowo spełnione.
Uwaga: Nie należy tego pojęcia mylić z pojęciem "całki", rozumianej jako pole powierzchni pod krzywą.
Przykłady.
Równanie wektorowe drugiej zasady dynamiki.
 Równanie opisujące drugą zasadę dynamiki Newtona w przypadku ruchu ciała w przestrzeni 3-wymiarowej o stałej masie formula_45 w polu wektora siły formula_60 zmiennej w czasie ma postać:
gdzie:
Jest to więc układ 3 równań różniczkowych "liniowych" rzędu formula_64 trzech zmiennych formula_65 które są współrzędnymi ciała w przestrzeni.
Układ Lorentza.
Układ Lorentza – to układ trzech nieliniowych równań różniczkowych zwyczajnych
gdzie: formula_67 formula_68 formula_69 – stałe parametry; tutaj oznaczono: formula_70 formula_1 ma sens czasu.
Układ ten modeluje zjawisko konwekcji termicznej w atmosferze; badanie tego układu doprowadziło do odkrycia zjawiska chaosu deterministycznego.

</doc>
<doc id="131360" url="https://pl.wikipedia.org/wiki?curid=131360" title="Aleksander Narcyz Przezdziecki">
Aleksander Narcyz Przezdziecki

Aleksander Przezdziecki, Pierzchała, (ur. 29 lipca 1814 w Czarnym Ostrowiu na Podolu, zm. 26 grudnia 1871 w Krakowie), hrabia, czołowy mediewista warszawski okresu międzypowstaniowego, wydawca źródeł historycznych, członek Heroldii Królestwa Polskiego od 1847 roku.
Życiorys.
Syn Konstantego Przeździeckiego i Adelajdy Olizarówny, córki Filipa Nereusza Olizara i Ludwiki Niemirowiczówny-Szczyttówny (córki Krzysztofa).
Po ukończeniu Liceum Krzemienieckiego (1831), studiował na uniwersytecie berlińskim (1833-1834). Od 1847 mieszkał na stałe w Warszawie.
W 1842 roku założył w pałacu w Czarnym Ostrowie Bibliotekę Ordynacji Przeździeckich.
Mając zapewniony byt dzięki odziedziczonemu majątkowi, poświęcił się badaniom historycznym. Odbywał liczne podróże poszukując w archiwach i bibliotekach Niemiec, Francji, Szwajcarii i Włoch materiałów źródłowych do dziejów polskich. Owocem tych poszukiwań była opublikowana w 1850 praca "Wiadomość bibliograficzna o rękopisach zawierających w sobie rzeczy polski przejrzanych po niektórych bibliotekach i archiwach zagranicznych w latach 1846-1849".
Największą wartość dla polskiej nauki miała działalność edytorska Przezdzieckiego. W 1852 wydał "Listy Annibala z Kapui arcybiskupa napolitańskiego nuncyusza w Polsce, o bezkrólewiu po Stefanie Batorym i pierwszych latach panowania Zygmunta III"; a w 1854 "Życie domowe Jadwigi i Jagiełły z rejestrów skarbowych z lat 1388-1414" – rejestry przychodów i wydatków królewskich. W latach pięćdziesiątych rozpoczął pracę nad wydaniem dzieł Jana Długosza. Wyjeżdżał za granicę poszukując rękopisów i najlepszych kopii jego dzieł. W latach 1863-1864 ukazało się "Liber Beneficiorum", a w latach 1867-1870 "Dzieje polskie w księgach dwunastu" w przekładzie Karola Mecherzyńskiego, pierwsze kompletne, polskie wydanie najważniejszego dzieła Jana Długosza. W 1862 wydał "Kronikę Wincentego Kadłubka". W 1859 sfinansował reperację kapy z Piotrawina.
Był właścicielem dóbr Czarny Ostrów, Falenty i Ojców.
Opracowania tekstów źródłowych.
Opracował i wydał w latach 1863-1964 Liber beneficiorum dioecesis Cracoviensis polskiego historyka Jana Długosza:

</doc>
<doc id="131361" url="https://pl.wikipedia.org/wiki?curid=131361" title="Powierzchnia właściwa">
Powierzchnia właściwa

Powierzchnia właściwa (ang. "specific surface area") – parametr skalarny wyrażający wielkość powierzchni substancji (ciała stałego) przypadającej na jego ilość. W zależności od tego jak rozumie się termin "ilość substancji" spotkać można rozmaite definicje powierzchni właściwej.
Definicje.
Najczęściej powierzchnię właściwą formula_1 definiuje się jako wielkość powierzchni zewnętrznej substancji stałej formula_2 przypadającej na masę tej substancji formula_3
Tak zdefiniowana powierzchnia właściwa wyrażana jest w m²/kg lub m²/g.
Alternatywnie, powierzchnię właściwą formula_5 definiuje się jako wielkość powierzchni zewnętrznej substancji stałej formula_2 przypadającej na ilość materii tej substancji wyrażonej w molach formula_7
Tak zdefiniowana powierzchnia właściwa wyrażana jest w m²/mol.
W hydrodynamice podziemnej powierzchnię właściwą formula_9 ośrodka porowatego definiuje się jako wielkość powierzchni szkieletu ośrodka porowatego formula_2 przypadającej na całkowitą objętość tego ośrodka formula_11
Tak zdefiniowana powierzchnia właściwa wyrażana jest w m²/m³ lub po prostu w odwrotnościach metra.
Alternatywnie, w hydrodynamice podziemnej powierzchnię właściwą formula_13 ośrodka porowatego definiuje się jako wielkość powierzchni szkieletu ośrodka porowatego formula_2 przypadającej na objętość tego szkieletu formula_15
Tak zdefiniowana powierzchnia właściwa wyrażana jest również w m²/m³ lub po prostu w odwrotnościach metra.
W gleboznawstwie powierzchnia właściwa gleby formula_17 jest to sumaryczna powierzchnia cząstek mineralnych i organicznych przypadająca na jednostkę masy. Wyraża się ją w metrach kwadratowych na gram [m²/g] lub [m²/g].
W gruntoznawstwie (i mineralogii, szczególnie w odniesieniu do minerałów ilastych) i budownictwie przyjmuje się zgodnie z normą PN-B-04481:1988, że całkowita powierzchnia właściwa gruntu "równa jest sumie rzutów powierzchni poszczególnych cząsteczek błękitu metylenowego, zaadsorbowanych przez grunt (w stanie wysycenia) w postaci warstwy jednocząsteczkowej" w odniesieniu do 1 grama wysuszonego gruntu o wymiarze ziaren &lt;2 mm.
Własności i zastosowania.
W fizykochemii zjawisk powierzchniowych powierzchnia właściwa jest jedną z podstawowych miar właściwości adsorpcyjnych, szczególnie w odniesieniu do adsorbentów.
Ze względu na molekularną budowę materii oraz fraktalną naturę większości rzeczywistych ciał czy substancji stałych, nie jest to wielkość w pełni jednoznaczna – miara wielkości powierzchni zależy od sposobu jej pomiaru – najczęściej pomiaru polegającego na analizie izoterm adsorpcji. W przypadku rzeczywistych powierzchni ciał stałych i często skomplikowanej morfologii ich powierzchni (ściany krystaliczne, obszary amorficzne, krawędzie, pory: nano-, mikro-, mezo- i makropory, powierzchniowe grupy funkcyjne itp.), zasadniczą rolę będzie odgrywał wybór cząsteczki za pomocą której ten pomiar zostanie dokonany. Dla wybranej cząsteczki, która pełni funkcję „kwantu powierzchni właściwej”, kluczowym parametrem jest jej tzw. powierzchnia siadania.
Dostępna pomiarowi powierzchni będzie maleć wraz ze wzrostem rozmiaru poprzecznego cząsteczek (brak możliwości wejścia cząsteczek do zbyt małych porów – efekt sitowy) czy też niedopasowania rozmiaru większych cząsteczek do porów (w porze zmieściłoby się 1,5 cząsteczki, ale jest to niemożliwe ...). Większe cząsteczki również oznaczają pominięcie powierzchni płytkich, ale niewielkich nierówności powierzchni.
Część powierzchni może być w pomiarze pomijana, ze względu na praktyczny brak adsorpcji wynikający ze specyfiki oddziaływań powierzchnia-adsorbat, np. słaba adsorpcja związków polarnych na niepolarnych adsorbentach (i odwrotnie).
W hydrodynamice podziemnej zajmującej się przepływami płynów w ośrodkach porowatych i szczelinowych również jest wykorzystywane pojęcie powierzchni właściwej. Używa się tu jednak definicji odmiennej niż w fizykochemii zjawisk powierzchniowych. Powierzchnia właściwa występuje np. w formule Kozeny-Carmana wyrażającej związek przepuszczalności ośrodka porowatego z jego porowatością.
W gleboznawstwie i naukach pokrewnych przyjmuje się, że całkowita powierzchnia właściwa gleby składa się z:
Powierzchnia właściwa zależy od uziarnienia (wielkości cząstek) oraz ilości i jakości mineralnych (głównie minerałów ilastych) i organicznych (głównie próchnicy) cząstek koloidalnych (koloidów glebowych).
Od całkowitej powierzchni właściwej ściśle zależy pojemność sorpcyjna gleby oraz zawartość wody niedostępnej dla roślin.
Przybliżona całkowita powierzchnia właściwa w glebach o różnym uziarnieniu:
Pomiary powierzchni właściwej.
Najczęstszym sposobem pomiaru powierzchni jest – uznana za tzw. metodę standardową – analiza izoterm adsorpcji par azotu (pomiar w temperaturze 77–78 K, powierzchnia siadania cząsteczki azotu σ = 0,162 nm²) za pomocą liniowej formy równania izotermy BET (tzw. metoda BET). Czasami, przy pewnych założeniach i głównie dla celów porównawczych w przemyśle, na podstawie adsorpcji dla jednej wartości ciśnienia (najczęściej p/ps = 0,2) stosuje się tzw. jednopunktową metodę BET.
W niektórych przypadkach – np. dla izoterm, których dane nie są liniowe we współrzędnych równania BET (np. dla adsorbentów mikroporowatych) – stosuje się zamiast tego liniową formę izotermy Langmuira (tzw. metoda Langmuira) lub izotermy Dubinina-Raduszkiewicza.
Inne metody stosowane do pomiaru powierzchni właściwej adsorbentów to m.in. metoda t-plot oraz metoda alfa-s (metoda αs) – metody te służą przede wszystkim do analizy izoterm adsorpcji na porowatych ciałach stałych (zob. też metoda BJH).
Należy podkreślić, że opisane metody wyznaczania powierzchni są metodami o walorach głównie porównawczych i nie mają charakteru pomiaru bezwzględnego (zmierzona powierzchnia nie jest powierzchnią geometryczną a jest jedynie jej przybliżeniem). Do tej pory wyznaczanie powierzchni właściwej adsorbentów stanowi otwarty problem teorii i praktyki adsorpcji.
W gleboznawstwie całkowitą powierzchnie właściwą gleby oznacza się zazwyczaj metodami grawimetrycznymi, gdzie para wodna lub gliceryna służą za absorbaty. W tzw. metodzie glicerynowej próbki gleby wysuszone w 105 °C, po zważeniu, nasyca się w suszarce w temperaturze 130 °C parami gliceryny. Z wagi próbki nasyconej gliceryną po ostudzeniu w eksykatorze przy pomocy wzoru wylicza się powierzchnie właściwą.
Opracowano empirycznie wzory do obliczania przybliżonej wartości powierzchni właściwej gleby:
gdzie:
W gruntoznawstwie oblicza się całkowitą powierzchnię właściwą poprzez wyznaczenie z pojemności sorpcyjnej (MBC) przy użyciu błękitu metylenowego lub alternatywnie pary wodnej lub nad nasyconym roztworem azotanu magnezu [Mg(NO3)2·6H2O].

</doc>
<doc id="131363" url="https://pl.wikipedia.org/wiki?curid=131363" title="Natalia Żarska">
Natalia Żarska

Natalia Żarska, z domu Michałkiewicz (ur. 5 marca 1906 we Lwowie, zm. 14 lutego 2001 w Olsztynie) – nauczycielka polskiego, Honorowa Obywatelka Olsztyna.
Była córką Stefana i Katarzyny z domu Samosiej. Opuściła Lwów wraz z rodziną w związku z działaniami I wojny światowej. Część wojny spędziła w Tomaszowie Lubelskim, następnie przeniosła się do Włocławka. We Włocławku ukończyła gimnazjum żeńskie oraz dwuletnie studia w Pedagogium im. Władysława Spasowskiego (1927). Studiowała także historię na Uniwersytecie Warszawskim, jednak tych studiów nie ukończyła, uzyskała natomiast prawo nauczania historii na poziomie podstawowym. Od 1927 była nauczycielką języka polskiego w szkole powszechnej we Włocławku; prowadziła jednocześnie działalność społeczną. W 1938 przeniosła się na rok do Rybnika, ale powróciła do Włocławka po wybuchu II wojny światowej. W grudniu 1939 została razem z rodziną przesiedlona do Pruszkowa, gdzie nadal pracowała jako nauczycielka. Jednocześnie uczestniczyła w tajnym nauczaniu języka polskiego i historii na poziomie gimnazjalnym i licealnym oraz zajmowała się kolportażem prasy podziemnej. Rozpoczęte w tym okresie studia polonistyczne na tajnym Uniwersytecie Ziem Zachodnich uwieńczyła dyplomem magisterskim w 1947 (na Uniwersytecie Poznańskim).
W 1948 wyszła za mąż za weterana walk o Tobruk Jana Żarskiego i rok później przeniosła się do Olsztyna. Podjęła pracę nauczycielki języka polskiego i historii w szkole średniej (obecnie I Liceum Ogólnokształcące w Olsztynie), w 1959 była inicjatorką nadania szkole imienia Adama Mickiewicza, a w 1965 budowy pomnika patrona przy szkole (dłuta Balbiny Świtycz-Widackiej). W ciągu prawie 30 lat pracy w liceum (przeszła na emeryturę w 1977) organizowała koła zainteresowań historii sztuki i teatru, zainicjowała działalność gazetki szkolnej ("Merkuriusz Szkolny"), opiekowała się działalnością ogniska harcerskiego. Pracowała także w Ośrodku Metodycznym dla pedagogów w Olsztynie i zaocznym Studium Nauczycielskim. Od 1961 była lektorem języka i kultury polskiej dla cudzoziemców-studentów Wyższej Szkoły Rolniczej w Olsztynie (późniejszej Akademii Rolniczo-Technicznej, która w 1999 stała się filarem Uniwersytetu Warmińsko-Mazurskiego).
Po przejściu na emeryturę nadal uczestniczyła w życiu kulturalnym i społecznym Olsztyna i liceum im. Mickiewicza. Działała m.in. w olsztyńskim oddziale Towarzystwa Literackiego im. Adama Mickiewicza. W 1995 znalazła się w gronie zasłużonych nauczycieli, wyróżnionych tytułem Honorowego Obywatela Olsztyna (obok Jadwigi Lindner, Jana Lubomirskiego i Kazimierza Pacera). Otrzymała także Złotą Odznakę ZNP i Srebrny Krzyż Zasługi (przed 1939), a po wojnie m.in. Krzyż Kawalerski Orderu Odrodzenia Polski, Złoty Krzyż Zasługi, Medal Komisji Edukacji Narodowej, odznakę Zasłużony Działacz Kultury. Spoczywa na cmentarzu komunalnym w Olsztynie (kw. G43 rząd 9 grób 20).
W 2002 Rada Miasta Olsztyna nadała imię Natalii Żarskiej jednej z olsztyńskich ulic.

</doc>
<doc id="131365" url="https://pl.wikipedia.org/wiki?curid=131365" title="Sobór w Pizie">
Sobór w Pizie

Sobór w Pizie – "Concilabulum" biskupów chrześcijańskich zwołany przez 23 kardynałów obu obediencji w 1409 r. w celu przywrócenia jedności chrześcijaństwa i zakończenia ponad 30-letniego okresu wielkiej schizmy. Nie został zwołany ani zatwierdzony przez papieża i dlatego nie spełniał warunków soboru i nie jest uznawany przez Kościół katolicki.
Wcześniejsze próby rozwiązania sporu między papieżem Grzegorzem XII a antypapieżem Benedyktem XIII na drodze jednoczesnej rezygnacji obu z nich albo zawarcia jakiegoś kompromisu, nie doszły do skutku. Do Pizy zjechało ponad 300 biskupów i opatów, przedstawiciele 100 kapituł katedralnych i 13 uniwersytetów. Sobór wytoczył proces obu papieżom, uznał ich za niegodnych tiary, za wrogów jedności kościelnej i zdetronizował jako heretyków. 26 czerwca 1409 r. nowym papieżem wybrany został kardynał Piotr Philargi jako Aleksander V. Wkrótce okazało się, że sobór w Pizie nie tylko nie zdołał przywrócić jedności w Kościele, ale przyczynił się do pogłębienia schizmy. Okazało się bowiem, że żaden z odwołanych papieży nie zrezygnował ze swoich uprawnień, a do walki o władzę papieską dołączył trzeci papież. Dopiero na soborze w Konstancji (1414–1418) miano przezwyciężyć schizmę.

</doc>
<doc id="131366" url="https://pl.wikipedia.org/wiki?curid=131366" title="William Smith">
William Smith

Zobacz też.
Will Smith – amerykański aktor (w tym przypadku Will to skrót od Willard)

</doc>
<doc id="131370" url="https://pl.wikipedia.org/wiki?curid=131370" title="Morula">
Morula

Morula (łac. 'morwa') – stadium rozwoju zarodka następujące po bruzdkowaniu całkowitym a przed rozpoczęciem blastulacji. Poprzedza stadium blastuli.
Stadium moruli w rozwoju organizmu ludzkiego.
Morula jest jednym z etapów rozwoju jaja płodowego. W przebiegu rozwoju organizmu ludzkiego należy jeszcze do przedzarodkowego okresu, obejmującego pierwszy tydzień po zapłodnieniu. Z zewnątrz morulę otacza osłona przejrzysta. W środku znajduje się od 12 do 16 blastomerów, komórek powstających z zygoty przez kolejne podziały mitotyczne. Charakterystyczną cechą tych podziałów jest praktycznie niezmienność objętości, wynikająca z redukcji fazy G1 cyklu komórkowego. Średnica zarodka wynosi około 150 μm.
Stadium to jajo płodowe człowieka osiąga po 3–4 dniach od zapłodnienia. Jest to, jeszcze zanim 4–5 dnia blastomery zaczną różnić się między sobą i tworzyć połączenia typu neksus. W końcu dalsze podziały powodują rozpoczęcie kawitacji polegającej na powstaniu w środku moruli pęcherzyka płynu. Morula staje się w ten sposób blastocystą.
Ze względu na podobieństwo upakowanych w osłonce przezroczystej kilkunastu blastomerów do owocostanu morwy ("Morus") stadium to nazwano właśnie morulą.
Morula wędruje z jajowodu do macicy, popychana przez ruchy perystaltyczne błony mięśniowej jajowodu w kierunku jego ujścia macicznego oraz rzęski nabłonka wyściełającego od wewnątrz jajowód. W procesie tym odgrywają swoje role estrogeny i progesteron. Odżywia się nagromadzonymi przez komórkę jajową substancjami odżywczymi, jak i substancjami wydzielanymi przez jajowód.
Blastomery są jeszcze totipotencjalne. Prowadzono badania mające na celu pozyskiwanie z moruli komórek macierzystych. Nie przedstawiają one większych różnic od komórek pozyskanych z blastocysty.
Metody sztucznego rozrodu uwzględniają zamrożenie nadmiernej liczby uzyskanych morul w 4 dniu rozwoju. Dokonuje się tego metodą witryfikacji. Można również zamrozić blastocystę w 5 dniu rozwoju. Zamrożenie moruli daje jednak lepsze efekty, niż zamrożenie późniejszej blastocysty: pozwala na doprowadzenie do ciąży w 29% przypadków wobec 25% w przypadku 5-dniowej blastocysty. Przyczyny upatruje się w odmiennym rozlokowaniu wody: w przypadku moruli znajduje się ona głównie w komórkach, podczas gdy blastocysta zawiera w środku wypełniony wodą blastocel.

</doc>
<doc id="131371" url="https://pl.wikipedia.org/wiki?curid=131371" title="Statut Organiczny">
Statut Organiczny



</doc>
<doc id="131372" url="https://pl.wikipedia.org/wiki?curid=131372" title="Trypolis">
Trypolis

Trypolis (, "Ṭarābulus") – stolica i największe miasto Libii, położone w północno-zachodniej części kraju, w Trypolitanii, nad Morzem Śródziemnym.
Miasto liczy 2,2 mln mieszkańców (2011), podczas gdy w 1973 mieszkało tu ponad 481 tys. osób.
Trypolis to największe miasto kraju, a także główny port i ośrodek przemysłowy. Rozwinęły się tu takie gałęzie przemysłu jak spożywczy, meblarski, włókienniczy, metalowy, gumowy (produkcja opon) i poligraficzny. Znajdują się tu także zakłady odsalania wody morskiej, montownie samochodów i rafineria ropy naftowej. Międzynarodowy port lotniczy ma regularne połączenia z takimi miastami jak Rzym, Tunis, Bengazi, Akra, Kano czy Brazzaville.
Miasto jest siedzibą założonego w 1973 roku uniwersytetu Al-Fatih. Dużą część miasta zajmują tereny archeologiczne.
Geografia.
Trypolis jest położony nad Morzem Śródziemnym. Klimat ma typowo śródziemnomorski: gorące, suche lata oraz ciepłe zimy. Opady deszczu są bardzo małe.
Historia.
Starożytność, średniowiecze, czasy nowożytne.
Miasto leżące na gruzach starożytnej Oei, zostało nazwane od trzech fenickich portów z VII w. p.n.e. – leżących na wybrzeżu Trypolitanii: Oea, Sabrata i Leptis Magna. Około III w. p.n.e. został stolicą Trypolitanii. Był on ważnym centrum handlowym. W 642-643 n.e. został zdobyty przez Arabów. W latach 1146-1160 przejściowo znajdował się w rękach Normanów z Sycylii.
Jako stolica wilajatu Trypolis (należącego do Imperium Osmańskiego) był ważnym centrum handlowym. Krzyżowały się tu drogi z najróżniejszych osad na Saharze (m.in. z Fazzanu, Ghadamisu i Ghatu).
W latach 1510-1530 miasto okupowali Hiszpanie, następnie, do 1551 joannici, którzy wnieśli wkład do fortyfikowania najstarszej części Trypolisu. W 1551 miasto zostało podbite przez Turków Osmańskich i włączone do Imperium Osmańskiego jako stolica paszałyku – regionu administracyjnego zarządzanego przez paszę. Stało się wtedy ważnym portem dla piratów siejących strach wśród chrześcijan.
W 1714 roku na tron wszedł pasza Ahmed Karamanli, który rozpoczął okres rządów dynastii Karamanli. Miasto było wtedy w zasadzie niezależne od Porty Osmańskiej do 1835 roku, kiedy Stambuł na nowo narzucił kontrolę Trypolisowi. To w tym okresie miasto zaczyna się stopniowo powiększać i powstają obiekty wznoszone poza obrębem murów najstarszej części miasta.
XIX i XX wiek.
W XIX wieku nastąpił wielki rozkwit piractwa w tym mieście. Panujący pasza w 1796 roku wystosował żądanie do USA. Chciał, za cenę 83 000 USD zabezpieczyć amerykańską flotę przed atakami ze strony piratów. Stany Zjednoczone nie zgodziły się na taki układ i wysłały wojska do miasta. Wojna trwała do 1803 roku. Amerykanie stracili dużo cennych okrętów wojskowych. Jednak pasza uległ i bez płacenia pieniędzy przez USA trzymał pieczę na bezpieczeństwem ich okrętów handlowych. 3 czerwca 1805 roku kolejny pasza zerwał pokój z USA, żądając 60 000 USD za uwolnienie amerykańskich ludzi. W 1815 Stany Zjednoczone znów okupywały miasto i pasza musiał ulec woli USA.
W latach 1842 i 1844 wybuchały liczne bunty przeciwko Turkom. Kiedy Francja rozpoczęła okupację Tunezji w 1881 Turcy znacznie powiększyli swoje wojska w Trypolisie.
W 1911 roku Włochy pod pretekstem ochrony swoich obywateli mieszkających w Trypolisie wypowiedziały wojnę Turcji i okupowały miasto. 1 października 1911 roku rozegrała się decydująca bitwa włosko-turecka, zakończona zwycięstwem Włochów.
Trypolis był kontrolowany przez Włochy do 1943 roku. Później nastąpiła okupacja brytyjska zakończona w 1951 roku niepodległością Libii.
15 kwietnia 1986 roku siły wojskowe USA zbombardowały miasto, gdyż rząd USA twierdził, że Libia wspiera terroryzm. W 2003 roku ONZ zniosła sankcje nałożone na Libię. Przyczyniło się to do wzrostu gospodarczego miasta i rozwoju portu.
Zabytki.
Liczne są zabytki z okresu rzymskiego. Do najbardziej znanych należy łuk triumfalny Marka Aureliusza. Ważnymi zabytkami są położone w najstarszej części miasta liczne meczety: An-Naka مسجد الناقة z XVII w., uważany za najstarszy w Trypolisie, Karamanli مسجد قرمانلي (XVIII w.), Gurdżi مسجد قرجي poł. XIX w.), czyli meczet Gruzina, ponieważ jego fundator pochodził z Gruzji. Na uwagę zasługuje cytadela, zwana As-saraj al-hamra (arab. "pałac czerwony" السراي الحمراء, nazwana zapewne od koloru tynku) przy Placu Zielonym (As-saha al-chadra الساحة الخضراء), w której obecnie mieści się muzeum historii i historii naturalnej. Na uwagę zasługują także pozostałości domów, świątyni i murów obronnych.
Religia w Trypolisie.
Oprócz zdecydownej większości muzułmanów w mieście istnieją również małe grupy chrześcijan.
Chrześcijanie w Trypolisie.
W dzielnicy Ad-Dahra الضحرة, niedaleko centrum miasta, mieści się niewielki kościół rzymskokatolicki, pod wezwaniem św. Franciszka, w którym nabożeństwa odbywają się dla katolików wszystkich obrządków, po angielsku, włosku i arabsku. W parafii tej posługę duszpasterską odprawiają franciszkanie, których obecność w Trypolisie datuje się od co najmniej początku XVII w.; początkowo działali jako duszpasterze wśród jeńców chrześcijańskich, następnie wśród imigrantów z Włoch i Malty. Okazała katedra rzymskokatolicka przy "Placu Algierskim" w centrum Trypolisu, przypominająca okres kolonizacji włoskiej, obecnie służy za meczet. Jedyny biskup obsługuje społeczność włoską.
W Trypolisie istnieje również kilka małych wspólnot chrześcijańskich, składających się głównie lub wyłącznie z obcokrajowców. Koptyjski Kościół Ortodoksyjny jest największym i najbardziej historycznym chrześcijańskich kościołem w Libii, obsługuje egipskich Koptów. Ma jeden kościół w Trypolisie (kościół św. Marka). Istnieją również małe wspólnoty prawosławne (Serbski Kościół Prawosławny, Rosyjski Kościół Prawosławny i małe grupy grekokatolików).
Wspólnoty anglikańskie, składające się głównie z afrykańskich imigrantów w Trypolisie, jako część anglikańskiej diecezji Egiptu. W stolicy jest jeden zbór. Działa tu mała grupa zielonoświątkowców w jednym z dwóch libijskich zborów. W Trypolisie działa także jedyny w Libii kościół baptystyczny.
Świadkowie Jehowy w mieście są obecni od 1950 roku; obecnie prowadzą obecnie działalność nielegalnie, a spotkania religijne odbywają się w mieszkaniach prywatnych. Ich liczba wynosi kilkadziesiąt osób, w tym wielu obcokrajowców, w jednym stołecznym zborze.
Buddyzm w Trypolisie.
Trypolis posiada największą liczbę buddystów ze wszystkich krajów Afryki Północnej. Jednakże nie istnieją tu żadne ich świątynie.
Grupa ta składa się z zagranicznych pracowników ze Sri Lanki, Korei i Chin.

</doc>
<doc id="131375" url="https://pl.wikipedia.org/wiki?curid=131375" title="Liczba barionowa">
Liczba barionowa

Liczba barionowa – jedna z wielkości fizycznych, zachowywanych w reakcjach jądrowych.
Dla barionów wynosi ona 1, dla antybarionów -1, a dla pozostałych cząstek elementarnych (np. elektronów) oraz mezonów wynosi 0. Prawo zachowania liczby barionowej jest konsekwencją podstawowej globalnej symetrii U(1) (grupa transformacji unitarnych). Oznacza, że funkcja falowa dowolnego barionu transformuje się zgodnie ze wzorem
gdzie B jest liczbą barionową, a α dowolnym globalnym parametrem (niezależnym od punktu czasoprzestrzeni x). Transformacja ta jest symetrią równań opisujących fizykę silnych oddziaływań (chromodynamika kwantowa).
Kwarki posiadają ułamkową liczbę barionowa równą 1/3.
Zachowanie liczby barionowej wyraża fakt, że kwarki muszą powstawać w przemianach zawsze w takiej samej liczbie jak antykwarki.
Złamanie liczby barionowej mogło nastąpić podczas ewolucji Wszechświata i okres ten nazywany okresem bariogenezy.
Zasada zachowania liczby barionowej implikuje stabilność najlżejszego barionu, jakim jest proton. Jest tak, ponieważ z zasady zachowania energii wynika, że cząstka może się spontanicznie rozpaść tylko na cząstki lżejsze od siebie. Ponieważ jednak wśród produktów rozpadu musiałby być co najmniej jeden barion, więc rozpad najlżejszego barionu jest niemożliwy. Poszukiwanie rozpadu protonu jest najczulszym testem zasady zachowania liczby barionowej. Wiele hipotez wykraczających poza Model Standardowy (np. teorie wielkiej unifikacji czy teoria superstrun) implikuje istnienie oddziaływań łamiących zasadę zachowania liczby barionowej, a więc i możliwość rozpadu protonu (aczkolwiek prawdopodobieństwo takiego rozpadu jest bardzo małe).

</doc>
<doc id="131376" url="https://pl.wikipedia.org/wiki?curid=131376" title="Statut Organiczny Województwa Śląskiego">
Statut Organiczny Województwa Śląskiego

Statut Organiczny Województwa Śląskiego właściwie „Ustawa Konstytucyjna z 15 lipca 1920 r. zawierająca statut organiczny Województwa Śląskiego” – akt prawny uchwalony przez Sejm Ustawodawczy nadający województwu śląskiemu szeroką autonomię.
Statut Organiczny Województwa Śląskiego respektował tradycje samorządowe na Górnym Śląsku i Śląsku Cieszyńskim. W ten sposób w kampanii przed plebiscytem 1921 roku odebrano stronie niemieckiej argumenty o zamiarze likwidacji silnego samorządu lokalnego.
Kompetencje Sejmu Śląskiego.
Autonomia województwa śląskiego obejmowała kompetencje czynne (w kolejności wymienionej w Statucie):
Kompetencje bierne Sejmu Śląskiego (wyrażanie zgody na obowiązywanie ustawy państwowej):
Autonomia województwa śląskiego, wyrażona w ustawodawstwie czynnym miała charakter: administracyjny, porządkowy, gospodarczy, kulturalno-oświatowy i socjalny, natomiast w ustawodawstwie biernym charakter: gospodarczy (głównie) i socjalny. Do ustawodawstwa śląskiego należały również inne sprawy, jeżeli województwo śląskie było wyraźnie wyłączone spod obowiązywania ustawy państwowej. 
Ustawy śląskie nie mogły naruszać Statutu Organicznego, praw obywatelskich, zagwarantowanych w ustawie konstytucyjnej Rzeczypospolitej Polskiej, przepisów traktatów międzynarodowych, obowiązujących w Rzeczypospolitej Polskiej, ani też przepisów innych ustaw państwowych, obowiązujących w dziedzinie niezastrzeżonej dla ustawodawstwa śląskiego.
O Sejmie i ustawodawstwie śląskim.
Ustawa powoływała jednoizbowy Sejm Śląski z 48 posłami, który wyłaniał Radę Wojewódzką. Sejm Śląski uchwalał własny budżet, który zasilał Skarb Śląski. Część dochodów była odprowadzana przez Skarb Śląski do budżetu centralnego. Sejm Śląski miał uchwalić ustawę o wewnętrznym ustroju Województwa Śląskiego, czego przed wybuchem wojny nie udało się dokonać.
Według przepisów Statutu Sejm autonomiczny wybierał ze swego grona Marszałka i jego zastępców, a regulamin sejmowy określał prawa i obowiązki Marszałka, liczbę wicemarszałków i sekretarzy, rodzaj i liczbę komisji sejmowych, jak i sposób i porządek obrad sejmowych. Określono również tryb zwoływania, odraczania i zamykania Sejmu Śląskiego przez Naczelnika Państwa.
Administracja.
Naczelne organy administracji.
Rada Wojewódzka składała się z wojewody śląskiego, jego zastępcy i 5 członków, wybranych w głosowaniu przez Sejm Śląski. 
Radę Wojewódzką zwoływał wojewoda, musiał ją zaś zwołać na żądanie trzech członków Rady. Rada rozstrzygała większością głosów w obecności co najmniej trzech członków, nie licząc wojewody, względnie jego zastępcy.
Wojewodę i jego zastępcę mianował i zwalniał z urzędu Naczelnik Państwa na wniosek Rady Ministrów. Wojewodzie przysługiwało prawo do zawieszania uchwał Rady, sprzeciwiających się ustawom lub przekraczających zakres działania Rady. W wypadkach takich wojewoda oddawał sprawę do rozstrzygnięcia Sądu Najwyższego w Warszawie.
Urzędnicy śląscy.
Urzędnicy państwowi, urzędujący w województwie śląskim, powinni byli w zasadzie pochodzić z województwa śląskiego. Przy obsadzaniu urzędów administracji państwowej na obszarze województwa śląskiego powinni mieli mieć przy równych kwalifikacjach pierwszeństwo urzędnicy pochodzący w województwa śląskiego. Urzędnicy i pracownicy, jak i robotnicy z województwa śląskiego, zatrudnieni w administracji państwowej lub w przedsiębiorstwach państwowych w województwie śląskim, mogli zostać przeniesieni do innych dzielnic Rzeczypospolitej Polskiej wbrew swej woli tylko, jeżeli wymagało tego koniecznie ich wyszkolenie lub kwalifikacje, albo przeważający interes służby państwowej.
Urzędnicy śląscy, nauczyciele i urzędnicy komunalni składali przysięgę według roty i w sposób, przepisany dla urzędników Rzeczypospolitej. Członkowie Rady Wojewódzkiej przysięgali, że będą pełnili obowiązki sumiennie, zgodnie z prawem i w zamiarze służenia Rzeczypospolitej Polskiej.
Sądy.
Wszystkie sądy województwa śląskiego wydawały wyroki w imieniu Rzeczypospolitej Polskiej, a nadzór nad nimi przysługiwał Ministerstwu Sprawiedliwości.
Poprawki do Ustawy Konstytucyjnej.
W ustawie konstytucyjnej z dnia 15 lipca 1920 r., zawierającej statut organiczny Województwa Śląskiego do wybuchu II wojny światowej wprowadzono pięć poprawek ustawami: z dnia 8 marca 1921 r., z dnia 30 lipca 1921 r., z dnia 18 października 1921 r., z dnia 18 marca 1925 r. oraz z dnia 23 kwietnia 1935 r. 
Pierwotna treść art. 44 – "Ustawa, zmieniająca niniejszą ustawę konstytucyjną, a ograniczająca prawa ustawodawstwa lub samorządu śląskiego (art. 1, 4 do 12, 13 do 33, 36 do 42 i 44), wymagać będzie zgody Sejmu Śląskiego" – zabezpieczała samorządność górnośląską przed jej likwidacją bez zgody reprezentantów mieszkańców województwa śląskiego w Sejmie Śląskim.
Nowe brzmienie art. 44 zgodnie z art. 81 ust. 3 Konstytucji kwietniowej – "Zmiana niniejszej ustawy konstytucyjnej wymaga ustawy państwowej" – traktowane zgodnie z regułą "Lex posterior generali non derogat legi priori speciali" jako uzupełnienie brzmienia pierwotnego artykułu, nie powinno było uzyskać mocy obowiązującej na obszarze województwa śląskiego z racji braku zgody Sejmu Śląskiego na jego zmianę. Sejm RP III kadencji nie dochowując trybu zmiany art. 44, złamał tym samym zasadę legalizmu.
Według opinii Konstantego Wolnego, dziekana Rady Adwokackiej w Katowicach, jednego z twórców statutu organicznego na mocy art. 44: "Sejm Polski może prawa Województwa Śląskiego rozszerzyć, ścieśnić je atoli może tylko za zgodą Sejmu Śląskiego. Dlatego każda zmiana statutu organicznego może nastąpić równobrzmiącą uchwałą Sejmu Polskiego i Śląskiego o ileby ograniczała prawa Województwa Śląskiego".
Uchylenie Statutu Organicznego.
Statut Organiczny Województwa Śląskiego został zniesiony przez Krajową Radę Narodową ustawą konstytucyjną z 6 maja 1945, która weszła w życie 7 maja. Ustawa konstytucyjna znosząca Statut została uchwalona przez Krajową Radę Narodową niezgodnie z wymogami legalizmu: niezgodnie z kompetencjami KRN, bez podstawy prawnej i w niewłaściwym trybie. Nastąpiła tu istotna niekonsekwencja. Nowe władze, negując legalność Konstytucji kwietniowej, a tym samym dokonanej przez nią nowelizacji art. 44 Statutu, która zniosła obowiązek uzyskania zgody Sejmu Śląskiego na zmianę Statutu ograniczającą uprawnienia autonomicznego samorządu śląskiego, zlikwidowały autonomię zgodnie z jej postanowieniami. Działano zatem "de facto" na podstawie art. 81 ust. 3 Konstytucji kwietniowej, "de iure" się na niego nie powołując,
Statut zniesiono w trakcie formalnego trwania IV kadencji Sejmu Śląskiego.

</doc>
<doc id="131377" url="https://pl.wikipedia.org/wiki?curid=131377" title="Dominik Szulc">
Dominik Szulc

Dominik Szulc (ur. 10 czerwca 1797 w powiecie mińskim, zm. 27 grudnia 1860 w Warszawie) – historyk, prekursor polskiego pozytywizmu.
W 1814 rozpoczął studia na uniwersytecie wileńskim. W 1818 został nauczycielem języka polskiego w gimnazjum wileńskim, a od 1823 nauczycielem krasomówstwa i logiki w gimnazjum białostockim. Od 1835 nauczał w gimnazjum lubelskim, od 1840 w szkołach warszawskich. W 1853 przeszedł na emeryturę. Członek korespondencyjny Towarzystwa Naukowego Krakowskiego i Towarzystwa Geograficznego Rosyjskiego.
W swoich pracach bronił tezy o polskości Kopernika. Uważał, że od odkrycia Kopernika rozpoczął się rozwój nowożytnej cywilizacji i nauki. Kopernik zburzywszy dotychczasowe pojęcie o człowieku i świecie, zwrócił uwagę ludzkości na prawa natury, od których zależy człowiek. Wysuwał twierdzenia o pierwotnej polskości Prus i Pomorza Zaodrzańskiego.

</doc>
<doc id="131378" url="https://pl.wikipedia.org/wiki?curid=131378" title="Fosforylacja substratowa">
Fosforylacja substratowa

Fosforylacja substratowa – reakcja chemiczna, która ma miejsce, gdy reszta fosforanowa zostanie przeniesiona ze związku ufosforylowanego – substratu – bezpośrednio na ADP przez enzymy, najczęściej z grupy kinaz. Ten sposób wytwarzania ATP nie wymaga udziału tlenu i zachodzi np. w glikolizie oraz cyklu Krebsa. Ten sposób wytwarzania ATP jest ewolucyjnie najstarszy, jednak liczba związków, które mogą wejść w reakcję fosforylacji substratowej jest ograniczona. Fosforylacja ta pozwala, np. mięśniom szkieletowym funkcjonować sprawnie podczas dużego wysiłku fizycznego przy niedostatecznym dopływie tlenu.
Substrat wysokoenergetyczny (ufosforylowany) + ADP → produkt niskoenergetyczny + ATP

</doc>
<doc id="131383" url="https://pl.wikipedia.org/wiki?curid=131383" title="Shinji Ikari">
Shinji Ikari

 – fikcyjna postać z serii "Neon Genesis Evangelion" stworzonej przez studio Gainax. Jest on protagonistą i jedną z najbardziej rozpoznawalnych postaci tej serii. Shinji jest nastoletnim chłopcem, synem Gendo i Yui Ikari, najpierw opuszczonym przez ojca, żeby potem zostać poproszonym przez niego o pilotowanie mecha znanego jako Evangelion Jednostka 01, aby chronić miasto Tokyo-3 przed grożącymi zniszczeniem ludzkości stworzeniami znanymi jako Anioły. Shinji, jako Trzecie Dziecko, pilotuje Jednostkę 01, najpierw z oporami, a z czasem coraz lepiej, a podczas swojego pobytu w Tokyo-3 stopniowo uwalnia się od dylematu jeża, kiedy spotyka się z nowymi towarzyszami i zdobywa przyjaciół. Jego talent do pilotowania i synchronizacji z Jednostką 01 przynosi mu pochwałę od dowodzących oficerów NERV, organizacji, prowadzonej przez Gendo. Traumatyzujące wydarzenia w jego życiu i obarczenie odpowiedzialnością związaną z obowiązkiem pilotowania EVY przynoszą mu ogromny stres i cierpienie. W pewnym momencie serii zaczyna konfrontować się ze swoim wewnętrznym ja, tworząc argumenty i pytania dotyczące życia i rzeczywistości.
Przedstawienie Shinjiego różni się w zależności od mediów, w których jest pokazywany, na przykład w oficjalnej mangowej adaptacji, napisanej przez autora (i projektanta postaci w serialu) Yoshiyukiego Sadamoto, a także w innych spin-offach i w reboocie. Shinji stał się bardzo popularny, Nick Verboon z "Unreality Mag" stwierdza, że „protagonista Shinji jest jedną z najbardziej zniuansowanych, popularnych i bliskich widzu postaci w historii anime”.
Kreacja postaci.
Reżyser Hideaki Anno opisał Shinjiego jako chłopca, który „unika kontaktu z ludźmi‘ i „przekonał sam siebie, że jest całkowicie niepotrzebną osobą, tak bardzo, że nie może nawet popełnić samobójstwa”. Opisuje Shinjiego i Misato Katsuragi jako „bardzo obawiających się zranienia” i „nienadających się – pozbawionych pozytywnego nastawienia – do bycia tym, co ludzie nazywają bohaterami przygody”. W porównaniu ze stereotypowym bohaterem, Shinji charakteryzuje się raczej brakiem energii i emocji niż heroizmem czy odwagą. Może on także cierpieć na specyficzne dla wschodniej kultury zaburzenie lękowe taijin kyofusho, przypominające zachodnią fobię społeczną (i rozwijającą się osobowość unikającą).
Shinji ma kompleks Edypa i charakteryzuje się konfliktem libido-destrudo.
Choć chłopak zostaje zaakceptowany jako dobry pilot Evangeliona, to tak nie ma on wiele zdolności czy talentów, zwłaszcza w porównaniu do rówieśników (Toji jest atletycznie zbudowany, Aida ma ogromną wiedzę związaną z wojskiem, Asuka w wieku 14 lat ukończyła college). Umie on jedynie grać na wiolonczeli, jednak nie lubi tego robić.
Związek Shinjiego z jego EVĄ i statusem pilota są bardzo ambiwalentne; cała seria może być postrzegana jako bildungsroman obracające się wokół Shinjiego.
Shinji często był postrzegany jako wersja lub odbicie twórcy "Evangeliona", a Anno określił fabułę jako metaforę swojego życia.
„Ikari” oznacza „kotwicę” po japońsku. Shinji został nazwany po współzałożycielu Gainaxa Shinjim Higuchi; imię to można przetłumaczyć na „dziecko Boga”. Projektant postaci "Evangeliona", Yoshiyuki Sadamoto, oparł swój projekt Shinjiego na projekcie Nadii, tytułowej bohaterki popularnego serialu telewizyjnego Gainax z lat 1990–1991, "Fushigi no Umi no Nadia".
Megumi Ogata, która zagrała Shinjiego, uznała ostatnią scenę "Air/Magokoro o, kimi ni" za trudną do wykonania. Ogata uważa tę rolę za jedną z jej „najbardziej pamiętnych”.
W mediach.
"Neon Genesis Evangelion" (serial anime).
Po stracie Yui, Gendo zostawił Shinji’ego z jego nauczycielem i skupił się na rozwoju „Projekcie Evangelion”. To osamotnienie spowodowało, że Shinji zaczął unikać trudnych do rozwiązania sytuacji i uciekać od wszelkich problemów. Często słucha muzyki na swoim odtwarzaczu ze słuchawkami, odcinając się od świata zewnętrznego. Shinji, w niektórych aspektach, jest przeciwieństwem Asuki, jednak nie w takim stopniu w jak Rei.
Shinji zostaje wplątany w wojnę NERVu przeciw Aniołom kiedy jego ojciec wysyła mu list z identyfikatorem NERVu i dopiskiem „Przyjdź! Ikari Gendo”. Kapitan Misato Katsuragi przewozi go do GeoFrontu. Shinji przystępuje do walki w Jednostce 01, zastępując ciężko ranną Rei. Gendo oczekuje od Shinji‘ego tylko pilotowania Evangeliona i relacje pomiędzy ojcem a synem są bardzo chłodne przez najbliższych kilka miesięcy. Shinji’emu udaje się zdobyć przyjaciół – Toji‘ego i Kensuke, a także zawiązać coś więcej niż przyjaźń z Rei; ma także emocje związane z Asuką przeplatane miłością i nienawiścią. Asuka próbuje zmusić Shinji‘ego do przyznania się, że próbował ją pocałować podczas gdy ona spała. W późniejszych odcinkach, Shinji całuje się z Asuką rzekomo ze znudzenia Asuki. Shinji jest nieśmiały i bojaźliwy, a kiedy przychodzi mu rozmawiać z obiektami jego zainteresowania seksualnego staje się bardziej nieśmiały niż zwykle i odczuwa lęk. Asuka pociąga go seksualnie, Shinji nawet masturbuje się nad nią, kiedy dziewczyna wydaje się być w stanie śpiączki (na początku filmu "Air/Magokoro o, kimi ni").
Shinji niechętnie pilotuje Evę, jednak matka, której dusza została umieszczona w Jednostce 01 daje mu siłę. Czasami EVA-01 wpada w „berserk”, stan w którym Evangelion aktywuje się bez widocznego źródła energii, pomagając Shinji’emu w trudnych sytuacjach. Raz, kiedy EVA-01 osiągnęła tryb „berserk”, Shinji uzyskał poziom synchronizacji rzędu 400% i został wchłonięty przez Evangeliona, gdzie spotkał swoją matkę.
"Air/Magokoro o, kimi ni".
"Air/Magokoro o, kimi ni" kontynuuje historię Shinjiego, ukazując jego depresyjną spiralę i utratę woli do życia. Pozostaje on w tym katatonicznym stanie przez większość filmu, podczas gdy wszyscy funkcjonariusze NERV, w tym Misato, zostają zabici. Shinji następnie decyduje się pilotować Evę, aby uratować tych, którzy jeszcze żyją, ale wylany w NERVie bakelit uwolniony przez Misato przypadkowo blokuje wejście EVY-01. Kiedy Shinji dowiaduje się o porażce Asuki, Evangelion uwalnia się sam, aby Shinji miał okazję stać się potężnym bohaterem. Ego Shinjiego powoduje, że pole AT Evy manifestuje się w postaci gigantycznych, przerażających, boskich skrzydeł. Mimo to, po tym, jak chłopak widzi zmasakrowane i okaleczone zwłoki Jednostki-02 (z Asuką w środku), niesione przez EVY Masowej Produkcji, trauma jeszcze się pogarsza, gdy zaczyna się Projekt Dopełnienia Ludzkości. Intensywne emocje Shinjiego przywołują Lancę Longinusa tkwiącą na Księżycu aż na Ziemię. Ego Shinjiego wciąż opiera się atakom Lilith-Rei i SEELE na jego duszę; ale kiedy Lilith-Rei przybiera formę Kaworu Nagisy, Ego słabnie, ponieważ dusza Yui z wnętrza Evy mówi Shinjiemu, że Rei jest „całą nadzieją i marzeniami Shinjiego”. Lilith-Rei i SEELE ostatecznie pokonują Ego Shinjiego. Połączenie Lancy Longinusa z EVĄ odtwarza Drzewo Życia. Shinji i EVA, teraz posiadający zarówno Owoc Mądrości, jak i Owoc Życia, stali się „Bogiem”. Shinji, teraz jeden z wszystkimi innymi ludźmi, rozmawia z nimi, szczególnie Rei i Kaworu. Okazuje się, że wchłonięcie Owocu Życia i Owocu Mądrości przez Shinjiego i EVĘ oznacza, że EVA i pilot wewnątrz będą istnieć wiecznie „nawet po tym, jak Słońce, Księżyc i planety znikną”. W końcu rozmawia z Yui, z którą chłopak zastanawia się, co zrobi, aż w końcu decyduje, że chce żyć i wraca na Ziemię. Asuka pojawia się obok niego i Shinji próbuje ją udusić z niewyjaśnionego powodu, ale zatrzymuje się i załamuje, gdy Asuka odzyskuje przytomność i pieści jego twarz.
"Rebuild of Evangelion".
W "Rebuild of Evangelion" Shinji powraca jako główny bohater "Evangelion: 1.0 You Are (Not) Alone", gdzie jest on bardziej otwarty i mniej wycofany niż jego odpowiednik telewizyjny. W tym filmie rola Shinjiego jest bardzo podobna do tej z serii. Zostaje on przydzielony do pilotowania Jednostki-01 i pracuje razem z Rei, aby pokonać anioła Ramiela. W "Evangelion: 2.0 You Can (Not) Advance", Shinji niechętnie kontynuuje swoje obowiązki pilotowania Unitu-01. Po bitwie z Bardielem, w której jego ojciec zmusił go do poważnego zranienia (uwięzionej w zaatakowanej przez anioła EVIE) Asuki, Shinji wycofuje się z obowiązków i opuszcza NERV. Kiedy Zeruel pochłania Rei, Shinji powraca i pokonuje Anioła, powodując Trzecie Uderzenie przez to, co zdaje się połączeniem z Evangelionem. W "Evangelion: 3.0 You Can (Not) Redo", piętnaście lat później Shinji zostaje przebudzony w świecie zmienionym przez Trzecie Uderzenie, które zaczął. Wszyscy traktują Shinjiego podejrzliwie, z wyjątkiem oferującego mu przyjaźń i zaufanie Kaworu. Klon Rei teraz pilotuje Jednostkę-09. Po tym, jak Shinji uświadamia sobie, że nie ocalił Rei, on i Kaworu pilotują EVĘ-13, najpotężniejszy znany Evangelion. Próbują cofnąć Trzecie Uderzenie za pomocą włóczni Longinusa i Cassiusa rzekomo osadzonych w Lilith, ale zamiast tego rozpoczynają Czwarte Uderzenie po tym, jak Shinji wyciąga z Lilith dwie włócznie Longinusa, ignorując ostrzeżenia Kaworu i Asuki. Eva-13 zjada wtedy Dwunastego Anioła i dostępuje boskości. Jednak Kaworu poświęca się, aby powstrzymać Czwarte Uderzenie, pozostawiając samotnego Shinjiego, który traci wolę życia.
W innych mediach.
Shinji pojawia się w większości mangowych adaptacji "Neon Genesis Evangelion", w tym w mandze Yoshiyukiego Sadamoto. Manga zazwyczaj podąża za fabułą anime ze sporadycznymi zmianami wydarzeń. W tej adaptacji rola Shinjiego jest bardzo podobna do jego odpowiednika w anime, chociaż widoczne są zmiany w charakterze. Sadamoto został zainspirowany do napisania mangi po poznaniu roli Shinjiego w pierwszym odcinku serialu telewizyjnego. Shinji jest także głównym protagonistą "Shinji Ikari Raising Project" i "Neon Genesis Evangelion: Campus Apocalypse," gdzie jest przedstawiany w innym świetle niż jego odpowiednik z anime.
Shinji, obok innych postaci z "Neon Genesis Evangelion", często pojawia się w grach wideo, takich jak "Neon Genesis Evangelion" na Nintendo 64. Shinji jest także grywalną postacią w popularnej serii gier Super Robot Wars, w której on i inni bohaterowie "Evangeliona" współpracują z postaciami z różnych innych serii mecha.

</doc>
<doc id="131384" url="https://pl.wikipedia.org/wiki?curid=131384" title="Trzecie Dziecko">
Trzecie Dziecko



</doc>
<doc id="131389" url="https://pl.wikipedia.org/wiki?curid=131389" title="Powierzchnia siadania">
Powierzchnia siadania

Powierzchnia siadania – miara obszaru zajmowanego przez cząsteczkę adsorbatu na powierzchni granicy dwu faz, np. stałego adsorbentu. Jest najczęściej wyrażana w nm2 lub Å2 na 1 cząsteczkę.
Pojęcie to jest wykorzystywane przy obliczaniu pola powierzchni właściwej wyznaczanej na podstawie danych adsorpcji gazów lub adsorpcji z roztworów.
Powierzchnia siadania ma charakter wielkości statystycznej a nie geometrycznej powierzchni przekroju, co wynika ze sposobu jej pomiaru. Podawane w literaturze przedmiotu wielkości mogą różnić się nawet o kilkadziesiąt procent.
Wielkość ta zależy m.in. od:
Dla cząsteczki azotu N2 w temperaturze 77–78 K przyjmuje się zwykle 0,162 nm2. Dla cząsteczki benzenu C6H6 lub jego prostych pochodnych jednofunkcyjnych w temperaturze ok. 25 °C (298 K) przyjmuje się z reguły 0,35–0,40 nm2.

</doc>
<doc id="131390" url="https://pl.wikipedia.org/wiki?curid=131390" title="Bitwa o wyspę Okinawa">
Bitwa o wyspę Okinawa

Bitwa o wyspę Okinawa – ostatnia bitwa na dużą skalę w wojnie na Pacyfiku, przeprowadzona w ramach desantowej operacji Iceberg amerykańskich sił zbrojnych, mającej na celu opanowanie japońskiej wyspy Okinawa w archipelagu Riukiu. Rozpoczęta 1 kwietnia 1945 roku, została zakończona 21 czerwca zwycięstwem wojsk amerykańskich. Nazywana także operacją okinawską ze względu na znaczenie i ogrom zaangażowanych sił.
Przygotowania do bitwy.
Strona japońska.
W miarę postępów ofensywy amerykańskiej na Pacyfiku przeciw wojskom japońskim, dowództwo japońskie przygotowało plan obrony wyspy już w połowie 1944 roku. Zakładał on użycie formowanej na Okinawie 32. Armii japońskiej w składzie 24. i 62. Dywizji Piechoty (dalej DP), 44. Brygada Piechoty (dalej: BP), grupy artylerii i 27 Pułku Pancernego (dalej: PPanc). Całość dowodzona była przez gen. Mitsuru Ushijimę. Działania obronne 32. Armii wspomagane były przez flotę i lotnictwo, a w szczególności marynarzy samobójców i pilotów kamikaze. Przewidywano kierunki natarcia wojsk inwazyjnych i metody obrony, polegające głównie na rozlokowaniu wojsk w szeregu umocnionych linii obronnych, położonych w trudno dostępnych rejonach w południowej części wyspy. Pozycje te miały dodatkowo być osłaniane ogniem artylerii i ciężkich karabinów maszynowych oraz wspierane jednostkami pancernymi. Łączne siły japońskie zgromadzone na wyspie wynosiły 80 tys. żołnierzy, 130 czołgów, 250 samolotów, 400 samobójczych łodzi motorowych oraz około 750 dział i moździerzy.
Strona amerykańska.
Do ataku na wyspę przewidziane zostały bardzo duże siły w postaci X Armii Stanów Zjednoczonych pod dowództwem gen. por. Simona Bucknera. W skład X Armii wchodziły: XXIV Korpus Armijny (7. DP; 27. DP; 77. DP i 96. DP) oraz III Korpus Marines (1. Dywizja Marines (dalej: DMar), 2. DMar i 6. DMar), a także 301. Skrzydło lotnictwa myśliwskiego, 7. Skrzydło lotnictwa bombowego i 2. Skrzydło lotnictwa marines. W ataku na wyspę wzięło udział 184 tys. żołnierzy przy ogólnym zaangażowaniu 548 tys., 18 pancerników, 4 lotniskowce, 32 krążowniki, 200 niszczycieli, blisko 2000 samolotów, około 1700 czołgów i transporterów opancerzonych oraz około 1300 dział i moździerzy. Począwszy od października 1944 roku Amerykanie prowadzili działania rozpoznawczo-zaczepne przeciwko garnizonowi na wyspie w postaci nalotów i ostrzału artyleryjskiego z okrętów.
Bitwa.
Inwazja i postępy na północy.
W dniach 26–29 marca 77. DP zajęła wyspy Kerama, ok. 30 km na zachód od Okinawy. 24–31 marca przygotowano podejścia do ataku na wyspę poprzez oczyszczenie z min morskich oraz ostrzał artyleryjski pozycji na wyspie.
1 kwietnia nastąpiła główna operacja desantowa (L-Day) XXIV Korpusu i III Korpusu Amfibijnego na plażach Hagushi na zachodnich wybrzeżach Okinawy, podczas gdy 2. DMar pozorowała przygotowanie do lądowania na plażach Minatoga na południowo-zachodnim wybrzeżu wyspy w celu wprowadzenia Japończyków w błąd i zatrzymania ich sił w rejonie oraz zapobieżenia kontratakom w miejscu właściwego lądowania.
10. Armia zajęła środkową część wyspy z niespodziewaną łatwością, zajmując bazy lotnicze w Kadena i Yomitan. Wobec słabego oporu gen. Buckner podjął decyzję o wszczęciu drugiej fazy operacji i zajęciu północnej części wyspy. W tej sytuacji 6. DMar skierowała się w stronę przesmyku Ishikawa. Teren był górzysty i zalesiony, ale Japończycy skoncentrowali swoje siły w paśmie skalistych wzgórz Yae, u nasady półwyspu Motobu. Ciężkie walki o opanowanie półwyspu trwały do 18 kwietnia. Straty 6. DMar wyniosły 213 zabitych i 757 rannych.
Tymczasem, 16 kwietnia, 77. DP dokonała lądowania na Ie-jima (Ie Shima), niewielkiej wysepce w pobliżu zachodniego cypla półwyspu. Żołnierze doświadczyli tu ataków kamikaze, a nawet oporu miejscowych kobiet uzbrojonych w dzidy. Walki były tak ciężkie, że opanowywanie wysepki trwało do 21 kwietnia. Ie-jima została wkrótce przekształcona w bazę lotniczą dla operacji bombowych przeciw Japonii.
W dniu 13 kwietnia Amerykanie zajęli najdalej na północ wysunięty kraniec wyspy – przylądek Hedo.
Operacja Ten-gō.
W dniu 6 kwietnia z bazy Tokuyama na wyspie Honsiu wypłynął zespół okrętów japońskich pod dowództwem wiceadmirała Sei'ichi Itō w celu odciążenia Okinawy w ramach operacji Ten-gō w składzie: pancernik „Yamato”, lekki krążownik „Yahagi” i 8 niszczycieli: „Asashimo”, „Fuyutsuki”, „Hamakaze”, „Hatsushimo”, „Isokaze”, „Kasumi”, „Suzutsuki”, „Yukikaze”. Wieczorem tego samego dnia zespół został wykryty przez amerykańskie okręty podwodne.
Dzień później, rano lotnictwo amerykańskie rozpoczęło poszukiwanie japońskiej eskadry, zakończone jej szybkim wykryciem. W południe, w odległości około 450 km od Okinawy dokonany został zmasowany atak lotniczy 227 samolotów z 58. Zespołu Operacyjnego Lotniskowców. Atak ten zakończył się istotnym uszkodzeniem pancernika i krążownika oraz zatopieniem niszczycieli „Asashimo” i „Hamakaze”. Przed godziną 14:00 nastąpił drugi atak około 150 samolotów trwający niespełna godzinę i zakończony zatopieniem pancernika „Yamato” i krążownika „Yahagi” oraz dwu kolejnych niszczycieli „Isokaze” i „Kasumi”. Po stronie amerykańskiej odnotowano stratę 10 samolotów z załogami.
Opanowanie południowej części wyspy.
Natarcie XXIV Korpusu w kierunku południowym odbywało się w wolniejszym tempie, ale także i tam 7. DP i 96. DP osiągnęły wymierny postęp. Opór zaczął narastać, gdy Amerykanie dotarli do ufortyfikowanych pozycji wzdłuż pasma wzgórz zwanych przez żołnierzy "Cactus Ridge", około 8 km na północny zachód od głównych pozycji obronnych, tzw. "Linii Shuri". Do 8 kwietnia XXIV Korpus zdołał zdobyć tę i kilka równie silnie obsadzonych pozycji, tracąc ponad 1500 zabitych i rannych. Japońskie straty były trzykrotnie wyższe, a był to dopiero początek zmagań.
Następnym celem amerykańskiego natarcia było pasmo Kakazu, dwa wzgórza połączone szerokim siodłem, stanowiące część czołowych pozycji "Linii Shuri". Japończycy dobrze przygotowali pozycję i bronili jej zażarcie. Ukryci w licznych, ufortyfikowanych jaskiniach z dobrze zamaskowanymi gniazdami karabinów maszynowych, walczyli do końca; siły amerykańskie traciły wielu ludzi, zanim zdołały oczyścić kolejne jaskinie i inne zamaskowane pozycje. Japończycy, pod groźbą użycia broni, wykorzystywali miejscową ludność do dostarczania wody i zaopatrzenia, co powodowało dodatkowe straty w ludziach. Postępy Amerykanów były widoczne, ale związane z rosnącymi stratami po obu stronach.
Gdy amerykańskie natarcie utknęło u stóp pasma Kakazu, gen. Ushijima, za namową gen. Chō, zdecydował się na podjęcie kontruderzenia. Wieczorem 12 kwietnia oddziały 32. Armii zaatakowały Amerykanów na całym froncie. Był to ciężki, długotrwały i dobrze przygotowany atak. Po zawziętej walce wręcz napastnicy wycofali się, aby powtórzyć natarcie następnej nocy. Ostatnie uderzenie miało miejsce 14 kwietnia, ale i ono zostało krwawo odparte. Niepowodzenie doprowadziło sztab 32. Armii do przekonania, że linie amerykańskie są dość łatwe do sforsowania w nocnych atakach, ale przewaga ogniowa przeciwnika jest dla oddziałów japońskich – szczególnie w miejscach koncentracji na podstawach wyjściowych – zbyt duża, w związku z czym postanowił powrócić do dotychczasowej strategii obronnej.
27. DP, która lądowała 9 kwietnia, została skierowana na prawe skrzydło, na zachodnim wybrzeżu Okinawy. Gen. Hodge miał teraz w linii aż trzy dywizje, z 96. DP w centrum i 7. DP na lewej flance, przy czym każda z dywizji działała na froncie nie szerszym niż dwa kilometry.
Hodge rozpoczął nowe natarcie 19 kwietnia przy wsparciu 324 dział, największe w całej wojnie na Pacyfiku. Do nawały ogniowej dołączyły pancerniki, krążowniki i niszczyciele, którym towarzyszyły naloty 650 samolotów z lotniskowców obrzucających pozycje nieprzyjaciela bombami (w tym napalmowymi) i ostrzeliwujących je rakietami i seriami z karabinów maszynowych. Japońscy obrońcy przeczekali nawałę na przeciwstoku, gdzie byli relatywnie bezpieczni, wychodząc z jaskiń i zasypując wspinających się pod górę Amerykanów deszczem pocisków.
Natarcie czołgów na pasmo Kakazu, przeprowadzone bez odpowiedniego wsparcia piechoty w nadziei na przełamanie japońskiej obrony, zawiodło przy stracie 22 czołgów. I chociaż czołgi – miotacze płomieni pozbawiły życia wielu obrońców jaskiń, przełamania nie udało się uzyskać, a XXIV Korpus stracił 720 zabitych, rannych i zaginionych. Straty byłyby większe gdyby nie to, że Japończycy wszystkie swoje rezerwy trzymali na południu, gdzie 2. DMar wciąż pozorowała przygotowania do lądowania na plażach Minatoga.
W ostatnich dniach kwietnia 1. DMar zastąpiła w pierwszej linii 27. DP, zaś 77. DP zluzowała 7. DP. Gdy przybyła 6. DMar, III Korpus Amfibijny usadowił się na prawym skrzydle, a dowodzenie objął sztab X Armii.
4 maja 32. Armia podjęła jeszcze jedno kontruderzenie. Tym razem Ushijima zamierzał przeprowadzić desant na tyłach Amerykanów. W tym celu działa artylerii japońskiej musiały zostać wydobyte z ich zamaskowanych stanowisk w jaskiniach i ustawione na otwartej przestrzeni. Były one w stanie wystrzelić 13 000 pocisków, ale ogień artylerii amerykańskiej zniszczył 19 dział 4 maja i kolejnych 40 w ciągu kolejnych dwóch dni. Do desantu w tej sytuacji nie doszło.
Gen. Buckner rozpoczął kolejny atak 11 maja, po dziesięciu dniach ciężkich walk. 13 maja pododdziały 96. DP i 763. Batalionu Czołgów zdobyły wzgórze zwane "Conical Hill", wznoszące się około 160 m nad nadbrzeżną równiną Yonabaru i bronione zawzięcie przez tysiąc japońskich żołnierzy. Równocześnie, na przeciwległym brzegu wyspy, 6. DMar zdobyła "Sugar Loaf Hill". Wzięcie tych dwóch kluczowych pozycji dało Amerykanom wgląd w głąb pozycji "Linii Shuri" z obu stron. Buckner miał nadzieję, że zdoła obejść skrzydła "Shuri" i zamknąć główne siły japońskie w kotle.
Z końcem maja nadeszła pora deszczów monsunowych, które zamieniły stoki wzgórz i drogi w grzęzawisko, powodując poważne problemy natury taktycznej, jak i medycznej. Pole bitwy zaczęło upodabniać się do tego z okresu I wojny światowej, gdzie wojska grzęzły w gęstym błocie, a drogi ewakuacji rannych na tyły stały się nieprzejezdne. Wojsko stacjonowało na terenach zalanych przez wodę, będących po części wysypiskiem śmieci, po części cmentarzyskiem. Niepogrzebane ciała Japończyków rozkładały się tonąc w błocie. Każdy, kto ześlizgnął się po błotnistym stoku, miał kieszenie i wszystkie zakamarki munduru pełne robactwa. Żołnierze walczący o Okinawę wspominają, że panowały tam bardzo nieprzyjazne warunki. Szalały choroby tropikalne, temperatura sięgała 40 °C, walczący nie mieli możliwości kąpieli, chodzili cały czas w jednym mundurze. Pili brudną wodę, prowiant bardzo szybko stawał się niezdatny do spożycia.
29 maja gen. Pedro del Valle, ówczesny dowódca 1. DMar, nakazał kompanii A (1. Batalionu 5. PMar) zdobycie zamku Shuri. Zajęcie zamku miało znaczenie strategiczne i psychologiczne, a dla Japończyków było punktem zwrotnym całej kampanii. Del Valle otrzymał Distinguished Service Medal za znakomite dowodzenie w walce i za zdobycie Okinawy. Tymczasem zamek znajdował się poza terenem działań 1. DMar i tylko gwałtownym wysiłkom dowództwa 77. DP marines zawdzięczali wstrzymanie bombardowania przez własne lotnictwo i ostrzału artylerii.
Niezależnie od tego, czy było to efektem dobrego maskowania obrońców, czy też „mgły wojennej”, Buckner nie zauważył cofania się Japończyków ku ich ostatniej linii obrony na półwyspie Kiyan. W trakcie nadal ostrożnie prowadzonej ofensywy Amerykanie natknęli się na pozostawione przez Japończyków wielkie zapasy broni i amunicji, co bardzo osłabiło obrońców i w ostateczności doprowadziło do ich pogromu w końcowym stadium bitwy, w tym także do śmierci tysięcy cywilów.
4 czerwca zaledwie około 30 tys. niemal bezbronnych (większość broni ciężkiej, a nawet osobistej stracono podczas ucieczki) żołnierzy pozostawało jeszcze w szeregach 32. Armii, w tym mniej niż 20% zdolnych do walki. W tej sytuacji wyspa została zdobyta 21 czerwca 1945 r., aczkolwiek część japońskich żołnierzy, w tym przyszły gubernator prefektury Okinawa Masahide Ōta, walczyła jeszcze przez kilka tygodni.
Ushijima i Chō popełnili rytualne "seppuku" w swej kwaterze głównej na Wzgórzu 89 w ostatnich godzinach walk. Płk Yahara prosił Ushijimę o zezwolenie na popełnienie samobójstwa, ale generał odmówił, mówiąc: "Jeśli pan umrze nie zostanie nikt, kto będzie znał prawdę o bitwie o Okinawę. Proszę wziąć na siebie wstyd (za poddanie się), ale spożytkować tę szansę. To rozkaz dowódcy armii". Yahara był najwyższym stopniem oficerem japońskim, który przeżył walki na Okinawie, a po latach napisał książkę zatytułowaną "Bitwa o Okinawę".
Hekatomba ludności cywilnej.
Rdzenna ludność Okinawy bardzo ucierpiała, zarówno w wyniku działań zbrojnych, jak i masowych samobójstw popełnianych na skutek propagandy japońskiej zapowiadającej, że z rąk Amerykanów czeka mieszkańców los gorszy od śmierci. Oblicza się, że zginęło co najmniej 140 tysięcy cywilów.

</doc>
<doc id="131393" url="https://pl.wikipedia.org/wiki?curid=131393" title="Mezozaury">
Mezozaury

Mezozaury (rząd Mesosauria, rodzina Mesosauridae) – grupa prymitywnych gadów z podgromady Anapsida, które powróciły do życia w wodzie. Pojawiły się w górnym karbonie, a zniknęły w dolnym permie. Żyły w słodkich wodach śródlądowych, osiągały około 90 cm długości. Odżywiały się rybami. Ich szczęki, uzbrojone w bardzo liczne zęby w wyjątkowo długiej czaszce, były przystosowane do łowienia ryb. Palce wszystkich kończyn spięte błonami pływnymi. Ogon bocznie spłaszczony był główną siłą napędową do pływania. Znane są skamieniałe embriony wczesnopermskich mezozaurów, w tym jeden zachowany w ciele dorosłego osobnika; nie znaleziono razem z nimi pozostałości skorupek jaj, co sugeruje, że mezozaury były żyworodne lub jajożyworodne.
Ich szczątki znajdowano w osadach z wczesnego permu na półkuli południowej na obszarze superkontynentu Gondwany – w płd. Brazylii, płd. i zach. Afryce i na Antarktydzie.
Rodzaje:
Według innych źródeł jedynym znanym przedstawicielem jest mezozaur.

</doc>
<doc id="131394" url="https://pl.wikipedia.org/wiki?curid=131394" title="Sobór w Sienie">
Sobór w Sienie

Sobór w Sienie – sobór powszechny Kościoła katolickiego, który miał miejsce w latach 1423-1424 w Sienie.
Sobór ten cechował się nierozstrzygnięciem kwestii podniesionych przez ruch pojednawczy, który próbował przeprowadzić reformy w Kościele. W Kościele rzymskokatolickim sobór ten nie jest już uznawany jako oficjalny ekumeniczny sobór biskupi, ponieważ stopień i wymiar proponowanego 'pojednania' (chodzi tutaj przede wszystkim o przepaści wynikłe z wieloletniej schizmy oraz herezje na łonie Kościoła jak np. husytyzm) został uznany za herezję.
Zgodnie z dyrektywami Soboru w Konstancji (q.v.) stanowiącymi o regularnym zwoływaniu soborów ekumenicznych celem dyskusji polityki kościelnej, papież Marcin V powołał sobór w Pawii, zainaugurowany 23 kwietnia 1423, kiedy to niespodziewanie wybuchła tam epidemia i rada przeniosła się do Sieny.
W Sienie, postępowanie i działanie Soboru naśladowało ten z Konstancji. Już na początku, pewne formalności związane z zapewnieniem bezpieczeństwa członkom Soboru przez miasto spowodowała tarcia jurysdykcyjne z papieskimi prerogatywami. Niemniej jednak, 8 listopada już cztery dekrety zostały zatwierdzone, wszystkie skierowane przeciwko dogodnym celom: dekret przeciwko zwolennikom heretyckich reformatorów – Jana Husa, spalonego wcześniej na stosie podczas Soboru w Konstancji, oraz Johna Wyclifa, który twierdził, że największym autorytetem i władzą jest Biblia; dekret przeciwko zwolennikom schizmatycznego antypapieża Benedykta XIII; dekret opóźniający w czasie negocjacje z Kościołami wschodnimi (podczas Soboru we Florencji 1438-1445 wypracowano rozsądne porozumienie); dekret sugerujący większe okrucieństwo i wrogość wobec herezji.
Propozycje reform instytucjonalnych w Kościele katolickim powodowały złowrogie swary i kłótnie. Francuskie propozycje zwiększenia lokalnej władzy świeckiej nad organami kościelnymi (poglądy gallikańskie) wywołały sprzeciw lojalistów Kurii Papieskiej. Nic nie zostało dokonane w tej dziedzinie.
19 lutego 1424 na następne miejsce Soboru została wybrana Bazylea, a obecny Sobór rozwiązał się następnego dnia (dekret opublikowany 7 marca). Francuscy uczestniczy woleliby kontynuować Sobór do czasu przeprowadzenia gruntownych reform w kościele, zarówno "in capite et in membris" ('na czele i wśród członków'), lecz z powodu strachu przed kolejną schizmą, lub też nie chcąc irytować papieża (Siena w południowej Toskanii była blisko Państwa Kościelnego), odjechali. Wybór miejsca na następny sobór, daleko od Państwa Kościelnego i ewentualnej możliwości jego zbrojnej interwencji, jest bardzo ważny.
Zarządcy Sieny dopilnowali by nikt nie odjechał przed spłaceniem swoich długów.

</doc>
<doc id="131395" url="https://pl.wikipedia.org/wiki?curid=131395" title="Moszna (anatomia)">
Moszna (anatomia)

Moszna, worek mosznowy (łac. "scrotum") – u samców wielu ssaków lądowych, w tym u człowieka, uwypuklenie ściany jamy brzusznej w postaci skórno-mięśniowego worka, w którym znajdują się jądra. Znajduje się pomiędzy prąciem i odbytem. Jej zadaniem jest utrzymywanie jąder w optymalnej, stałej temperaturze, nieco niższej niż temperatura ciała. U niektórych ssaków (np. gryzoni) jądra zstępują do moszny okresowo, na czas rui samic. Nieliczne gatunki, np. hipopotamy, mają jądra stale wewnątrz ciała. Moszny nie mają także walenie.
Moszna człowieka.
U człowieka moszna stanowi luźny, nieparzysty worek, odpowiadający kobiecym wargom sromowym większym, który podobnie jak one powstaje z embrionalnych wałów płciowych, prawego i lewego. Błona kurczliwa (łac. "tunica dartos") umożliwia mosznie kurczenie i rozluźnianie w odpowiedzi na zmieniającą się temperaturę otoczenia, tak, by jądra stale znajdowały się w temperaturze od 2,5 do 4° niższej od panującej w jamie brzusznej. Rozluźnienie błony kurczliwej powoduje zwiększenie powierzchni moszny, ułatwiając tym samym oddawanie ciepła i zapobiegając przegrzaniu jąder. Z kolei skurcz błony kurczliwej marszczy skórę moszny, redukując ucieczkę ciepła i podciągając jądra bliżej podbrzusza, chroniąc je przed chłodem. Wtórne umieszczenie jądra w jamie brzusznej powoduje zanik spermiogenezy.
Osłony.
Moszna zbudowana jest z trzech warstw: osłony wewnętrznej (surowiczej), osłony mięśniowo-powięziowej i osłony zewnętrznej (skórnej). Są to osłonki powrózka nasiennego i jądra, będącą przedłużeniem wszystkich warstw przedniej ściany brzucha, od skóry począwszy, a na otrzewnej skończywszy.
Osłona zewnętrzna.
Osłona zewnętrzna, skórna, stanowi właściwą ścianę moszny. Zbudowana jest z trzech elementów:
Skóra
U różnych osób skóra moszny może przybierać różny wygląd; może być zarówno gładka i luźna jak i pomarszczona i skurczona. Na ogół jest dosyć cienka, zabarwiona nieco ciemniej niż reszta ciała. Pośrodku przedzielona jest szwem moszny (łac. "raphe scroti"), przedłużającym się ku górze między obiema komorami worka mosznowego w przegrodę moszny (łac. "septum scroti"). Posiada niewiele włosów, za to liczne i duże gruczoły łojowe i potowe. Torebki włosów tworzą na jej powierzchni dobrze wyczuwalne guzki. Wewnątrz skóry brak jest tkanki tłuszczowej, budują ją natomiast włókna sprężyste. Ku tyłowi przechodzi w skórę krocza, bocznie w skórę uda, do przodu zaś łączy się ze skórą prącia i okolicy pachwinowej. Przez skórę mogą przeświecać drobne naczynia krwionośne.
Ponieważ jądro lewe najczęściej znajduje się niżej niż jądro prawe, moszna z lewej strony zazwyczaj zwisa nieco niżej.
Błona kurczliwa (łac. "tunica dartos") stanowi część tzw. mięśniówki płciowej. Otacza mosznę niczym worek, umożliwiając jej kurczenie się i rozciąganie. Odpowiada warstwie podskórnej ściany brzucha.
Powięź nasienna zewnętrzna (łac. "fascia spermatica externa") stanowi przedłużenie powięzi podskórnej brzucha. Otacza ona zarówno jądro jak i powrózek nasienny. Jest włóknistą warstwą podskórną między błoną kurczliwą z zewnątrz a powięzią dźwigacza jądra od wewnątrz; brak w niej tłuszczu.
Osłona mięśniowo-powięziowa.
Osłonę mięśniowo-powięziową tworzą mięśnie i powięzie ściany brzucha:
Powięź dźwigacza jądra (łac. "fascia cremasterica") stanowi przedłużenie powięzi powierzchownej brzucha i rozcięgna mięśnia skośnego zewnętrznego brzucha. Pokrywa z zewnątrz mięsień dźwigacz jądra. Zaczyna się w okolicy powrózka nasiennego i zstępuje w dół, tracąc na swej grubości.
Mięsień dźwigacz jądra (łac. "m. cremaster") wraz z powięzią nasienną wewnętrzną tworzy aparat wieszadłowy jądra, umożliwiający swobodne zawieszenie jądra w worku mosznowym. Tworzą go mięśnie poprzecznie prążkowane mięśnia skośnego wewnętrznego brzucha i mięśnia poprzecznego brzucha. Stanowi on dźwigacz zewnętrzny, natomiast dźwigaczem wewnętrznym nazywa się komórki mięśniowe gładkie powięzi nasiennej wewnętrznej i blaszki ściennej osłonki pochwowej jądra. Skurcz mięśnia jest niezależny od woli, następuje na skutek dotyku, np. przyśrodkowej powierzchni uda. Jest to tak zwany odruch dźwigacza jądra, unoszący jądra do góry.
Powięź nasienna wewnętrzna (łac. "fascia spermatica interna") – łącznotkankowa warstwa zawierająca mięśnie gładkie, współtworząca mięsień dźwigacz wewnętrzny. Obejmuje całą zawartość worka mosznowego – jądro, najądrze i powrózek nasienny. Stanowi przedłużenie powięzi poprzecznej brzucha, rozpoczynając się w pierścieniu pachwinowym głębokim jako wyrostek pochwowy powięzi poprzecznej (łac. "processus vaginalis fasciae transversalis").
Osłona wewnętrzna.
Osłonę wewnętrzną, surowiczą tworzy otrzewna ścienna, zwana tutaj osłonką pochwową jądra (łac. "tunica vaginalis testis"). Obejmuje ona jądro i najądrze, ku górze przylegając od 0,5 do 1 cm powrózka nasiennego. Składa się z dwóch blaszek: blaszki trzewnej, przyrośniętej do błony białawej, i blaszki ściennej pokrywającej od wewnątrz komorę moszny. Między tymi blaszkami tworzy się szczelinowata przestrzeń – jama surowicza moszny (łac. "cavum serosum scroti"), natomiast miejsce zlania się blaszek tworzy krezkę jądra, przez którą przechodzą naczynia i nerwy.
U dołu jądro nie jest pokryte osłonką surowiczą; w tym miejscu przyłącza się do niego pasmo włókien tkanki łącznej i mięśnia gładkiego, zwane więzadłem mosznowym (łac. "ligamentum scrotale"), będącym pozostałością jądrowodu.
Unaczynienie i unerwienie.
Tętnice:
Żyły:
Naczynia chłonne wiodą do węzłów pachwinowych.
Nerwy:

</doc>
<doc id="131396" url="https://pl.wikipedia.org/wiki?curid=131396" title="Shout">
Shout

Shout – polski zespół rockowy założony w 1985 roku w Kłodzku. 
Charakterystyka.
Zespół prezentował lekki hard rock połączony z rock and rollem. Od początku liderem zespołu był wokalista i gitarzysta Marek Terlecki, który również był autorem większości tekstów. Największe przeboje to: "Przepraszam za miłość", "Jeśli chcesz", "Musisz być moja" i "Tylko dla ciebie"

</doc>
<doc id="131397" url="https://pl.wikipedia.org/wiki?curid=131397" title="Rachunek relacyjny">
Rachunek relacyjny

Rachunek relacyjny – teoretyczny, deklaracyjny i nieproceduralny model operowania danymi w bazie danych. Zawiera w sobie relacyjny rachunek krotek (RRK) oraz relacyjny rachunek dziedzin (RRD). Są to elementy modelu relacyjnego baz danych gwarantujące deklaratywny sposób określania zapytań do baz danych. Jest on oparty na alternatywie i koniunkcji.
Rachunek relacyjny a algebra relacyjna.
Rachunek relacyjny jest w wielu wymiarach podobny do algebry relacyjnej. Algebra relacyjna również jest częścią modelu relacyjnego. Różnica między tymi dwoma rachunkami występuje w sposobie określania zapytań do baz danych. Podczas gdy rachunek relacyjny jest rozumiany jako język deklaratywny, czyli taki, w którym programista opisuje warunki jakie musi spełniać końcowe rozwiązanie, to algebra relacyjna jest językiem imperatywnym, gdzie nakazuje się szczegółową sekwencję kroków prowadzących do rozwiązania. Ponadto rachunek relacyjny u swoich podstaw ma logikę matematyczną, a algebra relacyjna – teorię mnogości
Twierdzenie Codda.
Mówi ono o tym, że rachunek relacyjny i algebra relacyjna są równoważne logicznie i pod względem siły ekspresji, zatem dla każdego wyrażenia w rachunku relacyjnym istnieje równoważne wyrażanie algebraiczne i vice versa. Oznacza to, że można zadać zapytanie do bazy danych w jednym języku tylko wtedy, gdy również można je zadać w drugim z nich.
Relacyjny rachunek krotek (RRK).
Stanowi on teoretyczną podstawę języka SQL. Jest językiem rachunku predykatów pierwszego rzędu i można go wykorzystywać do formułowania zapytań do relacyjnej bazy danych. Wyraża zapytania za pomocą zmiennych i formuł.
1) Niech istnieje relacja formula_1
2) Zmienna formula_2 posiada zakres dla wszystkich krotek relacji formula_3
3) Podstawowa forma: formula_4 gdzie
Przykład 1.
Niech istnieje relacja
"Student (id, imię, nazwisko, płeć,)"
Zapytanie: Znajdź id oraz imiona wszystkich studentek.
formula_8
"t.id, t.imię – szukane atrybuty,"
"Student(t) – Przez ‘t’ oznaczamy domenę relacji Student, warunek konieczny"
"t.plec – warunek"
Przykład 2 z użyciem kwantyfikatorów.
Niech istnieją dwie relacje
"Student (sid, imię, nazwisko, płeć, wid)"
"Wydział (wid, nazwa)"
Zapytanie: Znajdź imiona i nazwiska wszystkich studentów, którzy studiują na wydziale Matematyki
Mając dwie relacje połączone ze sobą, trzeba skorzystać z pomocy kwantyfikatorów do zapisania warunku.
formula_9 – Takie [...], że [...]
formula_10 – Zastosowane dla wszystkich
formula_11
"s.imie, s.nazwisko – szukane atrybuty,"
"Student(s), Wydział(w) – oznaczenia domen relacji, warunki konieczne"
"w.nazwa, s.wid = w.wid – warunki"
Relacyjny rachunek dziedzin (RRD).
Stanowi on teoretyczną podstawę języka QBE (Query by Example). W tym rachunku operacje prowadzone są na dziedzinach atrybutów.
Podstawowa forma: formula_12 gdzie
"x – zmienna dziedziny,"
"θ – warunek."
Przykład 1.
Niech istnieje relacja
"Student (id, imię, nazwisko, płeć,)"
Zapytanie: Znajdź id oraz imiona wszystkich studentek.
0) Na początek wprowadźmy zmienne dziedzin, takie, że:
"id = a,"
"imię = b,"
"nazwisko = c,"
"płeć = d."
1) Pierwsza wersja: formula_13 gdzie
"a,b – szukane,"
"formula_14 – kwantyfikator + zmienne, których nie szukamy,"
"Student(abcd) – deklaracja zmiennych do danej relacji Student, warunek konieczny"
"d = 'kobieta' – warunek"
Jako iż nie trzeba dodawać wszystkich kwantyfikatorów ze zmiennymi, których nie szukamy, wystarczy ograniczyć się do tych, które trzeba użyć w warunku:
2) Druga wersja: formula_15
Można również podać daną zmienną wprost:
3) Trzecia wersja: formula_16
Przykład 2.
Niech istnieją dwie relacje
"Student (sid, imię, nazwisko, płeć, wid)"
"Wydział (wid, nazwa)"
Zapytanie: Znajdź imiona i nazwiska wszystkich studentów, którzy studiują na wydziale Matematyki
0) Na początek wprowadźmy zmienne dziedzin, takie, że:
Student:
"sid = a,"
"imię = b,"
"nazwisko = c,"
"płeć = d,"
"wid = e"
Wydział:
"wid = x,"
"nazwa = y,"
formula_17 gdzie
"c,b – szukane,"
"formula_18 – kwantyfikator + zmienne, których nie szukamy, ale potrzebujemy do warunku"
"Student(abcde), Wydzial(xy) – deklaracja zmiennych do danych relacji, warunki konieczne"
"y = 'Matematyka', e=x – warunki"

</doc>
<doc id="131401" url="https://pl.wikipedia.org/wiki?curid=131401" title="Irlandia prehistoryczna">
Irlandia prehistoryczna

Epoka lodowcowa.
Epoka lodowcowa w Irlandii trwała od około 30 tys. do 14 tys. lat temu. W okresie tym poziom morza opadł i Irlandia uzyskała połączenie lądowe z Brytanią i z kontynentem europejskim. Pokrywa lodowa wzięła swój początek na półn.-wsch. krańcu wyspy i w końcu objęła ją całą. Kiedy lód ustąpił pozostały po nim charakterystyczne półokrągłe pagórki z głębokimi i lejkowatymi dolinami i niziny, na które lodowiec naniósł materiał osadowy. Fauna i flora pojawiła się dzięki lądowemu mostowi łączącemu wyspę z Europą. Następnie w wyniku ocieplenia klimatu, a tym samym roztopienia się lodowca pokrywającego kontynent, podniósł się poziom morza, a Irlandia otrzymała dzisiejszy kształt linii brzegowej.
Mezolit (8000 p.n.e. – 4500 p.n.e.).
Pierwsi ludzie pojawili się w Irlandii docierając do niej w drewnianych łodziach z obecnej Szkocji, a wylądowali w okolicach hrabstwa Antrim około 8 tys. lat p.n.e. Było to jedno z ostatnich miejsc, w których osiedlił się człowiek. Ci mezolityczni osadnicy zajmowali się głównie myślistwem i zbieractwem i zamieszkiwali przeważnie wybrzeża oraz okolice rzek i jezior. Ich podstawowym schronieniem były chaty ze skór, które pakowali i ze sobą przenosili, co było konieczne ze względu na ich koczowniczy tryb życia. Używali krzemiennych narzędzi, a surowiec do ich produkcji wydobywali w półn.-wsch. części wyspy. Obiektem ich łowów były zwierzęta, ptaki i ryby, na które polowali za pomocą dzid, harpunów, łuków i strzał. Populacja w tym okresie była nieduża, a wnętrze wyspy praktycznie niezamieszkane i pokryte nieprzebytymi lasami.
Neolit (4500 p.n.e. – 2500 p.n.e.).
Okres ten cechował się sprowadzeniem na wyspę rolnictwa oraz wyrabianiem ceramiki, a także dokładniejszą obróbką krzemienia. Pierwsi mieszkańcy wyspy zostali wchłonięci przez neolitycznych osadników przybyłych z Brytanii, którzy przynieśli ze sobą wyżej wspomniane umiejętności. Proces ten rozpoczął się około 4 tys. lat p.n.e. i trwał kilka stuleci. Zaczęto karczować lasy pod uprawę ziemi. Sprowadzono zboża, bydło, owce i kozy. Nowi przybysze mieszkali w stałych osadach złożonych z większych domów zbudowanych z drewna i pokrytych trzciną. Wypalano także proste naczynia z gliny w specjalnych piecach. Ci pierwsi rolnicy pozostawili po sobie sławne budowle megalityczne, które przypominają m.in. Stonehenge w Anglii, ale są dużo mniejsze. Obiekty takie znajdowano również we Francji, w Hiszpanii i Portugalii. Większość z tych budowli znajduje się w północnej Irlandii. Można je podzielić na trzy typy:
Epoka brązu (2500 p.n.e. – 700 p.n.e.).
Sztuka wyrobu brązu będącego stopem miedzi i cyny przyszła na wyspę z Europy. Ruda miedzi była wydobywana w Irlandii, głównie w hrabstwie Kerry, natomiast cyna sprowadzana z Brytanii. Początkowo wyroby były produkowane przez wlewanie roztopionego brązu do specjalnej kamiennej formy. Z biegiem czasu doszło do usprawnienia wytopu głównie poprzez zastosowanie dwuczęściowych form, a następnie form glinianych. Wyroby, które w ten sposób powstawały to głównie topory, łopaty i szydła. Pod koniec tej epoki potrafiono już wyrabiać blachę z brązu. Wyrabiano także ozdoby ze złota oraz sprzęt liturgiczny.
W tym czasie doszło do pogorszenia się klimatu i duże obszary wyżynne pozbawione drzew przez ludzi neolitycznych zamieniły się w torfowiska. Mimo to rolnicy byli w dalszym ciągu zmuszeni do wyrębu lasu pod uprawę. Pozostałości archeologiczne z tego okresu są znajdowane głównie na zabagnionych terenach (posiadających właściwości konserwujące), a znalazły się w tych miejscach głównie dlatego, że odbywały się tam prawdopodobnie ceremonie religijne. W okresie tym wzrosła liczba ludności, pojawił się handel pomiędzy sąsiadującymi społecznościami, dochodziło też jednak do wojen plemiennych. Ludzie mieszkali w chatach, których ściany były uplecione z wikliny lub zbudowane z bali drewnianych. Gotowano głównie na zewnątrz w paleniskach tzw."fulachtaí fia", gdzie gorące kamienie były używane do zagotowania wody i przyrządzenia w niej mięsa. Zaczynały się kształtować podziały klasowe, które nie były jeszcze dobrze widoczne, ale wąska grupa arystokracji dążyła w coraz większym stopniu do zagarnięcia jak największej liczby dóbr.
W epoce brązu nie występują już charakterystyczne dla neolitu grobowce korytarzowe. Przeważa głównie pochówek w grobowcach o klinowatym kształcie, które składają się z kamiennej komory przykrytej ziemią. Inne konstrukcje to nasypy ziemne o kształcie koła w których miały miejsce ofiary ze zwierząt. Znajdują się one głównie na obszarze Munsteru i Ulsteru.
Epoka żelaza.
Około 700 r. p.n.e. kultura celtycka, która obejmowała coraz większy obszar w Europie dotarła do Brytanii i Irlandii. Celtowie znali już żelazo, którego używali do wyrobu broni, naczyń oraz innych przedmiotów. Żelazo było trudniejsze do wytopienia, ale było także bardziej trwałe i mocniejsze od brązu.
Celtowie stworzyli w Irlandii około stu małych królestw zwanych "túath", rządzonych przez królów. Często dochodziło do zawierania przymierzy pomiędzy poszczególnymi królestwami. Czasami dochodziło do sytuacji, że jeden z królów podporządkowywał sobie innych władców na jakimś obszarze
i wówczas można mówić o prowincjach. Kultura celtycka opierała się na "systemie honoru". Wojownicy uzyskiwali go za zasługi na polu bitwy. Wojny były toczone głównie przez arystokrację, podczas gdy chłopi pozostawali w swoich gospodarstwach, pracując prawie jak niewolnicy dla swojego króla. Cały system społeczny opierał się na tzw. "Prawie Brehonów", w którym sankcje stanowiły głównie grzywny pieniężne zależne od pozycji ofiary. Nie istniała kara śmierci.
Religia Celtów opierała się głównie na czci obiektów przyrody takich jak drzewa czy rzeki. Znaleziska archeologiczne w postaci kamieni z wyrytymi znakami dowodzą ich używania w ceremoniach religijnych.
Około 43 r. n.e. Rzym podbił celtycką Brytanię. Wówczas Irlandia i Szkocja pozostały jedynymi wolnymi celtyckimi terenami. W dalszym ciągu istniała wymiana handlowa pomiędzy Brytanią a Irlandią. Około 400 r. n.e. wraz z upadkiem Rzymu, Irlandczycy najechali na wybrzeża Brytanii, a następnie założyli swoje osady w Kornwalii, Walii i Szkocji. Wszyscy zostali pokonani przez Brytów z wyjątkiem terenów Szkocji (plemię "Dal Riata"), gdzie ostatecznie irlandzcy Celtowie stworzyli podstawę dla przyszłego królestwa Szkocji. Znaleziska archeologiczne z tego okresu to głównie pozostałości pałacu królewskiego w Emain Macha i w Tarze oraz kamienne forty.

</doc>
<doc id="131404" url="https://pl.wikipedia.org/wiki?curid=131404" title="Rebeka (postać biblijna)">
Rebeka (postać biblijna)

Rebeka (hebr. רִבְקָה) – żona Izaaka, patriarchy biblijnego, matka Ezawa i Jakuba.
Życiorys.
Urodziła się w bardzo zamożnej rodzinie w Aram-Naharaim. Była córką Betuela i siostrą Labana i wnuczką brata Abrahama - Nachora. Została wydana za Izaaka, z którym miała dwóch synów-bliźniaków: Ezawa i Jakuba. Jej faworytem był młodszy syn – Jakub, któremu pomogła podstępem zdobyć ojcowskie błogosławieństwo syna pierworodnego.

</doc>
<doc id="131405" url="https://pl.wikipedia.org/wiki?curid=131405" title="Podpułkownik">
Podpułkownik

Podpułkownik (ppłk) – wysoki stopień oficerski. W Wojsku Polskim bezpośrednio poprzedzający pułkownika, a powyżej stopnia majora. Jest zaliczany w skład korpusu oficerów starszych, natomiast w okresie międzywojennym – w skład korpusu oficerów sztabowych. 
Obecnie w Wojskach Lądowych oficer w stopniu podpułkownika pełni najczęściej następujące funkcje: dowódca batalionu, zastępca dowódcy pułku, szef sztabu brygady (pułku), szef logistyki brygady (pułku), szef wydziału. W administracji wojskowej stopień ten przewidziany jest dla szefa wojskowych komend uzupełnień.
W Marynarce Wojennej odpowiada mu stopień komandora porucznika. 
Stopień podpułkownika występuje również w Straży Granicznej, Służbie Więziennej, Służbie Ochrony Państwa oraz Agencji Wywiadu i Agencji Bezpieczeństwa Wewnętrznego. Odpowiednikiem tego stopnia w Państwowej Straży Pożarnej jest brygadier, a w Policji młodszy inspektor.
Oznaczenia.
Oznaczeniem stopnia w Wojsku Polskim są dwie belki i dwie gwiazdki.
Zgodnie z przepisami ubiorczymi żołnierzy Wojska Polskiego z 1972 roku podpułkownik nosił dwie gwiazdki umieszczone na środku taśmy otokowej w linii równoległej do krawędzi taśmy; odległość między ramionami gwiazdek wynosiła 2 mm. Na daszku czapki garnizonowej – dwa galony szerokości 6 mm naszyte obok siebie w odstępie 2 mm; zewnętrzny naszyty w odległości 6 mm od krawędzi daszka na całej długości jego łuku.
Na beretach i furażerkach – dwa paski na lewej stronie beretu (furażerki) długości 3 cm szerokości 5 mm w odstępie 4 mm, umieszczone pod kątem 45° w stosunku do dolnej krawędzi beretu (furażerki) oraz dwie gwiazdki rozmieszczone w linii prostej nad środkiem paska – prostopadle do jego położenia. Pierwszą gwiazdkę umieszczano w odległości 5 mm od paska do podstawy jej ramion, drugą gwiazdkę w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
Na naramiennikach – dwa paski i dwie gwiazdki. Paski szerokości 6 mm umieszczone były w poprzek naramiennika: pierwszy pasek w odległości 1 cm od wszycia rękawa, drugi – 4 mm od pierwszego. Pierwsza gwiazdka umieszczona była na środku naramiennika, w odległości 1 cm od drugiego paska, a druga w odległości 5 mm od wierzchołka ramienia pierwszej gwiazdki do kąta wklęsłego ramion drugiej gwiazdki.
W myśl Przepisu Ubioru Polowego Wojsk Polskich r. 1919: na naramiennikach kurtki i płaszcza w odległości 1 cm od wszycia, w poprzek naramiennika, naszyte równolegle prosto w odległości 1,5 cm jeden od drugiego dwa płaskie sznureczki srebrne oksydowane szerokości 5 mm. Na środku naramiennika wzdłuż dwie gwiazdki haftowane oksydowanymi nićmi lub wytłaczane pięciopromienne, o ostrych promieniach.
Na wierzchu czapki wzdłuż szwów wierzchu na krzyż od otoka z jednej strony do otoka z drugiej i wzdłuż górnej krawędzi otoka dokoła, naszyty 1 płaski sznurek szerokości 5 mm, srebrny, oksydowany, dookoła otoku naszyte dwa takie same sznurki w odległości 0,5 cm jeden od drugiego. Z przodu pod orzełkiem dwie takież gwiazdki jak na naramiennikach.
W Wojsku Polskim Królestwa Kongresowego oznaką stopnia były szlify gładkie z bulionami z 1 karmazynowym paskiem wzdłuż, a od 1827 roku szlify gładkie z 3 gwiazdkami. Na srebrnych epoletach gwiazdki złote, a na złotych gwiazdki srebrne.
W Armii Księstwa Warszawskiego oznaką stopnia były epolet z bulionami na lewym ramieniu. Na prawym ramieniu kontrepolet (naramiennik bez frędzli).
W Wojsku polskim w okresie Sejmu Wielkiego i w wojsku Kościuszki oznaką stopnia były 2 paski na szlifie.

</doc>
<doc id="131407" url="https://pl.wikipedia.org/wiki?curid=131407" title="Metoda BET">
Metoda BET

Metoda BET – procedura określania powierzchni właściwej ciał stałych (np. adsorbentów) za pomocą analizy izoterm adsorpcji (najczęściej azotu w temperaturze 77–78 K) przy użyciu izotermy BET (izoterma Brunauera-Emmetta-Tellera), a właściwie określonej formy liniowej tego równania:
Klasyczna liniowa forma równania BET:
gdzie:
W powyższym podstawiamy:
Dane adsorpcji przedstawia się we współrzędnych formula_8 w zakresie ciśnień względnych formula_9 od 0,05 do 0,30. Jeżeli stwierdza się znaczącą nieliniowość wówczas odrzucając kolejne punkty izotermy (od strony wysokich i od strony niskich ciśnień) ogranicza się stopniowo zakres ciśnień względnych aż do uzyskania liniowości, np. w zakresie ciśnień względnych 0,1–0,25.
Na podstawie parametrów linii prostej dopasowanej do danych doświadczalnych za pomocą metody najmniejszych kwadratów określa się wartość pojemności monowarstwy formula_6 oraz stałej równowagi formula_11
Jeżeli równanie prostej będzie:
to wówczas na podstawie wartości parametrów dopasowania linii prostej formula_13 i formula_14 wyznacza się parametry formula_6 i formula_16
Z reguły parametr pojemności monowarstwy adsorpcyjnej, formula_19 jest zgodny z innymi metodami (różnice rzadko przekraczają 20%). Wartość stałej równowagi adsorpcji formula_5 wyznaczona tą metodą może mieć nawet wartość ujemną, co jest pozbawione sensu fizycznego i może być uważane za artefakt metody dopasowania. W rzeczywistości tego rodzaju rozbieżności mogą się pojawić w przypadku adsorbentów silnie niejednorodnych (heterogenicznych) lub mikroporowatych jako skutek niezgodności modelu izotermy BET oraz rzeczywistego zjawiska. Metoda BET nie jest w stanie prawidłowo opisać całego przebiegu izotermy adsorpcji dla takich danych, jednak prawidłowo oddaje przebieg izotermy w obszarze krytycznym dla wyznaczania formula_19 a więc w obszarze gdzie zapełnione są już mikropory, a nie dochodzi jeszcze do zjawiska kondensacji kapilarnej.
Otrzymaną pojemność monowarstwy przelicza się na powierzchnię właściwą adsorbentu przy wykorzystaniu wartości tzw. powierzchni siadania cząsteczki azotu (σ = 0,162 nm²). Tak określoną powierzchnię właściwą często nazywa się też skrótowo powierzchnią BET adsorbentu.
W przypadku wyżej wspomnianych adsorbentów mikroporowatych (np. węgle aktywne czy zeolity) jako bardziej właściwą standardową metodę wyznaczania powierzchni właściwej uważa się często metodę wykorzystującą izotermę Langmuira.

</doc>
<doc id="131409" url="https://pl.wikipedia.org/wiki?curid=131409" title="Curry">
Curry

Curry (wym. kary) a. kari – nazwa sposobu przyrządzenia potraw w kuchni indyjskiej. Curry to warzywa, ser, ryby, mięso lub inne składniki dania głównego w sosie.
Pochodzenie.
Nazwa pochodzi od tamilskiego கறி "kari", dosłownie „sos”. Sama potrawa jest znana pod tą nazwą w wielu krajach południowo-wschodniej Azji. Istnieje nawet adaptowane do japońskich upodobań kare raisu – curry z ryżem. Na Zachodzie nazwa „curry” kojarzy się bardziej z gotową mieszanką odpowiednich przypraw sproszkowanych (proszek curry, angielskie "curry powder"), niekiedy zmieszanych z olejem lub ghi (pasta curry, angielskie "curry paste"). Zwyczaj mielenia przypraw „na zapas” został wprowadzony przez brytyjskich kolonizatorów, wracających z Indii do kraju w XVIII wieku. Do niedawna był niemal niespotykany w samych Indiach.
Odmiany.
Istnieje wiele odmian curry, różnicę w smaku zawdzięczając odpowiedniemu doborowi kompozycji przypraw, tzw. masali, przyrządzanej na bieżąco, ucieranej za każdym razem w moździerzu ze świeżych składników.
Dobór składników zależy od samej potrawy, od regionu, z jakiego mieszkanka/mieszkaniec pochodzi, oraz osobistych upodobań wytwórcy, jednak najczęściej spotykanymi są:
Możliwe inne:
Nie ma ściśle ustalonych proporcji przypraw. Jeżeli chodzi o gotowe mieszanki dostępne w handlu, wybór jest znacznie bardziej ograniczony. Wyróżnia się m.in. następujące:
Proszek curry jest bardzo wrażliwy na wilgoć i światło, dlatego zaleca się przechowywanie w szczelnie zamkniętych pojemnikach w zaciemnionym miejscu.

</doc>
<doc id="131414" url="https://pl.wikipedia.org/wiki?curid=131414" title="Adam Bochenek">
Adam Bochenek

Adam Wawrzyniec Bochenek (ur. 10 sierpnia 1875 w Krakowie, zm. 25 maja 1913 tamże) – polski lekarz, anatom, histolog, antropolog. Autor wielokrotnie wznawianego podręcznika anatomii.
Życiorys.
Był synem profesora ekonomii Uniwersytetu Jagiellońskiego Mieczysława (1838–1887) i Heleny z Klickich. Miał braci Bronisława (1873) i Lucjana (1878–1923). Po śmierci ojca opiekunem jego i braci został Witold Bochenek, urzędnik krakowskiej prokuratorii. Ukończył krakowskie III Gimnazjum, od 1892 do 1898 studiował na UJ nauki medyczne, 5 marca 1898 uzyskał stopień doktora wszechnauk lekarskich. W czasie studiów współpracował z Henrykiem Hoyerem (młodszym) jako demonstrator, był także asystentem przy Katedrze Anatomii u Kazimierza Kostaneckiego.
W latach 1899–1901 przebywał za granicą, studiował antropologię w Instytucie Schwalbego w Strasburgu oraz na Uniwersytecie Lowańskim, gdzie uczył się neuroanatomii u Van Gehuchtena. W 1903 i 1904 przebywał w stacji zoologicznej w Neapolu. W 1901 habilitował się na UJ na podstawie dysertacji "O budowie komórki nerwowej ślimaka Helix pomatia", od 1906 był profesorem nadzwyczajnym. Wykładał anatomię opisową, zorganizował laboratorium badawcze zajmujące się budową i przebiegiem włókien układu nerwowego. Był autorem 28 prac naukowych, przeważnie z dziedziny histologii i embriologii bezkręgowców. Prowadził też badania antropologiczne nad ludnością wiejską Kutna, Łęczycy i powiatu mławskiego.
Pod kierunkiem Bochenka wykonywali prace Grzywo-Dąbrowski, Frenkel, M. Jaworowski, Jeleńska, T. Kleczkowski, P. Łoziński, Rosenhauch.
Według informacji prasowych podanych tuż po jego śmierci, na krótko przed nią zmagał się z rozstrojem nerwowym, na co przyjmował coluol, który ostatecznie przyjął w zbyt silnej dawce co doprowadziło do zgonu po dziewięciu godzinach, pomimo wysiłków ratujących go lekarzy. Później przyjęto, że zmarł śmiercią samobójczą – istnieją dwie teorie na ten temat. Pierwszą jest rozwijająca się choroba nerwowa i skomplikowane problemy życiowe (popadł w depresję w trakcie reorganizacji wydziału, wskutek której został odsunięty od pracy naukowej) doprowadziły Adama Bochenka do śmierci samobójczej, poprzez dożylne wstrzyknięcie substancji do konserwacji preparatów anatomicznych. Drugą, do której przychyla się aktualnie większość historyków jest depresja, na którą cierpiało wielu członków jego rodziny i sam Bochenek od lat młodzieńczych. Leczył się farmakologicznie nieznaną substancją i zmarł w wyniku przedawkowania. Pochowany jest na Cmentarzu Rakowickim w grobowcu rodzinnym (kwatera 21).
Nekrologi napisali Adam Wrzosek, Emil Godlewski, Józef Zawadzki, Stanisław Maziarski. Pamięci Adama Bochenka poświęcił swoją książkę Roman Dyboski.
Artykuły wspomnieniowe ukazały się w 70. rocznicę pierwszego wydania podręcznika anatomii i w 75. rocznicę śmierci. Z tej okazji odbyła się też specjalna sesja naukowa i odsłonięto pamiątkową tablicę na ścianie budynku zakładu anatomii w Krakowie.
Najbardziej znanym jego dziełem jest wielotomowy podręcznik "Anatomia człowieka" (I tom z zaplanowanych czterech ukazał się za życia autora w 1909, nakładem PAU). Przed wojną wyszły kolejne tomy. Po wojnie pracę nad podręcznikiem kontynuowali Ciechanowski i Michał Reicher. W latach 1953–1965 ukazało się siedem tomów, potem skrócono całość do pięciu. "Anatomia Bochenka" jest wznawiana do dziś.

</doc>
<doc id="131415" url="https://pl.wikipedia.org/wiki?curid=131415" title="Milimol">
Milimol



</doc>
<doc id="131416" url="https://pl.wikipedia.org/wiki?curid=131416" title="Mmol">
Mmol



</doc>
<doc id="131419" url="https://pl.wikipedia.org/wiki?curid=131419" title="Konik polski">
Konik polski

Konik polski (również: Konik biłgorajski) – polska rasa konia późno dojrzewającego (3–5 lat) w typie konia prymitywnego, długowiecznego, odpornego na choroby i trudne warunki utrzymania. Koniki polskie mają twardy róg kopytowy, pozwalający pracować niepodkutym na twardym podłożu.
Historia.
Dzikimi przodkami koników polskich były tarpany, podobne do odkrytych w Azji przez rosyjskiego badacza Nikołaja Przewalskiego w 1876 roku koni Przewalskiego. Zamieszkiwały one do końca XVII wieku lesiste obszary wschodniej Polski, Litwy i Prus. W okolicach Puszczy Białowieskiej przetrwały do 1780 roku, kiedy to zostały odłowione i umieszczone w zwierzyńcu hrabiów Zamoyskich koło Biłgoraja. Około 1806 roku, z powodu panującej biedy, zostały one rozdane okolicznym chłopom. W 1914 roku Jan Grabowski i Stanisław Schuch opisali małe chłopskie myszate koniki z okolic Biłgoraja.
Profesor Tadeusz Vetulani wprowadził nazwę „konik polski”, wysunął także hipotezę o istnieniu odmiany leśnej tarpana. Dzięki jego staraniom w roku 1936 zaczęto odtwarzać konika o typowych dla tarpana cechach w warunkach rezerwatowych w Puszczy Białowieskiej. Wcześniej sprowadził konie z Biłgoraja. We wrześniu 1939 roku stado liczyło już 40 sztuk, jednak podczas II wojny światowej hodowla została zniszczona, a część koni została zrabowana i wywieziona do Rzeszy na potrzeby badań prowadzonych przez naukowców niemieckich. Po zakończeniu wojny rozpoczęto odbudowę hodowli z udziałem nielicznych koników rozproszonych po kraju i rewindykowanych z Niemiec (poza stadem białowieskim). W roku 1949 ocalałe zwierzęta trafiły do stadniny w Popielnie i tam też rozpoczęto powtórną ich hodowlę. W roku 1952 trafiła tam również grupka koników z Białowieży. W 1955 roku stadninę w Popielnie przejęła Polska Akademia Nauk, następnie podjęto przerwany eksperyment prof. Vetulaniego. W 1976 roku W.K. Gładenko, wykorzystując dane archeologiczne, osteologiczne i czaszkowe, doszedł do wniosku, że miejscowe konie Białorusi i Polski Wschodniej pochodziły z dzikich tarpanów leśnych, które miały wszystkie zewnętrzne cechy charakterystyczne dla koni północnego korzenia leśnego. Ostatnio opublikowano inny pogląd co do pochodzenia koników polskich.
Pokrój.
Cechy pokroju:
Jest to prymitywny koń małego wzrostu (do 132 cm lub 134-136 cm). Ma silną i krępą budowę ciała. U osobników tej rasy proporcjonalne głowy o szerokim czole i prostym profilu są lekkie, usadowione na krótkiej, szerokiej i prostej nisko osadzonej muskularnej szyi. Na głowie są nieduże, grube uszy i żywe oczy. Kłąb jest mało wyraźny, łopatki krótkie, z kolei tułów dość długi, a grzbiet czasami łęgowaty. Konie mają głęboką klatkę piersiową, oraz pojemny, często obwisły brzuch i ścięty zad. 
Koniki polskie mają mocne, suche i krótkie kończyny o mocnym kośćcu, zdarza się, że o nieprawidłowej podstawie. Kopyta są nieduże, ale mocne. 
Umaszczenie.
Zwierzęta te zazwyczaj mają gęstą sierść umaszczoną myszato. Grzywa jest obfita i czarna. Głęboko osadzony ogon z nielicznymi jasnymi włosami. Na grzbiecie jest czarna pręga grzbietowa, również pręgi na stawach skokowych i nadgarstkowych, rzadko występuje pręga łopatkowa.
Użytkowanie.
Szczególne zalety koników polskich takie, jak dobre zdrowie, płodność, niewybredność pokarmowa, odporność, zaradność w trudnych sytuacjach, zdolności adaptacyjne, kompensacja wzrostu, a przy tym wytrwałość, łagodność, pojętność i dobre chody przyczyniły się do tego, że zaczęto ich wszechstronnie używać. Konik polski służył ludziom jako dobry koń roboczy w niedużych gospodarstwach rolnych i sadowniczych. Jako wytrwały niezawodny koń często używany był w transporcie. 
Te cechy koników polskich i różnorodność ich użytkowania przyczyniły się do ukształtowania małego konia, który przez okrągły rok nie wymagał chowu stajennego. Również wojsko zainteresowało się tym koniem. Zaczęto wykorzystywać go jako wierzchowca w jeździectwie rekreacyjnym, hipoterapii i ze względu na potulny i łagodny charakter, w pracy z dziećmi. Używa się go też jako konia pociągowego do lżejszych prac polowych oraz transportowych. Na początku lat 80. XX wieku konik polski znalazł jeszcze jedno zastosowanie, a mianowicie wykorzystanie go do pielęgnacji krajobrazu.
Współcześnie koniki polskie użytkuje się przede wszystkim:
Hodowla.
Rasa konik polski wykazuje bardzo duże podobieństwo do wymarłego dzikiego konia tarpana, lecz nie jest genetycznie tą samą rasą (chociaż poza Polską koniki polskie bywają określane mianem "tarpan").
W miejscowości Szklarnia koło Biłgoraja od 1986 funkcjonuje ostoja konika biłgorajskiego, zajmująca się hodowlą zachowawczą tej rasy. Hodowlą zachowawczą zajmuje się też gospodarstwo rolne w Kobylnikach koło Poznania, gdzie znajduje się ponad 100 sztuk koników.
Głównymi ośrodkami hodowlanymi są:
W październiku 2007 roku rozpoczęto program introdukcji konika polskiego w Bieszczadach. Konie umieszczono w zagrodzie adaptacyjnej na terenie dawnej wsi Radziejowa. Program przewidywał wypuszczenie koni na wolność po kilkuletnim okresie adaptacyjnym, służącym ukształtowaniu się tabunów i wytworzenia naturalnych stosunków stadnych w ich obrębie. Dzikie konie mają wypełniać niszę ekologiczną, jaką stanowią łąki, pastwiska oraz tereny leśne po wysiedlonych wioskach. Ich obecność ma zapobiegać zarastaniu gruntów rolnych roślinami krzewiastymi i drzewami.
Symbol.
Konik polski jest symbolem utworzonego w 1974 Roztoczańskiego Parku Narodowego (jego stylizowana sylwetka znajduje się w logo parku).
Upamiętnienie.
6 marca 1989 roku Poczta Polska wyemitowała serię znaczków „Konie”. Była to seria sześciu znaczków. Najdroższy znaczek tej serii o numerze 3047 i wartości 70 PLZ przedstawiał konika polskiego. Nakład znaczka wyniósł półtora miliona sztuk, a projektantem był Henryk Chyliński. 24 lutego 2014 roku Narodowy Bank Polski wprowadził do obiegu monety z serii „Zwierzęta świata” – konik polski o nominałach 20 zł i 2 zł.

</doc>
<doc id="131421" url="https://pl.wikipedia.org/wiki?curid=131421" title="Alojzy Żółkowski (ojciec)">
Alojzy Żółkowski (ojciec)

Alojzy Gonzaga Fortunat Żółkowski lub Ziółkowski (ur. 2 listopada 1777, zm. 11 września 1822 w Warszawie) – polski aktor, dramatopisarz, tłumacz, poeta i publicysta.
Życiorys.
Pochodził z rodziny szlacheckiej, jego ojciec był dzierżawcą majątku ziemskiego. Rozpoczął naukę w szkole w Krzemieńcu, jednak przerwał edukację i wziął udział w powstaniu kościuszkowskim. Po śmierci obojga rodziców trafił do Lwowa pod opiekę stryja, generała Floriana Żółkowskiego, dzięki któremu praktykował w kancelarii znanego adwokata lwowskiego Józefa Dzierzkowskiego. Wkrótce porzucił jednak praktykę kancelaryjną, zafascynowany teatrem, m.in. występami zespołu Wojciecha Bogusławskiego we Lwowie. W roku 1797 potajemnie opuścił dom stryja i pieszo(!) przybył do Warszawy, gdzie został członkiem zespołu teatralnego Agnieszki Truskolaskiej.
Debiutował prawdopodobnie pod koniec 1798 w roli Ekonoma w sztuce "Wdzięczni poddani panu" (muzyka Jan Stefani, libretto J. Drozdowski). W pierwszych latach występów jego nazwisko zapisywano także w formie "Ziółkowski", od 1801 stale "Żółkowski". W 1799 wraz z całym zespołem Truskolaskiej przeszedł pod kierownictwo Bogusławskiego. Obok występów w Warszawie gościnnie grał w Kaliszu, Poznaniu, Łowiczu, Krakowie, Gdańsku, Białymstoku. Był przede wszystkim wybitnym komikiem, mistrzem nawiązywania kontaktu z publicznością, chociaż na początku kariery próbował także sił w rolach dramatycznych. Kazimierz Władysław Wóycicki opisywał aktora: "twarzy okrągłej, oczu wypukłych, wzrostu średniego".
Przez 2 lata (1810-1811) był aktywnym członkiem towarzystwa literackiego "Sfinks". Począwszy od roku 1811 "puszczał" po Warszawie gazetki pisane o treści satyrycznej. W tym okresie był częstym bywalcem kawiarni literackiej "Pod Kopciuszkiem".
Latem roku 1822 jechał przez Wrocław na kurację do Karlsbadu. Ciężko chorował w ostatnich latach życia, ale występował nadal, po raz ostatni dwa tygodnie przed śmiercią (w końcu VIII 1822). Został pochowany na cmentarzu Powązkowskim (kwatera 13-1-27/28/29/30).
Ważniejsze role.
Wśród najbardziej znanych ról można wymienić
Twórczość.
Był nie tylko aktorem, zajmował się także pracą literacką. Przetłumaczył, przerobił lub sam napisał co najmniej 74 utwory sceniczne. Do najpopularniejszych przekładów Żółkowskiego należały: "Gaweł na księżycu" (1805), "Pałac Lucypera" (1811), "Asmodeuszek" (1815), "Widowisko, któremu trudno dać nazwisko" (1815), a najbardziej znanym utworem samodzielnym opera "Szarlatan, czyli Wskrzeszenie umarłych" (1814: muzyka Karol Kurpiński). W roku 1808, wspólnie z Ludwikiem Dmuszewskim, wydał "Dykcjonarzyk teatralny". Wydawał także pisma satyryczne "Momus" (1820-1821, które przez pewien czas dało mu przydomek "Momus") i "Pot-pourri", będące wówczas dodatkami do tygodnika "Wanda". Należał (od roku 1819) do loży masońskiej Tarcza Północy ("Bouclier du Nord"), której był czynnym członkiem IV stopnia. Zyskał uznanie jako hojny ofiarodawca w czasie nędzy panującej w Warszawie w latach 1812-1813.
Życie prywatne.
Był dwukrotnie żonaty. Z pierwszego małżeństwa z panną Letwo (nie zachowało się jej imię), zawartego 1 stycznia 1808, miał urodzoną jeszcze przed ślubem córkę Nepomucenę (ur. 24 grudnia 1807, zm. 10 marca 1847), aktorkę, po mężu Kostecką. Po śmierci żony Żółkowski poślubił 9 lutego 1814 Marię Ludwikę Ebel, z tego małżeństwa miał dwóch synów, także aktorów – Alojzego (1814-1889) słynnego komika i Lucjana.

</doc>
<doc id="131422" url="https://pl.wikipedia.org/wiki?curid=131422" title="Hodowla zachowawcza">
Hodowla zachowawcza

Hodowla zachowawcza – świadome działanie prowadzące do utrzymania zanikających pierwotnych ras zwierząt, którego celem jest ochrona zasobów genowych. Za rasę zanikającą uznaje się tę, która reprezentowana jest przez 1000-5000 samic. W stadach objętych hodowlą zachowawczą nie prowadzi się selekcji na cechy użytkowe, stosuje się zaś metody przeciwdziałające wzrostowi chowu wsobnego. Hodowle te są zwykle utrzymywane dzięki dotacjom państwowym.
W Polsce prowadzi się hodowle zachowawcze następujących ras:

</doc>
<doc id="131423" url="https://pl.wikipedia.org/wiki?curid=131423" title="Mg (jednostki)">
Mg (jednostki)



</doc>
<doc id="131424" url="https://pl.wikipedia.org/wiki?curid=131424" title="Miligram">
Miligram



</doc>
<doc id="131425" url="https://pl.wikipedia.org/wiki?curid=131425" title="Pojemność monowarstwy">
Pojemność monowarstwy

Pojemność monowarstwy – ilość adsorbatu, która zmieści się w obrębie warstwy monomolekularnej (jednocząsteczkowej), czyli monowarstwy w przeliczeniu na jednostkę masy adsorbentu. Najczęściej podawana w mmol/g lub mg/g.
Tak określona wielkość pojemności monowarstwy jest zależna od rodzaju adsorbowanych cząsteczek. Wielkością związaną z pojemnością monowarstwy poprzez wielkość adsorbowanej cząsteczki jest powierzchnia właściwa podawana w m2/g.

</doc>
<doc id="131427" url="https://pl.wikipedia.org/wiki?curid=131427" title="Tabela wszech czasów Ekstraklasy w piłce nożnej">
Tabela wszech czasów Ekstraklasy w piłce nożnej

Tabela wszech czasów Ekstraklasy w piłce nożnej obejmuje podsumowanie sezonów 1927 – 2021/2022 najwyższej klasy rozgrywkowej tej dyscypliny w Polsce.
Tabela prezentuje następujące dane dotyczące poszczególnych drużyn:
Tabela.
Stan po 25 kolejkach sezonu 2022/2023. Podano nazwy drużyn, pod którymi występowały przez większość okresu gry w lidze.
Źródło: 
Legenda:
 uczestnicy Ekstraklasy sezonu 2022/2023
 kluby nieistniejące lub nieposiadające obecnie sekcji piłkarskiej
 kluby, których siedziba znajduje się poza obecnymi granicami Polski
Objaśnienia.
Kary punktowe.
Uwzględniono kary nałożone przez organizatorów rozgrywek:
Fuzje i przejęcia drużyn.
Uwzględniono następujące fuzje i przejęcia drużyn:
Nie uwzględniono następujących fuzji i przejęć drużyn:

</doc>
<doc id="131428" url="https://pl.wikipedia.org/wiki?curid=131428" title="Monowarstwa">
Monowarstwa

Monowarstwa to inaczej warstwa monomolekularna (warstwa jednocząsteczkowa) lub warstwa monoatomowa – warstwa o grubości odpowiadającej średnicy jednej cząsteczki (lub atomu), przez co uznaje się je za istniejące w wymiarze dwuwymiarowym. Szczególnym rodzajem monowarstwy jest monowarstwa Langmuira, utworzona zazwyczaj przez amfifilowe cząsteczki na granicy powierzchni wody i powietrza. 
Pierwszym pierwiastkiem, z którego uzyskano monowarstwę był węgiel, jednakże grafen nie posiada przerwy energetycznej, przez co nie znajduje zastosowania jako półprzewodnik. Półprzewodnikami monowarstwowymi są dichalkogenki, np. MoSe2 - diselenek molibdenu i MoS2 disiarczek molibdenu. Zastosowaniem wymienionych disiarczków może być budowa paneli słonecznych - zastąpić mogą grubszą warstwę krzemowych ogniw słonecznych.

</doc>
<doc id="131429" url="https://pl.wikipedia.org/wiki?curid=131429" title="Poliwarstwa">
Poliwarstwa

Poliwarstwa to inaczej wielowarstwa lub warstwa wielocząsteczkowa, czyli warstwa o grubości większej niż średnica jednej cząsteczki (często warstwa składająca się z kilku ułożonych na sobie monowarstw). Jest to pojęcie pojawiające się m.in. w elektronice (produkcja elementów półprzewodnikowych) i adsorpcji.
Zobacz też: monowarstwa (warstwa jednocząsteczkowa)

</doc>
<doc id="131431" url="https://pl.wikipedia.org/wiki?curid=131431" title="Kardamon malabarski">
Kardamon malabarski

Kardamon malabarski ("Elettaria cardamomum" (L.) Maton) – gatunek byliny należący do rodziny imbirowatych ("Zingiberaceae" Lindl.). Posiada wiele synonimów: kardamon cejloński, długi, indyjski, jawajski, zwyczajowo nazywany jest po prostu kardamonem. Występuje w stanie dzikim na Półwyspie Indyjskim i na Cejlonie, w Chinach i Indonezji, przeniesiony i zaaklimatyzowany w Ameryce Środkowej.
W gastronomii używana jest także nazwa kardamon zielony.

</doc>
<doc id="131432" url="https://pl.wikipedia.org/wiki?curid=131432" title="Wielowarstwa">
Wielowarstwa



</doc>
<doc id="131433" url="https://pl.wikipedia.org/wiki?curid=131433" title="Pixel art">
Pixel art

Pixel art – sposób tworzenia grafiki rastrowej za pomocą programów pozwalających na edytowanie obrazów na poziomie pojedynczych pikseli (np. MS Paint, Paint Shop Pro, GIMP).
Ograniczenia.
W pixel arcie zwykle korzysta się z niewielkich palet kolorów. Wynika to z historii zastosowań pixel artu na urządzeniach o ograniczonych możliwościach, takich jak starsze konsole do gier lub telefony komórkowe.
„Czyste” pixel arty są z założenia rysowane piksel po pikselu bez używania filtrów. Większość osób uważa, że można korzystać z narzędzi rysujących gotowe kształty jak elipsy, prostokąty i linie oraz używać wypełnienia. Używanie filtrów, takich jak automatyczny antyaliasing powszechnie uważane jest jednak za niedopuszczalne. Pixel art wyróżnia się bowiem sposobem rysowania, a nie jego efektem.
Obrazy, które nie są rysowane zgodnie z zasadami pixel artu, ale wyglądają jak pixel art nazywane są oekaki. Jednak często, aby przyśpieszyć proces tworzenia grafiki do gier, tworzy się takie obrazy. Dzięki temu, przy mniejszym nakładzie pracy można uzyskać taki sam, lub nawet lepszy efekt.
Techniki rysowania.
Często używanymi technikami jest "ręczny" antyaliasing i dithering. Antyaliasing to nic innego jak wygładzanie wszelkich ostrych (pixelowych) krawędzi. Wymaga on wysokich umiejętności od grafika. Natomiast dithering, który można nazwać „gładkim cieniowaniem”, to mieszanie ze sobą kolorów poprzez naprzemienne umieszczanie ich obok siebie. Robi się tak, aby uzyskać efekt płynnego przejścia między poszczególnymi kolorami. Kiedyś był on używany z konieczności – dzisiaj świadczy o umiejętnościach grafika.
Lineart.
Rysowanie pixel artu w przeważnej większości przypadków rozpoczynane jest stworzeniem lineartu, czyli pixel artu który nie zawiera kolorów, jedynie czarne kontury. Dzięki niemu możemy zobaczyć jak wygląda nasze dzieło jeszcze bez żadnych efektów. Pokolorowany lineart ułatwia używanie różnych technik, łatwiej opanować tworzenie obrazu. Rysowanie bez niego sprawia niektórym bardzo wiele problemów.
Zapis i kompresja.
Pixel arty zwykle zapisuje się w formatach nie obniżających jakości obrazu, takich jak PNG i GIF. Z pewnością nieodpowiednim do tego celu formatem jest JPG, który (często mimo większej objętości) w znacznej mierze obniża jakość obrazka. Jednakże należy zachować ostrożność przy zapisywaniu w formacie GIF, ponieważ niektóre programy kompresują kolory do palety podstawowej, co jest bardzo niepożądanym efektem, gdyż psuje paletę kolorów.
Kategorie.
Pixel art jest zwykle dzielony na dwie kategorie: izometryczny i nie-izometryczny.
Izometryczne pixel arty rysowane są w rzucie izometrycznym. Jest to zabieg często spotykany w grach, aby stworzyć wrażenie grafiki 3D bez konieczności generowania jej przez komputer. Z zasady w izometrii korzysta się z kąta nachylenia 30 stopni, ale w przełożeniu na piksele daje to efekt nierównej linii. Aby temu zapobiec najczęściej stosuje się stosunek 1:2, który wyraża się w kącie około 26,565 stopni (arctg 0,5).
Nie-izometrycznym pixel artem jest każdy, który nie zalicza się do kategorii izometrycznego. Są to obrazki, w których zastosowano widok np. z góry, z boku, od przodu, od dołu.
Wykorzystanie.
Pixel art był wcześniej bardzo często wykorzystywany w grach komputerowych i konsolach do gier. Obecnie stosowany jest najczęściej w grach strategicznych ze względu na dużą liczbę obiektów na ekranie. Jest on używany również w telefonach komórkowych oraz na innych platformach sprzętowych posiadających ograniczenia liczby kolorów i rozdzielczości ekranów.
Wiele ikon może być także uznanych jako pixel arty. Szczególnie często stosuje się ten rodzaj grafiki przy mniejszych rozmiarach, takich jak 16x16 i 24x24. Jeszcze kilka lat temu większość ikon powstawała, w pewnym stopniu, na zasadzie pixel artu, głównie przez ograniczenia względem kolorów. Teraz jednak, 32-bitowa grafika sprawia, że takie ikony spotykane są coraz rzadziej.

</doc>
<doc id="131435" url="https://pl.wikipedia.org/wiki?curid=131435" title="Skrzydłówka">
Skrzydłówka

Skrzydłówka, flugelhorn (niem. "Flügelhorn") – rodzaj dętego instrumentu muzycznego z grupy aerofonów ustnikowych.
Skrzydłówka w stroju "B" wchodzi w skład typowej orkiestry dętej. Flugelhorn tradycyjnie jest wyposażony w trzy wentyle. Z tej samej rodziny instrumentów (buglehorny) wywodzą się kornet, helikon, tuba i sakshorn. Bywa przyrównywany do trąbki ze względu na identyczne palcowanie. Produkuje się również skrzydłówki w stroju "C" zamiast "B".

</doc>
<doc id="131437" url="https://pl.wikipedia.org/wiki?curid=131437" title="Megagram">
Megagram

Megagram (symbol Mg) – pochodna jednostka masy w układzie SI (także pochodna jednostka masy w stosowanym dawniej układzie CGS) równa jednemu milionowi gramów (1 000 000 g), popularna nazwa – tona.

</doc>
<doc id="131439" url="https://pl.wikipedia.org/wiki?curid=131439" title="Sakshorn">
Sakshorn

Sakshorn – instrument dęty blaszany z grupy aerofonów ustnikowych, udoskonalony we Francji przez Adolpha Saxa w XIX wieku odmiana bugelhornu; budowany jest w różnych wielkościach: sopran (skrzydłówka), sakshorn altowy, sakshorn tenorowy, sakshorn barytonowy (tzw. eufonium), bas (bombardon); wielkości te mają związek ze skalą danego instrumentu; sakshorny mają szczególne zastosowanie w orkiestrach dętych.

</doc>
<doc id="131440" url="https://pl.wikipedia.org/wiki?curid=131440" title="Dinozaury ptasiomiedniczne">
Dinozaury ptasiomiedniczne

Dinozaury ptasiomiedniczne (Ornithischia) – rząd dinozaurów, u których budowa miednicy była podobna do budowy miednicy u ptaków, gdzie część kości łonowej biegnie ukośnie do tyłu, równolegle do kości kulszowej, czyli inaczej niż u wspólnego przodka dinozaurów. Pomimo nazwy, ptaki nie należą do ptasiomiednicznych, lecz do dinozaurów gadziomiednicznych.
Wszystkie były roślinożerne, zarówno dwunożne jak i czworonożne. W żuchwie występowała nieparzysta kość przedzębowa, zęby bocznie spłaszczone ze zgrubiałymi podstawami koron przystosowane do żucia pokarmu.
Znane ze wszystkich kontynentów od późnego triasu do końca kredy.
Filogeneza.
Dinozaury ptasiomiednicze dzieli się na dwa klady: tyreofory i cerapody. Tyreofory obejmują stegozaury (np. "Stegosaurus" z kostnymi płytami na grzbiecie) i ankylozaury (np. opancerzony "Ankylosaurus"). Cerapody obejmują marginocefale (grubogłowe pachycefalozaury i ceratopsy w tym rogate Ceratopsidae) oraz ornitopody (w tym kaczodziobe hadrozaury jak "Edmontosaurus)". Cerapody (Cerapoda) to stosunkowo niedawno utworzona grupa (Sereno, 1986).
Kladogram za analizą Zheng i in. z 2009

</doc>
<doc id="131441" url="https://pl.wikipedia.org/wiki?curid=131441" title="Bombardon">
Bombardon

Bombardon – instrument dęty blaszany z grupy aerofonów ustnikowych ; rodzaj tuby basowej lub kontrabasowej, 

</doc>
<doc id="131443" url="https://pl.wikipedia.org/wiki?curid=131443" title="Ornithischia">
Ornithischia



</doc>
<doc id="131444" url="https://pl.wikipedia.org/wiki?curid=131444" title="Dworzec nadziei">
Dworzec nadziei

Dworzec nadziei (port. "Central do Brasil") – brazylijski film fabularny z 1998 roku w reżyserii Waltera Sallesa i na podstawie jego pomysłu.
Film jest opisem podróży starej, samotnej kobiety Dory, która wyrusza z dziewięcioletnim Josuém ze slumsów Rio de Janeiro w poszukiwaniu jego ojca. Krytycy często interpretowali ten obraz jako opowieść o poszukiwaniu Boga i sile wiary, bowiem główny wątek sprowadza się do poszukiwania Jesusa, a chłopiec ufa Dorze, chociaż kobieta jest oszustką.
Od obrazu Sallesa i dzięki licznym nagrodom, które zdobył (Złoty Niedźwiedź, Złoty Glob, BAFTA, dwie nominacje do Oscara), rozpoczął się renesans kinematografii brazylijskiej. Pierwszą falę świetności przeżywała ona w latach 60. (Cinema Novo), ale później znana był głównie z produkcji telenowel. Po 1998 roku powstały takie filmy jak "Miasto Boga" Fernando Meirellesa i "Dzienniki motocyklowe" Sallesa; wszystkie, inaczej niż obrazy z lat 60. wpisujące się często w nurt realizmu magicznego, portretują brutalny świat biedoty i ukazują ciemną stronę brazylijskiej rzeczywistości.
Opis fabuły.
Dora (Fernanda Montenegro), emerytowana nauczycielka, dorabia, pisząc listy dla analfabetów na Dworcu Centralnym w Rio de Janeiro. Jedną z jej klientek jest Ana (Sôia Lira), która pragnie się skontaktować z Jesusem, ojcem swojego dziewięcioletniego syna Josuégo (Vinícius de Oliveira). Kiedy Ana ginie pod kołami autobusu, chłopiec, wierząc, że matka tylko wyjechała, czeka na nią na dworcu. W końcu Josué trafia do domu Dory.
Niedługo potem chłopiec odkrywa, że kobieta jest oszustką i nie wysyła napisanych listów. Dla samotnej, zgorzkniałej kobiety obecność Josuégo staje się coraz bardziej kłopotliwa. Z pomocą Pedrão (Otávio Augusto), znajomego z dworca, sprzedaje dziecko Yolandzie (Stela Freitas), która twierdzi, że umieści go w rodzinie zastępczej w Europie. Za otrzymane pieniądze Dora kupuje kolorowy telewizor. Jednak po rozmowie z przyjaciółką Irene (Marília Pêra), która podejrzewa, że Yolanda to oszustka, wykrada chłopca. W obawie przed zemstą decyduje się wyjechać z małym z miasta w poszukiwaniu jego ojca.
Na pierwszym postoju autokaru Dora wysiada, prosząc o opiekę nad Josuém jednego z pasażerów, i kupuje bilet powrotny, jednak chłopiec wysiada razem z nią. Spotykają Césara (Othon Bastos), samotnego kierowcę ciężarówki, który okazuje im życzliwość, karmi i zabiera ze sobą. Kiedy właściciel sklepu, przyjaciel Césara, sugeruje, że Dora ukradła jedzenie, mężczyzna wstawia się za nią. Kobieta, stara panna bez rodziny, za namową Josuégo po raz pierwszy maluje usta szminką i próbuje dać Césarowi do zrozumienia, że przyjaźń z nim wiele dla niej znaczy, lecz przestraszony mężczyzna odjeżdża, zostawiając ich na prowincjonalnym dworcu. Dora sprzedaje zegarek i oboje dostają się do miasta.
W domu Jesusa mieszka inna rodzina. Otrzymują nowy adres i ruszają dalej. W kolejnym mieście biedni, głodni i zmęczeni trafiają na obchody jakiegoś święta religijnego. Po kłótni Josué ucieka, a kobieta traci przytomność. Chłopiec wraca i opiekuje się nią. W pewnym momencie wpada na pomysł, że Dora mogłaby pisać listy analfabetom. Za zarobione pieniądze Josué kupuje Dorze nową sukienkę. Kolejną noc spędzają w hotelu.
Pod nowym adresem zastają mężczyznę, który twierdzi, że Jesus wyjechał i nikt nie wie, gdzie jest. Dora wspomina swojego ojca. Zrezygnowani czekając na autobus powrotny spotykają Isaíasa (Matheus Nachtergaele), syna Jesusa. W jego domu poznają jego brata Moisésa (Caio Junqueira). Chłopiec zaprzyjaźnia się z nimi. Dora wymyka się w środku nocy, uważając, że będzie mu lepiej z braćmi. Jednak Josué budzi się i biegnie za nią. Kobieta wsiada do autobusu i odjeżdża. W liście do swojego małego przyjaciela wyznaje ile dla niej znaczy i prosi, aby nigdy o niej nie zapomniał.

</doc>
<doc id="131445" url="https://pl.wikipedia.org/wiki?curid=131445" title="Helikon (instrument)">
Helikon (instrument)

Helikon (gr. "helix" – zwój, splot) – instrument dęty blaszany z grupy aerofonów ustnikowych o ustniku kociołkowatym; posiada niskie brzmienie, używany jest w orkiestrach dętych i marszowych Jest odmianą tuby basowej lub kontrabasowej w formie helikonowej (zaokrąglonym, owijającym grającego) najczęściej w stroju B lub Es. Skala od Fis kontra do d razkreślnego. Opracowany w 1845 r. przez Wiedeńczyka Ignacego Stowassera.

</doc>
<doc id="131446" url="https://pl.wikipedia.org/wiki?curid=131446" title="Suzafon">
Suzafon

Suzafon – instrument dęty blaszany z grupy aerofonów ustnikowych, odmiana helikonu o bardzo dużej czarze głosowej znajdującej się nad głową grającego. Został skonstruowany w 1898 r. według pomysłu kapelmistrza i kompozytora Johana Philippa Sousa i stąd nazwany suzafonem (potocznie w orkiestrach dętych zwany słoneczkiem). Najczęściej używany w stroju B, rzadziej w Es, używany w wielkich orkiestrach dętych oraz w orkiestrach tanecznych, dixielandowych i muzyce jazzowej.

</doc>
<doc id="131450" url="https://pl.wikipedia.org/wiki?curid=131450" title="Fernanda Montenegro">
Fernanda Montenegro

Fernanda Montenegro, właśc. Arlete Pinheiro Esteves da Silva (ur. 16 października 1929 w Rio de Janeiro) − brazylijska aktorka filmowa, teatralna i telewizyjna, znana również z występów w radiu. Uważana za pierwszą wielką damę brazylijskiego kina i teatru.
Na dużym ekranie pojawia się dość sporadycznie. Na forum międzynarodowym najbardziej znana jest z roli w filmie "Dworzec nadziei" (1998) Waltera Sallesa, za którą zdobyła Srebrnego Niedźwiedzia na 48. MFF w Berlinie i była nominowana do Oscara dla najlepszej aktorki jako pierwsza w historii aktorka z Ameryki Południowej.
Życiorys.
Urodziła się w Rio de Janeiro, w rodzinie o korzeniach portugalsko-włoskich. Debiutowała na scenie w 1950, występując w sztuce "Alegres Canções nas Montanhas". Partnerował jej Fernando Torres, za którego cztery lata później wyszła za mąż. Następnie rozpoczęła występy w telewizji, grywając w licznych telenowelach. W filmie zadebiutowała główną rolą w filmie "Nieboszczka" (1965) w reżyserii Leona Hirszmana.
W 1998 roku wystąpiła w głośnym filmie Waltera Sallesa "Dworzec nadziei", za który otrzymała Srebrnego Niedźwiedzia dla najlepszej aktorki na 48. MFF w Berlinie, nominację do Złotego Globu dla najlepszej aktorki w filmie dramatycznym oraz - jako pierwsza w historii Brazylijka - nominację do Oscara dla najlepszej aktorki pierwszoplanowej. 
W 2005 wystąpiła wraz z córką Fernandą Torres w filmie jej męża Andruchy Waddingtona "Dom z piasku". Zagrała też w adaptacji powieści Gabriela Garcíi Márqueza "Miłość w czasach zarazy" (2007) w reżyserii Mike'a Newella.
Jej mężem od 1954 do śmierci w 2008 był brazylijski aktor Fernando Torres. Ma z nim dwoje dzieci: aktorkę Fernandę Torres i reżysera Claudio Torresa. Teściowa reżysera Andruchy Waddingtona.

</doc>
<doc id="131451" url="https://pl.wikipedia.org/wiki?curid=131451" title="Opera mydlana">
Opera mydlana

Opera mydlana () – cykliczne słuchowisko radiowe (serial radiowy) lub rodzaj serialu telewizyjnego. W Polsce określenie to jest rzadziej stosowane przez nadawców, producentów telewizyjnych czy prasę i funkcjonuje głównie w języku potocznym. Produkcje posiadające cechy oper mydlanych określane są najczęściej serialami obyczajowymi lub telenowelami.
Telewizyjne opery mydlane są kontynuatorkami popularnych w XIX wieku drukowanych w gazetach powieści w odcinkach oraz późniejszych powieści radiowych. Opera mydlana jest najpowszechniejszym gatunkiem serialowym na świecie.
Historia.
Historia opery mydlanej sięga lat 30. XX wieku, kiedy to w USA zaczęto nadawać pierwsze radiowe opery mydlane. W szybkim czasie programy te zaczęły zajmować 90% wszystkich sponsorowanych audycji. "Opera" to ironiczna nazwa wymyślona przez prasę amerykańską, z kolei określenie "mydlana" wywodzi się z faktu, iż głównymi sponsorami byli producenci środków czyszczących, co wzięło się z faktu, że emitowane dawniej opowieści czy to radiowe, czy telewizyjne nadawane były głównie z myślą o kobietach i dlatego w przerwach reklamowych nadawano przede wszystkim reklamy środków do prania, mydeł itp.
W Polsce.
Pierwsze polskie produkcje o cechach opery mydlanej to powieści radiowe "Matysiakowie", emitowana od 1956, oraz "W Jezioranach", emitowana od 1960. Oba słuchowiska od momentu powstania są do dziś nadawane raz w tygodniu i liczą po kilka tysięcy odcinków (Matysiakowie – ponad 3500; w Jezioranach – ponad 3200). Natomiast pierwszą polską telewizyjną operą mydlaną był serial wyświetlany w latach 1988–1991 pt. "W labiryncie", który był odpowiedzią na popularność latynoamerykańskich telenowel, a szczególnie "Niewolnicy Isaury", wyświetlanej w Polsce od 1984. Pierwszą amerykańską operą mydlaną w Polsce był wyświetlany w latach 80. "Dallas", który jednak zdjęto po emisji kilku odcinków. Od lipca 1990 zaprezentowano dwa inne tytuły – w TVP1 "Dynastię", a w TVP2 "Santa Barbarę". Emisja "Dynastii" spotkała się z wielkim zainteresowaniem widzów, natomiast Dwójka swój serial zdjęła po 149 odcinkach. 15 października 1991 rozpoczęto w TVP2 emisję kolejnego serialu tego typu – "Pokolenia". Początkowo zakupiono 230 spośród 470 odcinków, jednak olbrzymi sukces produkcji sprawił, że dokupiono pozostałe i wyemitowano serial do końca. 5 września 1994 zagościła w TVP1 "Moda na sukces", która od 1 kwietnia 2015 roku jest emitowana na platformie VOD Player. Od połowy lat 90. nowo powstałe stacje komercyjne takie jak Polsat, TVN, RTL 7, Nasza TV czy Wizja Jeden w pierwszych latach działalności w większości emitowały po kilka zagranicznych oper mydlanych na swoich antenach, przede wszystkim ze Stanów Zjednoczonych, Ameryki Południowej i Australii. Sukces "Klanu", wyświetlanego od 1997, zaowocował w kolejnych latach następnymi polskimi produkcjami i stopniowym zmniejszaniem się udziału produkcji zagranicznych tego typu w ramówkach nadawców. Przykładem polskiej opery mydlanej jest także serial "Na Wspólnej" emitowany w stacji TVN oraz "Pierwsza miłość" emitowana w telewizji Polsat.
Telewizja.
Charakterystyka opery mydlanej.
Opery mydlane pojawiają się zazwyczaj kilka razy w tygodniu, od poniedziałku do piątku (czasem rzadziej lub w inne dni tygodnia) i trwają od 20 do 50 minut. Z początku emitowane były zazwyczaj w godzinach od 11 do 16, czyli tzw. daytime, obecnie częściej pojawiają się w paśmie primetime, także w weekendy. Ich głównym celem jest dostarczenie widzom rozrywki. Są one osadzone w rzeczywistości, zazwyczaj współczesnej lub nawet równoczesnej widzowi. Czasami miejsce ich akcji nie jest określone. Opery mydlane przedstawiają sytuacje rodzinne i zawodowe, codzienne problemy bohaterów, pochodzących głównie z klasy średniej (w polskich produkcjach) lub wyższej (produkcje zagraniczne). Są to zazwyczaj historie wielowątkowe, z kilkunastoma głównymi bohaterami, powiązanymi wspólnym miejscem pracy (szpital, kancelaria adwokacka, instytut naukowy) lub więzami pokrewieństwa, oraz licznymi postaciami epizodycznymi.
Opery mydlane nie są gatunkiem jednorodnym; istnieją pewne różnice między produkcjami polskimi a zagranicznymi, głównie amerykańskimi, które przedstawiają „prawdziwe” życie ludzi z wyższych sfer. Natomiast na pograniczu opery mydlanej i filmu dokumentalnego znajduje się gatunek telewizyjny zwany docu soap, który różni się od klasycznej opery mydlanej tym, że zamiast fikcyjnych postaci granych przez aktorów, obejrzeć można prawdziwych ludzi w prawdziwych sytuacjach życiowych (zakładając jednak, że nie grają oni przed kamerą).
Opera mydlana:
Typy oper mydlanych.
Można wyróżnić dwa typy oper mydlanych – amerykańskie i brytyjskie – od nazw państw, w których te seriale mają najdłuższą historię.
Amerykański styl opery mydlanej – nierealistyczne seriale z niezbyt szybką akcją, kręcone w niezwykle przestarzały sposób (taki sam jak w latach 50. XX wieku). Wątki są często mało realne, a czasami nawet całkowicie abstrakcyjne (podróż w czasie, czy zmartwychwstanie, które miało miejsce niejednokrotnie w Modzie na sukces). Nierzadko bohaterami są bogaci, pozornie mający wszystko ludzie. Liczba scen w plenerze jest niezbyt duża.
Brytyjski styl opery mydlanej – seriale stawiające na jak największy realizm (bardziej realne wątki). Szybsza i żywsza akcja, niż w amerykańskich "soap operach". Bohaterami są najczęściej przedstawiciele średniej klasy społeczeństwa. Sceny w plenerze występują we właściwie każdym odcinku.
Przyszłość gatunku.
Przyszłość oper mydlanych maluje się różnie, zależnie od kraju. W USA, gdzie te seriale mają najdłuższą historię, maluje się ona niezbyt dobrze. W ciągu kilkunastu lat oglądalność tych seriali w tym kraju gwałtownie zmalała. Aby zwiększyć oglądalność stosuje się różne, często dramatyczne metody. Seriale są naszpikowane przemocą i wulgaryzmami, występuje coraz więcej wątków sensacyjnych zamiast wątków obyczajowych, starzy członkowie obsady są dyskryminowani i zastępowani na planie przez rzesze młodych aktorów, na których skupia się cała akcja seriali.
Inaczej maluje się przyszłość oper mydlanych w drugim kraju pod względem długości ich historii, czyli Wielkiej Brytanii. Tam seriale tego typu są wciąż bardzo popularne. Najpopularniejsze z nich – "EastEnders" i "Coronation Street" – zdobywają wysokie miejsca w rankingach oglądalności.
Mimo iż brytyjskie opery mydlane nie cierpią na ciągnącą się latami utratę widowni, to jednak też od czasu do czasu szpikuje się je przemocą, aby osiągnąć jeszcze lepsze rezultaty oglądalności.
W pozostałych krajach świata opery mydlane są zazwyczaj wciąż popularnym gatunkiem. Zazwyczaj jest to spowodowane tym, że w większości krajów (oprócz USA, Wielkiej Brytanii i Australii) "soap opera" jest jeszcze dość młodym gatunkiem i nie zdążyła się jeszcze znudzić widzom.

</doc>
<doc id="131452" url="https://pl.wikipedia.org/wiki?curid=131452" title="Radziwiłłowie herbu Trąby">
Radziwiłłowie herbu Trąby

Radziwiłłowie herbu Trąby – polski ród magnacki, pochodzący z terenów dawnego Wielkiego Księstwa Litewskiego. Członkowie tej rodziny przez większość swojej historii używali różnych odmian książęcych herbu Trąby.
Potomkowie Radziwiłłów żyją do dziś w Polsce.
Etymologia nazwiska.
Polskie formy Radziwiłł lub Radźwił (patronimiki Radziwiłłowic(z), Radźwiłowic(z)) mogą pochodzić od pierwotnie białoruskiego "Radzivil", czyli derywatu na "il" od podstawy "Radziv-", pochodzącej ze skróconej formy imienia "Radzivón" (z "v" usuwającym rozziew od cerkiewnego "Rodi.ón", analogicznie jak "Larivón" od "Lari.ón" ("Ilarión") czy "Ljavónt" od ("Le.ón"), i podobnie jak "Stanil" od "Stanislav". Do litewskiego byłyby przejęte jako "Radzivìlas", "Radzvilà".
Historia.
Nazwa Radziwiłł po raz pierwszy występuje w dokumencie unii polsko-litewskiej z 1401 roku, choć jako nazwisko zostało przyjęte dopiero przez Mikołaja Radziwiłłowicza. Mikołaj, jako jedyny spadkobierca swego ojca, Radziwiłła Ościkowicza, posiadł ogromny majątek. Kolejne otrzymane nadania ziemskie z ręki Wielkiego Księcia Litewskiego i majątek wniesiony przez żonę przy zawarciu małżeństwa (będącej bogatą dziedziczką Moniwidów), dodatkowo powiększyły status dóbr Mikołaja Radziwiłłowicza. Swój dorobek rozdysponował między trzech synów, którzy stali się protoplastami trzech głównych linii rodowych Radziwiłłów.
Linia na Goniądzu i Medelach.
Goniądz znalazł się w rodzinie Radziwiłłów na skutek konfiskaty ziem Michałowi Glińskiemu po jego rzekomej zdradzie, a następnie przekazany Mikołajowi Radziwiłłowi zwanego "„Amorem”." Medele natomiast wniosła mu jego żona Elżbieta Sakowicz podczas zaślubin. Główna rezydencja tej gałęzi mieściła się w nieistniejącym już zamku w Goniądzu. Zamek ucierpiał podczas wojen ze Szwedami, do dzisiaj nie ma śladu po jego dawnym założeniu. Mikołaj, który podobnie jak ojciec sprawował urzędy wojewody wileńskiego i kanclerza wielkiego litewskiego, udał się w 1515 roku do Wiednia na zjazd Habsburgów i Jagiellonów, jako przedstawiciel dyplomatyczny reprezentujący Litwę. Misja ta przyniosła mu nadanie przez władcę Świętego Cesarstwa Rzymskiego (S.I.R.), Maksymiliana I Habsburga, dziedzicznego tytułu księcia na Goniądzu i Medelach.
Dalszy rozwój tej linii Radziwiłłów nie nastąpił, gdyż wygasła już w następnym pokoleniu. Mikołaj Radziwiłł miał trzech synów; Stanisława Radziwiłła (zmarłego w 1531 roku bezdzietnie), Jana Radziwiłła (zmarłego w 1542 roku, pozostawił po sobie trzy córki) i Mikołaja Radziwiłła (biskupa żmudzkiego zmarłego 11 listopada 1546 roku, który ze względu na pełnioną przez siebie rolę dostojnika kościelnego nie mógł mieć dzieci).
Wnuczki Mikołaja Radziwiłła "„Amora”" i córki Jana Radziwiłła wniosły dane majętności w posiadanie innych rodów, głównie Kiszków.
Linia na Nieświeżu, Klecku i Ołyce.
Ołykę i Nieśwież wniosła do rodziny Radziwiłłów, Hanna Kiszka, podczas zaślubin z Janem I Mikołajem Radziwiłłem.
Większość jego majątku odziedziczył starszy z synów, Mikołaj V Krzysztof Radziwiłł zwany "„Czarnym”", bo młodszy, Jan III Radziwiłł, zmarł bezpotomnie. Mikołaj V Krzysztof Radziwiłł pozyskał dodatkowo Kleck w połowie XVI wieku jako podarek od króla Zygmunta II Augusta. Będąc przedstawicielem dyplomatycznym reprezentującym Rzeczpospolitą za pośrednictwem wspomnianego wcześniej króla Zygmunta II Augusta w misjach do Świętego Cesarstwa Rzymskiego, uzyskał od cesarza Karola V Habsburga nadanie dziedzicznych tytułów książęcych – dla siebie i swego bezdzietnego brata Jana III Radziwiłła na Nieświeżu i Ołyce, a dla kuzyna, Mikołaja IV Radziwiłła zwanego "„Rudym”" – na Birżach i Dubinkach.
Mikołaj V Krzysztof Radziwiłł miał czterech spadkobierców; Mikołaja VII Krzysztofa Radziwiłła, Jerzego II Radziwiłła, Wojciecha II Radziwiłła i Stanisława II Radziwiłła. Jeden z nich, Jerzy, został księdzem. W 1586 r. z inicjatywy Mikołaja VII Krzysztofa Radziwiłła (najstarszego z synów Mikołaja V Krzysztofa Radziwiłła) zawarte zostało między nim a jego braćmi (bez udziału Jerzego, który jako ksiądz nie mógł zapewnić sukcesora swym posiadłościom) porozumienie dotyczące podziału włości, a także nowego rodzaju prawo (tzw. „ordynacja rodowa”) mające na celu zabezpieczyć ich główne dobra przed ewentualnym rozdrobnieniem i przejściem w obce ręce. Dobra te nie miały być dzielone między spadkobierców, ale dziedziczone przez najstarszych synów, a w braku bezpośrednich sukcesorów, miały przechodzić w posiadanie krewnych z bocznych linii rodu, z wykluczeniem kobiet. Dobra objęte ordynacją nie mogły być obciążane długami, ani nie wolno było ich sprzedać. Ordynacja z 1586 r., zatwierdzona potem przez sejm, była na ziemiach Rzeczypospolitej pierwszą trwałą tego typu instytucją. Nowe postanowienia Radziwiłłów doprowadziły do powstania trzech ordynacji, osobnej dla każdego z braci. Mikołaj VII Krzysztof Radziwiłł został ordynatem (czyli właścicielem ordynacji) na Nieświeżu, Wojciech II Radziwiłł ordynatem na Klecku, a Stanisław II Radziwiłł ordynatem na Ołyce. 
Linia ołycka.
Drugim ordynatem po Stanisławie II Radziwille był zgodnie z zasadą jego pierwszy syn, ten jednak zmarł za młodu"". Majątek przeszedł więc w posiadanie jego brata, Wojciecha Stanisława Albrycht Radziwiłła, będącego trzecim ordynatem. Linia jednak wygasła jeszcze w tym pokoleniu z powodu bezpotomnej śmierci Wojciecha. Ordynację ołycką odziedziczyli potomkowie jego stryja, Michała II Kazimierza Radziwiłła, ówczesnego ordynata na Nieświeżu"".
Linia klecka starsza.
Utrzymała się o kilkadziesiąt lat dłużej, niż ordynacja ołycka, ale jej egzystencja była stale zagrożona z powodu małej liczby potomków kolejnych ordynatów i ich przeważnie słabego zdrowia. Po bezpotomnej śmierci w 1690 r. czwartego ordynata na Klecku, Stanisława III Kazimierza Radziwiłła, ta ordynacja również przeszła w ręce potomków Michała II Kazimierza Radziwiłła, ordynata nieświeskiego"".
Linia klecka młodsza.
Po bezpotomnej śmierci Stanisława III Kazimierza Radziwiłła w roku 1648, ordynację klecką objął Dominik I Mikołaj Radziwiłł wywodzący się z linii nieświeskiej. Zapoczątkowana przez niego młodsza linia na Klecku przeobraziła się na trzy inne gałęzie wywodzące się od jego trzech synów. Od najstarszego z nich Jana Mikołaja Radziwiłła pochodzi gałąź „ordynacka”, w posiadaniu której znalazły się z biegiem czasu wszystkie inne ordynacje radziwiłłowskie, od Michała III Antoniego Radziwiłła powstała gałąź na Szydłowcu i Połoneczce, a od Mikołaja XI Faustyna Radziwiłła – gałąź na Zdzięciole i Berdyczowie"".
Linia nieświeska.
Pierwszy ordynat nieświeski, Mikołaj VII Krzysztof Radziwiłł zwany "„Sierotką”". wybudował zamek w Nieświeżu, fundował liczne kościoły i klasztory, w tym Kościół Bożego Ciała w Nieświeżu, jeden z pierwszych kościołów barokowych ówcześnie znajdujących się na ziemiach Rzeczypospolitej. Ulokował w nim kaplicę grobową Radziwiłłów, szczególnie przez nich cenione miejsce pochówku aż do XX w. W zamku nieświeskim zapoczątkował tworzenie galerii portretów członków rodu i gromadzenie biblioteki, w której składano obok druków także rękopisy i różne pamiątki historyczne"".
Spośród dziewięciorga jego dzieci wieku dorosłego dożyło czterech synów. Trzech z nich zeszło ze świata bezpotomnie. "„Sierotka”" miał coraz większe problemy ze zdrowiem, pomimo tego faktu jako jedyny z braci zapewnił kontynuację rodu Radziwiłłów, która istnieje aż po dziś dzień"".
W 1926 r. zamek w Nieświeżu odwiedził marszałek Józef Piłsudski. Kilka lat później podczas trwania II wojny światowej w 1939 roku został utracony przez Radziwiłłów. Działania wojenne doprowadziły zamek do ruiny. Obecnie jest zlokalizowany na Białorusi, został zrekonstruowany i pełni funkcję placówki muzealnej, został również wpisany na Listę Światowego Dziedzictwa UNESCO. Jednym z obecnie żyjących znanych przedstawicieli linii nieświeskiej jest Konstanty Mikołaj Radziwiłł, polski lekarz i polityk.
Linia na Birżach i Dubinkach.
Linia ta wywodzi się od Jerzego I Radziwiłła, zwanego "„Herkulesem”". Włości Birże i Dubinki odziedziczył po ojcu, Mikołaju Radziwiłłowiczu. Następnie, prawie cały ten majątek odziedziczył syn Jerzego, Mikołaj IV Radziwiłł zwany „"Rudym”", który został obdarzony w 1547 r. tytułem księcia Świętego Cesarstwa Rzymskiego na Birżach i Dubinkach, dzięki poselstwu swego brata stryjecznego Mikołaja V Krzysztofa Radziwiłła zwanego "„Czarnym”". Mikołaj IV Radziwiłł miał dwóch synów; Mikołaja VI Radziwiłła, będącego późniejszym dziedzicem min. Dubinek, oraz Krzysztofa I Mikołaja Radziwiłła zwanego "„Piorunem”", późniejszego dziedzica min. Birży. Jednakże jedyny syn Mikołaja VI Radziwiłła – Jerzy III Radziwiłł zmarł bezdzietnie. Na mocy wcześniej ustalonego układu o wzajemnym dziedziczeniu dóbr w razie bezpotomnej śmierci, synowie Krzysztofa I Mikołaja Radziwiłła; Janusz VI Radziwiłł, Mikołaj VIII Radziwiłł i Krzysztof II Radziwiłł w spadku oprócz Birży pozyskali jeszcze Dubinki i inne ziemie.
Mikołaj VIII Radziwiłł zmarł bezpotomnie, Janusz VI Radziwiłł przekazał część swojego majątku synowi, Bogusławowi I Radziwiłłowi, a Krzysztof II Radziwiłł swojemu synowi, Januszowi I Radziwiłłowi. W spadku po Januszu majątek otrzymała jego córka Anna VI Maria Radziwiłł. Anna była jedynym żyjącym dzieckiem Janusza, jako że syn zmarł będąc jeszcze niemowlęciem.
Z powodu trudnej sytuacji w jakiej znaleźli się Radziwiłłowie, dotyczącą możliwości utracenia ziem posiadanych przez Annę VI Marię Radziwiłł na rzecz innego rodu (gdyż córki, zgodnie z ówczesnymi zasadami, nie mogły przedłużać rodu, jedynie stawały się częścią innego po zaślubinach), poślubiła brata stryjecznego swego ojca, Bogusława I Radziwiłła, który stał się w wyniku tego małżeństwa panem wszystkich majętności linii na Birżach i Dubinkach. Wielkie kompleksy tego majątku (najważniejsze z nich to Birże, Dubinki, Kiejdany, Słuck, Kopyl, Wiżuny, Newel, Siebież, Węgrów, Starawieś) rozciągały się w województwach nowogródzkim, trockim, wileńskim, witebskim, podlaskim i na Żmudzi. Miarą znaczenia, a nawet popularności Bogusława w Rzeczypospolitej, było wysunięcie jego kandydatury do korony polskiej w czasie bezkrólewia w 1669 roku. Wtedy nadszedł jednak już kres jego życia. Dwa lata wcześniej zmarła też jego żona, Anna Maria Radziwiłł, podczas porodu ich córki, Ludwiki Karoliny Radziwiłł.
Od początku życia Ludwiki Karoliny Radziwiłł wielu kandydatów krajowych i zagranicznych ze względu na posiadany przez nią ogromny majątek starało się o jej względy. Zaręczyła się nawet z królewiczem Jakubem Sobieskim, jednak niespodziewanie poślubiła księcia neuburskiego Karola III Filipa Wittelsbacha. Skandal ten wywołał w Rzeczypospolitej burzę. Ludwika pozostawała poza zasięgiem jakichkolwiek represji, ale skoro na ziemiach litewskich i koronnych posiadała ogromne dobra rodziców, planowano pozbawienie jej tych dóbr. Danym majątkiem zainteresowane były jednak niektóre rody magnackie, zwłaszcza Radziwiłłowie pochodzący z linii nieświeskiej i Sapiehowie, które dążyły do wejścia w ich posiadanie, przeszkadzając sobie przy tym wzajemnie. Po kilku latach Ludwika Karolina Radziwiłł zmarła, zostawiając tylko jedną córkę. Zażarte spory zostały zakończone ostatecznie dopiero w okolicach roku 1740, zwycięstwem Radziwiłłów. Od tamtej pory ziemie należące do Radziwiłłów wywodzących się z linii na Birżach i Dubinkach przeszły w posiadanie Radziwiłłów wywodzących się z linii na Nieświeżu i Ołyce.
Radziwiłłowie w Prusach.
Po III rozbiorze Rzeczypospolitej, zachodnia i północna część Polski znalazła się w obrębie Królestwa Prus. Wielu polskich magnatów postanowiło zdobyć dla swoich rodów dobrą pozycję pod zaborem. Część Radziwiłłów była spokrewniona z Hohenzollernami (np. Wilhelm Paweł Radziwiłł syn Ludwiki Hohenzollern) posiadali znaczne wpływy na dworze pruskim i odgrywali pewną rolę w obozie centrum niemieckiego. W Berlinie znajdował się nawet pałac Radziwiłłów, przekształcony później w Kancelarię Rzeszy, budynek nie przetrwał jednak do czasów obecnych. 
Herb i motto.
Ościk Krystyn Syrpuciowicz, przodek rodu Radziwiłłów, znalazł się wśród osób, które otrzymały i przyjęły godło zwane Trąby po Unii horodelskiej w 1413 roku. Godło to stało się później herbem dziedzicznym Radziwiłłów. W 1518 r. władca Świętego Cesarstwa Rzymskiego (S.I.R.), Maksymilian I, po kongresie jagiellońsko-habsburskim w Wiedniu obdarzył syna Mikołaja Radziwiłłowicza, Mikołaja II Radziwiłła tytułem Reichsfürst (pol.: "Cesarski Książę") z Goniądza i Medelii. Mikołaj II Radziwiłł otrzymał także rozszerzony, bardziej uroczysty herb: czarnego orła, na którego piersi znajduje się tarcza z Trąbami i innymi herbami. Motto rodziny brzmi: „Bóg nam radzi” (biał: "Бог нам раіць").
W 1547 roku Karol V, cesarz rzymski, nadał Mikołajowi V Krzysztofowi Radziwiłłowi zwanemu "„Czarnym”" i jego bratu Janowi II Radziwiłłowi dziedziczny tytuł Reichsfürst na Nieświeżu i Ołyce; a ich kuzynowi Mikołajowi IV Radziwiłłowi zwanemu "„Rudym”" na Birżach i Dubinkach. W tym samym roku król polski Zygmunt II August poślubił Barbarę I Radziwiłł i zatwierdził te tytuły w 1549 roku. Tak wysoki tytuł był rzadkością wśród szlachty: zaledwie pięć polskich rodzin, w tym Radziwiłłowie, otrzymało od cesarza tytuł książęcy.
Istnieją różne warianty herbu Trąby przypisywanego różnym przedstawicielom rodziny Radziwiłłów
Religia.
Początkowo dwie gałęzie Radziwiłłów przeszły na kalwinizm. Linia na Nieświeżu, Klecku i Ołyce, pozostawała kalwinistami przez dwa pokolenia, aż dzieci Mikołaja V Krzysztofa Radziwiłła zwanego "„Czarnym”" przeszły na katolicyzm przed końcem wieku. Linia na Birżach i Dubinkach pozostała w wierze protestanckiej aż do jej wygaśnięcia sto lat później.
Zarówno Mikołaj "„Czarny”", jak i Mikołaj IV Radziwiłł zwany "„Rudym”" byli gorliwymi promotorami i aktywnymi uczestnikami religii protestanckiej w Wielkim Księstwie Litewskim. Mikołaj V Krzysztof Radziwiłł ufundował przetłumaczenie pierwszej wersji Biblii protestanckiej na język polski zatytułowanej „Biblią Brzeską” (zwana też „Biblią Radziwiłłowską”), ukazała się w mieście Brześć w 1564 r. Jego śmierć w 1565 r. była postrzegana jako poważna strata dla protestanckiej sprawy na Litwie. Jednak Mikołaj IV Radziwiłł kontynuował dzieło kuzyna, zakładając i podarowując ziemię kilku kościołom i szkołom. Późniejsi potomkowie rodu Radziwiłłów byli gorliwymi wyznawcami katolicyzmu, niekiedy aktywnie zwalczającymi protestantyzm.
Stosunki polsko-litewskie.
Mikołaj Krzysztof Radziwiłł i Mikołaj Radziwiłł „rudy” zdobyli stanowisko dominujące w stosunku do innych magnatów i szlachty i stali się najzaciętszymi obrońcami odrębności Wielkiego Księstwa Litewskiego od Korony Królestwa Polskiego. Po ich śmierci członkowie rodu Radziwiłłów utrzymali dawną potęgę oraz przeszli na katolicyzm. W XVII w. byli w dalszym ciągu rzecznikami separatyzmu litewskiego i wydali kilku rokoszan.
Z powodu swojej potęgi Radziwiłłowie mogli sobie pozwolić na prowadzenie polityki sprzecznej z wolą władców Rzeczypospolitej. Podczas potopu szwedzkiego, Janusz i Bogusław Radzwiłłowie (pochodzący z linii na Birżach i Dubinkach) próbowali zerwać unię Litwy z Koroną i uznali protektorat Szwecji nad Litwą. Jednak wystąpiła przeciwko nim gałąź Radziwiłłów pochodzących z linii na Ołyce i Nieświeżu.
Jednakże, w okresie międzywojennym silnie identyfikowali się z Rzecząpospolitą Polską i federacyjnymi marzeniami Józefa Piłsudskiego. Podczas II wojny światowej walczyli z okupantem niemieckim.
Kuratorzy sztuki.
Posiadłości Radziwiłłów na przestrzeni czasu służyły jako artystyczne salony, na które uczęszczali zarówno arystokraci, jak i sami artyści. Antoni Radziwiłł organizował cotygodniowe wieczory muzyczne oraz pomagał przy produkcji niezależnych sztuk teatralnych. Pomiędzy rokiem 1822 a 1824, wybudował rezydencję w Antoninie według projektu niemieckiego architekta, Karla Friedricha Schinkel, która służyła mu jako letnia rezydencja, przeznaczona na polowania. W swoim późniejszym życiu Antoni Radziwiłł przeprowadził się do Antonina wraz ze swoją małżonką, Fryderyką von Hohenzollern i dwoma córkami; Wandą i Elizą. Antoni Radziwiłł miał wiele kontaktów wśród europejskich muzycznych elit i z czasem przeobraził Antonin w ważną lokalizację na mapie europejskich muzyków, miejscowość odwiedzali między innymi; Niccolò Paganini, Johann Wolfgang von Goethe, Fryderyk Chopin i Ludwig van Beethoven. Chopin udzielał lekcji muzyki córce Radziwiłła, Wandzie. Podczas swoich licznych pobytów w danej posiadłości Chopin skomponował Poloneza op. 3 oraz Trio op. 8, zadedykował je Antoniemu Radziwiłłowi, który wspierał go finansowo. Wizyty Chopina na salonach Radziwiłła zostały udokumentowane przez Henryka Siemieradzkiego na heliograwiurze z 1888 r., zatytułowanej "„Chopin u księcia Radziwiłła”".
W 1840 r., swój pobyt w Antoninie, Chopin opisać miał następującymi słowami:

</doc>
<doc id="131453" url="https://pl.wikipedia.org/wiki?curid=131453" title="Somnambulizm">
Somnambulizm

Somnambulizm, sennowłóctwo (potocznie lunatyzm) – zaburzenie snu.
Obraz kliniczny.
Epizody somnambulizmu pojawiają się w trakcie snu wolnofalowego, najczęściej w pierwszej połowie nocy, szczególnie godzinę-dwie po zaśnięciu. Dotknięty nimi człowiek nie odzyskuje świadomości, ale rozwija aktywność ruchową o charakterze automatycznym, jednak mniej stereotypowym, niż w padaczce, często złożonym. Ma otwarte oczy, zachowuje pewien powierzchowny kontakt. Niekiedy zaburzenie to ogranicza się do siadania na łóżku, zazwyczaj obejmuje zwyczajne czynności, które pacjent wykonuje podczas swej zwykłej aktywności, jak ubieranie się czy przygotowywanie posiłków. Zdarzają się jednak poważniejsze przypadki, z prowadzeniem samochodu włącznie, niekiedy pojawiają się również zachowania agresywne. Pozbawienie innego człowieka życia podczas epizodu somnambulizmu należy jednak do kazuistyki.
Diagnostyka.
Badanie polisomnograficzne pacjenta cierpiącego na somnambulizm wykazuje większą liczbę wybudzeń, najczęściej w trakcie snu wolnofalowego, a ponadto wzbudzenia z synchronicznymi falami δ (częstotliwość 1-3 Hz), trwające od 10 do 30 s, spłycenie do stadium 1 bądź też uogólnioną czynność fal α, opisywaną jako niereaktywną i wolniejszą niż w stanie czuwania.
Somnambulizm różnicuje się z padaczką – aktywność ruchowa w czasie napadu epileptycznego jest mniej złożona, a bardziej stereotypowa.
Klasyfikacja.
Somnambulizm zalicza się do parasomnii.
Klasyfikacja ICD-10 umieszcza somnambulizm w rozdziale V, obejmującym zaburzenia psychiczne i zaburzenia zachowania, oznaczanym literą F. W tym rozdziale zaburzenie to zostało umieszczone wśród zespołów behawioralnych związanych z zaburzeniami fizjologicznymi i czynnikami fizycznymi (F50-F59), obejmujących m.in. zaburzenia odżywania się i snu. Wśród nich somnambulizmu szukać należy pomiędzy nieorganicznymi zaburzeniami snu, kodowanymi jako F51. Zaliczają się doń bezsenność nieorganiczna (F51.0), nieorganiczna hipersomnia (F51.1), nieorganiczne zaburzenia rytmu snu i czuwania (F51.2), somnambulizm (F51.3, klasyfikacja podaje też nazwę sennowłóctwo), lęki nocne (F51.4) i koszmary nocne (F51.5), a ponadto zaburzenia nieorganiczne snu inne i nieokreślone.
ICD-10 proponuje następujące kryteria diagnostyczne somnambulizmu:
Klasyfikacja DSM-IV TR zaliczała somnambulizm do pierwotnych zaburzeń snu, które dzieliła na dyssomnie i parasomnie. Somnambulizm wymieniała wśród parasomnii wraz z koszmarami nocnymi, lękami nocnymi i innymi parasomniami.
Etiologia.
Przyczyn somnambulizmu w przeszłości doszukiwano się w psychopatologii. Obecnie niekiedy traktuje się go u dorosłych jako reakcję na stres. Zaostrzenia odnotowuje się w czasie wytężonej nauki, pracy, po urodzeniu dziecka. Wszystkie te sytuacje wiążą się z niedoborem snu. Swoją rolę odgrywają też choroby przebiegające ze zwiększoną liczbą wzbudzeń w czasie snu. Wzbudzenia takie mogą występować w czasie snu głębokiego i w takim razie mogą nie prowadzić do całkowitego obudzenia się pacjenta z odzyskaniem świadomości, ale do epizodów częściowego snu, a więc do somnambulizmu.
Somnambulizm występuje rodzinnie w 50-80% przypadków. Opisano również pewne zależności genetyczne. Skłonność do somnambulizmu częściej występuje u osób posiadających allel DQB1*05 (zob. główny układ zgodności tkankowej).
Epidemiologia.
Somnambulizm należy do parasomnii typowych dla dzieci i często obserwowany jest u nich. Najczęstszy jest u dzieci w wieku od 4 do 10 lat, aż 30% z nich ma w swoim życiu przynajmniej 1 epizod. Epizody powtarzają się u 5-15% dzieci. Natomiast u 3-4% epizody takie występują często. U osób dorosłych zaburzenie to odnotowuje się u około 3% bądź 1-4% populacji. Somnambulizm z wiekiem występuje coraz rzadziej. Jeśli weźmie się pod uwagę ludzi w 6 dekadzie życia, to somnambulizm wykryje się u nich bardzo rzadko. Przyczynę tego stanowi zmniejszanie się z wiekiem głębokości snu – sen głęboki występuje w największej ilości u dzieci.
Leczenie.
W postępowaniu z somnambulizmem ważną rolę odgrywa zabezpieczenie pacjenta przed urazami, których może doznać podczas epizodu. Należy zamknąć na noc okna i zasłonić je np. ciężkimi kotarami, by śpiący pacjent nie mógł ich odsunąć. Zabezpieczyć powinno się również drzwi. Na podłodze nie mogą znajdować się przedmioty, przez które pacjent mógłby przewrócić się czy też doznać innego urazu.
Konieczne jest uspokojenie pacjenta, a niekiedy i jego rodziny. Wdraża się też oddziaływania behawioralne. Należy zmniejszyć głębokość snu: pacjent powinien dłużej sypiać, za dnia powinien odbyć drzemkę.
Leki stosuje się rzadko, przy bardzo często pojawiających się epizodach i notorycznych wędrówkach na zewnątrz sypialni. Farmakoterapia tego zaburzenia polegać może na podaży leków nasennych z grupy benzodiazepin, aby wytłumić zarówno sen wolnofalowy, jak również wzbudzenia wegetatywne. Stosuje się w takim przypadku klonazepam w niskiej dawce od 0,5 do 1 mg. Można też podjąć próbę zastosowania leków przeciwdepresyjnych. Skutecznie leczono somnambulizm sertraliną i paroksetyną. Leki te dobrze działają przy współistnieniu zespołu nocnego jedzenia. Jeśli objawy nie występują stale, farmakoterapia nie musi być prowadzona w sposób ciągły.

</doc>
<doc id="131454" url="https://pl.wikipedia.org/wiki?curid=131454" title="Gabinet doktora Caligari">
Gabinet doktora Caligari



</doc>
<doc id="131455" url="https://pl.wikipedia.org/wiki?curid=131455" title="James Gray">
James Gray

James Nicholas „Jim” Gray (ur. 1944, zaginął na morzu 28 stycznia 2007) – amerykański informatyk, laureat Nagrody Turinga z 1998 za „wkład w dziedzinie teorii baz danych i przetwarzania transakcyjnego”.
Gray był absolwentem University of California w Berkeley, w 1969 otrzymał tytuł doktora filozofii. Pracował jako badacz i projektant oprogramowania w kilku firmach informatycznych, w tym w IBM, Tandem (firma) i DEC, pełnił funkcję Distinguished Engineer w Microsoft Research. Wniósł wkład w zbudowanie szeregu dużych systemów bazodanowych, w tym System R w IBM.

</doc>
<doc id="131456" url="https://pl.wikipedia.org/wiki?curid=131456" title="Chris Carter (reżyser)">
Chris Carter (reżyser)

Christopher C. Carter (ur. 13 października 1956 w Bellflower,) – amerykański reżyser, scenarzysta, producent.
Życiorys.
Pracę zawodową zaczynał jako dziennikarz sportowy. Specjalizował się w tematyce surfingu.
Jego przygoda z telewizją rozpoczęła się w połowie lat 80., współpracą przy serialu "Córeczki milionera" ("Rags to Riches").
Przełomem był rok 1993, gdy rozpoczął realizację "Z archiwum X". Kolejne serie ("Millennium", "Harsh Realm" i "Samotni strzelcy"), choć już nie tak popularne, również cieszyły się sporym uznaniem.

</doc>
<doc id="131457" url="https://pl.wikipedia.org/wiki?curid=131457" title="Vanilla ninja">
Vanilla ninja



</doc>
<doc id="131458" url="https://pl.wikipedia.org/wiki?curid=131458" title="System R">
System R

System R – przełomowy system bazodanowy zbudowany w latach 70. jako projekt badawczy IBM w San Jose Research Center (obecnie IBM Almaden Research Center). W systemie tym wprowadzono język zapytań SQL i wykazano wydajność przetwarzania transakcyjnego w relacyjnym modelu baz danych.

</doc>
<doc id="131459" url="https://pl.wikipedia.org/wiki?curid=131459" title="Jan Himilsbach">
Jan Himilsbach

Jan Himilsbach (ur. najprawdopodobniej ok. 1–3 maja 1931 w Mińsku Mazowieckim, zm. ok. 11–12 listopada 1988 w Warszawie) – polski aktor (przez większą część kariery naturszczyk, pod jej koniec zdał eksternistycznie egzamin aktorski), pisarz i scenarzysta; z zawodu był kamieniarzem.
Życiorys.
Jego życiorys pełen jest niejasności, niezgodności i sprzecznych informacji. Przyczyn takiego stanu rzeczy było wiele, a on sam nie tylko nie starał się wyjaśniać wątpliwości, ale dodatkowo z premedytacją wprowadzał zamęt w swej biografii. Udzielił przez całe swoje życie około siedmiuset wywiadów, za każdym razem opowieści o sobie wzbogacając o nowe wątki. Uzasadniał to, zgodnie ze swoją logiką, mówiąc: "no bo ile razy można pieprzyć wciąż jedno i to samo". Absurdalną datę swych urodzin, czyli – według oficjalnej metryki – 31 listopada kwitował słowami: "jeden dzień w tą, jeden dzień w tamtą, co za różnica". Siebie i całe swoje życie traktował z podobnym dystansem i przymrużeniem oka.
Ciekawą kwestią jest pochodzenie Himilsbacha: wielu osobom powiedział, że jego prawdziwi rodzice zginęli w czasie II wojny światowej oraz że jako żydowskie dziecko przeżył, ukrywając się na cmentarzu. Historia ta znana była m.in. środowisku skupionemu wokół sióstr zakonnych z Lasek pod Warszawą, gdzie Himilsbach często przyjeżdżał. Jej potwierdzeniem może być akt chrztu Himilsbacha z 1943, odnaleziony w Mińsku Mazowieckim przez Stanisława Manturzewskiego i brzmiący następująco:
Najbardziej prawdopodobne fakty z życia Jana Himilsbacha można wyłowić z jego własnych opowiadań. Urodził się w biednej rodzinie i dorastał w otoczeniu ludzi z marginesu – ich właśnie utrwalał później w swych opowiadaniach i takie role zazwyczaj przyznawano mu w filmach. W 1947, mając 16 lat, trafił najpierw do więzienia (w wywiadzie stwierdził, że było to nieistniejące już bardzo ciężkie więzienie karno-śledcze nr III w Warszawie, zwyczajowo zwane „Toledo”), a potem do istniejącego do dzisiaj zakładu poprawczego w Szubinie, kilkanaście kilometrów na południowy zachód od Bydgoszczy, gdzie poznał podstawy kamieniarstwa. Następnie za dobre sprawowanie został, wraz z kilkoma kolegami, oddelegowany do kamieniołomów w Strzegomiu, gdzie zaczął przyuczać się do zawodu kamieniarza. To tam zaczął czytać książki. Dalsze jego losy są niejasne. Czasem mówił, że pracował jako grabarz na cmentarzu w Mińsku Mazowieckim; inna wersja głosiła, że skończył szkołę górniczą, wyjechał na Górny Śląsk i pracował jako górnik rębacz w KWK „Boże Dary” w Kostuchnie. W ciągu swojego życia, zanim rozpoczął karierę literacką, odbył służbę wojskową (co potwierdzają fotografie w mundurze), pracował jeszcze jako piekarz, ślusarz i palacz kotłowy na statkach. Tę ostatnią pracę podjął m.in. w 1951, po przyjeździe z Gdańska do Warszawy, gdzie zatrudnił się w żegludze śródlądowej na Wiśle.
Był członkiem Stronnictwa Demokratycznego. Uczył się na Uniwersyteckim Studium Przygotowawczym, później w Wieczorowym Uniwersytecie Marksizmu-Leninizmu przy Komitecie Wojewódzkim PZPR w Warszawie.
Od 1956 przez wiele lat pracował jako kamieniarz na warszawskich Powązkach, co pozwoliło mu na udzielenie pomocy przy uzyskaniu miejsca na tym cmentarzu dla Marka Hłaski w roku 1975 (wcześniej publicznie opowiadał się za sprowadzeniem ciała Marka Hłaski do Polski), był też inicjatorem tego przedsięwzięcia i wykuł napis na jego płycie nagrobnej. Zmarł ok. 11 listopada 1988 w melinie przy ulicy Górnośląskiej w Warszawie, w obecności przyjaciela, aktora Zdzisława Rychtera.
Himilsbach był bohaterem szeregu anegdot, niejednokrotnie przez niego samego wymyślonych. Zasłynął również jako autor specyficznych złotych myśli.
Twórczość.
Jego debiut literacki przypada na 1951, kiedy opublikował swój pierwszy wiersz. W 1959 debiutował jako prozaik. Wydał trzy tomy opowiadań:
Po śmierci pisarza wydano:
Filmografia.
Himilsbach jako aktor nie był za życia doceniany, jedno z nielicznych wyróżnień otrzymał w 1972 r. – został "ex aequo" z Danielem Olbrychskim laureatem Złotej Maski czytelników „Expressu Wieczornego” za osiągnięcia aktorskie w "Rejsie" Marka Piwowskiego. Po śmierci grono znawców filmu doceniło jego samorodny talent. Jego najbardziej znaną rolą jest gra w filmie "Rejs", a w nim dialog z inżynierem Mamoniem. Himilsbach obsadzany był zazwyczaj w rolach epizodycznych, najczęściej grał ludzi z marginesu, ze względu na chrypliwy głos i charakterystyczny wygląd. W 2002 r. powstał film dokumentalny "Himilsbach. prawdy, bujdy, czarne dziury" w reżyserii Stanisława Manturzewskiego i Małgorzaty Łupiny, który otrzymał w Grand Prix 44. Festiwalu Filmów Krótkometrażowych w Krakowie.

</doc>
<doc id="131461" url="https://pl.wikipedia.org/wiki?curid=131461" title="Kompleks acetylenowy">
Kompleks acetylenowy

Mianem kompleksu acetylenowego opatruje się w chemii metaloorganicznej trzy rodzaje związków chemicznych, których wspólną cechą jest występowanie w nich ligandów zawierających w swojej strukturze wiązanie potrójne węgiel-węgiel:

</doc>
<doc id="131462" url="https://pl.wikipedia.org/wiki?curid=131462" title="Lebensohl transferowy">
Lebensohl transferowy

Lebensohl transferowy – brydżowa konwencja licytacyjna, odmiana lebensohla, używana po naszym otwarciu 1BA, w sytuacji gdy pierwszy obrońca interweniował na wysokości dwóch, na przykład:
 W N E E
 1BA 2♥ ?
 X - według ustaleń, karna lub negatywna
 2♠ - nie forsuje.
 2BA - transfer na trefle z siłą nieokreśloną.
 3♣ - transfer na kara, siła nieokreślona.
 3♦ - transfer na kolor przeciwnika informuje o drugim kolorze starszym.
 3♥ - transfer na piki, forsuje do dogranej.
 3♠ - "transfer na BA", brak zatrzymania w kolorze przeciwnika i brak starszej czwórki,
 ale siła wystarczająca na końcówkę.
 3BA - do gry, obiecuje zatrzymanie kier.

</doc>
<doc id="131463" url="https://pl.wikipedia.org/wiki?curid=131463" title="Rinpocze">
Rinpocze

Rinpocze (tyb.: རིན་པོ་ཆེ་, Wylie: "rin po che", ZWPY: "Rinboqê"; IPA "[]," w dosłownym tłumaczeniu "drogocenny", "opiekun", "schronienie") – tytuł honorowy używany przy nazwiskach wysokich lamów buddyjskich.

</doc>
<doc id="131464" url="https://pl.wikipedia.org/wiki?curid=131464" title="Tyb.">
Tyb.



</doc>
<doc id="131465" url="https://pl.wikipedia.org/wiki?curid=131465" title="Parma">
Parma

Parma – miasto i gmina w północnych Włoszech, w regionie Emilia-Romania, w prowincji Parma. 174 tys. mieszkańców (2004). Stolica prowincji. Została założona w 183 p.n.e., jako kolonia rzymska. W latach 1545–1860 Parma była stolicą Księstwa Parmy rządzonego przez dynastię Farnese, a następnie Burbonów.
W mieście znajduje się wiele cennych zabytków. Parma jest ojczyzną dwóch wybitnych malarzy renesansowych – Correggia i Parmigianina. Z Parmy pochodzi najsłynniejszy ser włoski – parmezan, a Parma Calcio 1913 jest najbardziej utytułowanym klubem piłkarskim wywodzącym się z tego miasta. Lotnisko w Parmie nosi imię Giuseppe Verdiego (skrót IATA – „PMF”).
Historia.
Miasto zostało prawdopodobnie założone i nazwane przez Etrusków, od nazwy "parma" (okrągłe pola). W 183 p.n.e. miasto podobnie jak sąsiedzka Modena, zostało kolonią rzymską. Rzymianie osiedlili tu 2000 rodzin. Parma była ważna, ponieważ położona była blisko skrzyżowania Via Aemilia i Via Claudia. W mieście było forum (w miejscu obecnego Skweru Garibaldiego). W 44 p.n.e. miasto zostało zniszczone, a odbudował je cesarz August. W czasie cesarstwa miasto otrzymało tytuł "Julia" za swoją lojalność domowi cesarskiemu.
Parmę oblegał Attyla, po upadku Rzymu, dostało się barbarzyńskiemu królowi Odoakrowi i jego ludziom. W czasie wojny gockiej zostało zniszczone przez Totilę. W czasach panowania bizantyjskiego miastu zmieniono nazwę na "Chrysopolis", "Złote miasto" – pewnie ze względu na obecność w mieście skarbów armii. Od 569 Parma była częścią Królestwa Lombardii. W średniowieczu Parma stała się ważnym przystankiem na Via Francigena, głównej drodze łączącej Rzym z Europą północną. Aby zwiększyć bezpieczeństwo pielgrzymów wybudowano wtedy kilka zamków, szpitali i innych budynków.
W 774 pod rządami Franków, Parma została stolicą hrabstwa. Jak większość miast północnych Włoch, nominalnie była częścią cesarstwa Karola Wielkiego, ale rządzona była przez biskupów (pierwszym był Guidobus). W czasie konfliktu między papiestwem a cesarstwem, Parma poparła cesarza. Dwóch z biskupów Parmy zostało antypapieżami; Cadalu, fundator katedry został Honoriuszem II, i Wibert został Klemensem III. Około 1140 Parma była prawie niezależna. Po pokoju w Konstancji w 1183, pogłębił się konflikt między miastem a jego sąsiadami (Reggio Emilia, Piacenza i Cremona).
W latach 1213–1248 miasto podzielił konflikt wewnętrzny. W 1248 Parmę bezskutecznie oblegał cesarz Fryderyk II Hohenstauf. W 1341 miasto zostało podporządkowane Mediolanowi. Po krótkim okresie niezależności podczas rządów rodziny Terzi (1404-1409), rodzina Sforza przejęła rządy (1440-1449) poprzez podległe sobie rodziny Pallavicino, Rossi, Sanvitale i Da Correggio. Był to czas wzmożonej budowy zamków i wież obronnych w mieście i jego okolicach. Dobra rodzinne przekształciły się w niepodległe małe państwa. Landi w latach 1257–1682 rządzili doliną Taro, Pallavicino – wschodnią częścią dzisiejszej prowincji ze stolicą w Busseto. W Parmie system feudalny zachował się dłużej niż w innych częściach Włoch; np. Solignano należało do rodziny Pallavicino do 1805, w San Secondo należało do rodziny Rossi do XIX wieku.
W XIV i XV wieku Parma znajdowała się w centrum wojen włoskich. Bitwa pod Fornuovo miała miejsce na terytoriach Parmy. W latach 1500–1521 miasto znajdowało się w rękach Francuzów, tylko na krótko (1512-1515) było częścią terytoriów papieskich. Po wycofaniu się Francuzów, do 1545 Parma została częścią ziemi papieża. W 1545 papież z rodu Farnese – Paweł III, połączył Parmę i Piacenza i podniósł do rangi księstwa, a następnie przekazał swojemu nieślubnemu synowi – Piotrowi Ludwikowi Farnese. Potomkowie Piotra Ludwika rządzili Parmą do 1731, kiedy zmarł ostatni męski potomek rodu Farnese – Antonio (1679-1731). Państwo skonsolidował Ottavio II Farnese (1547-1586), odnowił miasto i zrobił z niego stolicę małego, ale bogatego państwa.
W 1731 księstwo Parmy i Piacenzy trafiło do rąk królów Hiszpanii z dynastii Burbonów. Elżbieta Farnese była żoną króla Filipa V. Pod nowymi rządami miasto straciło znaczenie, w 1734 cała kolekcję dzieł sztuki z pałaców książęcych z Parmy, przewieziono do Neapolu. Po pokoju w Akwizgranie w 1748, Parma znalazła się w strefie wpływów Francji. Premier Guillaume Du Tillot zmodernizował księstwo, ale narobił sobie przy tym wielu wrogów. Stworzył podstawy pod nowoczesny przemysł i walczył z feudalnymi przywilejami Kościoła. W tym czasie powstały biblioteki, muzea, galerie i ogród botaniczny oraz Królewska Szkoła Malarska pod kierunkiem Giambattisty Bodoniego.
Podczas wojen napoleońskich (1802-1814), Napoleon obalił Burbonów, a Parma była częścią departamentu Taro. 24 kwietnia 1808 pod francuską nazwą "Parme" została przyznana za zasługi Charlesowi Lebrunowi, księciu Placencji. Kongres wiedeński, który miał przywrócić status quo sprzed wojen, uznał, że Parma nie trafi z powrotem do rąk Burbonów. Miała pozostać własnością wdowy po Napoleonie – cesarzowej Marii Ludwiki aż do jej śmierci. Cesarzowa zmarła w 1847, Parma wróciła do księcia Karola II. Już 15 września 1849 książę został obalony, władzę przejął Carlo Farini, Burbonowie odzyskali tron, ale na krótko. W 1860 w plebiscycie mieszkańcy zdecydowali o przyłączeniu byłego księstwa do powstającego Królestwa Włoch. Utrata funkcji stolicy, spowodowała kryzys ekonomiczny i społeczny w Parmie. W 1859 po rozpoczęciu współpracy z Piacenzą i Bolonią, i w 1883 – z Fornuovo i Suzzara, Parma odzyskała znaczenie jako ośrodek przemysłowy.
Transport.
W mieście znajduje się stacja kolejowa Parma.

</doc>
<doc id="131468" url="https://pl.wikipedia.org/wiki?curid=131468" title="Dinozaury gadziomiedniczne">
Dinozaury gadziomiedniczne

Dinozaury gadziomiedniczne ("Saurischia") – rząd dinozaurów, u których budowa miednicy była podobna do budowy u współczesnych gadów, gdzie obie kości łonowe są zwrócone w dół i do przodu, a kości kulszowe w dół i do tyłu, dla odróżnienia od ptasiomiednicznych. Pomimo nazwy, ptaki należą do dinozaurów gadziomiednicznych (ściślej: teropodów), a podobna budowa miednicy jest przykładem ewolucji równoległej.
Wśród gadziomiednicznych były formy zarówno mięsożerne jak i roślinożerne, tak dwunożne jak i czworonożne.
Mięsożerne miały zęby zakrzywione ku tyłowi, ostre, bocznie spłaszczone, o trójkątnym kształcie z ząbkowanymi krawędziami, a u form roślinożernych zęby na ogół były tępe i słupkowate. Niektóre zaawansowane Saurischia były bezzębne.
Znane ze wszystkich kontynentów od późnego triasu do końca kredy.
Wśród teropodów były największe drapieżne zwierzęta lądowe, a wśród zauropodów największe zwierzęta roślinożerne, jakie kiedykolwiek żyły na ziemi.
Istnienie kladu, do którego należą teropody i zauropodomorfy, ale nieobejmującego dinozaurów ptasiomiednicznych zostało zakwestionowane przez Barona, Normana i Barretta (2017); z przeprowadzonej przez autorów analizy filogenetycznej wynika bowiem bliższe pokrewieństwo teropodów z dinozaurami ptasiomiednicznymi niż z zauropodomorfami. Autorzy zaproponowali nową definicję filogenetyczną Saurischia, definiując je jako największy (obejmujący najwięcej gatunków) klad, do którego należy "Diplodocus carnegii", ale do którego nie należy "Triceratops horridus". Według autorów do tak definiowanych dinozaurów gadziomiednicznych należą tylko zauropodomorfy i herrerazaury, natomiast nie obejmują one teropodów, które wraz z dinozaurami ptasiomiednicznymi należą do siostrzanej wobec Saurischia grupy Ornithoscelida. Langer i współpracownicy (2017) sprzeciwili się jednak takiemu przedefiniowaniu Saurischia; autorzy zdefiniowali Saurischia jako największy klad obejmujący rodzaje "Megalosaurus" i "Cetiosaurus", ale nieobejmujący rodzaju "Iguanodon". Z przeprowadzonych przez autorów analiz filogenetycznych wynika, że hipotezy filogenetyczne zakładające tradycyjny podział dinozaurów na gadziomiedniczne i ptasiomiedniczne, bliższe pokrewieństwo teropodów z dinozaurami ptasiomiednicznymi niż z zauropodomorfami oraz bliższe pokrewieństwo zauropodomorfów z dinozaurami ptasiomiednicznymi niż z teropodami są prawdopodobne w zbliżonym stopniu.
Przykłady.
Teropody.
Tyranozaur, Allozaur, Albertozaur, Spinozaur, Baryonyks, Suchomim, Velociraptor, Utahraptor, Gallimim, Dromicejomim, Akrokantozaur, Dilofozaur, Giganotozaur, Owiraptor, Neowenator
Zauropodomorfy.
Brachiozaur, Amficelias, Mamenchizaur, Barapazaur, Argentynozaur, Kamarazaur, Masospondyl, Diplodok, Apatozaur

</doc>
<doc id="131469" url="https://pl.wikipedia.org/wiki?curid=131469" title="Scs.">
Scs.



</doc>
<doc id="131470" url="https://pl.wikipedia.org/wiki?curid=131470" title="Saurischia">
Saurischia



</doc>
<doc id="131471" url="https://pl.wikipedia.org/wiki?curid=131471" title="Kodeks prawa kanonicznego z 1983">
Kodeks prawa kanonicznego z 1983

Codex Iuris canonici auctoritate Joannis Pauli PP. II promulgatus (pol. "Kodeks prawa kanonicznego", skrót: CIC lub KPK) – podstawowy dokument ustawodawczy Kościoła katolickiego obrządku łacińskiego promulgowany 25 stycznia 1983 przez Jana Pawła II konstytucją apostolską "Sacrae disciplinae leges". Wszedł w życie 27 listopada 1983 r. Zastąpił pio-benedyktyński kodeks prawa kanonicznego i liczne ustawy kościelne wydane po 1917.
"Kodeks" składa się z siedmiu ksiąg, które dzielą się na tytuły, a te na rozdziały i kanony. Księgi obszerniejsze dodatkowo są podzielone na części i czasami na sekcje. Zawiera 1752 kanony.
Kodeks został znowelizowany w 1998 roku przez Jana Pawła II apostolskim motu proprio "Ad Tuendam Fidem" (kan. 750 i 1371, n. 1), w 2009 roku przez Benedykta XVI apostolskim motu proprio "Omnium in mentem" (kan. 1008, 1009, 1086, 1117 i 1124), w 2015 przez Franciszka apostolskim motu prioprio "Mitis Iudex Dominus Iesus" (kan. 1671-1691), a także w 2016 przez tego samego papieża apostolskim motu proprio "De concordia inter Codices" (kan. 111, 112, 535, § 2, 868, § 1 i 3, 1108, § 3, 1109, 1111, § 1, kan. 1112, § 2, kan. 1116, § 3, kan. 1127, § 1), w 2017 apostolskim motu proprio "Magnum Principium" (kan. 838, § 2 i 3), w 2019 apostolskim motu proprio "Communis Vita" (kan. 694 i 729), w 2020 apostolskim motu proprio "Authenticum charismatis" (kan. 579) i w 2021 apostolskim motu proprio "Spiritus Domini" (kan. 230 § 1) oraz konstytucją apostolską "Pascite gregem Dei" (księga VI), a także w 2022 apostolskim motu proprio "Competentias quasdam decernere" (kan. 237 § 2, 242 § 1, 265, 604 § 3, 686 § 1, 688 § 2, 699 § 2, 700, 775 § 2, 1308 i 1310) i "Recognnitum Librum VI" (kan. 695 § 1). Zmiany z 2015 weszły w życie 8 grudnia 2015. Zmiany z 2016 weszły w życie 31 maja 2016. Zmiany z 2017 weszły w życie 1 października 2017. Zmiany z 2019 r. obowiązują od 10 kwietnia 2019, z 2020 r. - od 10 listopada 2020 r., natomiast z 2021 r. - od 11 stycznia 2021. Zmiany wprowadzone konstytucją apostolską "Pascite gregem Dei" weszły w życie 8 grudnia 2021, natomiast motu proprio "Competentias quasdam decernere" - 15 lutego 2022 r., a motu proprio "Recognitum Librum VI" - 26 kwietnia tego samego roku.
Kodeks nie jest jedynym obowiązującym źródłem prawa kanonicznego.
Historia powstania Kodeksu.
W ramach ogólnej odnowy Kościoła podjętej przez Jana XXIII podjęto również prace nad rewizją prawa kanonicznego. Postulaty zmian zgłaszane były m.in. w czasie przygotowywania Soboru Watykańskiego II. W związku z tym 28 marca 1963 Jan XXIII ustanowił Papieską Komisję do Rewizji Kodeksu Prawa Kanonicznego (łac. "Pontificia Commissio Codici Iuris Canonici Recognescendo"). Komisja mogła podjąć formalne prace dopiero po zakończeniu Soboru, ponieważ nowy kodeks miał wypełnić jego zalecenia. Jednak mogły być prowadzone wstępne prace prywatne. 17 czerwca 1964 Paweł VI powołał do życia Kolegium Konsultorów, które było organem doradczym Komisji. Ułatwiło to współpracę z organami Soboru, ponieważ w skład Kolegium weszło większość sekretarzy komisji soborowych.
Formalne prace rozpoczęto 6 maja 1965 sesją, na której podjęto kwestie fundamentalne dla późniejszych prac, m.in. czy mają powstać dwa kodeksy: jeden dla obrządku łacińskiego, a drugi dla Kościołów Wschodnich. W styczniu 1966 zostało skierowane pismo do Konferencji Biskupów z prośbą o nadsyłanie propozycji dotyczących reformy prawa kanonicznego. Kolegium Konsultorów, które stało się głównym organem opracowującym "Kodeks" było związane merytorycznie 10 dyrektywami wyrażonymi w "Zasadach, które winny kierować odnową kodeksu prawa kanonicznego". Celem prac Papieskiej Komisji dla Rewizji Kodeksu Prawa Kanonicznego było przygotowanie projektów przepisów poszczególnych dziedzin prawa (tzw. schematów). Nad każdym schematem pracowała grupa robocza Kolegium Konsultorów. Od 1969 rozpoczęto publikowanie dokumentacji prac zespołów w półroczniku "Communicationes", który stał się oficjalnym organem Komisji informującym o przebiegu pracy kodyfikacyjnej. Zespoły pracowały na sesjach, które odbywały się w Rzymie.
Od 1972 r. rozpoczęły się konsultacje kolejnych schematów. W konsultacjach uczestniczyły Konferencje Biskupów poszczególnych krajów, Dykasterie Kurii Rzymskiej, uczelnie kościelne oraz Unia Przełożonych Generalnych instytutów zakonnych.
W latach 1973-1980 dokonano rewizji pierwotnego projektu. Efektem prac było połączenie wszystkich schematów w całość, nadanie ciągłej numeracji przepisom i wydane ich drukiem. Opracowana nowa wersja została przedstawiona do zatwierdzenia Papieskiej Komisji dla Rewizji Kodeksu Prawa Kanonicznego.
W czasie kolejnych konsultacji zostały zgłoszone nowe uwagi. Po ich opracowaniu została wydana kolejna wersja projektu nowego kodeksu, która 22 kwietnia 1982 została przekazana Janowi Pawłowi II. Prace nad odnową kodeksu zostały zakończone 25 stycznia 1983, kiedy to papież promulgował tekst nowego kodeksu.

</doc>
<doc id="131472" url="https://pl.wikipedia.org/wiki?curid=131472" title="Karob">
Karob



</doc>
<doc id="131474" url="https://pl.wikipedia.org/wiki?curid=131474" title="Kompleksy alkinowe">
Kompleksy alkinowe

Kompleksy alkinowe – nazwane również, nie do końca poprawnie acetylenowymi to związki metaloorganiczne, z grupy π-kompleksów, w których występuje przynajmniej jedno wiązanie koordynacyjne powstałe na skutek bocznego nałożenia orbitali π wiązania potrójnego węgiel-węgiel (C≡C) i orbitalu d metalu przejściowego.
Ligandami alkinowymi nazwa się w chemii metaloorganicznej nie tylko "czyste" alkiny, ale także wszelkie ich pochodne zdolne do tworzenia wiązań π-d między ugrupowaniami C≡C i metalem centralnym kompleksu.
Otrzymywanie.
Na ogół kompleksy alkinowe otrzymuje się poprzez wymianę z innymi ligandami:
Czasami kompleksy alkinowe powstają też na skutek wewnątrzcząsteczkowego przegrupowania:
Własności.
Własności kompleksów alkinowych są bardzo zbliżone do kompleksów alkenowych. Są one jednak bardziej reaktywne, posiadają zdolność do dostarczania zmiennej liczby elektronów do centralnego atomu metalu oraz tworzenia mostków:
Mostki alkinowe – podobnie jak to jest w przypadku wiązań π-d w kompleksach alkenowych ulegają zjawisku rezonansu chemicznego, przy czym w ich przypadku możliwe są aż trzy różne struktury rezonansowe:
Najważniejsza z praktycznego powodu reakcja z udziałem ligandów alkinowych to spontaniczny przeskok ligandu wodorkowego do ligandu alkinowego, który jest kluczowym etapem cyklu katalitycznego w reakcji selektywnego uwodorniania acetylenu do etylenu, który jest podstawowym sposobem otrzymywania etylenu w przemyśle (tzw. proces Reppego):

</doc>
<doc id="131475" url="https://pl.wikipedia.org/wiki?curid=131475" title="Miasta w Kolumbii">
Miasta w Kolumbii

Według danych oficjalnych pochodzących z 2011 roku Kolumbia posiadała ponad 200 miast o ludności przekraczającej 7 tys. mieszkańców. Największym miastem jest położona nieomal w samym centrum kraju stolica państwa Bogotá – jako jedyne miasto liczyło ponad 5 milionów mieszkańców; 3 miasta z ludnością 1÷5 mln.; 5 miast z ludnością 500÷1000 tys.; 33 miast z ludnością 100÷500 tys.; 44 miasta z ludnością 50÷100 tys.; 58 miast z ludnością 25÷50 tys. oraz reszta miast poniżej 25 tys. mieszkańców.
W 1988 roku ludność miejska stanowiła 68% ludności kraju. Większość miast znajduje się w centralno-zachodniej części Kolumbii i na północy u ujścia rzeki Magdalena.
Największe miasta w Kolumbii.
Największe miasta w Kolumbii według liczebności mieszkańców (stan na 30.06.2011):
Alfabetyczna lista miast w Kolumbii.
Spis miast Kolumbii powyżej 12 tys. mieszkańców według oficjalnych danych szacunkowych z 2011 (czcionką pogrubioną wydzielono miasta powyżej 1 mln):

</doc>
<doc id="131476" url="https://pl.wikipedia.org/wiki?curid=131476" title="Perm (miasto)">
Perm (miasto)

Perm (, "Pierm´") – miasto w europejskiej części Rosji nad rzeką Kamą, u stóp gór Ural stanowiących granicę między Europą a Azją. W 2020 miało 1 055 397 mieszkańców (aglomeracja: 1,8 mln.). Do 1 grudnia 2005 było stolicą obwodu permskiego (niegdyś – guberni permskiej), który wchodził w skład okręgu nadwołżańskiego. Obecnie jest stolicą Kraju Permskiego. Stanowi duży ośrodek naukowy, kulturalny i administracyjny. Liczne zakłady przemysłu maszynowego, zbrojeniowego, petrochemicznego (ok. 3% rosyjskiej produkcji w tej branży), chemicznego, drzewnego i spożywczego. Znajduje się tam też kilka szkół wyższych.
Historia.
Perm założony został 17 maja 1723, prawa miejskie posiada od 1781. W latach 1940–1957 miasto nosiło nazwę "Mołotow" (Молотов) od nazwiska ministra spraw zagranicznych Wiaczesława Mołotowa.
W okolicach miasta znajdują się liczne odsłonięcia warstw geologicznych z okresu permu. Właśnie od nazwy miasta wzięła się nazwa okresu geologicznego: została mu ona nadana po 1840 przez Rodericka Murchisona, szkockiego geologa, badacza paleozoiku, który po wcześniejszym wyodrębnieniu okresów syluru i dewonu w czasie swoich wieloletnich badań w zachodniej części Europy dokonał klasyfikacji odsłonięć geologicznych w okolicach Uralu.
Znajdujący się w Permie Zakład Przemysłu Chemicznego produkował głowice atomowe 15F143 i 15F147 dla rakietowych pocisków balistycznych R-36M.

</doc>
<doc id="131478" url="https://pl.wikipedia.org/wiki?curid=131478" title="John Jakes">
John Jakes

John Jakes, pseud. Jay Scotland (ur. 31 marca 1932 w Chicago, zm. 11 marca 2023 w Sarasota) – amerykański pisarz, uznawany za jednego z najlepszych amerykańskich autorów powieści historycznych.
W 1954 ukończył studia na wydziale literatury amerykańskiej na Stanowym Uniwersytecie Ohio. Jego twórczość jest częściowo znana i w Polsce, także za sprawą filmów i miniseriali, nakręconych na podstawie jego powieści.
Pierwsze opowiadanie sprzedał na drugim roku studiów, a rok później – pierwszą książkę. Od tamtego czasu, wydał ponad dwieście opowiadań i ponad pięćdziesiąt książek – powieści akcji, literaturę faktu dla dzieci i młodzieży oraz powieści fantastycznych. W młodości zamierzał zostać aktorem, co zaowocowało czterema sztukami i piosenkami do pięciu musicali. Był żonaty; miał czworo dzieci.
Bibliografia.
Do najbardziej znanych utworów należą:

</doc>
<doc id="131479" url="https://pl.wikipedia.org/wiki?curid=131479" title="Danielle Steel">
Danielle Steel

Danielle Steel, właśc. Danielle Fernande Dominique Schuelein-Steel (ur. 14 sierpnia 1947 w Nowym Jorku) – amerykańska powieściopisarka, popularna autorka przeszło stu książek z gatunku romansu, z których duża część doczekała się adaptacji filmowych. Wydała też własne wiersze miłosne.
Twórczość.
Utwory wytłuszczone zostały zekranizowane.

</doc>
<doc id="131483" url="https://pl.wikipedia.org/wiki?curid=131483" title="Skolwin">
Skolwin

Skolwin (do 1939 niem. "Scholwin", w latach 1939–1945 niem. "Odermünde") – część miasta i osiedle administracyjne Szczecina, położone w rejonie Północ. Graniczy od północy z Policami, od zachodu z gminą Police, od południa z osiedlem Stołczyn.
Według danych z 2021, na osiedlu na pobyt stały zameldowanych było 2817 osób.
Położenie i historia.
Wschodnia część Skolwina położona jest nad Odrą i poprzez Iński Nurt oraz wyspy: Dębinę, Żurawią i Kaczą ma dostęp do jeziora Dąbie oraz do gminy Goleniów.
W skład osiedla Skolwin wchodzą: Skolwin (właściwa część osiedla, dawna wieś), osiedle Skoki, oraz południowa część osiedla Mścięcino (które jest podzielone granicą między miastem Szczecin i miastem Police). Jeszcze do końca 2007 roku znaczna liczba mieszkańców dzielnicy Skolwin była zatrudniona w miejscowej papierni, do czasu jej likwidacji przez duńskiego inwestora Norhavena.
Od strony rzeki Odry znajduje się przystań dla łodzi, jest także nabrzeże portowe, wciąż słabo zagospodarowane, należące niegdyś do papierni.
W Mścięcinie na obecnej ul. Ofiar Stutthofu w czasie II wojny światowej istniał męski i żeński obóz pracy przy niemieckiej fabryce benzyny syntetycznej w Policach. Przy ulicy Ofiar Stutthofu i ul. Przęsocińskiej znajdują się dwa pomniki.
W 2005 roku osiedle Skolwin doczekało się monografii w serii "czas przestrzeń tożsamość" – autorzy książki prof. Radosław Gaziński i dr Piotr Fiuk.
Skolwin to historyczna wieś z kościołem. W czasie II wojny światowej Skolwin stanowił część Wielkiego miasta Szczecina. W latach 1945–1946 znajdował się w granicach Enklawy Polickiej. 8 lipca 1946 Skolwin stał się administracyjną częścią Szczecina. Polska nazwa "Skolwin" wprowadzona została oficjalnie na mocy rozporządzenia ministrów Administracji Publicznej i Ziem Odzyskanych z dnia 12 listopada 1946 roku, wcześniej przez pierwsze powojenne miesiące używano tymczasowej nazwy "Żółwino", bądź dosłownego tłumaczenia nazwy niemieckiej: "Ujście Odrzańskie".
W 2008 roku została zlikwidowana iglica na wieży w Skolwinie z powodu złego stanu technicznego. W 2010 roku postawiono nową iglicę.
Po II wojnie światowej (do 1964 roku) w Skolwinie mieszkał, prowadził gospodarstwo rolne i pełnił funkcję sołtysa generał Mieczysław Boruta-Spiechowicz.
Fabryka Papieru „Szczecin-Skolwin”.
W latach 1886–1914 wybudowano Zakłady Celulozowo-Papiernicze ("Feldmühle, Papier- und Zellstoffwerke Scholwin bei Stettin") później zwane Fabryka Papieru „Szczecin-Skolwin”. Papiernia produkowała papier i celulozę od 1911 r. Po 1945 roku Rosjanie zdemontowali i wywieźli maszyny papiernicze, jednak w latach 50. przywrócono infrastrukturę produkcyjną.
W latach PRL-u Papiernia „Skolwin” była jednym z największych producentów papieru w Polsce. Jeszcze w latach 80. produkcja odbywała się na pięciu maszynach papierniczych, wytwarzających różne rodzaje papieru (gazetowy, śniadaniowy, tekturowy, toaletowy). Produkowano też „wytłoczki” (kartonowe opakowania do jajek). W końcowym okresie swojej działalności (po modernizacji przez duńskiego wytwórcę książek Norhavena ostatniej pozostałej maszyny papierniczej MP 1, produkowano papier gazetowy (45 g/m2), oraz papier książkowy (52-65 g/m2), w ilości 180 ton/ dobę. Produkcja odbywała się na tej jednej maszynie (MP 1) w oparciu o ścier drzewny, celulozę, i w pewnym stopniu o makulaturę.
Likwidacja Papierni „Skolwin”.
Duński inwestor (zakładając produkcję papieru dla swoich drukarni we własnym zakresie i chcąc uniezależnić się od importu drogiego papieru książkowego z Finlandii) zmodernizował w „Skolwinie” tylko maszynę papierniczą MP 1, dostosowując ją do produkcji papieru książkowego. Jednak energochłonna infrastruktura zakładu przerosła już jego możliwości. Zbyt duża (jak dla jednej maszyny) niedoinwestowana, awaryjna i pochłaniająca dużą ilość węgla kotłownia nie zapewniała stabilnego wytwarzania pary wodnej, koniecznej w procesie suszenia papieru. Wyeksploatowane i przestarzałe urządzenia do wytwarzania ścieru drzewnego pochłaniały za dużo energii elektrycznej, zaś „nowy” system przetwarzania makulatury okazał się wysoko-awaryjny i nie zapewniał jej dostaw jako surowca dla produkcji papieru o wymaganych parametrach jakości i w wystarczającej ilości. Remontów wymagały też dachy budynków fabryki. Zaległości inwestycyjne poprzednich dekad, wysokie koszty produkcji, w połączeniu z rosnąca konkurencją na rynku papieru (jakość, cena), oraz niekorzystna koniunktura eksportowa doprowadziły do likwidacji zakładu w grudniu 2007 roku. W 2015 roku w obiektach fabryki nastąpiło ponowne uruchomienie produkcji papieru przez spółkę APIS.
Samorząd mieszkańców.
Rada Osiedla Skolwin liczy 15 członków. W wyborach do rad osiedli 20 maja 2007 roku udział wzięło 224 głosujących, co stanowiło frekwencję na poziomie 8,15%. W wyborach do rady osiedla 13 kwietnia 2003 udział wzięło 138 głosujących, co stanowiło frekwencję 4,90%.
Samorząd osiedla Skolwin został ustanowiony w 1990 roku.
Komunikacja.
Obok byłej Papierni znajduje się stacja kolejowa Szczecin Skolwin (to duży dworcowy budynek) który jest teraz odnawiany przy już niedostępnej dla pasażerów linii kolejowej nr 406: Szczecin – Police – Trzebież.
Komunikację miejską zapewniają linie autobusowe nr 63 (przystanek końcowy z Kołłątaja), nr 102 (Police – Gocław). W nocy kursuje autobus 526.
Sport.
Obecnie w Skolwinie funkcjonuje klub piłkarski o nazwie OKS Świt Skolwin. Klub w tej chwili jest beniaminkiem 3 ligi polskiej. Świt rozgrywa swoje mecze przy ul. Stołczyńskiej.

</doc>
<doc id="131485" url="https://pl.wikipedia.org/wiki?curid=131485" title="Maria Buyno-Arctowa">
Maria Buyno-Arctowa

Maria Jadwiga Buyno-Arctowa, pseudonimy literackie "Jagmin", "Ciocia Mania", "J. Brzostek" (ur. 16 lipca 1877 w Brzezinach pod Łodzią, zm. 13 czerwca 1952 w Dobrzanowie pod Siedlcami, pochowana na cmentarzu parafialnym w Żeliszewie Podkościelnym) – polska autorka utworów dla dzieci i młodzieży, redaktorka pism dziecięcych. 
Biografia.
Była córką Adolfa, poborcy podatkowego od towarów konsumpcyjnych, i Walerii ze Szczuków. Miała sześcioro rodzeństwa. Maria do dziesiątego roku życia uczyła się w domu pod opieką guwernantki. 
Ukończyła Instytut Maryjski w Warszawie, Wyższe Kursy Żeńskie Literatury im. A. Baranieckiego w Krakowie, studiowała za granicą języki obce. Pracowała w redakcjach czasopism dla dzieci i młodzieży „Moje Pisemko” (redaktorka w latach 1902–1936, od 1902 współredaktorka, od 1905 redaktorka naczelna), „Nasz Świat” (redaktorka w latach 1910–1915), „Rozwój” (1921) i „Małe Pisemko” (1928). 
Debiutowała w 1890 wierszem "Na widok trumny", wydrukowanym w piśmie „Światełko” pod pseudonimem Ciocia Mania; pierwszą książkę, rozprawę "John Ruskin i jego poglądy" wydała w 1901. Utwory drukowała w pismach, które redagowała, choć zwykle pod pseudonimami. 
Od sierpnia 1939 mieszkała w Dobrzanowie pod Siedlcami. Kupiła go z mężem w 1927. Po wojnie komunistyczne władze polskie skonfiskowały majątek Brzeziny. Zamknęły również wydawnictwo Michał Arct, którego była współwłaścicielką i w którym wydawała swoje książki oraz czasopismo „Moje Pisemko”. Od 1947 była członkinią Związku Literatów Polskich. Po zaostrzeniu w 1949 polityki kulturalnej została objęta zapisem cenzury – otrzymała zakaz druku, a wszystkie jej książki wycofano z bibliotek. Dopiero po 1956 pozwolono na wznowienie kilku tytułów. 
Napisała 67 książek dla dzieci i młodzieży. Do najbardziej znanych należą "Kocia Mama i jej przygody" (z elementami autobiograficznymi) oraz "Słoneczko". W jej twórczości można wyróżnić powiastki, opowiadania, powieści obyczajowe, powieści fantastyczne, przeróbki polskich i obcych dzieł. Dokonała 14 przekładów i przeróbek polskich oraz obcych tekstów literackich (angielskie, francuskie, czeskie). 
Buyno-Arctowa była w okresie międzywojennym najpłodniejszą pisarką dla dzieci i młodzieży. Bardzo popularne były jej powieści dla dziewcząt, np. "Kocią Mamę i jej przygody" do 1937 r. wznawiano siedmiokrotnie. W 1930 r. ukazała się jej powieść fantastycznonaukowa "Wyspa mędrców", opublikowana w „Tygodniku Przygód i Powieści” (1929–1930, nr 1–40, wznowiona w latach 1990–1991 przez wydawnictwo Alfa). Inne utwory science fiction to "Zielony szaleniec" („Moje Pisemko” 1933, nr 1–53, wyd. osobne 1936) i "Dziecko morza" („Moje Pisemko” 1934, nr 1–43, 45–52; wyd. osobne 1937).
Została pochowana na cmentarzu parafialnym w Żeliszewie Podkościelnym.
Życie prywatne.
W 1901 wyszła za wydawcę, Zygmunta Arcta (1871–1935). Miała z nim trzech synów: Michała juniora (1904–1944), Zbysława (1906–1990), oraz lotnika i pisarza Bohdana Arcta (1914–1973). W 1919 dołączyła do Naczelnego Komitetu Konfederacji Polskiej.

</doc>
<doc id="131487" url="https://pl.wikipedia.org/wiki?curid=131487" title="Kama">
Kama



</doc>
<doc id="131490" url="https://pl.wikipedia.org/wiki?curid=131490" title="2 Karo Tuszyńskiego">
2 Karo Tuszyńskiego

2 Tuszyńskiego – brydżowa konwencja licytacyjna opracowana przez polskiego brydżystę Piotra Tuszyńskiego. Istotą konwencji jest sztuczny relay 2 w sekwencji 1♣-1S-2♣-2 – w tych sekwencjach ostatnia odzywka jest forsująca i pyta otwierającego o sprecyzowanie układu i siły (analogicznie jak Magister w sekwencjach 1m/-1S-1BA-2♣).
Odpowiedzi otwierającego są następujące ("+" oznacza nadwyżkę, "-" – brak nadwyżki):
 1♣ 1
 2♣ 2
 2 – 2-3 kiery (-).
 2♠ – Nadwyżka, nie precyzuje układu.
 2BA – 4-5♣ singleton kier, (-).
 3♣ – 6+ trefli, (-).
 3 – 6+ trefli, 3 kiery, singleton pik, (-).
 3 – 6+ trefli, 3 kiery, singleton karo (-).
 1♣ 1♠
 2♣ 2
 2 – Nadwyżka lub 4 kiery w pełnym przedziale siły.
 2♠ – 2-3 piki, (-).
 2BA – 5 trefli, 4 kara, singleton pik, (-).
 3♣ – 6+ trefli, singleton pik (-).
 3 – 3 piki, singleton kier, 6+ trefli lub 5 trefli i 4 kara.
 3 – 3 piki i 4 kiery.
 3♠ – 6+ trefli, 3 piki, singleton karo.
W dalszej licytacji z pozycji odpowiadającego, nie forsuje tylko 3♣ (ale z trzema kierami otwierający ma obowiązek zgłoszenia 3), inne odzywki odpowiadającego forsują do końcówki.

</doc>
<doc id="131491" url="https://pl.wikipedia.org/wiki?curid=131491" title="Darek Popowicz">
Darek Popowicz

Dariusz "Darek" Popowicz (ur. 2 sierpnia 1968), znany również jako Popcorn – polski muzyk, kompozytor i instrumentalista, gitarzysta. Członek Akademii Fonograficznej ZPAV. Darek Popowicz znany jest przede wszystkim z wieloletnich występów w grupie muzycznej Acid Drinkers, której jest członkiem od 1986 roku.Wraz z zespołem ośmiokrotnie otrzymał nagrodę polskiego przemysłu fonograficznego Fryderyka. W latach 1988–1992 grał w technical thrashmetalowej formacji Wolf Spider. W latach późniejszych współpracował z Tomaszem Budzyńskim w jego zespołach Armia (1995–2005) oraz Budzy i Trupia Czaszka (2004–2005). 

</doc>
<doc id="131494" url="https://pl.wikipedia.org/wiki?curid=131494" title="Zdroje (Szczecin)">
Zdroje (Szczecin)

Zdroje (do 1945 niem. "Finkenwalde") – część miasta i osiedle administracyjne Szczecina, będące jednostką pomocniczą miasta. Położone na Prawobrzeżu, przy drodze krajowej nr 10 (w kier. Stargard). Zdroje graniczą z osiedlami: Dąbie na północy, Słoneczne i Bukowe-Klęskowo na wschodzie, Podjuchy na południowym zachodzie i poprzez rzekę Regalicę z Międzyodrzem. Południową granicę z gminą Stare Czarnowo wyznacza autostrada A6.
Według danych z 1 maja 2017 w osiedlu na pobyt stały zameldowanych było 8467 osób.
Historia.
Wieś "Finkenwalde" powstała w 1750 roku.
Około roku 1935 protestancki teolog Dietrich Bonhoeffer założył w ówczesnym "Finkenwalde" półlegalne seminarium duchowne Kościoła Wyznającego, zlikwidowane przez gestapo w 1937.
Samorząd mieszkańców.
Rada Osiedla Zdroje liczy 15 członków. Samorząd osiedla Zdroje został ustanowiony w 1990 roku.
Przyroda.
Na południe od torów kolejowych znajduje się Park Leśny Zdroje stanowiący część Szczecińskiego Parku Krajobrazowego „Puszcza Bukowa” i Puszczy Bukowej z niezwykłym sztucznym Jeziorem Szmaragdowym (gł. 16 m), powstałym w wyrobisku dawnej kopalni kredy, którego woda, jak wskazuje nazwa, ma kolor szmaragdowy, ze względu na dużą zawartość węglanu wapnia. W roku 2012 otworzono Ogród ciszy i medytacji Dietricha Bonhoeffera na cześć niemieckiego pastora.
Komunikacja.
Komunikację z miastem zapewniają liczne linie autobusowe prowadzące w kierunku większości prawobrzeżnych osiedli, a także linie kolejowe ze stacji „Szczecin Zdroje” łącząca Szczecin Dąbie (kier. Goleniów i Stargard) z centrum miasta i z Podjuchami (kier. Gryfino). Przez Zdroje (stacje „Szczecin-Lotnisko” i „Szczecin Zdroje Wschodnie”) prowadziły niegdyś tory ze szczecińskiego portu przez Regalicę na wysokości wyspy Siedlińskiej Kępy w kierunku Płoni, Starego Czarnowa i wsi Sobieradz. Większość tej linii, od Portu do Zdrojów Wsch. i od Płoni do Sobieradza, jest rozebrana. Przez Zdroje od 2015 roku przebiega linia Szczecińskiego Szybkiego Tramwaju. Na obszarze osiedla znajduje się przystanek tramwajowy "Jaśminowa ZUS" (przy skrzyżowaniu z ul. Jaśminową) oraz pętla tramwajowa "Turkusowa" (za Selgrosem).

</doc>
<doc id="131498" url="https://pl.wikipedia.org/wiki?curid=131498" title="Film fabularny">
Film fabularny

Film fabularny – jeden z podstawowych rodzajów filmowych, przeciwieństwo filmu dokumentalnego. Film fabularny podzielony jest na gatunki, których świat przedstawiony ma charakter fikcjonalny, dający się opowiedzieć w ramach fabuły. Jakkolwiek utwory fabularne mogą powstawać na podstawie autentycznych wydarzeń, wykorzystywać prawdziwe postaci i miejsca, zawsze tworzą rzeczywistość wyobrażeniową, skonstruowaną na podstawie scenariusza oraz gry aktorskiej. Filmy fabularne powstawały od zarania dziejów kina, stając się najpopularniejszym rodzajem filmowym o silnym zróżnicowaniu gatunkowym.
Film a fabuła.
Podstawą teoretyczną dla badań nad filmem fabularnym była szkoła formalistów rosyjskich, między innymi Borysa Eichenbauma, Wiktora Szkłowskiego oraz Jurija Tynianowa. Szkłowski sformułował rozróżnienie sjużetu i fabuły. Fabuła jest konglomeratem schematów, motywów oraz wątków, natomiast pojęcie sjużetu odnosi się sposobu przedstawiania fabuły. O ile dla Tynianowa fabuła jest statycznym schematem akcji, połączonym szeregiem motywów oraz cechującym się następstwem czasowym, sjużet ma charakter dynamiczny (procesualny), a współdziałają w nim wszystkie elementy formy filmowej, od motywów fabularnych po techniki stylistyczne.
Tradycja kina klasycznego zakłada istnienie fabuł dwuwątkowych, gdzie protagonista bierze udział zarówno w wątku głównym określonym przez gatunek (na przykład przestępstwo w filmie kryminalnym), jak i pobocznym o charakterze melodramatycznym. Tradycyjnie intryga fabularna rozgrywa się wokół wzoru: ekspozycja → zawiązanie akcji → komplikacje → punkt kulminacyjny → rozwiązanie. Ze względu na sposób rozwiązania intrygi wyróżnia się dwa rodzaje fabuł: zamkniętą, w której rozwiązane zostają wszystkie wątki, co przynosi satysfakcję widzowi, oraz otwartą, w której wątki pozostają nierozwiązane, a odbiorcy pozostawia się pole do interpretacji.
Historia.
Kino wczesne i premodernizm.
Choć powszechnie początek filmu fabularnego przypisuje się braciom Lumière i ich dziełu "Polewacz polany" (1895), za ojca fantazji filmowej uznawany jest Georges Méliès, który za pośrednictwem montażu oraz efektów specjalnych uzyskiwał efekt porównywalny z jego „żywymi” występami iluzjonistycznymi. W filmach takich jak "Podróż na Księżyc" (1903) Mélièsa, ale także eksperymentatorskich dziełach szkoły z Brighton, fabuła ograniczała się do jednego wątku, a głównym celem tychże filmów było demonstrowanie możliwości kina. Wprawdzie pojawiały się próby uszlachetnienia kina za pośrednictwem adaptacji sztuk teatralnych (np. autorstwa Film d’Art), jednakże filmy te wciąż miały charakter krótkometrażowy i posługiwały się niezbyt skomplikowanymi fabułami.
Począwszy od pierwszego amerykańskiego filmu pełnometrażowego "Życia Mojżesza" (1909), można dostrzec tendencję znaczącego zwiększenia długości filmów. We Włoszech okresu I wojny światowej powstawały operowe włoskie monumenty takie jak "Cabiria" (1913) Giovanniego Pastrone, natomiast w Stanach Zjednoczonych – pozbawionych tradycji teatralnej i operowej – wykształcił się styl klasyczny niezależny od innych sztuk. Tradycja narracji melodramatycznej w kinie amerykańskim utrwaliła się za sprawą takich filmów, jak "Narodziny narodu" (1915) oraz "Nietolerancja" (1916) Davida Warka Griffitha, w których reżyser stopniował napięcie, prowadził narrację równoległą oraz stosował strategię „ocalenia w ostatniej chwili”. Lata 20. XX wieku przyniosły w Stanach Zjednoczonych konwencjonalizację gatunków filmowych, kręconych odtąd seryjnie i przyciągających widzów przede wszystkim aktorstwem. Zwartą strukturę narracji, opartą na montażu, zaadaptowała również w latach 20. radziecka szkoła montażu, której teoretykami i praktykami byli tacy reżyserzy, jak Siergiej Eisenstein ("Pancernik Potiomkin", 1925), Wsiewołod Pudowkin ("Matka", 1926) oraz Ołeksandr Dowżenko ("Ziemia", 1930). Narracja melodramatyczna cechowała także inspirowane malarstwem i teatrem niemieckie kino ekspresjonistyczne, stanowione między innymi przez Fritza Langa ("Metropolis", 1926) oraz Friedricha Wilhelma Murnaua ("Nosferatu – symfonia grozy", 1922)
Kino klasyczne.
Na przełomie lat 20. i 30. XX wieku kinematografie światowe zaadaptowały dźwięk, co miało szereg konsekwencji dla kina fabularnego. Kino dźwiękowe stało się bardziej mimetyczne od niemego, bardziej realistyczne, uspójnione, zdominowane przez dialog oraz przestrzeń pozakadrową. Napięcie poszczególnych scen budowała ponadto muzyka ilustracyjna o charakterze melodramatycznym, wzmacniająca emocje wobec sytuacji fabularnej filmów. Właśnie wówczas w pełni ukształtowały się gatunki takie jak western ("Dyliżans" Johna Forda, 1939), melodramat kierowany do kobiecej widowni ("Ludzie w hotelu" Edmunda Gouldinga, 1931), film gangsterski ("Człowiek z blizną" Howarda Hawksa, 1932), horror ("Dziwolągi" Toda Browninga, 1932) oraz film marynistyczny ("Kapitan Blood" Michaela Curtiza, 1935). Rozwijała się również komedia w odmianie kabaretowej ("Kacza zupa" Leo McCareya, 1932), screwball comedy ("Dziewczyna Piętaszek" Hawksa, 1940; "Ich noce" Franka Capry, 1934). Kontrapunktem dla hollywodzkich filmów był francuski „czarny realizm poetycki”, znamionowany przez melancholijny nastrój, literackie dialogi oraz manieryczną formę zapowiadającą zjawisko filmu noir ("Pépé le Moko" Juliena Duviviera, 1937; "Ludzie za mgłą" Marcela Carné, 1938).
Przełomem zwiastującym nowoczesny styl opowiadania okazał się "Obywatel Kane" (1941) Orsona Wellesa. Padające w nim na początku słowo „Różyczka” wypowiadane przez umierającego magnata dziennikarskiego nie znajdowało bezpośredniego uzasadnienia w samych dialogach; ponadto biografia Kane’a była konfrontowana z różnymi wersjami zdarzeń opowiadanymi przez jego bliskich, co podkreślało subiektywność narracji filmowej, poczytywanej przedtem w kategoriach „stylu zerowego”. Wprowadzone w "Obywatelu Kanie" retrospekcje były wielokrotnie wdrażane w następujących po nim filmach noir, na przykład "Żegnaj, laleczko" (1944) Edwarda Dmytryka, "Podwójnym ubezpieczeniu" (1944) Billy’ego Wildera, "Topielicy" (1947) Roberta Montgomery’ego, "Człowieku z przeszłością" (1947) Jacques’a Tournera oraz "Bulwarze Zachodzącego Słońca" (1951) Wildera. Filmy noir, w których przeważały nieszczęśliwe zakończenia, niekiedy poparte premodernistycznymi sekwencjami marzeń sennych ("Kobieta w oknie" Langa, 1944; "Urzeczona" Alfreda Hitchcocka, 1945), odzwierciedlały chaotyczny porządek świata zdominowanego przez zbrodnię.
Modernizm drugiej fali.
Alternatywny sposób opowiadania, w którym rozwój akcji nie zależy od bohatera, lecz od uwarunkowań społecznych, reprezentował modernizm drugiej fali. Jego zapowiedzią stały się filmy neorealistyczne, które wprowadziły budowę nowelową ("Paisà" Roberta Rosselliniego, 1946) oraz kolistą konstrukcję dramaturgiczną, powodującą powrót bohatera do stanu wyjściowego ("Ziemia drży" Luchina Viscontiego, 1948; "Umberto D." Vittoria De Siki, 1952). W narracji modernistycznej drugiej fali bohaterowie tracą zdolność do działania, zmagając się z wewnętrznymi problemami natury egzystencjalnej, przeżywając alienację oraz bunt wobec świata. Wśród przykładów takiej alienacji można wskazać bohaterów filmów Michelangela Antonioniego (np. "Przygoda", 1960; "Powiększenie", 1966) oraz późnych dzieł Ingmara Bergmana ("Milczenie", 1963; "Persona", 1966). Na znaczeniu w modernizmie drugiej fali zyskały chwyty subiektywizujące, jak w "Tam, gdzie rosną poziomki" (1958) Bergmana, autotematycznym "8½" (1963) Federica Felliniego oraz w podporządkowanym strumieniowi świadomości "Zeszłego roku w Marienbadzie" (1959) Alaina Resnais’go. Bohaterowie modernizmu drugiej fali nie mają motywacji psychologicznej i działają impulsywnie, jak bohater "Do utraty tchu" (1959) Jeana-Luca Godarda; często są podporządkowani przypadkowi, jak postacie w "Pali się moja panno" (1966) Miloša Formana.
Postmodernizm.
W latach 80. XX wieku wykrystalizował się styl filmu fabularnego zwany postmodernizmem. Postmodernizm jest reakcją na wyczerpanie się form drugiej fali modernizmu i przejawia się w zniesieniu tradycyjnego podziału na kulturę wysoką i niską, nostalgicznym przywoływaniu przeszłości oraz silnie akcentowanej intertekstualności, współgrającej z zasadą podwójnego kodowania. Tropy postmodernistyczne pojawiają się w filmach takich jak "Nietykalni" (1987) Briana De Palmy ze sceną strzelaniny na schodach przywołującą "Pancernik Potiomkin" czy też mieszającym styl niski i wysoki "Pulp Fiction" (1994) Quentina Tarantino. Ten ostatni film upowszechnił w kinie fabularnym zabieg polegający na przestawieniu kolejności poszczególnych rozdziałów, nadający strukturze narracyjnej "Pulp Fiction" wymiar cykliczny. Filmy postmodernistyczne cechuje również figura niewiarygodnego narratora, powszechna w takich dziełach jak "Podziemny krąg" (1999) Davida Finchera, "Szósty zmysł" (2000) M. Night Shyamalana, "Mulholland Drive" (2001) Davida Lyncha, a także metoda „rozpraszania uwagi” poprzez wprowadzanie równoległych wątków akcji w ramach jednego obrazu ("Timecode" Mike’a Figgisa, 2000), łączenie różnych porządków czasowych ("Godziny" Stephena Daldry’ego, 2002), prezentowanie różnych wersji losów bohatera ("Przypadek" Krzysztofa Kieślowskiego, 1981) lub epizodyczną konstrukcję rozłożoną na szereg różnych bohaterów ("Na skróty" Roberta Altmana, 1983). Do chwytów postmodernistycznych można zaliczyć również inwersję czasową, obecną np. w "Memento" (2000) Christophera Nolana oraz "Nieodwracalnych" (2002) Gaspara Noé.
"Slow cinema".
Równocześnie z postmodernizmem wykrystalizowała się odmiana modernizmu, która w zachodniej historiografii określana jest mianem "slow cinema", podczas gdy w Polsce figuruje pod nazwą neomodernizmu. Kino neomodernistyczne, w przeciwieństwie do postmodernizmu filmowego, cechuje powolny postęp akcji, minimalizm pod względem użytych środków wyrazu oraz kontemplacja rzeczywistości. Spośród kanonicznych dzieł "slow cinema" wymienia się kino Tsai Ming-lianga ("Niech żyje miłość", 1991), Béli Tarra ("Szatańskie tango", 1994), Gusa Van Santa ("Słoń", 2003), Jeana-Pierre’a i Luca Dardenne’ów ("Rosetta", 1999), Bruno Dumonta ("Ludzkość," 1999) oraz Aleksandra Sokurowa ("Moloch", 1999).
Kino postklasyczne.
Po 1975 roku obok nurtu postmodernistycznego wyłoniła się postklasyczna odmiana kina fabularnego. Ciągłość pomiędzy kinem klasycznym a postklasycznym polega na znacznie częstszym wykorzystywaniu technik subiektywizacyjnych; ponadto filmy postklasyczne kosztem dramaturgicznej logiki przebiegu zdarzeń na ekranie wykorzystują ponownie zdobycze kina atrakcji, tzn. intensywne efekty specjalne oraz chwyty melodramatyczne. Do przykładów takich filmów zaliczane są np. "Szklana pułapka" Johna McTiernana (1988), "Twierdza" Michaela Baya (1996) oraz "Dzień Niepodległości" Rolanda Emmericha (1996).

</doc>
<doc id="131501" url="https://pl.wikipedia.org/wiki?curid=131501" title="Piawa">
Piawa

Piawa (wł. "Piave", łac. "Plavis") – rzeka w północno-wschodnich Włoszech. Jej długość to 220 km. 
Źródło w Alpach przy granicy z Austrią, płynie w kierunku południowo-wschodnim i kończy swój bieg w Zatoce Weneckiej Morza Adriatyckiego. 
Główna linia oporu włoskiego podczas I wojny światowej po nieprzynoszących rozstrzygnięcia dwunastu bitwach nad Isonzo. 
15 czerwca 1918 r. Austriacy rozpoczęli bitwę nad Piawą, poprzedzoną przygotowaniem artyleryjskim. W trakcie walk użyto m.in. gazów bojowych. Sztab austriacki zakładał, że po złamaniu włoskiego oporu uda się wojskom austro-węgierskim wedrzeć w głąb Włoch. 19 czerwca Włosi przeszli do kontruderzenia i wyparli przeciwnika z zajętych po pierwszych sukcesach terenów. Bitwa, zakończona 25 czerwca, jest symbolem agonii monarchii Austro-Węgierskiej - wykazała jej słabość militarną i wewnętrzną.

</doc>
<doc id="131502" url="https://pl.wikipedia.org/wiki?curid=131502" title="Język semicki">
Język semicki



</doc>
<doc id="131507" url="https://pl.wikipedia.org/wiki?curid=131507" title="Literatura szwedzkojęzyczna">
Literatura szwedzkojęzyczna

Literatura szwedzkojęzyczna – termin odnoszący się do dzieł literackich stworzonych w języku szwedzkim w samej Szwecji oraz w Finlandii i na Wyspach Alandzkich. W artykule omówiono także twórców piszących po łacinie, jeśli ich działalność miała istotny wpływ na rozwój kultury i literatury szwedzkojęzycznej.
Pierwsze przypisywane literaturze szwedzkojęzycznej teksty o charakterze literackim związane są z datowaną na XI wiek kulturą kamieni runicznych. Po wprowadzeniu chrześcijaństwa literatura ta, choć z pewnym opóźnieniem, rozwijała się w rytm europejskich przemian kulturowych. Najwybitniejszym przedstawicielem średniowiecza była tworząca pisma mistyczne katolicka współpatronka Europy, święta Brygida Szwedzka (ok. 1302–1373). Następnym okresem, gdy na gruncie literatury szwedzkiej pojawiły się osobowości o formacie ogólnoeuropejskim, było oświecenie. Warto tutaj wspomnieć przyrodnika Karola Linneusza (1707–1778), mistyka Emanuela Swedenborga (1688–1772) i barda Carla Michaela Bellmana (1740–1795). Swoją obecność w kulturze światowej zaznaczyli też Szwedzi na przełomie XIX i XX wieku naturalistycznymi i mistycznymi dramatami autorstwa Augusta Strindberga (1849–1912) oraz żywą prozą Selmy Lagerlöf (1858–1940). Ich osiągnięciom dorównał w XX wieku eksperymentator, poeta, prozaik i dramaturg Pär Lagerkvist (1891–1974). Popularność zdobyły napisane w języku szwedzkim dzieła Astrid Lindgren (1907–2002), autorki między innymi "Dzieci z Bullerbyn", oraz Tove Jansson (1914–2001), twórczyni świata Muminków.
Czasy przedhistoryczne.
Świadectwa początków tradycji literackich Szwecji zachowały się do naszych czasów jedynie w formie szczątkowej, gdyż utwory były w tamtych czasach przekazywane ustnie. O istnieniu bogatej kultury oralnej świadczą na przykład informacje przekazane przez Adama z Bremy (ok. 1040–1081) na temat pieśni śpiewanych w pogańskiej świątyni w Uppsali.
Pewne ułamki utworów literackich przetrwały do naszych czasów także dzięki kamieniom runicznym, na których czasami można spotkać zapisane futharkiem fragmenty o charakterze poetyckim. Za jeden z najważniejszych szwedzkich zabytków runicznych uważany jest kamień z Rök, którego inskrypcja została wyryta około połowy IX w. Istotnym zabytkiem świadczącym o istnieniu oralnej kultury literackiej jest kamień z Ramsund (wyryty ok. roku 1000), który przedstawia w formie obrazków skomplikowaną legendę o Sygurdzie Fafnesbane, znaną także jako "Saga rodu Wölsungów".
Część tradycji literatury szwedzkiej przetrwała prawdopodobnie w utworach tradycyjnie łączonych z innymi literaturami. Odnotowuje się na przykład fakt, że istotne fragmenty "Heimskringli" (ok. 1225) Snorriego Sturlusona (1179–1241), zwyczajowo wiązane z literaturą islandzką lub norweską, osadzone są w szwedzkich realiach okolic Gamla Uppsali. Należący do literatury angielskiej poemat "Beowulf" (wersja ustna ustalona ok. VIII wieku) w dużej części także opiera się na wątkach związanych z terenami Szwecji.
Średniowiecze i unia kalmarska (ok. 1100–1523/1527).
Najstarszymi średniowiecznymi zabytkami literatury szwedzkiej są zwody praw dzielnicowych z XIII wieku. Za najstarsze z nich uważane jest prawo dzielnicowe Västergötlandu (tzw. starsze, "den äldre Västgötalagen", zredagowano ok. 1220). W tym samym XIII wieku żył Petrus de Dacia (lata 30. XIII wieku–1289), uważany za pierwszego szwedzkiego pisarza. Wraz z rozprzestrzenianiem się chrześcijaństwa zaczęła się pojawiać także literatura religijna, na którą składały się tłumaczenia oficjów, hymnów i fragmentów Biblii oraz różnego rodzaju egzempla. Ważnym zbiorem takich egzemplów była "Fornsvenska legendariet" ("Staroszwedzka legenda") z przełomu XIII i XIV wieku. 
Na początku XIV wieku w Szwecji pojawiła się literatura dworska. Z polecenia królowej , żony norweskiego króla Håkona V Magnussona, zostały przeniesione na grunt języka szwedzkiego trzy, znane na kontynencie europejskim, romanse rycerskie ("Eufemiavisor" – "Pieśni Eufemii"). W spisanej w okresie małoletniości króla Magnusa Erikssona (lata 20. XIV w.) "Erikskrönika" ("Kronice Eryka") znalazł się między innymi, stworzony całkowicie z inspiracji politycznych, opis walki o władzę z okresu około roku 1300. Obie te księgi zostały zapisane w popularnej w średniowieczu formie wierszowej zwanej knittelvers. Największą jednak pisarką tych czasów była święta Brygida (ok. 1302–1373), która w "Objawieniach" (szw. "Himmelska uppenbarelser") przedstawiała swoje natchnione wizje oraz atakowała wrogów politycznych i kościelnych.
Czasy unii kalmarskiej przyniosły obniżenie jakości twórczości literackiej. Z okresu tego pochodzą, między innymi, pieśni autorstwa biskupa Strängnäs, Tomasza (ok. 1380–1443): "Engelbrektsvisan" ("Pieśń Engelbrekta"), której ostatnie strofy nazywane są "Frihetsvisan" ("Pieśń wolności"), oraz krótsza "Trohetsvisan" ("Pieśń wierności").
Warte uwagi są też nordyckie ballady, które w tradycji ludowej, jako swego rodzaju eposy, przetrwały bardzo długo i miały wpływ na literaturę aż po wiek XX (utwory te, ze względu na niechęć hierarchii kościelnej, zaczęto spisywać dopiero w XVI wieku). W tradycji ludowej przekazywane były też drobne formy o cechach literackich (zagadki, przysłowia).
Reformacja i epoka wielkości (1527–1721).
W czasie reformacji nastąpiła stagnacja w literaturze szwedzkiej. Po okresie unii kalmarskiej, gdy centrum władzy i kultury znajdowało się w Danii, a lokalni możnowładcy zajmowali się potyczkami politycznymi, a nie rozwojem kulturalnym kraju, następny okres nie był bardziej szczęśliwy. Król Gustaw I Waza musiał przede wszystkim zabezpieczyć niezależność państwa, która to wartość osiągana była kosztem rozwoju kulturowego kraju. Jego synowie i następcy, Eryk XIV Waza i Jan III Waza, choć dbali o poprawę tej sytuacji, nie zdołali przezwyciężyć wieloletnich zaniedbań w tej dziedzinie. W tym czasie zaznaczył się, wynikający z kulturowych związków reformacji, silny wpływ języka średnio-dolno-niemieckiego.
W roku 1541 wydano tłumaczenie Pisma Świętego, "Biblię Gustawa Wazy", które z drobnymi zmianami (m.in. rewizja tekstu w "Biblii Karola XII") wydawane było regularnie do roku 1917. Stanowiło ono istotny element kształtowania się jednolitego języka szwedzkiego. W czasach tych zdecydowanie dominowała literatura religijna wspierająca ruch reformacji. W jej tworzeniu kluczową rolę odegrał Olaus Petri (1493–1552), który był jednym z najważniejszych tłumaczy "Biblii Gustawa Wazy" oraz przetłumaczył i stworzył wiele szwedzkich psalmów oraz dużą liczbę własnych, oryginalnych pism religijnych. Był on także autorem jednego z dość nielicznych pozareligijnych utworów tego okresu: "En swensk cröneka" ("Szwedzka kronika"), opisującego dzieje Szwecji do 1520 roku.
Pod koniec tego okresu pojawiła się przestrzeń, w której mogła zaistnieć literatura świecka. Jej głównym autorem był Lars Wivallius (1605–1669), jeden z największych awanturników tych czasów. Jego wiersze były nasycone miłością do wolności i natury. Z kolei Johannes Messenius (ok. 1579–1636) był pierwszym pisarzem, który tworzył na ziemi szwedzkiej dramaty o tematyce świeckiej.
Literatura baroku wkroczyła do Szwecji w XVII wieku. Częste kontakty z Europą kontynentalną wynikające z wojen prowadzonych przez Szwecję w pierwszej połowie tego wieku doprowadziły do zaszczepienia na gruncie szwedzkim właściwych dla tej epoki form literackich. Dużą rolę w stymulowaniu twórczości literackiej grał w połowie XVII wieku dwór królowej Krystyny.
Głównym przedstawicielem literatury tych czasów był Georg Stiernhielm (1598–1672), który próbował ustanowić podwaliny szwedzkiej poezji poprzez naśladownictwo antyku. Napisany heksametrem epos "Hercules" ("Herkules", 1658) inspirował cały szereg jego następców. Zainteresowanie klasycznymi formami poetyckimi spowodowało, że w 1651 roku pojawił się pierwszy napisany po szwedzku systematyczny opis form poetyckich "Manuductio ad Poesin Svecanam, thet är, en kort Handledning til thet Swenske Poeterij, Verss- eller Rijm-Konsten" ("Szwedzka poetyka", 1651), autorstwa Andreasa Arvidiego (ok. 1620–1673).
W czasach tych swój punkt szczytowy przeżywał też rozumiany dosłownie szwedzki gotyzm, którego wyznawcą był m.in. Georg Stiernhielm, a którego ukoronowanie stanowiło dzieło historyczne "Atland eller Manheim" ("Atlantyda lub Manheim", 1677–1702), autorstwa Olausa Rudbecka (1630–1702). Na szczególną uwagę zasługuje też poezja bachiczna oraz religijna autorstwa (Larsa Johanssona, 1638–1674), który uważany jest często za największy talent poetycki tego okresu.
W latach 70. XVII w. liryka barokowa osiągnęła swój punkt szczytowy, jeśli chodzi o liczbę tworzonych utworów. Pochodzące z tego okresu psalmy, a także wiersze okolicznościowe pisane na śluby i pogrzeby, wyrażały z jednej strony niepohamowaną radość życia, a z drugiej strach przed śmiercią. Utwory te były pisane pod wpływem włoskiego marinizmu, a do najważniejszych poetów uprawiających ten styl należeli Gunno Dahlstierna (1661–1709), Israel Holmström (ok. 1660–1708), Johan Runius (1679–1713) i Jacob Frese (1690–1729).
Szwedzki dramat tego okresu nie przyniósł żadnych wybitnych dzieł, jednak warto nadmienić, iż po raz pierwszy utwory dramatyczne zaczęły służyć rozrywce. Wartym odnotowania twórcą dramatycznym tego okresu był Urban Hiärne (1641–1724).
Klasycyzm, oświecenie i epoka przedromantyczna (1721–1809).
W 1732 roku ujrzał światło dzienne pierwszy numer pierwszego szwedzkiego tygodnika moralistyczno-satyrycznego, "". Jego redaktorem naczelnym był Olof von Dalin, który kierował pismo do publiczności mieszczańskiej. Dalin pisał wiersze pod wpływem pochodzącego z Francji klasycyzmu, a w późniejszym okresie zasłynął jako poeta nadworny. Spisane przez niego dzieło historyczne "Svea rikes historia" ("Historia królestwa Szwecji", 1747–1762), doprowadzone do czasów Gustawa II Adolfa, rozprawiało się z mitem o pochodzeniu Szwedów od plemienia Gotów.
Wśród współczesnych Dalina wyróżniała się Hedvig Charlotta Nordenflycht (1718–1763), która była jego największą konkurentką. Jej liryka miała częściowo charakter osobisty i uczuciowy, a częściowo poświęcona była walce o intelektualne prawa kobiet.
Charakterystyczne jest to, iż w okresie oświecenia do literatury trafili ludzie o typowo naukowych zainteresowaniach. Emanuel Swedenborg (1688–1772), który początkowo zajmował się działalnością badawczą w zakresie nauk przyrodniczych, po przejściu kryzysu duchowo-psychologicznego około roku 1736 zaczął spisywać swoje mistyczne wizje. Utwory te wywarły silny wpływ nie tylko na literaturę szwedzką, ale także na całą kulturę europejską. Z kolei Karol Linneusz (1707–1778) trafił do literatury dzięki swoim spisanym po szwedzku raportom z podróży w różne części Szwecji (Dalarna, Västergötland, Skania, Smalandia, Laponia, Olandia i Gotlandia). Ich walory literackie, wynikające ze szczególnej elegancji stylu i osobistego tonu przedstawienia, sprawiły, że Linneusz bywa zaliczany do największych stylistów XVIII-wiecznej Szwecji.
Jedyne w swoim rodzaju miejsce w literaturze tego okresu zajmuje bard Carl Michael Bellman (1740–1795), który w swoich pieśniach z "Fredmanowskich posłań i pieśni" (szw. "Fredmans epistlar") stworzył wyjątkowe, doskonale broniące się do dziś połączenie tekstu i muzyki.
Późniejszy okres oświecenia w Szwecji znajdował się pod silnym wpływem dworu królewskiego. Gustaw III był wielkim mecenasem sztuki końca XVIII wieku. Z jego inicjatywy powstała Opera Królewska (1773) oraz Akademia Szwedzka (1786). Okres ten bywa nazywany erą gustawiańską. Działalność monarchy spowodowała wzrost rangi literatury, jednak najzdolniejsi twórcy, ceniąc swą niezależność, tworzyli w pewnej opozycji do tego nurtu. 
Dwoje najważniejszych przedstawicieli późniejszego etapu szwedzkiego oświecenia to Johan Henric Kellgren (1751–1795) oraz jego następczyni Anna Maria Lenngren (1754–1817). Oboje przyciągnęli wielu czytelników, ponieważ współpracowali z czasopismem "Stockholms Posten", które w tym czasie było głównym nośnikiem i propagatorem idei oświeceniowych w Szwecji. Kellgren przede wszystkim bronił oświecenia przed będącymi pod wpływem "Pieśni Osjana", prac filozoficznych Rousseau i utworów młodego Goethego reprezentantami prądów przedromantycznych, na przykład Thomasem Thorildem (1759–1808) i Bengtem Lidnerem (1757–1793).
Romantyzm i realizm (1809–1870).
W 1810 roku pojawiły się dwa pisma literackie – "Polyfem" w Sztokholmie i "" w Uppsali – które przeciwstawiały się klasycyzmowi z kręgu Akademii Szwedzkiej i przyczyniły się do rozwoju romantyzmu. Wokół nich zgromadziła się grupa twórców określana nazwą "nowi romantycy" (szw. "nyromantikerna"). Do jej członków należał Per Daniel Atterbom (1790–1855), który stał się jednym z najważniejszych przedstawicieli tej epoki w Szwecji. Przyjaciel Atterboma Erik Gustaf Geijer (1783-1847), a także Esaias Tegnér (1782–1846) reprezentowali romantyzm o charakterze narodowym, który odwoływał się do staronordyckiej historii i tradycji szwedzkiego gotyzmu. Geijer w swoim wierszu "Vikingen" ("Wiking") wprowadził do literatury wikingów, którzy byli głównymi bohaterami "Frithiofowej sagi" (szw. "Frithiofs saga") Tegnéra i wielu późniejszych tekstów. Znaczącą rolę w propagowaniu szwedzkiej ludowości oraz tradycji nordyckiej w literaturze religijnej tych czasów odegrał (1779–1839), który był głównym redaktorem i twórcą wielu utworów ze szwedzkiego zbioru psalmów z początku XIX wieku ("1819 års psalmbok"). 
Największym poetą szwedzkiego romantyzmu był Erik Johan Stagnelius (1793–1823), który umarł, mając zaledwie trzydzieści lat, i zaczął zdobywać znaczenie dopiero po śmierci.
Na przełomie lat 30. i 40. XIX wieku napięcie społeczne między nurtami konserwatywnym i liberalno-burżuazyjnym spowodowało zwrócenie się literatury ku mimetyzmowi. W tym okresie pojawiły się też pierwsze godne odnotowania powieści. Jednym z pierwszych utworów tego typu, jeszcze mocno przesyconym ideami romantyzmu, był "Drottningens juvelsmycke" ("Klejnot królowej") Carla Jonasa Love Almqvista (1793–1866) z 1834 roku. Pięć lat później, w 1839 roku, Almqvist opublikował powieść "Det går an" ("To uchodzi"), w której stawiał pod znakiem zapytania instytucję małżeństwa, opisując żyjącą wspólnie parę niemającą ślubu kościelnego. Powieść ta, która doprowadziła do załamania kariery urzędniczej Almqvista, świadczyła o zwrocie literatury ku lepiej nadającemu się do ukazywania problemów społecznych realizmowi. W ramach tego prądu największe sukcesy święciły trzy kobiety: Fredrika Bremer (1801–1865), (1797–1848) i (1807–1892). Pierwsza z nich w największym stopniu poprzez swoje utwory (na przykład powieść "Hertha" z 1856) zaznaczyła wysiłki emancypacyjne kobiet tych czasów.
W okresie tym tworzyli również wybitni poeci. W języku szwedzkim tworzył mieszkający w Finlandii Johan Ludvig Runeberg (1804–1877), którego początkowo idylliczne wiersze oparte były o ludowe wątki. Z czasem jednak zwrócił się ku poezji religijnej, a w późniejszym okresie heroicznej, opisującej dzieje walki narodowej w czasie wojny rosyjsko-szwedzkiej 1808–1809. W Szwecji właściwej zaś tworzył (1828–1895), którego literatura pełna była zaangażowania w idee rewolucji francuskiej i liberalizmu. Ten ostatni oprócz wierszy tworzył także prozę – jego powieść "Den siste athenaren" ("Ostatni Ateńczyk") z 1859 roku stanowi krytykę dogmatycznego chrześcijaństwa.
Naturalizm i początek XX wieku (1870–1914).
Do najznakomitszych pisarzy tego okresu należeli przede wszystkim August Strindberg (1849–1912) i Selma Lagerlöf (1858–1940). Strindberg w 1879 roku dokonał przełomu w szwedzkiej literaturze swoją pierwszą powieścią "Czerwony Pokój" (szw. "Röda rummet"). Następnie napisał kilka mniejszych utworów, by w końcu zwrócić się ku teatrowi. Naturalistycznymi dramatami "Ojciec" (szw. "Fadren", 1887) i "Panna Julia" (szw. "Fröken Julie", 1888) zdobył sobie międzynarodowe uznanie, które utrwalił dzięki napisanym później, zupełnie odmiennym stylistycznie symbolistycznym utworom: "Gra snów" (szw. "Ett drömspel", 1902) i "Sonata widm" (szw. "Spöksonaten", 1907).
Laureatka Nagrody Nobla, Selma Lagerlöf, wystąpiła po raz pierwszy publicznie z powieścią "Gösta Berling" (szw. "Gösta Berlings saga", 1891). Inna ważna jej książka, "Cudowna podróż" (szw. "Nils Holgerssons underbara resa genom Sverige I-II", 1906–1907), była w zamyśle ułożonym w zabawną formę podręcznikiem do szwedzkiej geografii.
Te dwie największe postacie szwedzkiego piśmiennictwa tego czasu wkraczały w literaturę w różnych okresach. Debiut Strindberga przypadał na moment, gdy w wyniku wpływów duńskich (Georg Brandes) i norweskich (Henrik Ibsen) szczególnej siły nabrał nurt realistyczny, propagowany przez ruch zwany "Det unga Sverige" (Młoda Szwecja) lub "åttiotalisterna" („pokolenie lat osiemdziesiątych”). Najważniejsi przedstawiciele tej grupy to: główny ideolog, (1858–1909), Anne Charlotte Leffler (1849–1892) oraz jeden z najważniejszych krytyków literackich końca XIX i początku XX wieku – (1862–1906). Silny ośrodek literacki w tym okresie stanowiła Skania, z której wywodzili się tacy autorzy jak Albert Ulrik Bååth (1853–1912), Ola Hansson (1860–1925), Victoria Benedictsson (1850–1888).
Ostatnia dekada XIX wieku stała pod znakiem odwrotu od form realistycznych ku przekazom kładącym mocniejszy nacisk na uczucia, witalność oraz tradycję. Taki klimat stworzył esej programowy "Renässans" ("Renesans") Vernera von Heidenstama (1859–1940) z roku 1889 i to właśnie on utorował drogę debiutowi Selmy Lagerlöf. Sam Heidenstam, który został później noblistą, był autorem pełnych siły witalnej wierszy oraz utworów historycznych, np. "Svenskarna och deras hövdingar" ("Szwedzi i ich wodzowie", 1908–1910). Równie silnym głosem poetyckim tej dekady był Gustaf Fröding (1860–1911), który dysponował mistrzowskim opanowaniem form poetyckich i nadzwyczajną zdolnością opisywania postaci w wierszach przy jednoczesnej umiejętności wyrażania współczucia w cierpieniu. Trzecią najważniejszą postacią tego okresu był pośmiertny laureat Nagrody Nobla, Erik Axel Karlfeldt (1864–1931), który łączył w swej liryce w niezwykle udany sposób symbolistyczną formę z wiejskimi korzeniami i tradycją.
Pierwsza dekada XX wieku stała pod znakiem dekadentyzmu. Głównym jego reprezentantem w literaturze szwedzkiej był Hjalmar Söderberg (1869–1941), którego utwory odmalowywały z ogromną stylistyczną elegancją pesymistyczny obraz człowieka – jego bohaterowie to pozbawieni wszelkiej godności próżniacy. Debiutancką powieścią Söderberga są "Förvillelser" ("Zabłąkania", 1895), jego pierwsze arcydzieło to skandalizująca książka "Doktor Glas" (szw. "Doktor Glas", 1905), zaś "Niebłahe igraszki" (szw. "Den allvarsamma leken", 1912) jest jedną z klasycznych pozycji szwedzkiej literatury miłosnej.
Do najważniejszych poetów tego okresu należą symbolista i modernista Vilhelm Ekelund (1880–1949) oraz operujący dekadencką atmosferą podobną do książek Söderberga Bo Bergman (1869–1967).
Wojny światowe i okres międzywojenny (1914–1945).
Literatura po roku 1914 bardziej niż dotychczas skłaniała się ku problemom niższych warstw społecznych. Krytyczne przedstawienie mieszczaństwa opierane było na własnych doświadczeniach autorów, a w latach 20. i 30. przybrało formę utworów autobiograficznych. W okresie tym na szczególną uwagę zasługują Hjalmar Bergman (1883–1931), który w humorystyczny i zabawny sposób opisywał złe strony ludzkiej natury, a którego "Makurells in Wadköping" ("Makurellowie w Wadköping", 1919) opisywały miejską społeczność szwedzkiego małego miasteczka. Oprócz niego Sigfrid Siwertz (1882–1970), Gustaf Hellström (1882–1953), (1882–1942) i Elin Wägner (1882–1949) portretowali ówczesną Szwecję przechodzącą przemianę ze społeczeństwa tradycyjnego w społeczeństwo przemysłowe. Sigfrid Siwertz opisał w swojej powieści "Selambowie" (szw. "Selambs", 1920) różne rodzaje aspołecznego egoizmu; Gustaf Hellström w "Snörmakare Lekholm får en idé" ("Koronkarz Lekholm wpadł na pomysł", 1927) ukazał wielopokoleniową historię rodziny, która czyniła wielkie wysiłki, aby wyedukować swoje dzieci; Ludvig Nordström w "Landsorts-bohème" ("Bohema z małego miasteczka", 1911) przedstawił rabelaisowskie studium prowincjonalnej degeneracji; Elin Wägner – nowoczesną, pracującą zawodowo kobietę w "Norrtullsligan" ("Norrtullska banda", 1908) oraz walkę o prawa wyborcze kobiet w "Pennskaftet" ("Obsadka", 1910). Powieści o podobnej tematyce pisali także Agnes von Krusenstjerna (1894–1940), (1899–1974) i (1895–1972).
Autorzy pochodzący z klasy robotników czy drobnych chłopów, przeważnie samoucy, przedstawiali w powieściach na motywach autobiograficznych socjalną niedolę swojego środowiska. Pierwszym autorem z tej grupy, który zdobył szersze uznanie, był (1882–1940) ze swoim "Arbetare, en historia om hat" ("Robotnicy, historia gniewu", 1912). Oprócz niego do tej grupy zaliczają się Vilhelm Moberg (1898–1973), który ukazywał walkę drobnych rolników z nowymi czasami, ale jest najbardziej znany ze swojego cyklu emigracyjnego: "Emigranci" (szw. "Utvandrarna", 1949), "Imigranci" (szw. "Invandrarna", 1952), "Nybyggarna" ("Osadnicy", 1956), i "Sista brevet till Sverige" ("Ostatni list do Szwecji", 1959); Ivar Lo-Johansson (1901–1990) oraz (1897–1968) pokazywali mroczne życie komorników, jak choćby w "Godnatt, jord" ("Dobranoc, ziemio", 1933) Lo-Johanssona; zaś (1890–1964) opisywała trudną codzienność robotnic w fabrykach, widoczną choćby w powieści "Mor gifter sig" ("Matka wychodzi za mąż", 1936).
Liryka szwedzka znalazła się pod silnym wpływem modernizmu. Nurt ten został zapoczątkowany przez pochodzących z Finlandii autorów tworzących w języku szwedzkim. Byli to m.in. Gunnar Björling (1887–1960), Elmer Diktonius (1896–1961) i Edith Södergran (1892–1923).
Tak jak w ostatnich latach XIX wieku postaciami najwyższej rangi byli Selma Lagerlöf i August Strindberg, w czasach po I wojnie światowej podobnie wysoko ceniono twórczość noblisty Pära Lagerkvista (1891–1974). Zaznaczył on swoją aktywność we wszystkich rodzajach literatury. W swoich esejach programowych z czasu I wojny światowej wypracował nowy, ekspresjonistyczny styl literacki, który rozwinął w swoich wierszach, dramatach i częściowo w prozie. Szczególnie warte uwagi są zbiór wierszy "Ångest" ("Trwoga", 1916), który zaznaczył początek nowoczesnej liryki w Szwecji, a także powstałe pod wpływem rosnącego w siłę narodowego socjalizmu powieści "Kat" (szw. "Bödeln", 1933) i "Karzeł" (szw. "Dvärgen", 1944), ukazujące tkwiące w człowieku zło.
Nowoczesną lirykę z wpływami ekspresjonizmu, futuryzmu i surrealizmu, zaprogramowaną przez Lagerkvista, tworzyli też (1885–1929), którego styl najpełniej rozwinął się w zbiorze "Kriser och kransar" ("Kryzysy i laury", 1926), Artur Lundkvist (1906–1991) oraz Harry Martinson (1904–1978). Tych dwóch ostatnich należało również do autorów znaczącego zbioru wierszy "Fem unga" ("Pięciu młodych"), który ukazał się w 1929. Obok nich należy wymienić Karin Boye (1900–1941), której wiersze naznaczone były wpływem idei socjalistycznych oraz psychoanalizy, oraz Gunnara Ekelöfa (1907–1968), najbardziej radykalnego przedstawiciela modernizmu. Spośród poetów okresu przedwojennego warto jeszcze wymienić (1904–1997), (1898–1961) i (1898–1961).
Na szwedzkiej literaturze wywarły swe piętno polityczne przemiany w Niemczech. Obok wspomnianych wcześniej utworów Lagerkvista Karin Boye w 1940 roku opublikowała powieść antyutopijną "Kallocain" ("Kallokaina"), zaś Eyvind Johnson (1900–1976) w latach 1941–1943 w cyklu "Krillon" wyraził swój sprzeciw wobec nazizmu.
Po II wojnie światowej (1945–2000).
Lata 40..
W pierwszych latach po wojnie w literaturze szwedzkiej nastąpił prawdziwy przełom. Pytania egzystencjalne były – przede wszystkim w liryce – oddawane za pomocą eksperymentalnej i chaotycznej formy, wywodzącej się z modernizmu. Do poetów, którzy mocno zaznaczyli swoją obecność w tym nurcie, należeli Erik Lindegren (1910–1968), Karl Vennberg (1910–1995), Werner Aspenström (1918–1997), (1918–2003) i (1914–2003). Do reprezentantów prozy w tym okresie należeli Lars Ahlin (1915–1997), który opisywał świat wyobrażeń i posługiwał się estetyką antynaturalistyczną szczególnie widoczną w jego debiutanckiej powieści "Om" ("Jeśli") z roku 1946. Innym ważnym prozaikiem był Stig Dagerman (1923–1954), którego symboliczne i groteskowe powieści krążyły wokół skomplikowanych powiązań winy i strachu. Jedną z nich były "Weselne kłopoty" (szw. "Bröllopbesvär") z 1949 roku.
Lata 50..
Z czasem jednak, już na początku lat 50., spośród powojennych eksperymentów formalnych wyłoniła się powieść realistyczna, której przedstawicielami byli m.in. Sara Lidman (1923–2004), opisująca w swojej powieści "Bagienne maliny" (szw. "Hjortronlandet", 1955) życie drobnych rolników w Norrlandii. Powieść filozoficzną reprezentował Willy Kyrklund (1921–2009), którego "Mästaren Ma" z roku 1952 ("Mistrz Ma") uważana jest za ważną powieść tej dekady. Pytania egzystencjalne i religijne stawiała w swojej prozie Birgitta Trotzig (1929–2011). Jej autorstwa była pesymistyczna powieść "Między niebem a morzem" (szw. "En berättelse från kusten") z roku 1961. W latach 50. pojawiła się też pierwsza znacząca powieść (1917–1998), "Lato z Moniką" (szw. "Sommaren med Monika", 1951), portretująca życie w wielkim mieście. Inni znaczący prozaicy tych lat to (1921–2006) oraz (1886–1982).
W poezji lat 50. wyróżniali się (1928–2007) i Tomas Tranströmer (1931–2015), którzy korzystali w swoich wierszach z nowoczesnych, opartych na konkrecie zdobyczy z zakresu środków wyrazu. Oprócz nich warto wspomnieć twórców takich jak (1930–1993), Göran Printz-Påhlson (1931–2006), Folke Isaksson (ur. 1927), (1923–1991) oraz (1922–1991).
Lata 60..
W latach 60. literatura szwedzka zwróciła się ku problematyce społecznej obejmującej cały glob. Nowa świadomość polityczna, obejmująca również politykę światową, prowadziła do powstania utworów krytycznych wobec współczesnego społeczeństwa. Beletryzowany dokument i reportaż przechodziły kulminacyjny punkt rozwoju. Jan Myrdal (ur. 1927) w 1963 roku opublikował "Rapport från en kinesisk by" ("Raport z chińskiej wioski"). W nurt ten wpisywały się kroniki podróży po Ameryce Łacińskiej i Azji Svena Lindqvista (ur. 1932), "Rozmowy w Hanoi", 1966 (szw. "Samtal i Hanoi") wspomnianej wcześniej Sary Lidman, czy książki z reportażami z Afryki Pera Wästberga (ur. 1933). W dekadzie tej debiutował Per Olov Enquist (ur. 1934), który należy do bardziej znanych szwedzkich pisarzy. Z tego okresu warto wspomnieć jego nagrodzoną przez Radę Nordycką powieść dokumentalną "Legionärerna", 1968 ("Legioniści") o wydalaniu ze Szwecji do Związku Radzieckiego osób pochodzących z krajów bałtyckich.
Społeczne zaangażowanie znalazło także swój wyraz w poezji. W tym nurcie plasowali się Göran Sonnevi (ur. 1939) oraz Sonja Åkesson (1926–1977). Eksperymentalną poezję konkretną uprawiali m.in. (1936–2010) oraz (1919–2000). W tym czasie zadebiutował też w poezji, bardziej znany jako dramaturg, Lars Norén (ur. 1944). Jego surrealistyczne wiersze nie były całkowicie oderwane od rzeczywistości i nawiązywały do wydarzeń światowych.
Lata 70..
Na początku lat 70. jako reakcja na obecność polityki światowej w literaturze stały się aktualne także kwestie polityki wewnętrznej, przede wszystkim związane z sytuacją kobiet. Były one poruszane na przykład w "För Lydia", 1973 ("Dla Lidii") autorstwa (ur. 1945) lub też w "Dotter till en dotter", 1977 ("Córka córki") autorstwa Inger Alfvén (ur. 1940). Podobny charakter miała opisująca szwedzką służbę zdrowia książka "Dom Babel" (szw. "Babels hus", 1978) (ur. 1935).
Również w ramach reakcji na tematy z lat 60. powróciła w tym okresie powieść o charakterze epickim. Przy pomocy cykli powieściowych portretowano proces przechodzenia różnych regionów kraju ze starego w nowe. Lars Gustafsson (ur. 1936) oddał w cyklu "Sprickorna i muren" ("Szczeliny w murze") klimat współczesnej Szwecji (po polsku z tego cyklu ukazała się m.in. powieść "Wełna", szw. "Yllet"). Sven Delblanc (1931–1992) w swoim cyklu o Hedeby (szw. "Hedebysvit"), zaczynającym się książką "Rzeka pamięci" (szw. "Åminne") z 1970, przedstawił wiejski Södermanland (pochodził z okolic Vagnhärad). Kerstin Ekman (ur. 1933) wydała w latach 1974–1983 czterotomowy cykl, którego akcja rozpoczyna się w latach 70. XIX w. i opowiada o losach kilku kobiet z okolic Katrineholmu w Södermanlandzie. Bardziej znana jest jednak jej późniejsza powieść "Czarna Woda" (szw. "Händelser vid vatten", 1993). Wspominana już Sara Lidman wróciła na scenę literacką swoją pięciotomową epopeją kolejową (szw. "Jernbaneepos", 1977–1985), opisującą pojawienie się w latach 90. XIX wieku linii kolejowej w jej rodzinnej Västerbotni. Göran Tunström (1937–2000) przedstawiał w swoich książkach krainę Värmland. Z książek tego autora na uwagę zasługują "Prästungen", 1976 ("Dzieciak pastora") i "Oratorium na Boże Narodzenie" (szw. "Juloratoriet", 1983). W dekadzie tej debiutuje też powieścią "Jack" ("Jack", 1976) reprezentant nurtu bitników, piosenkarz rockowy (ur. 1949).
Poezja była zaangażowana w podobne tematy (ur. 1931) przyjął się do pracy jako robotnik w koncernie Ericssona i w swoich wierszach i dwóch książkach ("Ett år på LM", 1972 i "Bokslut från LM", 1974) opisał uczucia związane ze swoim tam pobytem.
Lata 80. i 90..
Lata 80. stały pod znakiem postmodernizmu. Literatura stała się niezrozumiała, przy jednoczesnej dużej świadomości formy u autorów. Znakiem rozpoznawczym tego nurtu była debiutancka powieść "Autisterna", 1979 ("Autyści") Stiga Larssona (ur. 1955). Ważną rolę grała w tych czasach poezja. Godni wspomnienia są (ur. 1940), Katarina Frostenson (ur. 1953), (ur. 1955), Birgitta Lillpers (ur. 1958).
Lars Norén dzięki swojemu dramatowi rodzinnemu "Modet att döda" ("Odwaga, by zabić") z 1980 roku stał się najbardziej znaczącym dramaturgiem lat osiemdziesiątych i pozycję tę umocnił jeszcze w latach 90.
Jednocześnie pozycję swoją zachowała epicka tradycja opowiadania, która znalazła wyraz w utworach Torgny’ego Lindgrena (1938–2017) takich jak "Droga wężowa na skale", 1982 (szw. "Ormens väg på hälleberget") i "Miód trzmieli", 1995 (szw. "Hummelhonung"); Pera Olova Enquista "Wizyta królewskiego konsyliarza", 2000 (szw. "Livläkarens besök"); Kerstin Ekman w jej trylogii "Vargskinnet" ("Wilcza skóra") z końca lat 90.; Görana Tunströma "Berömda män som varit i Sunne", 1998 ("Słynni mężczyźni w Sunne"). W latach 80. swoje powieści zaczyna wydawać wcześniej znana już poetka Agneta Pleijel (ur. 1940), godna uwagi jest jej powieść "Zima w Sztokholmie" (szw. "En vinter i Stockholm", 1997). Literatura konfesyjna uprawiana była w powieściach (ur. 1962), po polsku ukazała się jej książka "Za krawędzią nocy", 1990 (szw. "Osalig ande").
Poezja w latach 90. skłoniła się bardziej ku codzienności i wnętrzu człowieka. Warto wspomnieć takich autorów jak (ur. 1959) czy Inger Edelfeldt (ur. 1956).
Czasopisma literackie i krytyka literacka.
Krytyka literacka wiąże się nierozerwalnie z istnieniem czasopism stawiających w polu swego zainteresowania literaturę. Pierwszym czasopismem szwedzkim o wyraźnie literackim profilu było "Then swänska Argus" prowadzone przez Olofa von Dalina. Jednak nie prowadziło ono bezpośrednio żadnej znaczącej działalności krytycznoliterackiej. Dopiero napięcie między twórcami zgromadzonymi wokół dworu Gustawa III a niezależnymi klasycystami końca XVIII wieku oraz wzrastająca siła prądów przedromantycznych stworzyły przestrzeń do dyskursu krytycznoliterackiego. Pierwszym ważnym krytykiem literackim był Johan Henric Kellgren, który publikował na łamach czasopisma "Stockholms Posten". Na początku XIX wieku idee estetyczne i społeczne romantyzmu propagowane były przez pisma "Polyfem" i "Phosphoros". Z kolei pod koniec lat 30. XIX wieku istotną rolę zaczęło odgrywać pismo o profilu ogólnym – "Aftonbladet", które przygotowało grunt pod realistyczne prądy drugiej połowy tego wieku. Niewątpliwie najważniejszym krytykiem literackim tego stulecia był , którego eseje, głównie w dzienniku "Svenska Dagbladet", kształtowały gusta literackie Szwedów w końcu XIX i na początku XX wieku. Spośród plejady krytyków XX wieku warto wymienić (1911–2002), który miał silny wpływ na rozwój literatury społecznie zaangażowanej od lat 50. po lata 70. XX wieku.
Spośród współcześnie działających krytyków warto wymienić zmarłego w 2012 roku Knuta Ahnlunda, który ostro krytykował nagrodzenie Elfriede Jelinek Nagrodą Nobla (2004), Pera Wästberga, który od 1953 roku pisał teksty z zakresu krytyki literackiej w jednym z najważniejszych szwedzkich dzienników "Dagens Nyheter", a w latach 1976–1982 był jego naczelnym redaktorem. Do wartych uwagi współczesnych czasopism literackich należą m.in.: "10tal", "Komma", "Kritiker", "Lyrikvännen", "Ordinär", "Ordkonst", "Ponton", "Res Publica".
Literatura kryminalna.
Do II wojny światowej szwedzka literatura kryminalna była pod silnym wpływem utworów z zagranicy. Dopiero potem literatura ta zaczęła nabierać unikatowego szwedzkiego kolorytu i charakteru. W latach 60. XX w. pojawiła się Maj Sjöwall (ur. 1935) ze swoim mężem Perem Wahlöö (1926–1975), którzy wspólnie stworzyli odnoszący sukcesy na arenie międzynarodowej cykl dziesięciu powieści "om ett brott" (o przestępstwie; 1965–1975). Ich powieści dodatkowo miały znaczący polityczny wymiar. Później pojawiło się jeszcze wielu pisarzy tworzących powieści kryminalne. Wśród nich istotne miejsce zajmuje Henning Mankell (1948–2015), którego utwory rozgrywają się na terenie Skanii, i Håkan Nesser, lokujący akcję swych powieści w nieokreślonym kraju.
W końcu lat 90. XX wieku, po debiucie Lizy Marklund, w Szwecji pojawiła się wyraźna grupa pisarek, które tworzą powieści kryminalne z kobietami w roli głównej (szw. "kvinnliga deckarförfattare"). Autorkami są kobiety o ustalonych już, zazwyczaj nieliterackich, karierach i wykształceniu. Najważniejszymi (oceniając po listach sprzedaży książek) i najbardziej typowymi przedstawicielkami są Liza Marklund (dziennikarka), Camilla Läckberg (ekonomistka), Helene Tursten (dentystka) i Åsa Larsson (prawniczka). Tendencja ta wpisuje się w szersze zjawisko rozpoznawalne w całej Skandynawii, określane przez duńskich krytyków mianem "femikrimi" – kryminał feministyczny. Jego pojawienie się wynika z faktu, że populacja osób czytających kryminały jest równo rozdzielona między obie płcie a występuje znaczna nadreprezentacja mężczyzn wśród autorów. W związku z tym podobne zjawiska pojawiają się także w innych literaturach, np. w literaturze anglosaskiej.
Literatura dla dzieci.
Pierwszy okres rozkwitu szwedzkiej literatury dla dzieci i młodzieży przypada na lata około roku 1900. Na grunt szwedzki książeczki obrazkowe wprowadziła Elsa Beskow (1874–1953). Pozostali aktywni na początku XX wieku autorzy to (1862–1938) i (1878–1909). W latach 1906–1907 Selma Lagerlöf wydała "Cudowną podróż" (wydanie polskie w 1910). W roku 1945 przełomową książką "Pippi Pończoszanka" (szw. "Pippi Långstrump") zabłysł talent znanej na skalę międzynarodową i powszechnie lubianej Astrid Lindgren (1907–2002). Dzięki "Pippi Pończoszance", w której bohaterka przeciwstawia się wszelkim konwencjom i autorytetom, autorka wyzwoliła literaturę dziecięcą z ciężaru jednostronnego moralizatorstwa. Astrid Lindgren zdołała także uchwycić w swoich utworach egzystencjalne pytania: o życie i śmierć – w "Bracia Lwie Serce" (szw. "Bröderna Lejonhjärta", 1973), o odwagę i strach – w "Mio, mój Mio" ("Mio, min Mio", 1954), o konflikt pokoleń – w "Ronja, córka zbójnika" ("Ronja Rövardotter", 1981) oraz o wiele innych kwestii ze świata ludzi dorosłych.
Do pojawiających się w następnych dziesięcioleciach nowatorów literatury dziecięcej zaliczają się jeszcze Maria Gripe (1923–2007), (ur. 1924), (ur. 1930) wraz z (1924–2008), Barbro Lindgren (ur. 1937) wraz z Evą Eriksson (ur. 1949), Lena Anderson (ur. 1939), Ulf Stark (ur. 1944), Anna-Clara Tidholm (ur. 1946) oraz Sven Nordqvist (ur. 1946).
Znaczącym przedstawicielem szwedzkojęzycznej literatury dla dzieci jest też znana na całym świecie ze swego cyklu o Muminkach Finka Tove Jansson (1914–2001). Jej ciepłe, głębokie, filozoficznie opowiadania są czytane przez dzieci i przez dorosłych.
Szwedzcy laureaci literackiej Nagrody Nobla.
Laureaci Nagrody Nobla w dziedzinie literatury tworzący w języku szwedzkim (w kolejności chronologicznej):

</doc>
<doc id="131508" url="https://pl.wikipedia.org/wiki?curid=131508" title="Marek Kapłon">
Marek Kapłon

Marek Kapłon (ur. 5 maja 1961 w Otmuchowie) – polski muzyk rockowy, perkusista. Znany przede wszystkim z zespołu TSA, z którym występował i nagrywał w latach 1980–1983, a po reaktywacji zespołu od 2001, do 2018.
W latach 1986–1991 był perkusistą zespołu Dżem, w którym zastąpił usuniętego za problemy z narkotykami Michała Giercuszkiewicza. Z grupą nagrał sześć albumów. Zespół opuścił w kwietniu 1991 roku, po konflikcie na tle formalnym z resztą zespołu (pozostali członkowie nie chcieli, aby Kapłon stał się pełnoprawnym udziałowcem spółki Dżemu). Jego miejsce za perkusją Dżemu zajął Jerzy Piotrowski.
Po odejściu z TSA grał również (od grudnia 1983 do kwietnia 1986) w zespole Banda i Wanda.
Współpracował z takimi polskimi muzykami sceny rockowej i bluesowej, jak Martyna Jakubowicz, Tadeusz Nalepa, Nocna Zmiana Bluesa, Blues Power, Złe Psy. Grał również na trasach koncertowych z amerykańskimi bluesmanami w ramach Leszek Cichoński Guitar Workshop.

</doc>
<doc id="131511" url="https://pl.wikipedia.org/wiki?curid=131511" title="Rowasz">
Rowasz

Rowasz () – pismo runopodobne.
Używane było przed rokiem 1000. Pismo to zbliżone jest do pisma inskrypcji staroturkijskich znad rzeki Orchon w Mongolii z VIII wieku (tzw. run tureckich), z kolei pismo orchońskie jest podobne do pisma w Kodeksie z Rohońca. Również na Węgrzech pisano w czasach przedchrześcijańskich w rowaszu, z tego okresu zachowały się jednak tylko nieliczne teksty. Od momentu wprowadzenia chrześcijaństwa przez Stefana I (I. István) używano alfabetu łacińskiego. Jedynie mówiący dialektem węgierskim Seklerzy, zamieszkujący dziś okręgi Harghita, Covasna i Marusza w Siedmiogrodzie, używali go do ok. 1850 r. Dziś "rovásiras" ma znaczenie symbolu węgierskości. Jest używany w węgierskich organizacjach skautowych.
Cyfry.
Ten sposób zapisu nieco się różnił na poszczególnych terenach. Cyfry rowaszu są podobne przede wszystkim do etruskich, ale również do wywodzących się z nich rzymskich. Po rozdzieleniu kija cyfry nie mogą być „oszukane”.
Zapisywano je na kijach zwanych rabosz, np. liczbę zwierząt, wysokość kontraktu czy wielkość udzielonej pożyczki. Dzielono je wzdłużnie, a każda ze stron transakcji otrzymywała jedną sztukę np. po redykach – unikano w ten sposób konfliktów z rozdzielaniem stada po upływie kontraktu.
System numeryczny w rowaszu najprawdopodobniej został przejęty już po przybyciu plemion seklerskich na tereny naddunajskie.
Historia.
Najstarszy opis pisma pochodzi z XIII wieku. Pierwszy raz zanotowane w historycznym źródle pisanym – w kronice Szymona z Kézy. Przykładowy alfabet seklerski z 1483 roku zachował się w bibliotece zamku Mikulovo na Morawach (Nikolsburg).
Z czasów Awarów pozostały dwa napisy w skarbie z Nagyszentmiklós (Gross Sankt Nikolaus / San Nicolae) oraz na zapince znalezionej w Szarvas. Interpretacja inskrypcji z Nagyszentmiklós jako rowaszu jest dyskusyjna, a teorii, w jakim alfabecie i w jakim języku zostały one zapisane, jest wiele, żadna jednak nie jest dostatecznie przekonująca. Wedle jednej z nich, autorstwa węgierskiego uczonego Gábora Vékonyego, są to napisy węgierskie wykonane pismem przypominającym greckie.
W XV wieku w kołach humanistów, zebranych wokół dworu króla Macieja Korwina, wzrosło zainteresowanie rowaszem jako „pismem tajemnym”.
Pierwszą książkę poświęconą alfabetowi seklerskiemu napisał w 1598 János Telegdi.
Kontrowersje.
Istnieją przypuszczenia, że system numeryczny został przejęty z innego źródła niż alfabet, w związku z czym powinno się rozdzielać rozważania na temat pochodzenia pisma od systemu zapisu liczb, znanego na szerszych terenach pod nazwą rabosz. Uzasadniane jest to podobieństwem cyfr rowaszu do cyfr etruskich, zaś pochodzenie alfabetu wywodzi się zwyczajowo z azjatyckich stepów.

</doc>
<doc id="131512" url="https://pl.wikipedia.org/wiki?curid=131512" title="Marzec 2005">
Marzec 2005

__BEZSPISU__

</doc>
<doc id="131513" url="https://pl.wikipedia.org/wiki?curid=131513" title="Deja News">
Deja News

Deja News Research Service (od francuskiego określenia Deja Vu, czyli "już widziane") – zaopatrzone w wyszukiwarkę, publiczne archiwum wiadomości publikowanych w Usenecie, założone w marcu 1995 przez Steve'a Madere'a w Austin w stanie Teksas.
Archiwa grup dyskusyjnych w Usenecie istnieją tak długo, jak samo medium, natomiast Deja News oferowało nowatorskie połączenie cech – było publicznie dostępne, zawierało prosty interfejs w postaci witryny WWW, pozwalało przeszukiwać wiele archiwów jednocześnie i utrzymywało wiadomości w nieskończoność. Narzędzia wyszukiwawcze serwisu znacząco zmieniły rolę Usenetu z efemerycznego medium komunikacyjnego w wartościowe repozytorium informacji, aczkolwiek łatwość dotarcia do opublikowanych kiedyś wiadomości wzbudziła też obawy co do poufności i podkreśliła wielokrotnie uwypuklaną konieczność zachowania ostrożności w publicznych dyskusjach.
Sam Madere był niechętny usuwaniu zarchiwizowanego materiału, jednak protesty użytkowników i nacisk prawny spowodował wprowadzenie techniki pozwalającej nadawcom wiadomości trwale usuwać ich własne postingi z zasobów Deja News. Serwis obsługiwał też znacznik X-No-Archive w nagłówku wiadomości, który miał powodować pominięcie wiadomości w procesie archiwizowania. Właścicielom praw autorskich także pozwalano usuwać materiały z archiwum – według Humphreya Marra z Deja News akcje te były podejmowane głównie przez kościół scjentologiczny.
Serwis rozrósł się szybko, oferując poza wyszukiwaniem My Deja News – technikę czytania grup dyskusyjnych w tradycyjnym, chronologicznym układzie oraz publikowania wiadomości. Deja Communities były z kolei prywatnymi forami internetowymi przeznaczonymi dla firm. W 1999 r. serwis, już pod nazwą Deja.com, wprowadził usługę porównywania produktów handlowych – w czasie tej zmiany, która wymagała też przeniesienia serwerów, starsza część archiwum stała się niedostępna.
Do końca 2000 r. firma popadła w kłopoty finansowe i sprzedała serwis eBayowi, który wykorzystał tę technikę w serwisie half.com. W 2001 r. serwis został zamknięty. Archiwa zostały nabyte przez Google i wprowadzone ponownie w postaci Google Groups. Zasięg archiwum poszerzono wstecz do 1981 r., dodając zbiory z prywatnych źródeł. Serwis Google'a jest niekiedy nazywany "Dejagoogle" lub "Gooja".

</doc>
<doc id="131517" url="https://pl.wikipedia.org/wiki?curid=131517" title="Zgłobień">
Zgłobień

Zgłobień – wieś w Polsce położona w województwie podkarpackim, w powiecie rzeszowskim, w gminie Boguchwała. Leży w odległości 15 kilometrów na zachód od Rzeszowa.
Historia.
Wieś o metryce XIV-wiecznej – żoną Spytka Tarnowskiego, protoplasty rodu Jarosławskich h. Leliwa, była Sandochna ze Zgłobnia. Ich najmłodszy syn, Spytek, zaginął w bitwie pod Warną w 1444; przed wyprawą jeszcze w 1442 upoważnił do rozporządzania swymi bliżej nieokreślonymi dobrami Mikołaja z Piotraszówki. W 1438 miejscowość zapisana jako "Sglobyen" w aktach sądowych powiatu przeworskiego, w którym znajdowały się główne dobra Jarosławskich. Sam Zgłobień leżał na wschodnich rubieżach powiatu pilzneńskiego, stanowiącego wysuniętą na południe część województwa sandomierskiego. Zawarty w Przeworsku 22 lutego 1458 podział majątkowy między synami Rafała Jarosławskiego przyznał Zgłobień najstarszemu z braci Janowi, wraz z Wolą Zgłobieńską, Niechobrzem, Nockową i Wiśniową. W 1462 Zgłobień występuje jako ośrodek klucza dóbr ("bonis ... Sglobyensibus"). Dokonane w 1463 rozgraniczenie dóbr między Janem Jarosławskim ze Zgłobnia a Mikołajem Żarnowieckim z Topolówki w ziemi przemyskiej opierało się na potoku Topolowa (dziś Nosówka) i przyległych do niego stawach obu stron (których pozostałością mogą być stawy przy starym dworze w Nosówce). Biegła tamtędy zarazem granica województw sandomierskiego i ruskiego, przejęta z ustalonej w toku walk w XI–XIII w. linii podziału między Polską a Rusią.
W 1474 Zgłobień miał przejść na własność młodszego brata Jana, Spytka (zm. 1519), wówczas wojewody bełskiego (1472–1474) lub ruskiego (1474–1479), który u szczytu kariery został kasztelanem krakowskim (1501–1519). Także według "Liber beneficiorum dioecesis Cracoviensis" Długosza z 1476–1480 właścicielem Zgłobnia był Spytek Jarosławski. Po nim klucz trafił do jego córki Anny Jarosławskiej (zm. 1526), która z pierwszego małżeństwa z wojewodą ruskim Janem Odrowążem ze Sprowy (zm. 1513) miała syna Stanisława (1509–1545), a z drugiego małżeństwa z kasztelanem wojnickim Mikołajem Jordanem h. Trąby (zm. 1521) syna Spytka Wawrzyńca (1518–1568). Dobra zgłobieńskie miał przejąć bowiem w 1529 Stanisław Odrowąż, dzieląc je z siostrą stryjeczną Magdaleną, wojewodziną bełską. Odrowąż wychowywał przyrodniego brata Spytka po śmierci matki i zabrał go w 1537 na rokosz lwowski (znany jako wojna kokosza), upominający się o interesy Odrowąża skłóconego z królową Boną. W rezultacie zawartego między braćmi w 1544 podziału Jarosław przypadł Odrowążowi, a Zgłobień Jordanowi.
Spytek Wawrzyniec Jordan odziedziczył do 1547 całość fortuny zgromadzonej przez ojca, wielkorządcę krakowskiego z rodu wójtów myślenickich, i rozbudował ją do rozmiarów latyfundium możnowładczego. Jego żoną była od początku lat 40. Anna z Sieniawskich h. Leliwa, córka hetmana wielkiego koronnego Mikołaja. W 1564 Jordan przekazał Zgłobień w posiadanie (zapewne krótkotrwałe) Andrzejowi Wapowskiemu, bratu zmarłego męża swej trzeciej córki Magdaleny. W tym samym roku zawarł z wojewodą witebskim Stefanem Zbaraskim umowę w sprawie małżeństwa innej córki, Barbary, z synem Zbaraskiego, Piotrem, przewidującą ślub młodej pary w Zgłobniu w 1565. Barbara, podobnie jak Magdalena, wcześnie owdowiała (1572), a jej kolejnym mężem został miecznik krakowski Andrzej Zborowski, brat zabójcy Wapowskiego, Samuela. Po śmierci kasztelana krakowskiego Spytka Wawrzyńca Jordana w 1568 jego dobra na mocy umowy zawartej na sejmie w Parczewie w 1564 dzierżyła dożywotnio wdowa po nim, Anna z Sieniawskich, przy czym w zapisach jako właściciel figurował sam kasztelan. Po śmierci Anny Sieniawskiej Jordanowej w 1597 Zgłobień przypadł jej najstarszej córce, Elżbiecie Ligęzinie, kasztelanowej zawichojskiej, matce właściciela Rzeszowa Mikołaja Spytka Ligęzy. Ponieważ licznie obsadzony kmieciami klucz zgłobieński przynosił mimo zadłużenia tamtejszych wójtostw i sołectw dochody wyższe niż nabyta niegdyś przez Mikołaja Jordana włość melsztyńska, Elżbieta wypłaciła dodatkowo siostrom 8000 złotych. W 1611 spadkobierczynią zmarłej Elżbiety w samym Zgłobniu i Woli Zgłobieńskiej została jej córka Zofia Skotnicka (zm. 1653), kasztelanowa połaniecka; większość włości zgłobieńskiej z Niechobrzem, Zabierzowem, Nockową i Wiśniową przejął jednak na drodze procesów jej brat Mikołaj Spytek Ligęza (zm. 1637).
W latach 1975–1998 miejscowość administracyjnie należała do województwa rzeszowskiego.
Zabytki i kultura.
W Zgłobniu zachował się renesansowy dwór obronny Spytka Wawrzyńca Jordana i Anny z Sieniawskich z II połowy XVI wieku, datowany na podstawie profilowanych, zwieńczonych fryzem i gzymsem portali kamiennych na dolnym poziomie mieszkalnym. Niegdyś trzykondygnacyjny, utracił piętro na skutek przebudowy. Założenie jest dwuosiowe w typie kamienicy na planie prostokąta o pierwotnych wymiarach 12×13,3 m, wykonane z cegły i piaskowca. Oprócz kamiennych portali i sklepionych cegłą piwnic w kształcie oryginalnym zachowały się dwa okna osi północnej w fasadzie zachodniej z kratami przewlekanymi. Budynek został na początku XIX w. przekształcony na spichlerz i poddany znacznej modyfikacji – z tego okresu pochodzi dobudówka od północy. Od zakończenia prac konserwatorskich i rewitalizacyjnych z lat 2010–2021 dwór mieści Regionalną Składnicę Zabytków Archeologicznych Muzeum Okręgowego w Rzeszowie.
Na terenach należących do wsi znajduje się również klasycystyczny dworek szlachecki z przełomu XVIII i XIX wieku.
Parafia św. Andrzeja Apostoła w Zgłobniu należy obecnie do dekanatu Boguchwała w diecezji rzeszowskiej. Na podstawie akt wizytacji można datować jej założenie między 1358 a 1513, ale zachowany dzwon gotycki z napisami minuskułowymi pochodzi z 1442, a istnienie drewnianego kościoła parafialnego św. Andrzeja odnotowane jest w trzeciej części "Liber beneficiorum dioecesis Cracoviensis" Długosza z lat 1476–1480. Bolesław Kumor przypuszcza, że była fundacją rycerską z drugiej połowy XIV w. Według zapisu wizytacji z 1721 drugi kościół drewniany pochodził z 1463. Parafia należała pierwotnie do dekanatu pilzneńskiego (tzw. leśnego, do poł. XV w. znanego jako dębicki), a od 1595 do dekanatu ropczyckiego w diecezji krakowskiej. W 1678 sufragan krakowski Mikołaj Oborski miał konsekrować kolejną świątynię drewnianą, ale wydaje się stać z tym w sprzeczności informacja z 1721, że ówczesny kościół drewniany był „starodawny”. Murowany jednonawowy kościół z drewnianą dzwonnicą, pokryty wewnątrz polichromią powstał w stylu barokowym z fundacji Teodora Lubomirskiego w 1741, choć w 1763 nie był jeszcze poświęcony. Miejsce dawnych kościołów na Pasterniku, bliżej koryta Lubczy, znaczy kapliczka z lat 60. XX w. W drugiej połowie XIX w. nastąpiła renowacja sklepienia, wymiana gontów i otynkowanie dzwonnicy, a latach 1909–1929 dodane zostały nawy boczne i nowa wieża. Obok kościoła rośnie pomnikowa lipa.
Zgłobień jest miejscowością rodzinną muzyka Tadeusza Nalepy.

</doc>
<doc id="131518" url="https://pl.wikipedia.org/wiki?curid=131518" title="Daniel Quinn">
Daniel Quinn

Daniel Quinn (ur. 1935, zm. 17 lutego 2018 w Houston) - pisarz amerykański.
Dorastał w Omaha w stanie Nebraska, gdzie ukończył Creighton Prep w 1953. Studiował na uniwersytecie w St. Louis, uniwersytecie wiedeńskim i Uniwersytecie Ignacego Loyoli w Chicago. Pracował jako redaktor działu biografii i sztuki w "American Peoples Encyclopaedia" oraz sekretarz redakcji wydawnictwa Fuller and Dees. Obecnie mieszka w Houston. 
W 1975 skoncentrował się na karierze pisarskiej. W swojej najbardziej znanej książce "Izmael" (ang. "Ishmael"), nagrodzonej Turner Tomorrow Fellowship Award w 1991, zaprezentował postawę protestu wobec dominacji rasy ludzkiej nad innymi stworzeniami na Ziemi. Książka stała się jednym z manifestów ruchu obrońców zwierząt. Na jej kanwie powstał film fabularny pt. "Instynkt".

</doc>
<doc id="131519" url="https://pl.wikipedia.org/wiki?curid=131519" title="Henryk Leliwa-Roycewicz">
Henryk Leliwa-Roycewicz

Henryk Leliwa-Roycewicz (ur. 30 lipca 1898 w Janopolu, zm. 18 czerwca 1990 w Warszawie) – pułkownik Wojska Polskiego, dowódca batalionu „Kiliński“ podczas powstania warszawskiego, medalista olimpijski w jeździectwie.
Życiorys.
Urodził się 30 lipca 1898 w majątku ziemskim w Janopolu na Litwie, w rodzinie Roberta i Eugenii z Likiewiczów. Do szkoły podstawowej tzw. Realnej chodził w Poniewieżu. Następnie uczęszczał do gimnazjum i Szkoły Handlowej w Kownie.
Od października 1917 był członkiem POW. Służbę wojskową rozpoczął w 1918 zgłaszając się na ochotnika do 1 pułku Ułanów Wileńskich. W 1920 ukończył warszawską Szkołę Podchorążych, a następnie kurs oficerów kawalerii w Grudziądzu. 1 czerwca 1921 otrzymał stopień podporucznika i został skierowany do 25 pułku Ułanów Wielkopolskich. Awansował na porucznika ze starszeństwem z dniem 1 września 1922, a na rotmistrza w 1936.
Ukończył kurs instruktorów jazdy i został członkiem grupy olimpijskiej sportu konnego w Centrum Wyszkolenia Kawalerii. Z dniem 10 lipca 1928 został przeniesiony do 25 puł. Instruktor jazdy konnej w latach 1937–1939 w CWK w Grudziądzu.
W kampanii wrześniowej 1939 r., w stopniu rotmistrza, dowodził 2 szwadronem 25 pułku Ułanów Wielkopolskich. Został ranny podczas walk z Armią Czerwoną. Dzięki ucieczce ze szpitala w Stryju udało mu się uniknąć losu pozostałych oficerów pułku, którzy zostali zamordowani w Katyniu. W 1941 przedostał się do Warszawy, gdzie został oficerem w IV Rejonie Armii Krajowej. Od listopada 1943 do końca powstania warszawskiego dowódca batalionu „Kiliński”. Największym sukcesem batalionu było zdobycie budynku PAST-y przy ul. Zielnej. 8 września został ciężko ranny. 20 września 1944 z rozkazu Komendanta Sił Zbrojnych w Kraju otrzymał awans do stopnia majora, a 27 września – podpułkownika.Po upadku powstania ukrywał się u krewnych w okolicach Grójca.
Po wojnie pracował w Wojewódzkim Urzędzie Ziemskim w Warszawie na stanowisku inspektora hodowli koni, w październiku 1945 został mianowany naczelnikiem wydziału administracyjnego. W 1946 ukończył Wyższy Kurs Administracyjny przy Prezydium Rady Ministrów. W styczniu 1949 został aresztowany przez UB pod zarzutem nielegalnej działalności w AK i skazany przez sąd na sześć lat więzienia. W kwietniu 1954 wyszedł z więzienia, a 20 lipca 1957 został oczyszczony od ciążących na nim zarzutów. Do 1960 był trenerem w warszawskim klubie jeździeckim, do 1968 rzeczoznawcą koni w „Polcargo”, do 1972 trenerem jeździeckim w Legii.
W 1990 został mianowany pułkownikiem Wojska Polskiego.
Pochowany został na Cmentarzu Wojskowym na Powązkach (kwatera B24-3-10a).
Był dwukrotnie żonaty: po raz pierwszy z Wandą Marią z Wołłowiczów Strawińską, później z Felicją z Jaranowskich (1917–1986), łączniczką w powstaniu warszawskim ps. „Luta”.
Jeździectwo.
Wielką pasją rotmistrza były konie. Na Igrzyskach Olimpijskich w Berlinie 1936 w drużynowym WKKW zdobył srebrny medal (w drużynie byli także: Zdzisław Kawecki i Seweryn Kulesza). W zdobyciu złotego medalu przeszkodzili gospodarze igrzysk, którzy mylnie poinformowali rotmistrza Leliwę o ominięciu przez niego wcześniejszej przeszkody i dyskwalifikacji. Polski zawodnik zawrócił, aby powtórnie „zaliczyć” przeszkodę. Dopiero gdy to zrobił, dowiedział się, że zaszła pomyłka. Strata czasu oraz dodatkowe cztery kilometry, które musiał przebiec koń (Arlekin III), nie pozwoliły na doścignięcie zwycięzców zawodów – drużyny Niemiec. W konkursie indywidualnym Leliwa zajął 15. miejsce.
Inne osiągnięcia sportowe to: 3-krotne zwycięstwo w Pucharze Narodów (1928, 1931, 1932), mistrzostwo Polski w WKKW, 6-krotne wicemistrzostwo w WKKW, ujeżdżeniu i w skokach przez przeszkody.
Upamiętnienie.
W dniu 29 listopada 1996 Szkoła Podstawowa nr 55 w Warszawie przyjęła imię płk. Henryka Leliwy-Roycewicza.
Uchwałą Rady Gminy Warszawa-Centrum w dniu 28 czerwca 2001 nadano Zespołowi Szkół Sportowych nr 1 (później nr 70) imię płk. Henryka Leliwy-Roycewicza.

</doc>
<doc id="131520" url="https://pl.wikipedia.org/wiki?curid=131520" title="MASH">
MASH



</doc>
<doc id="131522" url="https://pl.wikipedia.org/wiki?curid=131522" title="X-No-Archive">
X-No-Archive

X-No-Archive – pole nagłówka w postingach wysyłanych do grup dyskusyjnych, którego wartość "Yes" ma zabraniać archiwizowania wiadomości przez serwery prowadzące archiwa grup dyskusyjnych, szczególnie Google.
Jak widać po nazwie zaczynającej się od prefiksu X-, jest to pole niestandardowe, czyli może być ignorowane przez standardowe serwery NNTP i czytniki news. Człon "No-Archive" oznacza "Do not archive this message" (nie archiwizuj tej wiadomości).
Składnia pola:
 X-No-Archive: Yes
Niektóre systemy nie archiwizują także wiadomości, jeśli tekst ten jest pierwszym wierszem w ciele wiadomości – jest to wygodne wtedy, gdy czytnik nie daje możliwości definiowania własnych pól nagłówka.
Praktyczne użycie pola X-No-Archive pojawiło się w 1995 r., gdy powstał serwis Deja News – pierwsza szeroko zakrojona próba zarchiwizowania całego Usenetu – i uczestnicy grup dyskusyjnych zaczęli zgłaszać obawy co do poufności. Deja News odpowiedział na te obawy wprowadzeniem obsługi pola X-No-Archive.
Po wykupieniu Deja News przez Google pole to jest w dalszym ciągu respektowane, choć zasada ta ma generalnie charakter dobrowolny.
Wiele popularnych czytników zawiera standardową opcję wstawiania pola X-No-Archive do wysyłanych wiadomości, także domyślnie – do wszystkich wiadomości.
Ze względu na nieporozumienia dotyczące interpretacji nazwy pola i jego wartości w przygotowywanym RFC prawdopodobnie zostanie ono zastąpione standardowym polem "Archive", którego nazwa i interpretacja będzie bardziej jednoznaczna.

</doc>
<doc id="131524" url="https://pl.wikipedia.org/wiki?curid=131524" title="Mirabilis (przedsiębiorstwo)">
Mirabilis (przedsiębiorstwo)

Mirabilis – izraelska firma, założona w 1996 przez czterech izraelskich studentów – Arika Wardiego, Ja’ira Goldfingera, Sefiego Wigisera i Amnona Amira, która opracowała pierwszy komunikator internetowy na rynku – ICQ.
W 1998 przedsiębiorstwo za 287 mln USD zakupiła amerykańska firma America Online, właściciel innego popularnego komunikatora (AIM), która w 2010 odsprzedała ją rosyjskiemu funduszowi inwestycyjnemu Digital Sky Technologies (przekształconemu później w Mail.ru Group).

</doc>
<doc id="131526" url="https://pl.wikipedia.org/wiki?curid=131526" title="Guild Wars">
Guild Wars

Guild Wars – gra komputerowa z gatunku MMORPG wyprodukowana przez ArenaNet i wydana przez NCsoft 28 kwietnia 2005.
Guild Wars oferuje dwa tryby gry: PvP (ang. "Player versus Player") oraz PvE (ang. "Player versus Environment"). W trybie PvP gracze formują 4-, 8- osobowe drużyny, składające się z ludzkich przeciwników i stają naprzeciwko siebie w jednym z trybów walki. Z kolei w trybie PvE gracze biorą udział w trybie fabularnym (walczą z potworami, wykonują misje, itp.), w którym stawiają czoło komputerowym przeciwnikom. W tym trybie również mogą tworzyć drużyny składające się z ludzkich graczy, jednak możliwe jest wykorzystanie komputerowych pomocników: najemników oraz wprowadzonych od kampanii "Nightfall" bohaterów.
28 sierpnia 2012 odbyła się premiera kontynuacji – "Guild Wars 2".
Historia gry.
Gra Guild Wars, nad którą grupa deweloperów ArenaNet rozpoczęła prace w drugim kwartale 2000 roku, później pod okiem korporacji NCsoft, została oficjalnie obwieszczona światu 22 kwietnia 2003 roku, pokazana po raz pierwszy publicznie w maju tego samego roku podczas wystaw E3, a jej premiera światowa odbyła się 28 kwietnia 2005 roku.
28 kwietnia 2006 r. został wydany drugi rozdział Guild Wars: "Factions", w którym zostały dodane nowe profesje, nowe typy broni, nowy region mapy ("Cantha"), nowe zbroje, nowe lokacje oraz zwiększenie limitu postaci na konto. Powstała także lokacja "Battle Isle", gdzie mieszczą się areny PvP. 27 października 2006 roku świat ujrzał kolejny dodatek: "Nightfall", w którym dodano dwie nowe postacie: Derwisza oraz Patrona. Do tego wprowadzeni zostali Bohaterowie – pomocnicy, którym można ustawić własne umiejętności oraz przedmioty. Poza tym zostały dodane nowe bronie, 350 nowych umiejętności oraz nowy kontynent – Elona. Ostatni dodatek – "Eye of the North" wydano 1 września 2007 roku.
Serwery Guild Wars mają być otwarte tak długo jak będą chętni do gry w Guild Wars, to znaczy, że po premierze Guild Wars 2 serwery Guild Wars nie zostaną wyłączone.
W 2010 roku w "Guild Wars" grało około 9 milionów graczy.
Rozgrywka.
Aby móc rozpocząć rozgrywkę w Guild Wars, należy zakupić którąś z trzech podstawowych kampanii ("Prophecies", "Factions "lub "Nightfall") albo wykupić pakiet dostępowy PvP, umożliwiający jedynie rozgrywkę w trybie "gracz kontra gracz". Następnie gracz musi zadeklarować się czy tworzona przez niego postać będzie przeznaczona do gry PvE, czy też wyłącznie PvP – w tym drugim przypadku otrzymujemy postać z maksymalnym 20 poziomem doświadczenia i możliwością dowolnej edycji jej ekwipunku, jednak bez możliwości uczestniczenia w trybie fabularnym. Postaci przeznaczone do gry PvE wymagają rozwoju. One również mogą brać udział w rozgrywkach PvP, jednak ich odpowiednie przygotowanie wymaga od gracza dużo większych nakładów i dlatego z reguły są w tym trybie mniej efektywne.
Postać kontrolujemy z perspektywy trzeciej osoby, poruszając się w dwóch osiach. Nie jest możliwe poruszanie się w pionie. Teoretycznie możliwe jest takie "zawieszenie" kamery, żeby otrzymać widok z perspektywy pierwszej osoby, jednak taki tryb gry jest bardzo nieefektywny i znacząco ogranicza pole widzenia gracza.
Każda postać może posiadać dwie profesje: niezmienną podstawową (ang. "primary profession"), która jest wybierana w momencie tworzenia postaci, a także dodatkową (ang. "secondary profession"), którą możemy zmieniać. Każda z profesji posiada 4 (w przypadku wojownika i elementalisty 5) atrybuty, które decydują o stopniu jej specjalizacji w danej dziedzinie, w tym jeden atrybut podstawowy. Dla danej postaci dostępny w rozwoju jest jedynie atrybut podstawowy jej głównej profesji.
Wygląd zewnętrzny postaci może być modyfikowany jedynie podczas jej tworzenia. Dostępne są opcje modyfikacji wzrostu, fryzury, koloru skóry oraz rysów twarzy. Po zakończeniu kreacji możemy jedynie dobierać odpowiedni wygląd noszonej przez postać zbroi oraz broni – dostępnych jest ich wiele modeli, które można pomalować mieszanką dostępnych w grze barwników.
W przeciwieństwie do wielu innych gier, w Guild Wars nie wybiera się raz na zawsze zestawu swoich umiejętności oraz rozdzielenia punktów atrybutów. Za każdym razem gdy przebywamy w osadzie można je, w ramach profesji postaci, dowolnie zmieniać. Pozwala to na zgranie umiejętności całej drużyny i maksymalizację jej efektywności. Zestaw używanych umiejętności i punktów atrybutów nazywany jest z języka angielskiego "buildem" i może być prezentowany przy pomocy zawartych w grze mechanizmów innym członkom zespołu, gildii bądź sojuszu.
Profesje.
W podstawowym pakiecie "Guild Wars" gracz ma do dyspozycji 6 profesji, w pierwszym oficjalnym rozszerzeniu noszącym nazwę "Factions" (Frakcje) dochodzą do tego kolejne dwie (Rytualista i Zabójca). Dodatek "Nightfall" (Zmierzch) dodaje kolejne profesje: Patron i Derwisz.
Tryby PvP.
PvP bazuje na drużynach złożonych z ludzkich graczy i walczących ze sobą. Za zwycięskie walki gracze są nagradzani punktami frakcji (Baltazara i odpowiednio Kurzicków lub Luksonów). Punkty te mogą później być wymieniane u odpowiednich NPC na nagrody, np. na odblokowanie przedmiotów i umiejętności.
Areny losowe.
W arenach losowych nie ma możliwości doboru drużyny. Z graczy chętnych do gry dobierane są dwie czteroosobowe drużyny, które walczą ze sobą na jednej z 13 dostępnych aren. Zwycięska drużyna przechodzi do kolejnej walki, natomiast przegrana jest rozwiązywana. Drużyna stara się osiągnąć 25 zwycięstw (bo tyle wynosi limit).
Arena Kodeksu.
Nowy rodzaj rozgrywki PvP, w której gracze posiadają możliwość tworzenia drużyny, lecz nie ma dostępnych wszystkich umiejętności. Umiejętności te zmieniają się codziennie, dzięki czemu nie zostanie znaleziony działający sposób, lecz gra będzie urozmaicona.
Ponadto umiejętności Elitarne muszą pochodzić od profesji podstawowej postaci, a w drużynie nie może być 2 graczy o tej samej profesji podstawowej.
Walki sojuszy.
Walki sojuszy (ang. "Alliance Battles") to tryb udostępniony wraz z odsłoną drugiej kampanii, "Guild Wars: Factions" i wymaga od gracza posiadania tej kampanii (lub wykupienia pakietu dostępowego PvP) oraz przynależności do gildii. Naprzeciwko siebie stają trzy czteroosobowe zespoły Luksonów, ubranych zwyczajowo na czerwono i reprezentowanych na radarze jako czerwone kropki, i Kurzicków reprezentowanych odpowiednio przez niebieskie kropki. Zwycięstwa i porażki w tym trybie mają wpływ na granicę między terytoriami Luksonów i Kurzicków a gracze za pomoc w wojnie nagradzani są punktami uznania wybranej frakcji.
Gra polega na przejmowaniu kapliczek, których bronią NPC. Grę wygrywa drużyna, która jako pierwsza zdobędzie 500 punktów lub zajmie wszystkich 7 kapliczek i utrzyma ja przez 60 sekund.
W przypadku śmierci gracze są po maksymalnie 20 sekundach automatycznie wskrzeszani w swojej bazie startowej lub w najbliższej kapliczce wskrzeszania, jeśli takowa znajduje się pod kontrolą drużyny.
Walki gildii.
Inaczej są zwane GvG. Są to taktyczne walki dwóch ośmioosobowych drużyn i powszechnie uważane są za najtrudniejszy element Guild Wars. Celem każdej z drużyn jest zabicie w określonym czasie przeciwnego "Mistrza Gildii". Wiele gildii powstaje i specjalizuje się wyłącznie w tym trybie. Walki te decydują o pozycji gildii w rankingu najlepszych gildii.
Droga bohatera.
Jest to ciągła rozgrywka, w której naprzeciwko siebie stają dwa ośmioosobowe zespoły. Drużyny walczą ze sobą przez 11 kolejnych walk, łącznie z walką finałową w "Komnacie Bohaterów". W przypadku jakiejkolwiek porażki przegrana drużyna przenoszona jest do osady i musi rozpoczynać walki od początku. Zwycięska drużyna wygrywa cenne nagrody, a wszystkim graczom zostaje wyświetlona informacja o niej.
Misje typu współzawodnictwo.
"Factions" wprowadziło dwie misje współzawodnictwo: Fort w Osikowym Lesie (ang. "Fort Aspenwood") i Jadeitowa Kopalnia (ang. "Jade Quarry"), w których dwie drużyny ośmiu losowo dobranych osób wykonują postawione przed nimi zadania w wojnie pomiędzy Kurzickami a Luksonami. W pierwszej głównym celem Luksonów jest zabicie głównego architekta Kurzicków natomiast celem tych drugich jest go bronić aż zbuduje Zemstę Bogów. Na drugiej natomiast walki toczą się o kontrolę nad kopalniami jadeitu, które są przejmowane przez graczy podobnie do kapliczek znanych z Walk Sojuszy.
Trzy razy dziennie w trybach GvG oraz 1v1 organizowane są automatyczne turnieje, w których gracze zbierają punkty, których odpowiednia ilość umożliwi im wzięcie udziału w turnieju o mistrzostwo miesiąca.
Dawne.
Poniższe tryby były obecne w grze do 23 października 2009. Wprowadzona tego dnia aktualizacja gry usunęła je.
Areny drużynowe.
Był to pierwszy tryb rozgrywki, w którym gracze mogli dobrać się w drużynę, jednak aby mieć do niego dostęp, należało wpierw wygrać 5 kolejnych walk na Arenach Losowych. Wystarczyło tego dokonać jedną postacią – potem Areny Drużynowe są dostępne dla wszystkich zarejestrowanych postaci gracza. Technicznie Areny Drużynowe nie różniły się niczym od Aren Losowych.
Walki bohaterów.
Inaczej są zwane 1v1. Gracze posiadający dostęp do kampanii "Nightfall" lub dodatku "Eye of the North" posiadają dostęp do tzw. bohaterów – komputerowych NPC, którym można było indywidualnie dobrać umiejętności i atrybuty. W tym trybie stawały naprzeciwko siebie dwie drużyny, każda z nich złożona z gracza oraz trzech wybranych przez niego bohaterów.
Zadaniem gracza było zgromadzenie w ciągu 10 minut 20 punktów zanim zrobił to przeciwnik. Były one zdobywane poprzez zdobywanie kapliczek (podobnie do Walk Sojuszy) oraz zabijanie przeciwników. Jeśli w ciągu 10 minut żaden z graczy nie zdobył 20 punktów, wygrywał gracz z większą ich ilością. Jeśli obaj gracze po upływie czasu posiadali równą liczbę punktów, rozpoczynała się dogrywka, w której wygrywał gracz, który pierwszy zdobył punkt.
Kampanie.
Kampanie Guild Wars opisują wydarzenia w świecie Tyrii, które są ze sobą w pewien sposób powiązane, chociaż dzieją się w różnych miejscach. Wydarzenia wszystkich trzech głównych kampanii dzieją się równolegle do siebie, natomiast wydarzenia dodatku "Eye of The North" mają miejsce nieco po wydarzeniach znanych z kampanii.
Prophecies.
Fabuła pierwszej kampanii Guild Wars jest związana z przepowiednią o Poszukiwaczu Ognia, przepowiedzianą przez smoczycę Iskrę (ang. "Glint"). O głównym zadaniu, które przed nim stoi, gracz dowiaduje się jednak stosunkowo późno. Niegdyś kwitnący Askalon został zaatakowany przez agresywną rasę "popielców" i jego mieszkańcy są zmuszeni uchodzić przez Dreszczogóry do Królestwa Kryty, gdzie zostają uwikłani w działalność dziwnych kultów i nigdy do końca nie wiedzą kto jest wrogiem, a kto przyjacielem.
Factions.
Osią fabuły jest historia Shiro Tagachiego, byłego ochroniarza cesarza Kintaju, który 200 lat przed wydarzeniami w kampanii zamordował cesarza. Za ten czyn został skazany na śmierć. Kiedy umierał, Shiro Tagachi wydał z siebie okrzyk, który spowodował zamianę wszystkich mórz w jadeit, a także skamienienie lasów. 200 lat po tych wydarzeniach powraca i postanawia zawładnąć Kintajem. Celem gracza jest powstrzymanie go.
Oprócz tego historia opowiada losy dwóch wrogich frakcji – Luxonów (podróżujących po morzach jadeitu), a także Kurzików (żyjących w lasach), które walczą ze sobą o zasoby Kintaju – czyli przede wszystkim jadeit i bursztyn. Powodem trwającego 200 lat konfliktu jest spór o to, który z czempionów (Luxoński Archemorus czy Kurzickowy Wiktor) zabił Shiro Tagachiego.
Nightfall.
Głównym celem tej kampanii jest powstrzymanie nadciągającego "Zmierzchu" (tytułowego Nightfalla), który ma wkrótce nadciągnąć do Elony – kontynentu, na którym dzieje się akcja. Bohaterowie jednoczą się z ugrupowaniem o nazwie "Słoneczne Włócznie", aby pokonać zło, które przybyło do Elony razem z kapłanką złego Boga Tajemnic Abaddona. Kampania ta wprowadza wiele innowacji (jak np. misje polegające na ujeżdżaniu gigantycznego czerwia czy wykonywaniu specjalnych bonusów).
Kampania ta jako pierwsza wprowadza "bohaterów", czyli NPC-ów, których możemy uzbroić we własne przedmioty, nauczyć własnych umiejętności i dowodzić nimi. Dotychczas możliwe było tylko granie z najemnikami, na których umiejętności i ekwipunek nie mieliśmy wpływu.
Dodatek Eye of the North.
Dodatek nie wprowadza do gry żadnych nowych profesji. Do jego uruchomienia potrzebna jest co najmniej jedna z głównych kampanii. Główny cel to powstrzymanie "Niszczycieli" przed zniszczeniem Tyrii, poprzez zjednoczenie ras znajdujących się na północy Tyrii (na północ od Askalonu i Dreszczogór) i na południe od Dżungli Maguuma (miejsce akcji pierwszej kampanii gry). Ta część służy też za wprowadzenie do Guild Wars 2 i przedstawia nam ogólny zarys ras oraz głównych przeciwników, których napotkamy w kontynuacji gry.
Gildie.
Tytułowe gildie mają duże znaczenie w Guild Wars. Gildia jest tworzona przez grupę ludzi, którym mechanika gry umożliwia komunikację przy pomocy specjalnego okna czatu.
Lider gildii tworzy gildię przy pomocy rejestracji jej nazwy oraz "tagu" (2 do 4 liter), który jest wyświetlany po nazwie postaci. Lider wybiera również przynależność gildii do frakcji Kurzików lub Luksonów. Gildie posiadają swoje pelerynki, na których widnieje wybrany przez lidera symbol gildii, a także siedziby, mogące służyć np. jako bazy wypadowe. Do siedzib gildii możliwy jest również zakup wszelkiej maści kupców i innych NPC-ów oferujących różne usługi.
Jakkolwiek członkostwo w gildii nie jest wymagane przez grę, przynosi jednak duże profity – pomijając te socjalne, w wielu gildiach gracze uczą się nawzajem różnych aspektów gry, rozwijają się i pomagają sobie.
Do dziesięciu różnych gildii może tworzyć sojusz, z których najlepsze sprawują kontrolę nad niektórymi miastami Luksonów i Kurzicków z kampanii "Factions".

</doc>
<doc id="131527" url="https://pl.wikipedia.org/wiki?curid=131527" title="Dąb błotny">
Dąb błotny

Dąb błotny ("Quercus palustris" Münchh.) – gatunek drzewa liściastego z rodziny bukowatych występujący naturalnie w północno-wschodniej i centralnej części Ameryki Północnej. W Europie spotykany w parkach i ogrodach.
Ekologia.
Rośnie na obszarach nizinnych w obrębie zalewów rzecznych, na glebach wilgotnych i mokrych.
Zastosowanie.
Sadzony jako roślina ozdobna w parkach i kolekcjach. 

</doc>
<doc id="131531" url="https://pl.wikipedia.org/wiki?curid=131531" title="Hewea">
Hewea



</doc>
<doc id="131532" url="https://pl.wikipedia.org/wiki?curid=131532" title="Mrówka Langtona">
Mrówka Langtona

Mrówka Langtona – prosty automat komórkowy wymyślony i opisany przez Chrisa Langtona w 1986 roku. Może być traktowany również jako rozszerzona do dwóch wymiarów bardzo prosta maszyna Turinga.
W każdym kroku wyróżniona jest jedna komórka nazywana "mrówką", która oprócz koloru ma określony także kierunek, w którym się porusza.
Mrówka zachowuje się według następujących zasad:
Inny opis: Mrówka znajduje się w określonym polu i porusza się w określonym kierunku (skręca w prawo lub w lewo w zależności na jakie trafi pole). Jeśli trafi na czarną pełną komórkę (pole żywe o wartości 1), to skręca w prawo o kąt 90 stopni i zjada ją czyli zamienia w pustą wolną komórkę (pole martwe, stan o wartości 0), jeśli zaś mrówka trafi na pole martwe to skręca w lewo o kąt 90° i ożywia je.
Mówiąc inaczej mrówka wchodząc w białą kratkę maluje ją na czarno i skręca w lewo, natomiast jeśli wejdzie w czarną kratkę, to maluje ją na biało i skręca w prawo. Początkowo wszystkie kratki na kartce są białe. Po kilkudziesięciu krokach mrówki pokolorowane przez nią kratki tworzą formę chaotyczną. Jednakże po ok. 10 tysiącach kroków mrówka zaczyna replikować pewien charakterystyczny wzór tworząc tzw. autostradę. 
Zadziwiającą własnością tego automatu jest cykl, który pojawia się po pewnym czasie chaotycznego błądzenia. Jednakże, gdy symulacja rozpoczyna się na planszy posiadającej wszystkie pola o tym samym kolorze, wówczas po ok. 10 tysiącach kroków mrówka przestaje poruszać się chaotycznie, tworząc na planszy regularny wzór w kształcie grubego na kilka kratek pasa. Co 104 kroki czasowe pas ten zwiększa swoją długość. Podobnie jak w maszynach Turinga, mimo bardzo prostych zasad zachowanie mrówki przez długi czas od rozpoczęcia symulacji może być bardzo trudne do przewidzenia.
Powstały modyfikacje podstawowych reguł zwiększające liczbę możliwych kolorów (stanów) komórki.
Ciekawe symulacje otrzymuje się, gdy mrówka ma do pokonania przeszkody z żywych komórek albo gdy jest kilka aktywnych mrówek, np. 3.
Przykłady.
3 mrówki Langtona reprezentowane przez różne kolory:
Animacja pierwszych 200 kroków automatu:

</doc>
<doc id="131533" url="https://pl.wikipedia.org/wiki?curid=131533" title="Thierry Henry">
Thierry Henry

Thierry Daniel Henry (wym. []; ur. 17 sierpnia 1977 w Les Ulis, Essonne) – francuski trener i piłkarz gwadelupskiego pochodzenia, który występował na pozycji napastnika. Mistrz Świata 1998, Mistrz Europy 2000, Wicemistrz Świata 2006, zdobywca Ligi Mistrzów UEFA (2008/2009) z FC Barcelona. 
Życiorys.
Henry dorastał w Les Ulis, gdzie mieszka wielu emigrantów z byłych francuskich kolonii. Jego ojciec, Antoine, pochodzi z Gwadelupy i sam próbował zrobić karierę piłkarską, ale wszyscy trenerzy z jakimi się zetknął, za jego jedyny atut uznawali szybkość i nie byli zainteresowani zatrzymaniem go w swoich klubach. Z tego powodu musiał zarabiać na życie jako ochroniarz.
Thierry Henry jest wychowankiem słynnej szkółki piłkarskiej Centre Technique National Fernand Sastre w Clairefontaine-en-Yvelines. Grając w lidze juniorów, od początku występował jako napastnik. Był niezwykle skuteczny, potrafił w ciągu sezonu strzelić ponad 100 goli. W meczu, w którym został zauważony przez łowcę talentów AS Monaco, zdobył siedem bramek.
Na talencie grającego w drużynie juniorów AS Monaco Henry’ego poznał się trener pierwszej drużyny tego klubu, Arsène Wenger, który dał mu szansę debiutu w wieku zaledwie 17 lat. Henry mówi o Wengerze: „Jest moim duchowym przywódcą”. Wenger został jednak trenerem Nagoya Grampus Eight, a jego następca postanowił przekwalifikować Henry’ego na skrzydłowego.
W tej roli trafił w styczniu 1999 za 14 milionów funtów do włoskiego Juventusu. Pobyt w tym klubie Henry uważa za najgorszy epizod w piłkarskiej karierze, gdyż nie dość, że był ustawiany na skrzydle zamiast na środku ataku, to jeszcze trener Carlo Ancelotti kazał mu aktywnie angażować się w grę defensywną.
Wybawieniem dla Henry’ego okazało się zatrudnienie przez Arsenal Wengera. Francuski trener przekonał przełożonych, że warto zapłacić za zawodnika 11 milionów funtów i jeszcze w sierpniu 1999 Henry trafił do Londynu, gdzie szybko stał się czołowym napastnikiem Premiership, strzelając bramkę za bramką. Nazwisko światowej klasy Francuz wyrobił sobie właśnie w londyńskim klubie. Podczas ośmiu lat gry w barwach „Kanonierów” stał się najlepszym strzelcem w historii Arsenalu i jednym z najlepszych w Premier League, zdobył 228 goli w 377 spotkaniach. Henry wygrał z Arsenalem dwa razy Premier League i trzy razy FA Cup, został też dwukrotnie nominowany do nagrody Piłkarza Roku FIFA. Ponadto trzykrotnie uznano go najlepszym piłkarzem sezonu Premier League i dwa razy został laureatem Złotego Buta.
W czerwcu 2007 przeszedł do Barcelony za 24 mln euro, które kataloński klub płacił w sześciu ratach. W październiku 2007 roku zdobył 42 bramkę w karierze, przez co pokonał Michela Platiniego jako najlepszego strzelca w historii reprezentacji. Jego pierwszym wyróżnieniem w zespole z Katalonii było wygranie La Ligi w 2009, w tym samym roku sięgnął z klubem po potrójną koronę, czyli zwyciężył też Ligę Mistrzów i Copa del Rey. Komplet trofeów dopełniło zwycięstwo w Superpucharze Hiszpanii i Superpucharze Europy. 2 grudnia 2009 roku w meczu z Xerez zdobył swoją 355 bramkę, dzięki czemu stał się najskuteczniejszym francuskim piłkarzem w historii, wyprzedzając Michela Platiniego (354 gole). W 2010 na zasadzie wolnego transferu przeszedł do New York Red Bulls.
W grudniu 2011 roku, z okazji obchodów 125-lecia Arsenalu, przed Emirates Stadium umieszczone zostały pomniki legend klubu, wśród nich znalazł się Thierry Henry.
6 stycznia 2012 roku został wypożyczony do Arsenalu. 9 stycznia 2012 strzelił gola przeciwko Leeds United F.C. w meczu trzeciej rundy Pucharu Anglii w sezonie (2011/2012) a jego gol zapewnił zwycięstwo (1:0).
16 grudnia 2014 roku Henry ogłosił, że postanowił zakończyć trwającą 20 lat profesjonalną karierę piłkarską.
Kariera reprezentacyjna.
W reprezentacji Francji zadebiutował w październiku 1997, w meczu przeciwko RPA. Rok później, podczas Mistrzostw Świata 1998, pomógł Francji w zdobyciu złotego medalu, strzelając trzy bramki. Dzień po finale został nagrodzony Legią Honorową. Na EURO 2000 również uzyskał trzy trafienia, a Francja sięgnęła po mistrzostwo kontynentu.
W 2003 roku Trójkolorowi zdobyli w roli gospodarza Puchar Konfederacji. Thierry Henry został królem strzelców (z dorobkiem 4 bramek), a także wybrano go na MVP całego turnieju.
W eliminacjach do Mistrzostw Świata 2010, podczas meczu Francja-Irlandia, w dogrywce zagrał ręką – było to o tyle istotne, że poprzez zatrzymanie piłki podał do Williama Gallasa, który zdobył bramkę zapewniającą Francji awans na mundial. Po meczu Henry przyznał się, że umyślnie zagrał ręką, jednak dodał, że wina jest po stronie sędziego, który tę bramkę uznał.
Po Mistrzostwach Świata w RPA w 2010 roku Henry postanowił zakończyć 13-letnią przygodę z reprezentacją, w której wystąpił w 123 meczach i strzelił 51 bramek, stając się rekordzistą pod względem zdobytych goli dla Trójkolorowych. Rekord ten został pobity w 2022 roku przez Oliviera Giroud na Mistrzostwach Świata w Katarze.
Kariera menedżerska.
W sierpniu 2016 roku, Thierry Henry został asystentem selekcjonera reprezentacji Belgii, Roberto Martíneza.
13 października 2018 roku został ogłoszony nowym trenerem AS Monaco FC zastępując Leonardo Jardima.
Życie prywatne.
Ożenił się z angielską modelką Nicole Merry (prawdziwe imię Claire) w 2003 i ma z nią córkę (Téa Henry ur. 27 maja 2005 r.). Rozwiedli się w 2007 roku.
Pozycja.
Chociaż Thierry Henry grał w ataku, w czasach występów w Juventusie przestawiony został na skrzydło. Po dołączeniu do Arsenalu w 1999 roku, Arsène Wenger natychmiast zmienił jego pozycję, wystawiając Henry’ego w preferowanej przez niego formacji.
Mógł grać zarówno w ataku, jak i na skrzydle. Nieraz przeprowadzał swoje rajdy lewym skrzydłem, na które często schodził. Thierry często dogrywał piłki do partnerów, asystował i rozgrywał. Jako zawodnik miał świetnie opanowaną technikę i drybling.
Grając w linii ataku Henry potrafił wykańczać akcje w sytuacjach 1 na 1 z bramkarzem. Ta umiejętność połączona z szybkością i dryblingiem pozwalała mu albo na wybieganie do podań kolegów, tak by uniknąć pozycji spalonej, albo na samotny drybling i późniejszy strzał. Henry był także wykonawcą rzutów karnych i wolnych dla Arsenalu.
Statystyki kariery.
Trener.
"Aktualne na 15 sierpnia 2020."
Osiągnięcia.
Jako asystent trenera.
3. miejsce na Mistrzostwach Świata: 2018

</doc>
<doc id="131535" url="https://pl.wikipedia.org/wiki?curid=131535" title="Cyklopentadienyl">
Cyklopentadienyl

Cyklopentadienyl (Cp, cp) – nazwa ligandu występującego w związkach metaloorganicznych. Ligand ten powstaje w wyniku połączenia metalu z cyklopenta-1,3-dienem.
Cyklopentadienyl jest ligandem aromatycznym. Sam cyklopent-1,3-dien nie jest związkiem aromatycznym, wystarczy jednak oderwać od niego kation H+, aby spełniał on regułę aromatyczności Hückla. Do ligandów cyklopentadienylowych zalicza się też wszelkie pochodne cyklopenta-1,3-dienu, w których jest zachowany charakterystyczny dla anionu układ cykliczny.
Rodzaje kompleksów cyklopentadienylowych.
Cyklopentadienyl z metalami alkalicznymi tworzy wiązanie jonowe, w którym sam ligand przyjmuje rzeczywisty ładunek ujemny:
W reakcji z chlorkami niektórych metali przejściowych występujących na II stopniu utlenienia (żelazo, wanad, chrom, mangan, kobalt, nikiel) tworzą się najbardziej znane kompleksy cyklopentadienylowe, zwane metalocenami, lub kompleksami sandwichowymi, w których dwa ligandy "łapią w kleszcze" centralny atom metalu:
Metaloceny są π-kompleksami, które powstają na skutek nakładania się zdelokalizowanych orbitali π ligandu (zajętych i niezajętych) z orbitalami "s", "p" i "d" metalu centralnego - dając złożony, zdelokalizowany układ połączeń, w których każdy z dwóch ligandów cyklopentadienylowych jest formalnie donorem pięciu elektronów, po jednym z każdego atomu węgla. Pojedyncze wiązania między poszczególnymi atomami węgla a metalem centralnym są bardzo słabe - znacznie słabsze niż np. analogiczne wiązania w kompleksach alkenowych - ale ze względu na to, że występuje ich aż 10, cała struktura jest bardzo stabilna. Tradycyjnie jednak układ tych wiązań dla uproszczenia rysuje się we wzorach tych związków w formie jednej kreski, jak np. dla ferrocenu:
W reakcji z chlorkami innych metali przejściowych, występujących na IV stopniu utlenienia, tworzą się kompleksy typu "bent" ("zgięte"), w których podstawieniu ulegają tylko dwa z czterech ligandów chlorkowych:
Obecność dwóch ligandów chlorkowych powoduje przesunięcie się ligandów cp „do tyłu”, natura wiązań metal-cp pozostaje jednak taka sama jak w metalocenach.
Oprócz tego istnieją też kompleksy "półsandwichowe", w których obecny jest tylko jeden ligand cyklopentadienylowy:
Własności i zastosowanie.
Kompleksy metali alkalicznych.
Kompleksy cp z metalami alkalicznymi mają własności zbliżone do zwykłych soli nieorganicznych, przy czym rolę anionu odgrywa w nich cyklopentadienyl. Nie rozpuszczają się one jednak w wodzie, lecz tylko w polarnych, aprotonowych rozpuszczalnikach organicznych (THF, aceton, eter dietylowy), w pewnym stopniu są one też rozpuszczalne w rozpuszczalnikach aromatycznych (benzen, toluen itp.). Związki te są głównie stosowane jako źródło ligandu cp w syntezie innych kompleksów.
Kompleksy metali przejściowych.
Wiązanie metal–cp w metalocenach i innych π-kompleksach z udziałem tego ligandu jest chemicznie bardzo trwałe. Raz utworzone jest w stanie przetrwać nawet bardzo drastyczne warunki. Powoduje to, że metaloceny są bardzo trwałymi związkami, które można traktować jak zwykłe, choć szczególnie bogate w elektrony areny, które ulegają wszystkim reakcjom charakterystycznym dla arenów, przy czym wiązania metal–cp pozostają w tych wszystkich reakcjach całkowicie nienaruszone. Metaloceny topią się w temp. 160-170 °C i są całkowicie stabilne aż do temperatur rzędu 250 °C.
Ligandy cyklopentadienylowe działają zawsze stabilizująco na własności chemiczne kompleksów i dlatego są często stosowane do "regulowania" aktywności katalitycznej wielu związków metaloorganicznych. Metaloceny są na tyle trwałe, że nie są przydatne jako katalizatory (oprócz niklocenu [NiCp2]), jednak katalizatory typu "bent" i półsandwichowe mają już dobre własności katalityczne. Dodatkową zaletą ligandów cp jest silny wpływ na geometrię całej cząsteczki, która często okazuje się idealna z katalitycznego punktu widzenia. Np. to dzięki ligandom cp [TiCp2Cl2] jest przydatny jako katalizator polimeryzacji etylenu:
W katalizatorach tych, zwanych od ich odkrywców układami Zieglera-Natty, istotny jest niewielki kąt między ligandem R (etylenowym) i CH2CH2+, który umożliwia łatwy przeskok ligandu R na elektrododatni atom węgla ligandu CH2CH2+, w kluczowym etapie cyklu katalitycznego.
Efekt poślizgu.
W niektórych przypadkach ligand cp posiada zdolność "poślizgu" – polegającą na chwilowej lub trwałej zmianie liczby dostarczanych elektronów do układu, np.
Jeden z ligandów cp dostarcza pięć, a drugi trzy elektrony – przy czym nie można określić, który jest który, bo są one równocenne na skutek występowania rezonansu chemicznego.
W niektórych przypadkach udaje się jednak wyodrębnić kompleksy, w których ligandy cp dostarczają do układu trwale trzy, a nawet jeden elektron:
Każdy z trzech wyżej pokazanych związków udało się wyodrębnić i scharakteryzować metodą rentgenografii strukturalnej. Efekt "poślizgu" wykorzystuje się współcześnie przy projektowaniu struktury katalizatorów, np. katalizator IV generacji do procesu Monsanto (bezpośrednia synteza kwasu octowego z metanolu stosowana na masową skalę w przemyśle) jest tak zaprojektowany, aby w kluczowym etapie cyklu katalitycznego, ulegać efektowi "poślizgu", co umożliwia sprawne przyłączanie i odrywanie ligandów, stanowiących substraty i produkty reakcji:

</doc>
<doc id="131537" url="https://pl.wikipedia.org/wiki?curid=131537" title="White Hart Lane">
White Hart Lane

White Hart Lane – stadion w Londynie, na którym swoje mecze rozgrywał zespół Tottenham Hotspur.
Tottenham przeniósł się na White Hart Lane w roku 1899 – swój pierwszy mecz na nowym obiekcie rozegrał we wrześniu tego roku, pokonując 4:1 drużynę Notts County (na stadionie było wówczas 5 tys. kibiców).
W 1923 roku stadion mieścił już 50 tys. fanów, a nad wschodnią trybuną znalazło się miejsce dla miedzianego kogucika (kogut jest symbolem klubu).
Reflektory pojawiły się na obiekcie w 1953 roku Wymieniono je ponownie w 1970 roku. Pod koniec lat 80. zachodnia i wschodnia trybuna zostały przebudowane do dzisiejszego stanu. Trybuna południowa doczekała się remontu w latach 90. Wtedy też na stadionie pojawił się telebim.
Stadion składał się z czterech trybun:
W latach 2015–2019, częściowo w miejscu stadionu White Hart Lane, wybudowano nowy obiekt, Tottenham Hotspur Stadium. Stary stadion funkcjonował jeszcze do 2017 roku, kiedy to ostatecznie został rozebrany, by ustąpić miejsce nowo powstającej konstrukcji. Piłkarze Tottenhamu tymczasowo przenieśli się wówczas na stadion Wembley. Nowy stadion Tottenhamu otwarto 3 kwietnia 2019 roku.

</doc>
<doc id="131543" url="https://pl.wikipedia.org/wiki?curid=131543" title="Giuseppe Meazza">
Giuseppe Meazza

Giuseppe Meazza (ur. 23 sierpnia 1910 w Mediolanie, zm. 21 sierpnia 1979 tamże) – włoski piłkarz występujący na pozycji napastnika, trener piłkarski. Dwukrotny mistrz świata.
Występował w latach 30. XX wieku w Interze Mediolan jako napastnik, zdobywając dla klubu 249 bramek w 361 meczach. Z 33 golami pozostaje drugim najskuteczniejszym strzelcem w historii reprezentacji Włoch. Uważany do dziś za jednego z najlepszych zawodników w historii włoskiej piłki nożnej. Wraz z reprezentacją narodową świętował mistrzostwo świata w latach 1934 (strzelił 2 bramki w turnieju finałowym) i 1938.
Na MŚ we Francji w 1938 roku znalazł się w niezręcznej sytuacji. Gdy wykonywał rzut karny podczas meczu z Brazylią jego szorty rozerwały się. Meazza przytrzymał lewą ręką spodenki i strzelił obok brazylijskiego bramkarza Waltera.
W 1980 stadion Comunale San Siro, na którym na zmianę rozgrywają swoje mecze Inter oraz AC Milan, przemianowano na Stadio Giuseppe Meazza, jednak kibice Milanu wciąż używają nazwy San Siro.
Kibice nadali ma przezwiska Demon i Balilla.

</doc>
<doc id="131544" url="https://pl.wikipedia.org/wiki?curid=131544" title="Suleiman Wspaniały">
Suleiman Wspaniały



</doc>
<doc id="131545" url="https://pl.wikipedia.org/wiki?curid=131545" title="Lipoproteina o wysokiej gęstości">
Lipoproteina o wysokiej gęstości

Lipoproteina o wysokiej gęstości, lipoproteina o dużej gęstości, HDL (od ang. "high-density lipoprotein") – frakcja lipoproteiny osocza krwi o wysokiej gęstości. Można ją wydzielić w wyniku ultrawirowania surowicy; znajduje się we frakcji α elektroforezy.
Znaczenie biologiczne.
HDL, obok LDL, jest główną lipoproteiną transportującą cholesterol we krwi. Jego główną funkcją jest transportowanie cholesterolu z tkanek obwodowych do wątroby.
W klinicznych oraz epidemiologicznych badaniach naukowych wykazano odwrotnie proporcjonalną korelację między osoczowym stężeniem HDL a zapadalnością na schorzenia układu krążenia. Wpływ ten zależny jest od działania lipoproteiny HDL (w tym jej składowej apo-AI) na wsteczny transport cholesterolu (RCT, od ang. "reverse cholesterol transport") oraz innych lipidów z tkanek do wątroby, gdzie są metabolizowane.
Wiadomości ogólne.
HDL ma największą gęstość spośród lipoprotein surowicy człowieka, ponieważ ma największą zawartość apolipoprotein – 50%. W skład HDL wchodzą apo A-I, apo A-II, apo C-III, apo C-I, apo D oraz inne białka.
HDL powstaje w osoczu z lipoproteiny bogatej w trójglicerydy (o pośredniej gęstości) lub z prekursorów syntetyzowanych przez wątrobę lub jelito.
Wpływ na pamięć.
Wykazano, że niski poziom HDL wiąże się z osłabieniem pamięci w średnim wieku.
Podnoszenie poziomu HDL.
Poziom HDL można podnieść poprzez:
Diagnostyka laboratoryjna.
Badanie surowicy krwi podaje zazwyczaj poziom HDL-C, czyli ilość cholesterolu w cząstkach HDL (prawidłowa wartość &gt;50 mg/dl). Jest on często zestawiany z poziomem LDL-C, czyli ilością cholesterolu w cząstkach LDL (tak zwanego złego cholesterolu).

</doc>
<doc id="131547" url="https://pl.wikipedia.org/wiki?curid=131547" title="Mikrogram">
Mikrogram

Mikrogram – pochodna jednostka masy w układzie SI, symbol µg, równa jednej milionowej grama (0,000001 g). Przedrostek "mikro" = 0,000001
Grecka litera µ (czytaj [mi]) odpowiada małej literze m w alfabecie łacińskim (duże litery wyglądają w obu alfabetach identycznie, M).
Spotyka się czasami masę wyrażoną za pomocą ug - jest to przybliżony zapis oznaczający µg ale zapisany przy pomocy alfabetu łacińskiego (dotyczy to również innych jednostek przy których wykorzystuje się przedrostek mikro-, np. um czyli µm).
Mikrogramy stosuje się przy podawaniu małych mas rzędu 0,000001 g czyli 10-6 g. 
W niektórych kontekstach, na przykład w farmacji, mikrogramy są zapisywane jako mcg.

</doc>
<doc id="131549" url="https://pl.wikipedia.org/wiki?curid=131549" title="UM">
UM

Skrót od następujących nazw:
Zobacz też:

</doc>
<doc id="131553" url="https://pl.wikipedia.org/wiki?curid=131553" title="Ekran LCD">
Ekran LCD



</doc>
<doc id="131556" url="https://pl.wikipedia.org/wiki?curid=131556" title="Aktywacja systemu">
Aktywacja systemu

Aktywacja systemu – integralna funkcja większości współczesnych płatnych programów komputerowych mająca zapobiegać zjawisku piractwa. Polega ona na uwierzytelnianiu podanego numeru seryjnego poprzez wysyłanie do producenta oprogramowania tego numeru i odrębnego kodu wygenerowanego przez aplikację na podstawie określonych informacji o komputerze, na którym instalowane jest oprogramowanie (zazwyczaj producent programu w toku aktywacji nie otrzymuje informacji o konfiguracji komputera, ale syntetyczny kod); program, który nie został poddany aktywacji albo ma ograniczoną funkcjonalność, albo po określonym czasie przestaje funkcjonować. Dzięki temu nie jest możliwe zainstalowanie programu na podstawie danego numeru seryjnego programu na większej liczbie komputerów niż dopuszcza licencja. W sytuacji niemożliwości aktywacji programu (np. wymiana komputera przez użytkownika, a limit aktywacji został już wyczerpany) zazwyczaj użytkownik musi kontaktować się z producentem, który, o ile nie są naruszone warunki licencji, powinien umożliwić aktywację. Aktywację najczęściej stosują duże firmy, takie jak Microsoft, czy Symantec.
Pirackie wersje oprogramowania pozbawione są konieczności aktywacji. Crackerzy stosują poniższe rozwiązania:
System Windows XP (Z wyjątkiem edycji licencjonowanych zbiorczo) był pierwszym systemem operacyjnym z rodziny Microsoft Windows, w którym wprowadzono mechanizm aktywacji (ang. Windows Product Activation – WPA). Pierwszą edycją pakietu biurowego Microsoft Office z funkcją aktywacji (ang. Office Product Activation – OPA) był Microsoft Office XP.

</doc>
<doc id="131557" url="https://pl.wikipedia.org/wiki?curid=131557" title="Belina (herb szlachecki)">
Belina (herb szlachecki)

Belina ("Beliny, Bilina, Bylina, Byliny") – polski herb szlachecki.
Opis herbu.
Opis zgodnie z klasycznymi regułami blazonowania:
W polu błękitnym między dwiema podkowami srebrnymi zwróconymi do niego barkami miecz srebrny ze złotą rękojeścią obrócony w górę. Ostrze miecza wbite w trzecią podkowę srebrną ocelami w dół.
W klejnocie ramię zbrojne złote z tym samym mieczem.
Pierwotnie zamiast miecza był krzyż kawalerski ćwiekowy. Najwcześniejsza wersja Beliny miała pole czerwone a podkowy złote.
Najwcześniejsze wzmianki.
Początek herbu niewiadomy. Najstarszy wizerunek pieczętny z 1447 roku.
Herbowni.
Lista herbownych sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak pamiętać o możliwości przypisywania rodom szlacheckim niewłaściwych herbów. Szczególnie często zjawisko to występowało podczas legitymacji szlachectwa przed zaborczymi heroldiami, co następnie utrwalane było w wydawanych kolejno herbarzach. Pełna lista herbownych nie jest możliwa do odtworzenia także z powodu zniszczenia, względnie zaginięcia wielu akt i dokumentów w czasie II wojny światowej (tylko podczas powstania warszawskiego w 1944 roku spłonęło ponad 90% zasobu Archiwum Głównego Akt Dawnych w Warszawie). Identyczność nazwiska nie musi oznaczać przynależności do danego rodu herbowego, przynależność taką mogą bezspornie ustalić jedynie badania genealogiczne (często te same nazwiska były własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę).
Bardziełowski, Barzymowski, Belina, Belinowicz, Benedyktowicz, Bielejewski, Bielinowicz, Bieniuszewicz, Bogusławski, Bordzikowski, Bordziłowski, Borkowski, Borysław, Borysławski, Borzym, Borzymowski, Brwinowski, Brzeznicki, Brzozowski, Buka, Bukont, Byczkowicz, Bylin
Chlewicki, Chlewiński, Chwalęcki, Czechowski.
Dusza.
Falęcki
Galewski, Golaniewski, Goleniewski, Goleniowski, Golianiewski, Golijaniewski, Gólczewski, Grocki, Grodski, Grodzki, Gruszczeński, Gruszczyński, Gruszecki, Gulczewski.
Harbuz
Jaszczółtowski, Jaszczułtowski, Jaworski.
Kadłubowski, Kaptur, Kęcierski, Kędzierski, Kędzierzyński, Kolędowski, Kolzan, Kołwzan, Konotopski, Koszko, Kotkowski, Kraska, Kraśko, Krupiński.
Leszczyński, Lichowski, Lochowski.
Łochnowski, Łochowski, Łojewski, Łojowski.
Miastkowski, Milęcki, Młochowski, Młynarski, Modzelewski.
Nadroski, Narapiński, Naropiński, Niałecki, Nowoszyński.
Okoń, Okuń, Orzeszkowski, Ossowski, Ostrowski.
Parzniewski, Parzniowski, Piotrkowicz, Piotrowicz, Piotrowski, Podgórski, Podhorecki, Podhorodecki, Podleśny, Podorecki, Pogórecki, Ponikowski, Porudeński, Porudyński, Porudziński, Pożarowski, Prażmowski, Proskowski, Pyrski.
Rachowski.
Sadkowski, Sangrocki, Sarbiński, Satkowski, Sczytnicki, Sekucki, Sempelborski, Sękucki, Siekuć, Skarbiński, Skup, Skupieński, Skupiewski, Skupiński, Stanięta, Starzechowski, Stawski, Studziński, Sudziński, Suski, Szczytnicki, Szpakowski.
Tabulski, Taraniewski, Taranowski, Tarapowski, Telatycki, Tęgoborski, Tomkiewicz.
Wagrowski, Wandrowski, Wągroski, Wągrowski, Weiss, Wengierski, Węgierski, Węsierski, Wielicki, Wierciechowski, Wierciochowski, Wolski.
Zalutyński, Zawadzki, Zdanowski, Zdunowski, Zeligowski.
Żeligowski.
Pochodzenie Belińczyków.
Długosz podaje, że: "herb ten wywodził się od Jastrzębca i z dawna był w Polsce nabyty", z tezą tą nie zgadza się Żernicki. Ciekawą hipotezę postawił Franciszek Piekosiński, twierdząc że Belina jest późniejszą odmianą herbu Czewoja.
Legendę rzekomego pochodzenia rodu Belinów przedstawił Adam Amilkar Kosiński, pisząc:

</doc>
<doc id="131558" url="https://pl.wikipedia.org/wiki?curid=131558" title="Plateau">
Plateau



</doc>
<doc id="131560" url="https://pl.wikipedia.org/wiki?curid=131560" title="Belina">
Belina



</doc>
<doc id="131561" url="https://pl.wikipedia.org/wiki?curid=131561" title="Michał Kazimierz Pac">
Michał Kazimierz Pac

Michał Kazimierz Pac herbu Gozdawa (ur. ok. 1624, zm. 4 kwietnia 1682 w Wace pod Wilnem) – hetman polny litewski w latach 1663-1667 i hetman wielki litewski w latach 1667-1682, wojewoda wileński od 1669, kasztelan wileński w latach 1667-1669, ekonom mohylewski w latach 1664-1682. 
Życiorys.
Uczestniczył za panowania króla Jana Kazimierza w wojnach 
ze wszystkimi wrogami Rzeczypospolitej. W 1649 odznaczył się w walkach przeciwko Chmielnickiemu. W 1658 mianowany pułkownikiem królewskim, w 1659 cześnikiem wielkim litewskim, a następnie oboźnym wielkim litewskim i regimentarzem wojsk koronnych. Podczas potopu prowadził kampanię w Kurlandii przeciwko Szwedom. W 1663 stłumił bunt żołnierzy, którzy doprowadzili do śmierci hetmana polnego litewskiego Wincentego Gosiewskiego. Między innymi dzięki temu w tymże roku otrzymał urząd wojewody smoleńskiego i buławę hetmańską po Gosiewskim.
Na początku 1664 roku wziął udział w prowadzonej przez króla Wyprawie zadnieprzańskiej oraz podjął samodzielne działania militarne przeciwko Rosjanom okupującym Litwę odnosząc w czerwcu zwycięstwo w bitwie pod Witebskiem oraz walcząc pod Szkłowem. 
W czasie rokoszu Lubomirskiego stanął po stronie króla Jana Kazimierza, lecz w czasie bitwy pod Mątwami nie wziął udziału w boju. Mimo to wkrótce (1667) uzyskał buławę hetmana wielkiego litewskiego.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Po abdykacji Jana II Kazimierza Wazy w 1668 roku, popierał kandydaturę do polskiej korony carewicza Fiodora, zwolennik razem z Sobieskim stronnictwa profrancuskiego popierającego kandydaturę księcia d'Enghien do tronu polskiego, jednak w 1668 stał na Litwie na czele stronnictwa szlacheckiego popierającego Michała Korybuta Wiśniowieckiego. Był elektorem Michała Korybuta Wiśniowieckiego w 1669 roku z województwa wileńskiego, podpisał jego "pacta conventa". W 1669 roku objął prestiżowy urząd wojewody wileńskiego i za panowania króla Michała Korybuta Wiśniowieckiego miał duży wpływ na rządy w Rzeczypospolitej. Jako hetman przyczynił się do rozbudowy artylerii litewskiej, ale również wydania przepisów regulujących życie wewnętrzne wojska, przepisów dyscyplinarnych i sądowych. Był deputatem z Senatu do Rady Wojennej przy królu w 1673 roku. 
Jego stosunki z Janem Sobieskim były od początku zaostrzone, jako przeciwnika polityki profrancuskiej. Posunął się aż do tego, że pod Dubienką 16 października 1671 roku podczas wojny z Tatarami w latach 1666-1671 rozpuścił wojsko litewskie, aby uniemożliwić kontynuowanie zwycięskiej kampanii Janowi Sobieskiemu, co pośrednio doprowadziło do wojny z Turcją, która wybuchła rok później. Przystąpił do senatorsko-żołnierskiej konfederacji kobryńskiej 1672 roku.
Podczas wyprawy chocimskiej w 1673 wszczął w wojsku litewskim bunt, który o mało nie skończył się odejściem Litwinów. Uczestniczył jednak w zwycięstwie pod Chocimiem, ale zaraz po bitwie odszedł wraz z wojskiem litewskim, nie pozwalając na wykorzystanie owoców zwycięstwa przez Sobieskiego.
Był członkiem konfederacji generalnej zawiązanej 15 stycznia 1674 roku na sejmie konwokacyjnym. W czasie elekcji 1674 roku popierał do korony polskiej cara Rosji Aleksego Michajłowicza. Elektor Jana III Sobieskiego z województwa wileńskiego w 1674 roku, podpisał jego "pacta conventa". Po elekcji Sobieskiego prowadził zażartą opozycję, wiążąc się z Carstwem Rosyjskim, Austrią i Brandenburgią. Głównie za jego sprawą nie doszło do skutku planowane przez Sobieskiego wystąpienie przeciw Wielkiemu Elektorowi w związku ze Szwecją celem odzyskania Prus Wschodnich.
Za jego życia (i głównie za sprawą jego ambicji) ród Paców osiągnął szczyty znaczenia, dominując na Litwie i spychając w cień Radziwiłłów i Sapiehów.

</doc>
<doc id="131562" url="https://pl.wikipedia.org/wiki?curid=131562" title="Bełty">
Bełty

Bełty ("Bełcz, Bolc") – polski herb szlachecki.
Opis herbu.
Opis zgodnie z klasycznymi regułami blazonowania:
W polu czerwonym bełt na dwóch bełtach na opak w krzyż skośny. Klejnot: pięć piór strusich. Herb ma pochodzenie niemieckie, przeniesiony do Polski z Moraw, po unii na Litwie, rozprzestrzenił się w kilku formach.
Najwcześniejsze wzmianki.
Zapis z 1412 roku.
Herbowni.
Bejnacki, Belt, Bełt, Bełtowski, Bełtowicz (Bałtowicz, Bołtowicz, Bułtowicz), Benedyktowicz, Beneszko, Beniszenko, Berends, Bergayło, Bergielewicz, Bergielski, Chcianowski, Chmurowski, Chochoński, Chochorowski, Choroszewski, Chorowski, Cirisser, Grambiewski, Granatowicz, Graniewski, Januszowski, Kierdej, Kolenda, Kolendowski, Kolędowski, Kuderewski, Kuderowski, Łata, Pelicki, Połonicki, Potarczycki, Potarzyński, Potorzycki, Poźniak, Pożarycki, Pożaryski, Pożniak, Późniak,Pyliński,Radziwanowski, Radziwonowski, Radziwoński, Rembowski, Skoropadski, Skoropadzki, Sniechowski, Stadnicki, Stradecki, Strzelnicki, Symonolewicz, Śmichowski, Śmiechowski, Śniechowski, Uciański, Wolszleger, Zwierkowski.

</doc>
<doc id="131567" url="https://pl.wikipedia.org/wiki?curid=131567" title="Numer seryjny">
Numer seryjny

Numer seryjny – kod złożony z szeregu cyfr lub liter, nadawany produktowi lub serii produktów, w celu identyfikacji miejsca i czasu wyprodukowania, ustalenia legalności jego pochodzenia. Stosowany jest powszechnie we wszystkich gałęziach przemysłu.
Oprogramowanie.
W informatyce jest to unikatowy kod, nazywany również „kluczem” (ang. "key"), dodawany do programów, gier (ze względu na popularność nośnika oprogramowania jakim była płyta kompaktowa znany niegdyś jako "CD-Key"). Wspomniany kod ma potwierdzić prawo do użytkowania kopii oprogramowania zgodne z licencją oprogramowania. Najczęstszy, lecz niedoskonały sposób na zapobieganie piractwu. Współcześnie uzupełniony tzw. aktywacją.
Istnieją programy, które generują kod na podstawie oryginalnych bazy danych bądź metody na wyznaczenie akceptowanych (pasujących) kodów ukrytych w aplikacji. Używanie programów typu keygen, o których mowa, jest legalne tylko dla własnych potrzeb, np. w przypadku zagubienia oryginalnego „klucza” do posiadanego przez nas legalnego egzemplarza oprogramowania.

</doc>
<doc id="131568" url="https://pl.wikipedia.org/wiki?curid=131568" title="Bes (bóg egipski)">
Bes (bóg egipski)

Bes – w mitologii egipskiej bóg wesela, tańców i rodziny, opiekun kobiet rodzących i dzieci; w starożytnym Egipcie popularne bóstwo domowe odstraszające złośliwe demony. 
Przypuszczalnie był bóstwem obcego, afrykańskiego pochodzenia (najpewniej nubijskim). Miał towarzyszyć sprowadzonej z powrotem bogini Hathor, która w gniewie uciekła do Nubii. Etymologia jego imienia nie jest znana, ale jego rdzeń ("bś") kojarzony jest z płomieniem.
Charakter i postać.
Miał postać krzywonogiego, garbatego, brzuchatego i brodatego karła o niekształtnych kończynach i zwierzęcych uszach, pucołowatym obliczu, ze zwisającym językiem, spłaszczonym nosem, krzaczastymi brwiami i ogonem lamparta. Nosił koronę z liści lub strusich piór i lwią skórę okrywającą ramiona; w czasach XVIII dynastii wyobrażany też jako skrzydlaty. Często przedstawiany z nożem jako symbolem obrony; atrybutem jego był "sa" – symbol opieki. Sam jego groteskowy wygląd miał odstraszać bestie, węże i owady, a także odpędzać uroki – zgodnie z zasadą, że śmiech nie dopuszcza zła. W drobnej plastyce nierzadko spotykane są jego wyobrażenia ityfaliczne. 
W ikonografii często przedstawiano go grającego na flecie lub bijącego w bębenek jako bóstwo muzyki, tańca i radości, mające też związek z piciem i pijaństwem. Tańcem i grą uśmierzał gniew bogini Hathor i jako tancerza wyobrażano go w sztuce od okresu amarneńskiego. W sposób naturalny był patronem karłów na dworze faraońskim. Uchodził też za patrona mistycznej inicjacji, "Strażnika Bramy", ponieważ imię jego oznacza „rozpoczynać”, „wprowadzać”. Za jego małżonkę w czasach ptolemejskich uważana była bogini Beset.
Kult.
Jego kult wprowadzony w okresie Nowego Państwa, znacznie rozwinął się w Okresie Późnym, a w czasach rzymskich Bes stał się jednym z głównych bogów egipskich, mając nawet swą wyrocznię w Abydos, słynną z tłumaczenia snów . Obok bogini Toeris należał wtedy do najpopularniejszych bóstw ludowych czczonych w małych kapliczkach przydomowych. Według ówczesnych wierzeń czuwał nad Egipcjanami w życiu codziennym oddalając rozmaite zagrożenia, a położnice chroniąc (wspólnie z boginią Tawaret) przed powikłaniami. Czuwał nad snem, odpędzając złe demony, dlatego jego apotropaiczne podobizny zawieszano nad łóżkami, także dekorowano nimi sprzęty domowe – głównie łoża, podgłówki i siedzenia (zwłaszcza dla kobiet). Miał też chronić kobiety przed zazdrosnymi rywalkami. Był ponadto opiekunem czynności toaletowych, stąd jego przedstawienia umieszczano na odpowiednich przedmiotach (rękojeściach zwierciadeł, przyborach i szkatułkach kosmetycznych).
Pokraczna postać była częstym motywem amuletów oraz tatuaży u egipskich tancerek, akrobatek i muzykantek. Amuletami często zabezpieczano dzieci przed działaniem zła i ukąszeniami gadów. 
Jego wizerunki zachowały się w świątyniach Hathor w File, Denderze, na wyspie Biga koło Asuanu, w Świątyni Pogrzebowej królowej Hatszepsut w Dolinie Królów w Deir el-Bahari.
W czasach wczesnochrześcijańskich uważano go za złośliwego demona straszącego w opuszczonych świątyniach.

</doc>
<doc id="131569" url="https://pl.wikipedia.org/wiki?curid=131569" title="Hełm garnczkowy">
Hełm garnczkowy

Hełm garnczkowy (hełm wielki) – rodzaj średniowiecznego hełmu typu zamkniętego, charakteryzującego się cylindrycznym dzwonem o znacznych rozmiarach, zakrywającym całą głowę.
Historia.
Wykształcił się na przełomie XII i XIII wieku. Nazwa pochodzi od jego formy, przypominającej odwrócony garnek. Był wykonywany z nitowanych płyt stalowych, wzmacnianych metalowymi obręczami. Hełm taki nie posiadał ruchomej zasłony twarzy, a jedynie długie i wąskie szpary wzrokowe (tak zwane wizury) oraz kilkanaście małych otworów oddechowych. Hełm całkowicie chronił głowę, sięgając dolną krawędzią do ramion. Do końca XIII wieku hełm garnczkowy miał kształt cylindryczny, z płaską górną częścią dzwonu. Później uzyskał kształt kopulasty, co powodowało ześlizgnięcie się po nim broni przy uderzeniach z góry. Z biegiem czasu zaczęła się wyróżniać wyraźna pionowa grań z przodu.
Hełm był wyposażony w wewnętrzne wyściełanie, dzięki któremu można go było zakładać na gołą głowę. Wiązano go rzemieniami pod brodą lub noszono na czepcu kolczym bez wyściełania. Wówczas ucisk czepca i hełmu łagodziła czapeczka znajdująca się pod czepcem, pełniąca funkcję wyściełania.
Ponieważ hełm garnczkowy całkowicie zasłaniał głowę i twarz rycerza, uniemożliwiając jego rozpoznanie, zaczęto na szczycie hełmu umieszczać klejnot herbowy – znak rozpoznawczy rycerza. Zobrazowanie hełmu wraz z klejnotem rycerskim stało się jednym z elementów herbu. Ze względu na duży ciężar hełm garnczkowy często opierał się na ramionach, a nie na głowie (wersje XIV-wieczne). Ponieważ znacznie ograniczał pole widzenia, zakładany był bezpośrednio przed walką. Pod hełm dodatkowo zakładano kaptur kolczy i hełm sekretny lub (w późniejszym czasie) hełm typu łebka.
W Polsce hełm garnczkowy zaczęto używać pod koniec XII wieku, a powszechnie przyjął się w Polsce około połowy XIII wieku.
Ewolucja hełmu garnczkowego w postaci hełmu wielkiego używana była do końca XIV wieku, w ostatnich etapach tylko do celów turniejowych i paradnych. Hełm został wyparty przez przyłbicę, wykształconą w pierwszej połowie XIV wieku.

</doc>
<doc id="131570" url="https://pl.wikipedia.org/wiki?curid=131570" title="Bes (herb szlachecki)">
Bes (herb szlachecki)

Bes ("Bies, Bees, Beess") - polski herb szlachecki, pochodzenia śląskiego.
Opis herbu.
Opis zgodnie z klasycznymi regułami blazonowania:
W polu czerwonym pniak o trzech korzeniach, dwóch sękach i dwóch listkach lipowych, w skos, srebrny (niekiedy zielony).
W klejnocie nad hełmem w koronie pęk piór kogucich, po 6 na stronę.
Istnieje wersja udostojniona herbu:
Na tarczy dwudzielnej w słup w polu prawym srebrnym pień naturalny o trzech korzeniach, dwóch sękach i dwóch listkach lipowych zielonych, w polu lewym czerwonym lew srebrny wspięty w koronie złotej. 
W klejnocie nad hełmem w koronie trzy pióra pawie.
Historia herbu.
W wersji jednopolowej, herb należał do śląskiej rodziny Beess. Najwcześniejsza wzmianka o członku tej rodziny - Adamie, pochodzi z 1260 roku. Herb został udostojniony srebrnym lwem 23 stycznia 1609 wraz z podniesieniem Jana Beessa z Wierzchlasu na Szumiradzie do rangi "Freiherra".
Herbowni.
Beess, Bes, Besowski, Katowski.

</doc>
<doc id="131571" url="https://pl.wikipedia.org/wiki?curid=131571" title="Helisa alfa">
Helisa alfa

Helisa alfa – struktura drugorzędowa białka (tak jak i harmonijka beta), stabilizowana przez wiązania wodorowe. Kształtem przypomina cylinder, tworzony przez ciasno, prawoskrętnie skręconą sprężynę. Ściany cylindra tworzy łańcuch polipeptydowy, a łańcuchy boczne (podstawniki) wystają na zewnątrz. Co cztery aminokwasy w łańcuchu polipeptydowym tworzone jest wiązanie wodorowe pomiędzy grupą karboksylową jednego aminokwasu a grupą aminową drugiego. Skok helisy następuje co 0,54 nm.
Tego rodzaju α heliks przeważa np. w hemoglobinie i mioglobinie.

</doc>
<doc id="131575" url="https://pl.wikipedia.org/wiki?curid=131575" title="/dev/null">
/dev/null

/dev/null – wirtualne urządzenie w uniksopodobnych systemach operacyjnych, usuwające wszystkie dane przekierowane do niego i nie generujące żadnych danych dla procesów czytających z niego.
/dev/null jest często używany do usuwania niepożądanych danych pochodzących z procesów komputerowych lub jako źródło pustych danych wejściowych. Zazwyczaj jest wykorzystywane przez przekierowanie.
Ta nazwa jest używana w żargonie i przenośniach przez użytkowników Uniksa, np. „proszę składać skargi do /dev/null” lub „moja poczta jest zarchiwizowana w /dev/null”. W żargonie programistów uniksowych /dev/null jest synonimem "czarnej dziury" i "komputerowego śmietnika". Jest również używane w technicznych żartach, takich jak informowanie użytkowników, że /dev/null jest w 98 procentach pełny.
Ekwiwalentem DOS-owym jest NUL. Pod systemami operacyjnymi Amigi odpowiednikiem jest NIL.

</doc>
<doc id="131576" url="https://pl.wikipedia.org/wiki?curid=131576" title="/dev/zero">
/dev/zero

/dev/zero – wirtualne urządzenie w uniksopodobnych systemach operacyjnych, dostarczające tak zwanych "null characters", czyli znaków o wartości równej 0 (znak NULL kodu ASCII, nie mylić ze znakiem cyfry "0" o wartości w kodzie ASCII równej 0x30). Najczęstsze użycie to dostarczanie znaków do nadpisywania danych. Jest również używane do tworzenia czystych plików o podanym rozmiarze.
Urządzenie /dev/zero jest źródłem danych, w przeciwieństwie do /dev/null, które nie pełni tej funkcji (każde zapytanie o odczyt danych z /dev/null zwraca od razu znacznik końca pliku).
Przykład użycia.
 dd if=/dev/zero of=przyklad bs=1k count=100

</doc>
<doc id="131577" url="https://pl.wikipedia.org/wiki?curid=131577" title="/dev/random">
/dev/random

/dev/random – wirtualne urządzenie w systemach operacyjnych z rodziny Unix, pełniące funkcję generatora losowych liczb z losowością pochodzącą ze sterowników urządzeń i innych źródeł. Przy odczycie z "/dev/random" wygenerowane zostaną przypadkowe bajty. "/dev/random" jest odpowiednie w przypadku wymaganej wysokiej przypadkowości danych oraz odporności na przewidywalność kolejnych danych, np. przy tworzeniu kluczy kryptograficznych. 
"/dev/random" pobiera kolejne dane z bufora. W przypadku jego opróżnienia, działanie wątku który czyta z ww. pliku zostaje wstrzymane. Można to łatwo sprawdzić wpisując do wiersza poleceń:
codice_1
Z tego powodu "/dev/random" nie nadaje się do generowania wielu losowych liczb w krótkim czasie. Odpowiednikiem "/dev/random" do generowania dużych ilości danych pseudolosowych (czyli o mniejszej przypadkowości danych oraz odporności na przewidywalność kolejnych danych) jest "/dev/urandom" (od "unblocking"), które używa funkcji haszujących. Jednak większość programów kryptograficznych (np. OpenSSL, PGP i GnuPG) używa własnego generatora losowych danych pobierających tzw. "seed" z "/dev/random".

</doc>
<doc id="131581" url="https://pl.wikipedia.org/wiki?curid=131581" title="Riese">
Riese

Projekt Riese (z niem. "olbrzym") – kryptonim największego projektu górniczo-budowlanego nazistowskich Niemiec, rozpoczętego i niedokończonego w Górach Sowich oraz na zamku Książ i pod nim w latach 1943–1945. Miała to być jedna z kwater głównych Adolfa Hitlera.
Historia projektu.
Wobec nasilających się alianckich nalotów bombowych w 1943 nazistowskie Niemcy przeniosły dużą część swej strategicznej produkcji zbrojeniowej w – uważany za bezpieczny – rejon Sudetów. Mniej więcej wówczas powstał projekt utworzenia nowej kwatery głównej Adolfa Hitlera na zamku Książ oraz w potężnych bunkrach i budowlach podziemnych wydrążonych w Górach Sowich. 
W tym celu powołano jesienią 1943 spółkę Industriegemeinschaft Schlesien AG (w dokumentach często jako "IG Schlesien"), której przekazano kilka tysięcy więźniów oraz jeńców wojennych, których umieszczono w czterech pierwszych obozach pracy. Jednak wobec niezadowalającego postępu prac już na przełomie marca i kwietnia 1944 nadzór nad budową przejęła Organizacja Todt.
Plany obejmowały potężne prace adaptacyjne na zamku Książ, utworzenie wielkich przestrzeni wydrążonych pod zamkiem, konstrukcji olbrzymich tuneli i sal podziemnych w kilku miejscach w Górach Sowich, reorganizacji całej siatki okolicznych dróg, połączenia całości siecią kolei wąskotorowej. Była to najkosztowniejsza budowa kwater wojskowych i obiektów strategicznych ówczesnych Niemiec, choć całkowite poniesione koszty trudno oszacować. Rozmach budowlano-inżynierski był na najwyższym wówczas dostępnym poziomie.
Plany były kilkukrotnie zmieniane. Wedle danych z września 1944 produkcja tych schronów miała pochłonąć 150 milionów reichsmarek; wraz ze schronami w Wilczym Szańcu i w Pullach im Isartal pod Monachium obejmowała 257 tysięcy m³ betonu zbrojonego stalą, 213 tysięcy m³ tuneli, 58 km dróg z sześcioma mostami, 100 km rurociągów. Na projekt Riese przyznano w 1944 roku 28 tysięcy ton stali i cementu, czyli tyle, ile Niemcy przeznaczały rocznie na budowę schronów przeciwlotniczych dla ludności cywilnej.
Prace zostały wykonane tylko w części. Przed wkroczeniem Armii Czerwonej wiele podziemnych konstrukcji zostało zniszczonych, a przynajmniej tunele do nich prowadzące zostały wysadzone.
Poszczególne konstrukcje.
Prace objęły swym zasięgiem teren kilkudziesięciu kilometrów kwadratowych na stokach gór: Wolfsberg (Włodarz), Saalberg (Jedlińska Kopa), Mittelberg (Dział Jawornicki), na wzgórzu między Wüstewaltersdorf (Walim) a Dorfbach (Rzeczka), Mulenberg (Moszna), Säuferhöhen (Osówka), Ramenberg (Soboń) i Schindelberg (Gontowa).
W zboczach gór wiercono otwory w skałach, które rozsadzano materiałami wybuchowymi. W ten sposób powstawały sztolnie i komory, które wzmacniano obudowami żelbetowymi. Całość była uzbrojona w potężne sieci infrastruktur drogowych, kolejowych, a także wodociągowych, kanalizacyjnych, telefonicznych i energetycznych.
W dokumentach III Rzeszy istnieją zapisy pozwalające ocenić rozmiar materiałów użytych przy konstrukcji kompleksu Riese. Między innymi na tej podstawie można sądzić, że dotychczas około połowa podziemnych korytarzy nie została odnaleziona.
Najważniejsze znane obiekty.
Książ.
Na zamku Książ prace adaptacyjne doprowadziły do zniszczenia niektórych sal, w szczególności ucierpiały dekoracyjne elementy plafonowe oraz podłogowe. Najpoważniejsze prace jednak odbyły się poza bryłą architektoniczną samego zamku.
Doprowadzono kolejkę wąskotorową, której rozładunkiem obłożono więźniów Arbeitslager Fürstenstein, założonego u podnóża zamku. Na terenie przyzamkowym utworzono szereg dużych komór i budowli, których przeznaczenie pozostaje dyskusyjne. W zamierzeniu konstruktorów zamek miał być osiągalny wyłącznie drogą podziemną, tunelami samochodowymi i kolejowymi. Pod ziemią stworzono przynajmniej dwa poziomy kuluarów i komór, połączonych z piwnicami zamku. Pierwszy poziom znajduje się 15 metrów pod ziemią (długość około 80 m, 180 m², 400 m³), drugi 53 metry pod dziedzińcem zawiera cztery sztolnie oraz sieć krzyżujących się ze sobą szerokich korytarzy (5 m wysokości i 5,5 m szerokości), a także cztery wybetonowane komory. Dziś znajduje się w nich aparatura pomiarowa stacji sejsmograficznej PAN. Podziemia udostępnione do zwiedzania od 2018 r.
Walim – Rzeczka.
Trzy wejścia wykute w skałach wschodniego zbocza wzniesienia Ostra (niem. "Spitzenberg") prowadzą do równoległych sztolni oddalonych od siebie o około 45 metrów. Między nimi są usytuowane duże hale. Długość tuneli kompleksu Rzeczka wynosi 500 metrów (2500 m²; 14 000 m³). Nad ziemią zbudowano główną centralę telefoniczną, której węzeł był większy niż wrocławski czy legnicki.
Jugowice Górne – Jawornik.
Podziemny kompleks wykuty w masywie Chłopskiej Góry złożony jest z siedmiu sztolni w trzech osobnych zespołach. Czwarta sztolnia kończy się dziś gruzowiskiem pozawałowym. Długość rozpoznanych podziemi: 460 metrów (1400 m²; 4000 m³). Na ziemi istnieje kilkanaście murowanych baraków.
Włodarz.
Ten olbrzymi kompleks został wybudowany w masywie góry Włodarz, prowadzą do niego trzy wejścia od strony północno-wschodniej i jedno od strony północnej. Całość kompleksu to duża liczba korytarzy przecinających się pod kątem prostym i tworzących siatkę. Dodatkowo istnieje w nim, jedna z największych, nieukończonych hal. Jest prawdopodobne, że w nieosiągalnej dziś głębi obiektu zamordowano wiosną 1945 kilka tysięcy więźniów pracujących przy budowie. Około ⅛ obiektu jest zalana wodą. Długość korytarzy: 3200 metrów (10 700 m²; 42 000 m³). Nad ziemią rozpoczęto prace nad potężnymi fundamentami.
Głuszyca – Osówka.
Podziemia zawierają m.in. trzy sztolnie, z których najdłuższa ma około 450 metrów. Jedna z nich posiada tamy z cegły, które utrzymują wodę w tunelu. Całkowita długość tuneli: 1700 metrów (6700 m²; 30 000 m³). Dwa obiekty są szczególnie interesujące: tzw. kasyno i tzw. siłownia. Są to duże naziemne obiekty o powierzchniach 680 m² i 900 m².
Soboń.
Wejścia do podziemnych konstrukcji prowadzą z trzech stron góry, trzema sztolniami. Niewielki kompleks zawiera tunele o długości 700 metrów (1900 m²; 4000 m³). Kilka budynków naziemnych i jeden bunkier. W 2010 odkryto nowe sztolnie na Soboniu.
Sokolec – Gontowa.
Podziemny kompleks wykuty w masywie góry Gontowa, zasadniczo dwa prostopadłe zespoły podziemi, w dużej mierze zawalonych lub wysadzonych. Długość podziemi: 850 metrów (2400 m²; 7100 m³).
Wielka Sowa.
Wiadomo, że na stokach tej góry pracowały komanda (Eule). Byli więźniowie, którzy pracowali przy rozładunku i segregacji materiałów budowlanych zeznali, że kierowano tam duże ilości tychże materiałów. Nie udało się dotychczas odnaleźć śladów wejść podziemnych w rejonie Wielkiej i Małej Sowy.
Moszna.
Kompleks niepewny, nieodnaleziony, choć prowadzono duże prace na tym terenie i istnieją widoczne studzienki wentylacyjne. W przypadku jego istnienia miałby centralne względem innych położenie, stąd tezy o jego nadzwyczajnym przeznaczeniu.
Praca więźniów.
W budowie wykorzystywano więźniów, w przeważającej liczbie Żydów, między innymi pozostałych po likwidacji (w sierpniu 1944) łódzkiego getta, przywiezionych tu przez KL Auschwitz-Birkenau, których rychła śmierć miała zapewnić utrzymanie tajemnicy konstrukcyjnej. Byli oni rozmieszczeni w obozach, w pobliżu miejsc pracy. Sieć tych obozów została nazwana Arbeitslager Riese i była częścią sieci podobozów Groß-Rosen. Komendantem był Albert Lütkemeyer. Do tego kompleksu trafiło też w 1944 kilka transportów (po około 50–70 mężczyzn) z więzienia na Radogoszczu w Łodzi.
Więźniów było przynajmniej kilkanaście tysięcy, choć dokumenty niemieckie mówią o zaangażowaniu nawet prawie 30 000 więźniów. Udało się ustalić nazwiska prawie 7000 spośród nich. Praca więźniów była bardzo ciężka. Drążyli sztolnie wewnątrz gór, budowali drogi, torowiska kolejek, pracowali przy przeładunku materiałów budowlanych. Śmiertelność była bardzo wysoka, co wiązało się zarówno z niedożywieniem, z przeciążeniem pracą, z niebezpiecznymi robotami podziemnymi, jak i z traktowaniem więźniów przez niemieckich oprawców.
Interpretacje historyczne.
Uważa się, że sam zamek Książ i jego najbliższe okolice były przygotowywane pod jedną z kwater głównych Hitlera (niem. "Führerhauptquartier"). Natomiast nie jest do końca dowiedziona celowość budowli drążonych w samych górach. Po wojnie powstało wiele tez. Generalnie opinie specjalistów idą w kierunku wielkich schronów dla potrzeb wojennych. Trudno jest ustalić, czy miała tu być przeniesiona produkcja tajnych rakiet V1 i V2, których fabryki na wyspie Uznam zostały zniszczone przez alianckie bombowce w sierpniu 1943, czy też miały tu być prowadzone zupełnie inne prace wojskowe. Nie jest też wykluczone, że w tych podziemiach były gromadzone dobra zagrabione podczas wojny. Za inną interpretacją przemawia fakt, że w Sudetach występują rudy uranu (wyeksploatowane po wojnie przez Związek Radziecki). Niemcy mogliby umiejscowić w Riese – ze względu na bliskość złóż rud uranu – tajne zakłady, które pracowałyby nad cudowną bronią Rzeszy – bronią jądrową. Niemcy uważali te ziemie za rdzennie niemieckie, czyli bardziej bezpieczne, i nie przypuszczali, że po wojnie znajdą się w granicach Polski.
Anthon Dolmuss, główny energetyk budowy Riese, który po wojnie pozostał na Śląsku w Głuszycy i Prudniku, współpracował z polskimi władzami i często udzielał wywiadów. W 1947, kiedy oprowadzał po podziemiach Riese Zbigniewa Mosingiewicza, dziennikarza „Słowa Polskiego”, utrzymywał, że „od strony Modrzewka planowano wejście do kwatery głównej Hitlera, od Chałup – dla Goebbelsa i jego sztabu, z Walimia zaś do sztabu Wehrmachtu”. Na pytanie, czy plotki o mającym tu powstać atomowym miasteczku są prawdziwe, Dolmuss miał zareagować gwałtownie: „Czerwona twarz Dolmussa robi się miejscami blada, a szare stalowe oczy przykrywają się powiekami. Łapie się za twarz nerwowym ruchem, jakby chciał odepchnąć nasze pytanie i dopiero po dobrej chwili zaczyna mówić. – Nie, to nie jest prawda (...)”. W sprawozdaniu z innej wyprawy, w której wziął udział Dolmuss, napisano: „Mój informator był bardzo powściągliwy. Dowiedziałem się tylko, że obiekt miał służyć jako schron dla sztabu niemieckiego i żołnierzy w ilości około 40 000 ludzi. Sądząc z niektórych, niewykończonych jeszcze pomieszczeń, wydawało się, że inżynier istotnie mówi prawdę (...) W dalszym ciągu mój przewodnik poinformował mnie, że miał tu być wykonany przekop na stronę czechosłowacką i że to, co zdążyli Niemcy zrobić zajęło 6 miesięcy”. Dolmuss proponował polskim władzom sprzedaż planów budowy kompleksu Riese. Wycenił swoją wiedzę na 1,5 mln ówczesnych złotych. Nie wykupiono informacji od Dalmusa, ponieważ uznano, że ich cena jest zawyżona.
Stan dzisiejszy.
Zachowane zabudowania są zwiedzane przez turystów i amatorów obiektów wojskowych. Duża część podziemnych sztolni jest zamknięta – wejście grozi wypadkami. Grupy speleologów amatorów nawiedzają różne partie podziemnych korytarzy, korzystając m.in. z licznych otworów wentylacyjnych. W 1995 otwarto trasę zwiedzania w kompleksie „Rzeczka”, przekształconą wiosną 2001 w Muzeum Sztolni Walimskich. Oprócz tego do zwiedzania dostępne są kompleksy Osówka i Włodarz oraz Książ.
Mity i hipotezy.
Na przestrzeni lat zagadka Riese stała się tematem zarówno licznych poważnych hipotez, jak i historii sensacyjnych. Jedna z nich głosiła, że w trakcie II wojny światowej w Górach Sowich trwały prace nad niemiecką Wunderwaffe, którą miały stanowić niemieckie latające dyski napędzane urządzeniem o kryptonimie Dzwon ("Die Glocke").

</doc>
<doc id="131584" url="https://pl.wikipedia.org/wiki?curid=131584" title="Lubicz (herb szlachecki)">
Lubicz (herb szlachecki)

Lubicz – polski herb szlachecki, noszący zawołania "Luba, Lubicz". Wzmiankowany w "Księdze brackiej św. Krzysztofa na Arlbergu" w Tyrolu, spisanej na przełomie XIV i XV wieku.
Herb występował głównie wśród rodzin osiadłych w ziemi brzeskiej, inowrocławskiej, lubelskiej, łęczyckiej, poznańskiej, sandomierskiej i sieradzkiej. Spośród najbardziej znanych rodów pieczętujących się herbem Lubicz, należy wymienić Tylickich i Żółkiewskich.
Lubicza używa też Jan Żyliński oraz używali Czesław Miłosz i Stanisław Żółkiewski.
Opis herbu.
Opis historyczny.
Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu błękitnym, podkowa srebrna ocelami w dół skierowana. W środku jej srebrny krzyż kawalerski, takiż drugi na barku podkowy zaćwieczony."
"W klejnocie trzy pióra strusie."
"Labry herbowe błękitne, podbite srebrem."
Geneza.
Najwcześniejsze wzmianki.
Wizerunek herbu Lubicz rozpoznany został na kilku średniowiecznych pieczęciach, zachowanych do dnia dzisiejszego. Najstarsza pieczęć pochodzi z 1348 roku i należała do Przedbora, starosty kujawskiego. Kolejna pieczęć pochodzi z 1438 roku i należy do Pawła z Grąbczewa, kanonika płockiego.
Nazwę Lubicz nosiła dawniej rzeka, która obecnie nazywa się Drwęca.
Dodatkowe informacje.
Według opinii niektórych heraldyków, herb Lubicz mógł wyewoluować z dodania do herbu Podkowa (nieużywanego już osobno do XIX w., przypominającego herb Podkowa) dwóch krzyży.
Legenda.
Legenda herbowa mówi, że nad tą rzeką w roku 1190 doszło do potyczki rycerstwa mazowieckiego z Prusami. Za odwagę oraz szczególne zasługi bitewne (pojmanie nieprzyjacielskiego wodza) jeden z rycerzy herbu Pobóg otrzymał herb własny o nazwie rzeki. Stąd herb Lubicz wywodzi się od herbu Pobóg.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (1244 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Lubicz. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Lubicz':
Pozostałe nazwiska.
Spośród nazwisk nie figurujących na liście Tadeusza Gajla, należy wymienić nazwisko Wojtowicz.
Sławomir Górzyński wymienia też nazwisko „Graffen”, należące do rodziny nobilitowanej do herbu Lubicz w 1790 roku.
Jury Łyczkowski, na swojej stronie dotyczącej heraldyki, wspomina również o nazwiskach; Bajka, Bakinowski, Bernatowicz, Biełynowicz, Boreysza, Borsuk, Hruszecki, Jaworski, Monkiewicz, Możański, Samowicz, Szędzikowski, Ułasiewicz, Użynowicz, Wiński, Woyciechowski, Woytkiewicz, Żabyko i Żondłowski, .
Występowanie w heraldyce terytorialnej.
Gminy lub miasta, których herby nawiązują do herbu Lubicz:

</doc>
<doc id="131586" url="https://pl.wikipedia.org/wiki?curid=131586" title="Lubicz">
Lubicz



</doc>
<doc id="131589" url="https://pl.wikipedia.org/wiki?curid=131589" title="Brygantyna">
Brygantyna



</doc>
<doc id="131595" url="https://pl.wikipedia.org/wiki?curid=131595" title="Nałęcz">
Nałęcz



</doc>
<doc id="131598" url="https://pl.wikipedia.org/wiki?curid=131598" title="Nałęcz (herb szlachecki)">
Nałęcz (herb szlachecki)

Nałęcz ("Choczennica, Łęczuch, Nalancz, Nalencz, Nałęczyta, Nałonie, Pomłość, Toczennica, Toczenica") – polski herb szlachecki związany z zawołaniami "Nałęcz" i "Nałęcz Jezioro", jeden z najstarszych herbów polskich (zachował się na pieczęci z 1293, zaś legendy herbowe umieszczają jego początek w czasach pierwszych Piastów). Występował głównie w gnieździe rodu Nałęczów, Wielkopolsce. Spośród ponad 900 rodów używających Nałęcza (Tadeusz Gajl podaje 932 nazwiska) największe znaczenie uzyskali Małachowscy, Ostrorogowie, Raczyńscy, Rostworowscy, Żarczyńscy i Czarnkowscy (Czarnkowscy używali odmiany herbu, Nałęcz III, ale ukształtowała się ona na wzór pierwotnych wersji podstawowego Nałęcza, szczegóły niżej). Wysoki status tych rodów został potwierdzony nadaniem tytułów hrabiowskich i stosownych odmian w herbach (patrz sekcja: Odmiany, alternatywne wizerunki i wersje utytułowane).
Opis herbu.
Opisy historyczne.
Jan Długosz blazonuje herb następująco:
Co w przekładzie daje:
Kasper Niesiecki podaje dodatkowo opis klejnotu:
Opis współczesny.
Opis skonstruowany współcześnie brzmi następująco:
"Na tarczy w polu czerwonym pomłość lub nałęczka" (Pomłość występowała w średniowiecznych przedstawieniach herbu) "srebrna."
"W klejnocie, pomiędzy rogami jelenia – panna w sukni czerwonej, z włosami rozpuszczonymi, złotymi, spowitymi nałęczką srebrną. Dziewczyna trzyma się oburącz poroża."
"Labry zdobiące herb są czerwone podbite srebrem."
Wizerunek taki ukształtował się najwcześniej w XVII wieku, wcześniej godło i klejnot podlegały kilku przemianom (patrz sekcja: Najwcześniejsze przedstawienia i ewolucja wizerunku).
Najwcześniejsze wzmianki.
Najwcześniejsze przedstawienia i ewolucja wizerunku.
Jeden z najstarszych herbów polskich, przez Franciszka Piekosińskiego wywodzony od stanicy runicznej (runa ᛟ). O dawności herbu świadczyć może umieszczenie go przez Jana Długosza wśród sześciu głównych herbów Polski (łac. "arma baronum"), poza tym panów z Czarnkowa (późniejszych Czarnkowskich pieczętujących się odmianą herbu – Nałęcz III) wymienia się w dokumentach już w XII w.
Według niektórych heraldyków pierwotnie przedstawiał prawdopodobnie pomłość (sznur skręcony ze słomy z wymłóconego zboża, służący do wiązania snopków), uformowaną w okrąg, z końcami założonymi na siebie. Późniejsze przedstawienia, od XV wieku, wprowadziły przewiązanie końców, a także zmieniły wiązkę zboża w chustę.
Sfragistyka początki Nałęcza umieszcza w XIII wieku. W czasach Rzeczypospolitej szlacheckiej często przesuwano takie oszacowania w czasy pierwszych Piastów, a nawet antyczne, tworząc legendy, które rodowcy dla podkreślenia starożytności rodu, przyjmowali za prawdę historyczną. Piotr Nałęcz-Małachowski na przykład stwierdza, że jego herb został nadany już w roku 846, w okresie panowania Piasta.
Najstarsza zachowana pieczęć z Nałęczem (nieznanego właściciela) pochodzi z 1293 roku. Kolejne, młodsze pieczęcie pochodzą m.in.: z 1343 (Tomisława z Szamotuł i Piotrowa, kasztelana gnieźnieńskiego – chusta jest tu niezwiązana), 1382 (Sędziwoja wojewody kaliskiego), 1383 (Sędziwoja Świdawy z Galew i z Żydowa, Mikołaja z Pierska (wtedy pisanego jako „Pietersko”) sędziego kaliskiego i Jana z Czarnkowa sędziego poznańskiego), 1387 (Tomisława kasztelana żońskiego), 1389 (biskupa poznańskiego Dobrogosta z Nowego Dworu), 1399 (sędziego Mikołaja i arcybiskupa Dobrogosta z Nowego Dworu), 1403 (Sędziwoja z Ostroroga – chusta niezwiązana, klejnot), 1412 (Sędziwoja Ostroroga), 1419 (Wojciecha z Małej „Malskiego” – z klejnotem), 1430 (Jana de Lanszenicze i Dobrogosta z Szamotuł), 1433 (Wincentego z Szamotuł – chusta niezwiązana, także klejnot i Niemierzy z Przewieczerzyna), 1439 (Stanisława z Ostroroga – chusta niezwiązana), 1451 (Wojciecha z Małej „Malskiego”), 1473 (Piotra Świdwy Szamotulskego).
Najwcześniejsze polskie źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: „Nalancz fasciam albam in circulum in superiori parte et in medio in iuncturam constrictam et contortam et in fine retortam in campo rubeo portat. Ex Polonica gente ducens genus, quod et ipsum nomen Naląncz, in Polonico arcum signans, demonstrat, insigne enim id ad instar arcus videtur formatum.”. Nałęcz jest także jednym z kilku herbów polskich zamieszczonych w zachodnich rolach herbowych.
"Armorial Bellenville" z lat (1360–1400) podaje herb barwny, z klejnotem – rogami jelenimi, które są jednak srebrne i mają zatknięte chorągiewki na rosochach. Herbarz przytacza też labry. Flamandzki "Herbarz Gelre" z lat (1370–1395) podaje herb w zasadzie identyczny. "Herbarz Złotego Runa" (około 1433–1435) zamieszcza barwny herb, ale bez klejnotu, rysunek jest bardziej szczegółowy, przypomina teraz chustę, a nie powrósło. "Codex Bergshammer" (XV w.) podaje barwy herbu i jego klejnot, ale rogi są czarne. W herbarzu tym pojawił się również niemal identyczny herb, z godłem złotym. Jedna z dwóch chorągwi Nałęczytów, wystawiona pod Grunwaldem, miała również godło złote. Andrzej Kulikowski twierdzi, że takie zróżnicowanie barwy miało oznaczać podział rodu na dwie linie. Ponadto, herb przytacza też "Armorial Lyncenich" (XV w.) – bez klejnotu. Godło w powyższych opracowaniach ma postać średniowieczną – z chustą niezwiązaną.
O ile przedstawienie z luźnymi końcami chusty przeważają w średniowieczu, to pojawiają się już w tej epoce wizerunki z końcami związanymi. Tak godło przedstawiają Długoszowe "Klejnoty", "Stemmata polonica", pieczęć Piotra z Moszyny oraz kartusz z kościoła w Stopnicy. Warto wspomnieć o ciekawej oboczności w wyglądzie godła na tym zabytku, które jest dodatkowo ukoronowane.
Interesującą odmianę klejnotu można zobaczyć w "J. Zamoyskiego notatach" nr. 484, s. 57, gdzie nad hełmem występuje samo godło. Warto dodać, że w innych miejscach "Notatów", klejnot jest standardowy dla epoki średniowiecza.
Do końca średniowiecza godło Nałęcza przedstawiano zatem dwojako – z końcami związanymi lub nie, choć przeważa drugi sposób przedstawiania. Motyw rogów jelenich jest w zasadzie stały jako klejnot, rozbieżności zachodzą jedynie w barwach i szczegółach rysunku. Postać ludzka między rogami nie pojawia się jak widać ani razu. W średniowieczu ustaliły się barwy herbu i labrów.
Wiek XVI przyniósł zmiany w wyglądzie zarówno godła, jak i klejnotu herbu. Przepaska jest już stale związana (inne przypadki zostały sklasyfikowane jako odmiany). Tak rysowali godło autorzy ilustracji w następujących opracowaniach: nowszych wydaniach "Klejnotów" Długosza, autorstwa Chigi, Łętowskiego, Kamienia i Arsenalskiej, Herbarzu Ambrożego, "Gnieździe cnoty" i "Herbach" Paprockiego, "Kronice" Bielskiego, "Mazowieckich zapiskach herbowych" z 1506.
Nadal można spotkać zachowane XVI-wieczne wizerunki klejnotu Nałęcza z samymi rogami. Tak ukształtowany klejnot pojawia się w "J. Zamoyskiego notatach", s. 60, nr. 522 (rok 1506), pieczęci Andrzeja z Szamotuł (1501 i 1504) i Ł. Raczkowskiego (1591) oraz na portalu na zamku w Osiecznej (około 1600). Pojawił się jednak wzbogacony klejnot, w którym między rogami umieszczono męża w szacie srebrnej (przedstawienie to sklasyfikował później Ostrowski jako odmianę Nałęcz II). Takie przedstawienie znalazło się w "Gnieździe..." i "Herbach..." Paprockiego, "Kronice" Bielskiego, rękopisie Ossolińskiego 4510 III, karta 151v, obrazie św. Anny w Szamotułach, nagrobkach w Środzie i Sobocie, pieczęci H. Gostomskiego i nagrobku P. Samostrzeleckiego z lat 1560–1580 w Sadkach k. Wyrzyska.
Wprawdzie labry już od średniowiecza były czerwone, podbite srebrem, ale w XVI wieku pojawia się jeden wyjątek od tej reguły – rękopis Ossolińskiego podaje zielony wierzch z czerwonym podbiciem.
Wiek XVII to pojawienie się w klejnocie podstawowej wersji Nałęcza panny zamiast męża. Jeszcze w "Kleynotach..." J. A. Gorczyna nie podaje rysunku hełmu, a w opisie używa określenia „postać człowiecza”, bez podania płci, a Wojciech Wijuk Kojałowicz, w swoim "Nomenclatorze" (1658) daje w klejnocie postać męską, ale już w "Orbis Poloni" Szymona Okolskiego widać ewidentnie kobietę w sukni czerwonej, choć jeszcze bez rozpuszczonych włosów. Wacław Potocki wzmiankuje pannę w klejnocie herbu, poświęcając jej nawet jeden z wierszy, który zaczyna się tak:
Pierwszy herbarz wieku XVIII, autorstwa Antoniego Swacha, będący kompilacją prac Bielskiego, Okolskiego i Jana Liwa Herbulta (1705), zamieszcza kilka wersji Nałęcza, w tym mniej powszechne i jedną niezidentyfikowaną, ale na pierwszym miejscu podaje wersję z postacią ludzką w klejnocie. Niedokładność rysunku nie pozwala na odróżnienie płci. Kasper Niesiecki nie miał już jednak wątpliwości, że w klejnocie winna znajdować się postać kobiety i zamieścił taki klejnot w swoim herbarzu, ze słowami "Pospoliciej jednak go takim kształtem u nas w Polszcze zażywają(...)". Słowo "pospoliciej" miało odnosić się do Nałęcza Czarnkowskich, sklasyfikowanego później przez Ostrowskiego jako Nałęcz III.
XIX-wieczny herbarz rosyjski, traktujący także o polskich herbach, "Heraldyka rosyjska" Aleksandr Łakijer (1854), zamieszcza jako podstawową, Nałęcz III, z piórami i strzałą zamiast panny w klejnocie, inne warianty opisując tylko słownie. Jako używających wersji z panną wymienia tylko Ostrorogów. Ponadto, wzmiankuje też odmianę Zdzitowieckich.
Kształt klejnotu wersji podstawowej Nałęcza, jak i oznaczenia cyframi rzymskimi jego wariantów, ustalił Juliusz Karol Ostrowski w "Księdze herbowej rodów polskich". Nieustalona pozostała tynktura sukni panny. Ostrowski podaje ją czerwoną, Chrząński – błękitną. Błękitna suknia jest również u Z. Leszczyca. Emilian Szeliga-Żernicki w "Die polnischen Stammwappen" (1904) zamieszcza wersję z piórami i strzałą jako Nałęcz I, zaś z panną, jako Nałęcz II. Panna ma suknię błękitną. W broszurce "Herby rycerstwa polskiego – Nałęcz" można znaleźć rysunek z suknią srebrną.
Opracowania współczesne, jak "Herbarz polski od średniowiecza do XX wieku" Tadeusza Gajla i "Herbarz rodowy" Alfreda Znamierowskiego, wobec rozbieżności w historycznych przekazach, nie zajmują wspólnego stanowiska na temat kształtu klejnotu podstawowej wersji herbu, chociaż zgadzają się co do kształtu herbu. Tadeusz Gajl przyjmuje wykładnię Ostrowskiego w kwestii barw i numeracji odmian. To właśnie wersja Gajla figuruje w infoboksie. Alfred Znamierowski rekonstruuje wygląd klejnotu na podstawie najdawniejszych przedstawień, ale wzmiankuje wersje z mężem i panną w klejnocie, nie podając barwy sukni tej drugiej.
Najwcześniejsze wzmianki pisane.
Pierwsza zapiska sądowa wzmiankująca herb pochodzi z 1398 i podaje nazwę "Nałęcz jezioro". Podobny zapis pojawia się jeszcze kilka razy. Zapis z ksiąg sądowych z 30 maja 1425 podaje nazwę "Pomłość": (łac.) "„...et de nostro Clenodio et proclamacione Nalancz wulgariter nancupato, in quo deferimus erpicurium dictum Pomloszcz”". Przywilej z 1505 nazywa zaś godło herbu "choczennicą".
W bitwie pod Grunwaldem w 1410 wzięły udział dwie chorągwie pod znakiem Nałęcz. Były to chorągwie Sędziwoja z Ostroroga (wojewody poznańskiego) i Dobrogosta Świdwa z Szamotuł.
W wyniku unii horodelskiej w 1413 herb został przeniesiony na Litwę (herb przyjął bojar litewski Koczan (Koczanus, Coczanus, Koczan), adoptował wojewoda poznański Sędziwój Ostroróg oraz sędzia poznański Mikołaj z Czarnkowa, piszący się później też ze Człopy).
Legendy herbowe.
Istnieją różne podania dotyczące powstania herbu. Pierwsze odnaleźć można u XVI-wiecznego heraldyka Bartosza Paprockiego w "Gnieździe cnoty":
Nieco inną wersję tej legendy zamieszcza 200 lat później XVIII-wieczny zakonnik Kacper Niesiecki:
Trzecią legendę wyczytać można w książce powstalej w XXI wieku "Herby, legendy, dawne mity":
Samuel Orgelbrand podaje dodatkowo, że herb mógł wejść jako oznaka władzy dawnych książąt słowiańskich na tarczę pomorskich książąt, władców Czarnkowa lub też (o czym wspomina Marcin Bielski) po mediacji księcia Czarnkowskiego, mógł zostać mu nadany przez króla Bolesława Krzywoustego.
W rzeczywistości Nałęcze a konkretnie „panowie na Czarnkowie” otrzymali nadanie Człopa (pisana wtedy jako „Słopunow” jak przekazuje nam Jan Dlugosz czy „Słopa” jak twierdzi Bartosz Paprocki i XIII-wieczne dokumenty „Slopa”) w XIII wieku z rąk Przemysła II. Człopa w rodzie Nałęczów pozostawał do końca XVI wieku czego potwierdzenie znajdujemy w kronice Bartosza Paprockiego czy Marcina Bielskiego.
Etymologia nazwy i zawołań.
Współcześnie brak jest jednolitego stanowiska na temat etymologii słowa Nałęcz. Istnieją na ten temat dwie główne teorie.
Teoria o obrazowym pochodzeniu nazwy.
Józef Szymański uważa, że nazwa, jak i zawołanie "Nałęcz" są obrazowe i pochodzą od godła herbu – od "nałęcz" – chustka na głowę skręcona i związana. Szymański zgadza się tutaj z teoriami, które pojawiły się wcześniej w "Słowniku Staropolskim" i "Encyklopedii" Brücknera.
Opinia ta została jako pierwsza podana przez Długosza w jego dziele "Insygnia Seu Clenodia Regni Poloniae": co się przekłada na język polski – Wykładnię tę przyjęło wielu późniejszych heraldyków i językoznawców.
W metryce koronnej w rodowodzie Sebastiana z Oleśnik powiedziano, że jest to (łac.) "manipulare album in campo rubeo", czyli manipularz albo naręcznik biały. Opis ten według Orgelbranda nie jest wcale sprzeczny z przekazem Długosza, uwydatnia jedynie, że wstęga czy zawiązka stanowiąca godło, pierwotnie nie była zawiązana.
Teoria o topograficznym pochodzeniu nazwy.
Józef Szymański, mimo iż uznaje teorię o obrazowym pochodzeniu za obowiązującą, przytacza też inne opinie, taką jak np. drugą już na ten temat Brücknera, zawartą w "Słowniku etymologicznym". Brückner przeczy tutaj sam swej opinii ze "Słownika Staropolskiego", pisząc, że nazwa chustki jest wtórna i pochodzi od nazwy herbu, ta zaś ma pochodzić od jeziora Nałęcz. Miałaby to więc być nazwa topograficzna.
Pogląd taki można znaleźć też w: "Handbuch" i "Topograficzne nazwy rodowe".
Jedna z nowszych opinii na ten temat pochodzi od Andrzeja Kulikowskiego. W swoim "Wielkim Herbarzu rodów polskich" z roku 2005 zgadza się on z teorią o topograficznym pochodzeniu nazwy "Nałęcz". Taką teorię zdaje się potwierdzać jedno z zawołań – "Nałęcz jezioro", według Semkowicza pochodzenia topograficznego.
Inne teorie.
Antoni Małecki podaje informację, że nazwę herbu tłumaczono w ten sposób, że godło to jest podobne jest do łuku, a słowo "łuk" wymawiano dawniej jako "łęk".
Współcześni etymolodzy Maria Kowalska i L. Moszyński wywodzą nazwę herbu od starosłowiańskiego "nałękti" – "napinać łuk". Kowalska dopisek "Jezioro", potwierdzający jakoby tezę topograficzną, interpretuje jako zwykły przydomek wpisanego do ksiąg posiadacza herbu.
Etymologia zawołań i nazw obocznych.
Zawołanie "Łęczuch" ma być, podobnie jak nazwa, obrazowe. Słowo to pochodzi od "laczuch" – "łańcuch, powróz". Maria Kowalska podaje również staropolskie słowo "łęczuch" – przedmiot w kształcie łuku.
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich). Lista nazwisk herbownych pochodzi z "Herbarza polskiego" Tadeusza Gajla. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Występowanie na liście nazwiska nie musi oznaczać, że konkretna rodzina pieczętowała się herbem Nałęcz. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę.
Abram, Andrzejewski, Andrzejowski.
Babecki, Baczkowski, Badoracki, Baranowski, Batycki, Bączkowski, Bąklewski, Beklewski, Bendoński, Benglewski, Benklewski, Berski, Berzbortkiewicz, Bethune, Będoński, Bęklewski, Białłyszewski, Białowieski, Bielakowski, Bielański, Bielejewski, Bierwecki, Bierzwięcki, Bierżewicki, Bierżewski, Blanday, Błażejewicz, Błędostowski, Błędowski, Błogowski, Błoniewski, Błoniowski, Błoński, Bobolecki, Bobolicki, Bobrowski, Bocianowski, Bodzisławski, Bogdaszewski, Boguchwał, Bohdaszewski, Bojarski, Bolochowiec, Bołchowiec, Bołkoński, Bołochowiec, Bonczakowski, Bonisko, Boniuszko, Borkowski, Borodziński, Borsa, Borsza, Borszowicz, Bortkiewicz, Bortkowicz, Bortkowski, Borzestowski, Borzkowski, Boszkowski, Bratkowski, Brodzki, Brudzewski, Bryndzanacki, Brzański, Brzozdowski, Buczek, Buczko, Bukojemski, Buza, Bużański, Bzowski.
Cal, Ciborski, Charbicki, Chawejłowicz, Chełmicki, Chełmiński, Cherubinowicz, Chinowski, Chlebicki, Chłembowski, Chłębowski, Chłopecki, Chmar, Chmara, Chmiel, Chodakowski, Chomiąski, Chomięcki, Chrepkowicz, Chwalibogowski, Chwat, Chynowski, Cichocki, Ciechanowicz, Ciechocki, Ciechowski, Ciepieński, Ciepiński, Conradi, Cwiklicz, Czasoński, Czech, Czeperowski, Czepiński, Czerniewicz, Czołpiński.
Ćmachowski, Ćwikliński.
Dahlke, Dalkiewicz, Darowski, Dawrowski, Dąbrowski, Debrzyński, Derszniak, Dersztorff, Ditrich, Dłuski, Dmowski, Dobaczewski, Dobrogost, Dobrosławski, Dobrowolski, Dobrzyński, Dołągowski, Dołongowski, Domasławski, Domasłowski, Domaszewski, Domosławski, Domysławski, Donajewski, Donajski, Dorohanicki, Dowgiał, Dowolg, Dowolgo, Drochiński, Drociński, Drohiciński, Drohiczański, Drohiczyński, Drohiński, Droyczewski, Drużbicki, Drużbiński, Drzewiecki, Dubieniecki, Duszyński, Dworczyński, Dwornicki, Dwornik, Dybczyński, Dybowski, Dybek, Dybrzyński, Dylądowski, Dylągowski, Dylengowski, Dylewski, Dylkiewicz, Dymberg, Dymidecki, Dzbański, Dzbeński, Dzbiński, Dziećmiarowski, Dzierżykraj, Dziewierzewski, Dziewoński, Dzułay, Dzwonowski, Dżugay, Dżułat, Dżułay.
Eńko.
Falcz, Felner, Felnerowicz, Filicki, Filipecki, Fortuna.
Gajewski, Gartkiewicz, Garwoliński, Gasperowicz, Gawarecki, Gawin, Gawłowski, Gembicki, Gębicki, Gigański, Gilbaszewski, Gimbut, Gimbutowicz, Ginalski, Ginbut, Giżycki, Gliszczyński, Gładki, Głowacz, Głuchowski, Głuzicki, Gnuszyński, Goleszewski, Golian, Golikowski, Goloszewski, Gołębski, Gołoszewski, Gorawski, Gorski, Gorzeński, Gorzycki, Gorzyński, Gosławski, Gostomski, Goszczyński, Gowarecki, Gozdzikowski, Gożewski, Górecki, Górka, Górski, Grabski, Graff, Grąbczewski, Grochala, Grocholski, Grochowalski, Grochowolski, Grodzicki, Grodziecki, Grodziński, Grot, Grzejewski, Grzymisławski, Gulczewski, Gurski.
Hanowiecki, Herstopski, Hersztopski, Hłodki, Holibowski, Horaszkiewicz, Horoszkiewicz, Horoszowski, Horski, Horyszewski, Horyszowski, Horztopski, Howryłowski, Hoztopski, Hryniewicz, Hulewicz, Huściłło, Huściło.
Idzelewicz, Idzellewicz, Idzikowski, Ilikowski, Iłłowiecki, Iłowicki, Iłowiecki, Imbir, Imbram, Imbramowicz, Imram.
Jabłonowski, Jakusz, Jałowicki, Jałowiecki, Jamont, Jamontt, Janczewski, Janicki, Janowski, Januszewicz, Jarczewski, Jarczowski, Jargocki, Jargoski, Jarzymski, Jasielski, Jasieński, Jawecki, Jawiecki, Jeleniewski, Jeleński, Jeliński, Jełowicz, Jeńkowicz, Jezierski, Jeżewski, Jeżowski, Jędrychowski, Jędrzejewski, Jędrzejowski, Jędrzychowski, Jędrzyjewski, Jędrzyjowski, Jocher, Jodkowski, Jodłowski, Jotkowski, Juckiewicz, Judkowski.
Kaczan, Kaczanowski, Kaczkowski, Kaczyński, Kagan, Kaliński, Kaliszewski, Kaliszkowski, Kalitowski, Kalitwiński, Kamieński, Kampiery, Kaniewiecki, Kaniewski, Kaniowski, Karczewski, Kardaszewski, Karkuszka, Karkuszko, Karłowicz, Karpowicz, Karpowski, Kasinowski, Kawałowski, Kazanecki, Kazański, Każdajlewicz, Kąsinowski, Kembłowski, Kębłowski, Kędzierski, Kęsicki, Kęszycki, Kibeleński, Kielbicki, Kiełbasa, Kietułk, Kissiński, Kiszewski, Klonowski, Kłobicki, Kłobocki, Kłokocki, Kłokowski, Kłonowski, Kobelecki, Kobelnicki, Kobierzycki, Kobylnicki, Kobyłecki, Kocieło, Koczan, Koczanowicz, Koczanowski, Koleński, Koliński, Komornicki, Komorowski, Koniewski, Konradi, Konrady, Kopczyński, Korkuć, Kormanowicz, Koroza, Korycieński, Korzanowicz, Korzenicki, Korzeniecki, Korzeniewski, Korzeniowski, Korzeń, Korzyniewski, Kosinowski, Kostecki, Koszczyński, Kozłowski, Koźmian, Kraskowski, Krasowski, Krassowski, Kraszkowski, Krazan, Krempski, Krępski, Kruchowski, Kruszkowski, Kublewski, Kucewicz, Kuczan, Kulikowski, Kulinkowski, Kunowski, Kupraszewicz, Kurkuć, Kuszycki, Kwaśniewski, Kwiatkowski, Kwieciński.
Laband, Labanda, Lachowski, Laszowski, Lauterbach, Lazański, Lebiedziejewski, Ledzeński, Lekczyński, Leński, Lesenko, Lesicki, Lesiecki, Leszczkowski, Leszczyński, Leszkiewicz, Lewandowski, Lewicki, Lewiecki, Lezeński, Leziński, Leźnicki, Leżański, Leżeński, Leżnicki, Leżyński, Lęcki, Lędzki, Lipka, Lippi, Lisieński, Lisowski, Liszak, Lubieński, Lubiński, Lubsiński, Ludicki, Ludzicki, Ludziski, Lwowski.
Łagiewnicki, Łakieński, Łakiński, Łakucewicz, Łaszewski, Łaszowski, Łaściszewski, Ławicki, Ławiecki, Łazański, Łażyński, Łączyński, Łąka, Łąkowski, Łążyński, Łekieński, Łęcki, Łędzki, Łękiński, Łękowski, Łokucewicz, Łomnicki, Łoniecki, Łoniewski, Łopacieński, Łopaciński, Łowecki, Łowęcki, Łowicki, Łowiecki, Łowiński, Łubkowski, Łubowski, Łukomski, Łust, Łusta, Łuszczewski, Łuszczowski.
Maciurkowski, Mackiewicz, Majewski, Malicki, Malicz, Maliski, Małachowski, Małyski, Manikowski, Mańkowski, Marcinkiewicz, Marcinkowski, Markowski, Masłowski, Mazurowski, Meszyński, Męszyński, Michalecki, Michalicki, Mickiewicz, Mićkiewicz, Mierzyński, Miesłowicki, Mieszyński, Milanowski, Milkiewicz, Miłachowski, Mitraszewski, Mniski, Modlski, Mogniński, Molski, Monczyński, Montrym, Morawicki, Moszczenicki, Moszczeński, Moszczyński, Moszeński, Moszyński, Mrocki, Mroczkowski, Mrozowski, Mściwojewski, Mściwujewski, Mukiewicz, Mulewski, Muszyński, Mysłowski.
Nakielski, Nalaskowski, Nałęcz, Napachański, Napachowski, Nasadowski, Nicki, Niedziałkowski, Niemierza, Niemira, Niemirowicz, Niemiryc, Niemirycz, Niemirzyc, Nienałtowski, Nienieński, Nieniewski, Nieniński, Niepokojczycki, Niesiołowski, Niesłuchowski, Nieświastowski, Nieświatowski, Niewiejski, Niewiński, Ninieński, Niniewski, Niwiński, Nojewski, Norejkowicz, Nosadowski, Nowodworski, Nowokuński, Nowopolski, Nowosielecki, Nowosielski.
Obiezierski, Objezierski, Obolewicz, Oborowski, Oborski, Obrzycki, Ochmanowicz, Odachowski, Odechowski, Odrzywolski, Okoński, Okuliński, Okuński, Olkiewicz, Orchowski, Orochowski, Oryszowski, Osiński, Ostropolski,Ostroróg, Ostrowski, Oszczonowski, Ośmiałowski, Ośniałowski, Ożarowski.
Padarzewski, Padaszewski, Palenowski, Pancerski, Papuskowski, Parczewski, Parol, Parskliński, Parszchliński, Parszewski, Parul, Parzkliński, Paszkiewicz, Pawłowski, Perowski, Petraszkiewicz, Petrykowski, Pęcherzewski, Pęchorzewski, Piasecki, Piegłowski, Piergowski, Pierski, Pietraszkiewicz, Pietraszko, Pietrusiński, Pigłowski, Pilawski, Pilichowski, Piorowski, Piotrowicz, Piotrowin, Pirgocki, Pirogowski, Pirski, Piruski, Pniewski, Pniowski, Podkocki, Podlecki, Podleski, Podłęcki, Podolak, Podolski, Poklękowski, Polaski, Poleński, Poluchowicz, Połaski, Poławski, Połazki, Popiel, Popielski, Popowski, Poradziński, Porzyński, Post, Posth, Potarzycki, Prusimski, Pruszyński, Przedwieczorski, Przedzyński, Przetecki, Przetocki, Przewoski, Przewóski, Przewuski, Przędzielski, Przędzyński, Przyborowski, Przyborów, Przybysławski, Przyłęcki, Przywieczerzyński, Pulnarowicz, Pułczyński, Putkowski, Pycz, Pyczyński.
Raczyński, Radaczyński, Radzicki, Ragowski, Rajewski, Ramatowski, Regacki, Regmont, Regmunt, Rogajski, Rogalski, Rogaski, Rogiński, Rokitnicki, Rokszycki, Rostworowski, Rozwarowski, Rucieński, Ruciński, Rudnicki, Rudziewicz, Rulikowski, Rumbo, Rumbowicz, Rumowski, Runowski, Rusian, Rusiłowicz, Russian, Russyan, Rychłowski.
Sachno, Sachnowski, Sadokierski, Sadomski,Sadowski, Sadzyński, Samacki, Sarbski, Sempelborski, Sernicki, Setnicki, Sędywój, Sępiński, Sianożęcki, Siedlecki, Sieprawski, Sierakowski, Sieroszewski, Sierszewski, Sierzchowski, Sietnicki, Sirochowski, Sitański, Sitnicki, Skaławski, Skałecki, Skałocki, Skałowski, Skaryszewski, Skomorowski, Skoś, Skórski, Skrobaczewski, Skubaczewski, Skubaszewski, Sławieński, Sławiński, Słonkowski, Sobieszczański, Sobocki, Socha, Sokolnicki, Sosnowski, Soszyński, Sozański, Sożański, Stadnikiewicz, Staniszewski, Stanowski, Stańczyk, Starczewski, Starogrodzki, Starorypiński, Stasiewicz, Stawiarski, Stempniewicz, Stromiło, Strumiłło, Strumiłowski, Struś-Kamyszkowski, Sudmont, Sulicki, Suradowski, Suski, Suyski, Swarczewski, Swaryczewski, Swaryszewski, Swaryszowski, Swarzyszewski, Sypkowski, Szadokierski, Szadokretski, Szamota, Szamotulski, Szamotuła, Szarogrodzki, Szczekocki, Szczukocki, Szemborski, Szepetowski, Szlagowski, Szubiński, Szujski, Szuyski, Szwaryszowski, Szwarzyszowski, Szyberna, Szymberski, Szymborski, Szymbowski, Szyprowski.
Ślęski, Śliżewicz, Śmietanka, Śnieszek, Śnieszko, Świdwa, Świeprawski.
Tański, Taplicki, Tarajewski, Tarnawski, Tarnowski, Tessarowski, Tholibowski, Timiński, Tłukomski, Tokbowski, Tolbowski, Tolibowski, Tomasz, Tomkiewicz, Topalski, Toplicki, Topolski, Trawiński, Trzebicki, Trzeyeński, Trzyeński, Tulibowski, Tupalski, Tupolski, Tuskiewicz, Tuszyński, Tymiński, Tynicki, Tyrzyński.
Udanowski, Udowicz, Udrycki, Udrzycki, Udzielski, Uhrynowski, Uszak.
Wakulewicz, Wardęski, Warszowski, Watkiewicz, Watkowski, Wąsowski, Wąssowski, Wątkiewicz, Wątkowski, Westchowski, Węgier, Wielądka, Wielądko, Wielątkowski, Wielżyno, Wielżyński, Wiencewicz, Wienicki, Wieniecki, Wiennicki, Wierszowski, Wierzbicki, Wierzbiński, Wierzbowski, Wierzchaczewski, Wierzuchowski, Wikowski, Wilga, Wilk, Wilkczycki, Wilkowski, Wilksicki, Wilksycki, Wilkszycki, Wilżyński, Winiecki, Winnicki, Wir, Wisłogórski, Wisłogurski, Witowski, Włyński, Wodecki, Wojchowski, Wojciechowski, Wojnicz, Wojniesławski, Wojno, Wojnowicz, Wojnowski, Wojsławski, Wolański, Wolski, Wołucki, Wołudzki, Woyno, Wójcikowski, Wstowski, Wujcikowski, Wysocki
Zabicki, Zagajewski, Zajączkowski, Zaklikowski, Zakrzewski, Zanszyk, Zarczycki, Zarczyński, Zarszyniski, Zarszyński, Zasułtowski, Zbański, Zbąski, Zborzeński, Zdanowski, Zgliczyński, Złotopolski, Zorawski, Zrzylski, Zygmuntowicz.
Żabicki, Żarcicki, Żarczyński, Żebrowski, Żołądkiewicz, Żołądkowski, Żołątkowski, Żołędkowski, Żorawski, Żórawski, Żurawski, Żwanowski, Żydowski
Niektóre z wymienionych rodzin herbownych weszły do rodu Nałęczytów drogą adopcji herbowej. Pierwszą taką adopcją była ta z 1413 dla bojara litewskiego Koczana, protoplasty Koczanów, Koczanowiczów i Koczanowskich. W przypadku późniejszych adopcji, część dopuszczonych do Nałęcza otrzymała herby odmienione, ale niektórzy przyjęli Nałęcza bez żadnych zmian. Grono herbownych poszerzył w 1581 Andrzej Hanowiecki, przypuszczony do herbu przez Jakuba i Tomasza Wierzbińskich. Jan Dziećmiarowski został dopuszczony do Nałęcza w 1590. Stefan Batory zaliczył w grono szlachty swojego kancelistę, Mateusza Postha w 1591. Protoplasta rodziny Cal, Niemiec Wilhelm Cal, został adoptowany w 1596 przez Hieronima Gostomskiego. Kolejnym nobilitowanym był wojskowy, Stanisław Papuskowski, adoptowany przez Jana Górskiego w 1611. Ostatnim przypuszczonym do niezmienionego Nałęcza był neofita Stefan Wolański w 1765.
Niewątpliwie obcego pochodzenia jest nazwisko Bethune. Chodzi tu zapewne o francuski ród de Bethuné, od XVII wieku utrzymujący związki z Rzecząpospolitą. Franciszek de Bethuné, poseł francuski w Polsce, poślubił Marię Ludwikę, siostrę królowej Marii Kazimiery. Eugeniusz de Bethuné otrzymał w 1784 roku Order Orła Białego. Nie jest jasne, w jakich okolicznościach i który przedstawiciel rodu został dopuszczony do Nałęcza. Jan Korytkowski w książce "Prałaci i kanonicy Katedry Metropolitarnej Gnieźnieńskiej" wspomina, że Maria Katarzyna de Bethune używała odmiany "w polu srebrnym Nałęcz złota". Również Kasper Niesiecki wspominał o takiej odmianie (opisując Sapiehów napisał, że Alexander Paweł pojął Maryannę Katarzynę margrabiankę de Bethune z margrabiów de Bethune herbu złota Nałęcz na polu srebrnym). Tadeusz Gajl nie podaje jednak żadnej odmiany dla Bethunów, poza tym herb taki łamałby zasadę alternacji.
Ponadto na liście herbownych można znaleźć inne obco brzmiące nazwiska, których okoliczności dołączenia do Nałęczytów pozostają niejasne. Są to Blanday, Dahlke, Ditrich, Dersztorff, Falcz, Konradi – Konrady, Laband – Labanda i Lauterbach.
Często w przypadku adopcji herb nobilitowanego odmieniano, tworząc zupełnie nowy znak. Jednym z wcześniejszych takich przypadków była nobilitacja Stanisława Bartoloni z 1589, adoptowanego przez Andrzeja Malickiego. Jego herb, Bartoloni miał wzbogacony rysunek i odmieniony klejnot. Podobnie było też w przypadku nobilitacji Mikołaja Łączyńskiego w 1580, Jana Węgiera z 1613 i Ignacego Felsztyńskiego z 1780, których herby własne Łączyński, Węgier i Felsztyński różniły się od Nałęcza klejnotami. Jan Girk został zaliczony w poczet polskiej szlachty przez dołączenie Nałęcza do własnego herbu rodowego. Jego herb Girk był dwupolowy.
Zachodziły też sytuacje, w których adoptowano jednocześnie do Nałęcza i innego herbu, łącząc dwa godła ze sobą. Tak przebiegły nobilitacje z 1556 dla braci Janczewskich oraz z 1552 dla Jana Graffa z żoną. Oba herby (Graff i Janczewski) powstały z połączenia Nałęcza i Poroni (według Anny Wajs – Gozdawy). Zarówno Graffowie, jak i Janczewscy, a przynajmniej niektórzy z nich, używali w czasach późniejszych Nałęcza bez żadnych dodatków.
Podobnie wyglądała sprawa adopcji Mikołaja Bucelli i jego siostrzeńca, Prospera Lippi, indygenowanych za zasługi w wojnie z Moskwą. Mikołaj został adoptowany do herbów Nałęcz Stanisława Gostomskiego i Lis Lwa Sapiehy, czego efektem jest herb własny Bucella, powstały przez połączenie godeł wzmiankowanych herbów i herbu rodowego. Prospero natomiast, miał według Szymańskiego otrzymać jedynie dodatek Nałęcza, bez Lisa. Kasper Niesiecki podaje, że rodzina Lippich używała Nałęcza bez połączenia z herbem rodowym Bucellich. Boniecki wzmiankuje jeszcze matkę Prospera, Małgorzatę, która wyszła powtórnie za mąż w Polsce.
Stanisław Dziadulewicz twierdzi, że Korkuciowie są rodziną pochodzenia tatarskiego. Świadczyć miałoby o tym częste użycie imienia Eljasz w rodzinie. Według niego Nałęcza miały też używać tatarskie rodziny Mićkiewiczów, Grocholskich i Sołtanowiczów. Serwis "Tatarzy polscy" wymienia nazwisko Jałomowicz, nie przytaczane przez Tadeusza Gajla, jako nazwisko rodziny tatarskiej, używającej Nałęcza.
Seweryn Uruski pisze, że Adam Benedykt Jocher otrzymał wraz z synami szlachectwo z Nałęczem w roku 1845, w Cesarstwie. Jest to dość niespotykana sytuacja, gdy obcy władca nadaje rdzennie polski herb bez żadnych odmian.
Znani herbowni.
Obok szeroko rozpowszechnionych rodów takich jak Ostrorogowie, Małachowscy i Raczyńscy, które wydały wielu zasłużonych mężów stanu, również niektórzy członkowie pomniejszych rodzin używających Nałęcza zapisali się w historii kraju. Józef Konrad Korzeniowski, znany szerzej jako Joseph Conrad, syn Apolla herbu Nałęcz przyznawał się do swego szlacheckiego pochodzenia i był z niego dumny. Herb nakazał umieszczać w angielskiej edycji swoich dzieł. Nałęczytą był też jeden z pierwszych polskich encyklopedystów, ksiądz Benedykt Chmielowski, oraz historyk i poeta Wojciech Wincenty Wielądko znany z dzieła "Heraldyka szlachty polskiej" (1794–1798).
Nałęcz poza granicami Rzeczypospolitej.
Rosja.
Warto wspomnieć o wydanej w 1855 książce rosyjskiego heraldyka Aleksandra Łakijera "Heraldyka rosyjska". Autor przytacza tam nazwiska rosyjskiej szlachty, która przejęła niektóre polskie herby. Wśród nich jest Nałęcz. Autor nie wyjaśnia, w jaki sposób zachodziło takie przejmowanie. Pewne jest, że kilka polskich rodzin osiadło w Rosji. Rdzennie rosyjskie rody mogły zaś przyjmować polskie herby na zasadzie upodobniania wizerunków własnych. Herbem Nałęcz miały według Łakijera pieczętować się rodziny:
Cichocki (ros."Тихоцкие"), Wadkowski (ros."Вадковские"), Raczyński (ros."Рачинские"), Podolski (ros."Подольские"), przy czym Łakijer za podstawową wersję Nałęcza uznaje Nałęcz III, z piórami i strzałą zamiast panny w klejnocie. Jako używających wersji z panną wymienia tylko Ostrorogów. Ponadto, wzmiankuje też odmianę Zdzitowieckich.
Czechy.
Rodzina Dłuskich z Długiego na Śląsku osiadła w XVI wieku na Morawach, pisząc się od tego momentu Dlúzský z Dlúhégo i zaszczepiając w ten sposób Nałęcza w Czechach. Motyw związanej chusty (cz. "točenica") nie był w tym kraju bynajmniej nowością, posługiwały się nim jeszcze co najmniej dwa rody, których związki z Polską są na dzień dzisiejszy nieznane: Strpský ze Strpí oraz Severský z Kuličkova. Ci pierwsi używali złotej nałęczki, zaś w klejnocie nosili trzy pióra strusie – jedno złote między dwoma czerwonymi. Ci drudzy mieli herb identyczny, z barwą srebrną zamiast złotej. Nałęczka występuje też w Czechach we współczesnej heraldyce terytorialnej (gminy Točník, Kamenný Přívoz i Tetín), ale nie zaczerpnięto jej tam z herbu Nałęcz, bądź taki związek jest nieznany.
Występowanie w herbach terytorialnych.
Nałęczyci, jako liczny ród herbowy posiadali wiele dóbr prywatnych, włączając w to całe miasta. Fakt związku z rodem został upamiętniony w kilkudziesięciu polskich herbach terytorialnych na terenach dawnej Sandomierszczyzny, ziemi sieradzkiej, Wielkopolski, a nawet Małopolski.
Herby będące powtórzeniem rysunku Nałęcza.
Niemal niezmienionego Nałęcza używają miasta: Czarnków, będący od XIII w posiadaniu Nałęczytów – Czarnkowskich (zob. Herb Czarnkowa) i Ostroróg, posiadłość Ostrorogów. Samej nałęczki używają też gminy: Babiak (dawniej miasto, związane z Raczyńskimi), oraz Odrzywół, której siedziba została złożona w 1418 r. przez Dobrogosta Odrzywolskiego (na potrzeby herbu gminy odmieniono tynkturę chusty).
Herby łączące nałęczkę z innymi godłami.
Do Nałęcza nawiązują następujące herby miast:
Jeszcze liczniejsze od wyżej wymienionych miast są gminy, których herby nawiązują do Nałęcza:
Nałęczka występuje też w godłach herbu powiatu czarnkowsko-trzcianeckiego, herbu powiatu szamotulskiego i herbu powiatu nowodworskiego. W pierwszym i trzecim, chustkę zaczerpnięto bezpośrednio z herbu Czarnkowa, w tym drugim, godło pochodzi od Nałęczytów, którzy do XVI wieku wywierali znaczące wpływy na terenie dzisiejszego powiatu.
Miasta: Ostroróg, Nowy Dwór Mazowiecki i Szubin, gminy: Czarnków, Dąbrowa, Dobra, Głowaczów, Moszczenica i Stanin, oraz powiaty: czarnkowsko-trzcianecki i szamotulski umieściły ponadto nałęczki na swoich flagach.
Odmiany, alternatywne wizerunki i wersje utytułowane.
Nałęcze otrzymali wiele tytułów hrabiowskich. Owocowało to wzbogacaniem herbów trzymaczami, koronami rangowymi, dewizami, postumentami, oraz tworzeniem herbów genealogicznych. Tytuły hrabiowskie i odpowiednie modyfikacje herbów spowodowały powstanie następujących herbów własnych:
Gorzeński, Kęszycki, Łączyński, Małachowski, Moszczeński, Moszyński, Ostroróg, Raczyński.
Niezależnie od tego powstał szereg odmian, które na skutek adopcji herbowych, powielanych błędów opisu, łączenia godeł małżonków itp. od podstawowego wizerunku różniły się szczegółami godła bądź klejnotu. Należy zaznaczyć, że nie zawsze pierwotna wersja herbu jest uznawana za „podstawową”. Jest nią raczej wersja używana najdłużej i przez największą liczbę rodów. Rozróżnienia takiego, obecnie powszechnie akceptowanego, dokonał Juliusz Karol Ostrowski.
Bartoloni, Dybowski, Felsztyński, Gostomski I, Korth, Kunowski, Łączyński (Tadeusz Gajl nie uznaje czterech ostatnich za odmiany), Miliński, Morawski, Nałęcz II, Nałęcz III, Nałęcz IV, Nałęcz V, Nicz, Nowosielecki, Odachowski, Ostroróg II, Pirawski, Raczkowski, Rostworowski (Tadeusz Gajl nie uznaje tego herbu za odmianę, Emilian Szeliga-Żernicki uważa, że jest to herb hrabiowski), Szawłowski, Tański, Węgier, Woropaj, Żądłowski, Żychliński.
Juliusz Karol Ostrowski w swojej "Księdze herbowej rodów polskich" podaje jeszcze odmiany o numerach VI-IX:
Obecnie nie uważa się ich za samodzielne odmiany. Są to raczej różne wariacje kształtów tarczy i godła, pochodzące ze źródeł historycznych. Nie wzmiankują o nich, jako o samodzielnych herbach, autorzy współczesnych opracowań – Tadeusz Gajl, Alfred Znamierowski i Józef Szymański.

</doc>
<doc id="131603" url="https://pl.wikipedia.org/wiki?curid=131603" title="Brązowy karzeł">
Brązowy karzeł

Brązowy karzeł – obiekt gwiazdopodobny o masie zbyt małej (poniżej ok. 8% masy Słońca – 80 mas Jowisza), by mogły zachodzić w nim reakcje przemiany wodoru w hel, które są głównym źródłem energii gwiazd ciągu głównego. Od planet-olbrzymów odróżnia je to, że są zdolne do syntezy deuteru przynajmniej na początku swojego istnienia. Brązowe karły często występują samotnie w przestrzeni. Określa się je czasem (potocznie) mianem „niewypałów”, „superplanet”, bądź „nieudanych gwiazd”.
Pierwszego brązowego karła, Gliese 229B, zidentyfikowano w 1995 roku. Wcześniej zaobserwowano inne obiekty, które też mogą być brązowymi karłami: GD 165B (w 1988) oraz HD 114762 b (w 1989). Oszacowania wskazywały, że w naszej Galaktyce istnieje dwukrotnie więcej brązowych karłów niż zwykłych gwiazd, chociaż ich łączna masa stanowi do 15% masy Galaktyki. Jednak obserwacje teleskopu kosmicznego WISE wskazują, że brązowych karłów w otoczeniu Słońca jest znacznie mniej – średnio jeden na sześć gwiazd. Zespół naukowy WISE zaznacza, że szacunki te mogą się zmienić z odkryciem dalszych chłodnych obiektów typu Y, jednak stosunek liczby brązowych karłów do gwiazd zapewne nie przekroczy 1:4.
Klasyfikacja.
Brązowe karły klasyfikuje się na podstawie typu widmowego, tak jak gwiazdy. Zalicza się je do czterech typów:
Brązowy karzeł po uformowaniu i krótkim okresie syntezy deuteru (pierwsze kilka milionów lat), ze względu na brak wewnętrznego źródła energii, stale stygnie. Typ widmowy brązowego karła odzwierciedla zatem jego wiek; wszystkie brązowe karły przez krótki czas są obiektami gorętszego typu L (2200-1400 K), następnie przekształcają się w obiekty typu T i stygną dalej, ku typowi Y.
Charakterystyka obserwacyjna.
Rozpoznawanie.
Najczęściej stosowanym kryterium, pozwalającym odróżnić brązowe karły od gwiazd o małej masie, jest obecność litu, który występuje w gwiazdach jedynie przez krótki okres, na początku ich ewolucji. Zaraz po zapoczątkowaniu reakcji termojądrowych gwiazdy szybko tracą swój zapas tego pierwiastka poprzez reakcję z jądrem wodoru (protonem), której produktem są dwie cząstki .
Temperatura niezbędna do zajścia tej przemiany jest niewiele niższa od temperatury potrzebnej do przemiany wodoru w hel. Ruchy konwekcyjne wewnątrz gwiazdy sprawiają, że praktycznie cały lit trafia w obszar wysokiej temperatury i zostaje przekształcony w hel. W brązowych karłach pierwiastek ten zazwyczaj występuje (choć obiekty o masie większej od 0,06 masy Słońca „spalają” lit), tworząc w widmie łatwe do zaobserwowania linie, których nie ma w widmie gwiazdy.
Inną cechą brązowych karłów jest silniejsze promieniowanie w podczerwieni niż w innych długościach fal, wynikające z niskiej temperatury tych obiektów. Gwiazdy należące do późnych typów widmowych (M i L) również mają maksimum emisji w bliskiej podczerwieni, zgodnie z prawem Wiena, ale dla brązowych karłów może ono przypadać na dłuższe fale. Emitowane w wąskim zakresie światło widzialne nadaje im czerwonawą barwę.
Atmosfery.
W 2002 roku na brązowych karłach odkryto ślady zmian pogodowych, wcześniej obserwowanych wyłącznie na planetach. Nieregularne wahania jasności wskazują, że obiekty te mogą posiadać nieprzezroczyste atmosfery, w których przy temperaturze sięgającej 2000 °C powstają chmury z kropli ciekłej krzemionki i żelaza.
Obserwacje teleskopów kosmicznych Hubble’a i Spitzera ukazały zmiany jasności brązowego karła 2MASS J22282889-431026, zachodzące co około 90 minut, wraz z obrotem karła wokół osi. Rezultat ten jest interpretowany jako obserwacja wielkich, zorganizowanych systemów chmur, przypuszczalnie podobnych do antycyklonów w atmosferze Jowisza, takich jak Wielka Czerwona Plama. Skala i charakter (faza) zmian jasności okazała się zależna od długości fal, w jakich obserwowany był ten karzeł, co oznacza, że obserwowane były warstwy chmur, znajdujące się na różnej głębokości w atmosferze tego ciała.
W miarę ochładzania coraz mniej związków chemicznych może utrzymać się w stanie gazowym. Gdy chmury zanikną całkowicie, odsłonięcie powierzchni przypuszczalnie wywołuje nagły wzrost jasności karła (w zakresie podczerwieni).
Dyski protoplanetarne.
Ostatnie obserwacje wykazały, że brązowe karły – podobnie jak zwyczajne gwiazdy – we wczesnym stadium rozwoju bardzo często otoczone są przez dysk protoplanetarny. W jego wnętrzu mogą powstawać planetoidy, komety oraz planety.
Obiekt 2M1207b, krążący wokół brązowego karła 2M1207, jest pierwszą sfotografowaną planetą pozasłoneczną (według jednej definicji), bądź – według innej definicji – brązowym podkarłem.
Powstawanie.
Mechanizm powstawania brązowych karłów nie jest jeszcze całkowicie znany ze względu na ubogi materiał obserwacyjny. Uważa się, że jest on podobny do procesu powstawania gwiazd, czyli w wyniku kolapsu obłoku molekularnego. Niewielka masa i niska temperatura brązowych karłów mogłaby sugerować, że potrzeba szczególnych warunków – chłodnego obłoku o dużej gęstości – aby przekroczyć masę Jeansa i zainicjować powstawanie takiego obiektu. Kłóci się to jednak z ich obserwowaną dużą liczebnością. Prawdopodobne jest, że powstają one w większych obłokach molekularnych, z których zostają w pewnym momencie wyrzucone w przestrzeń kosmiczną. Model zakładający wyrzucenie już uformowanego karła przewiduje, że obiekt taki będzie miał co najwyżej szczątkowy dysk protoplanetarny i jest mało prawdopodobne, aby posiadał towarzysza, podczas gdy obserwacje wskazują na znaczny odsetek podwójnych brązowych karłów (&gt;15%) i istnienie dysków akrecyjnych o dużej masie. Innym problemem jest wyjaśnienie obecności brązowych karłów w gromadach otwartych, z których łatwo mogłyby zostać wyrzucone. Jeżeli jednak zostaje wyrzucona część wirującego obłoku, z której dopiero w późniejszym czasie uformuje się brązowy karzeł, to może on zachować dostatecznie dużo materii w swoim otoczeniu, aby powstał dysk lub towarzysz.
„Pustynia brązowych karłów”.
Gwiazdom ciągu głównego dość często towarzyszą inne gwiazdy i planety, natomiast stosunkowo rzadko brązowe karły. Krążą one zazwyczaj po orbitach dalekich od głównego składnika (&gt;100 au), natomiast układów z brązowym karłem na bliskiej orbicie (&lt;10 au) jest bardzo mało. To zjawisko zostało nazwane „pustynią brązowych karłów” przez Geoffreya Marcy’ego, odkrywcę wielu planet pozasłonecznych. Prawdopodobnie ma ono przyczynę w odmiennej genezie planet i brązowych karłów. Także gwiazdy o małej masie, choć bardzo pospolite w Galaktyce, rzadko towarzyszą gwiazdom podobnym do Słońca.
Brązowe karły a gwiazdy.
Współczesne modele stawiają granicę masy karła, poniżej której nie jest możliwa synteza wodoru w hel w jądrze, pomiędzy 0,070 a 0,075 . Obiekty o masie wyższej niż 0,08 M☉ są zdolne do podtrzymywania syntezy wodoru w hel i świecą jako gwiazdy, podczas gdy te o masie mniejszej niż 0,07 M☉ wypromieniowują tylko nagromadzone ciepło. Interesującym przewidywaniem modeli ewolucji jest istnienie, w wąskim zakresie mas, obiektów pośrednich. Ciała o masie ok. 0,075 M☉ są zdolne do zainicjowania syntezy wodoru w hel i podtrzymywania jej przez czas rzędu nawet 1010 lat, ale malejąca temperatura jądra (w związku z rosnącą degeneracją) ostatecznie przekracza wartość graniczną, synteza wygasa i obiekt stygnie dalej jak brązowy karzeł.
Początkowo źródłem energii brązowego karła o masie nie mniejszej niż 1,3% masy Słońca są reakcje jądrowe z udziałem deuteru (D + p → ), albo litu (jeśli masa karła przekracza 6% ), niewymagające tak wysokich temperatur, jak pełny cykl protonowy. Ustają one jednak po kilku milionach lat, a karzeł wydziela zgromadzone ciepło – jego jądro ogrzewa się wcześniej nawet do ok. 2 milionów kelwinów. Brązowy karzeł powoli stygnie, tym wolniej im większą ma masę.
Brązowe karły a planety pozasłoneczne.
Obecnie przyjęta robocza definicja stwierdza, że każde ciało niebędące gwiazdą, o rzeczywistej masie powyżej 13 mas Jowisza (przy zawartości metali takiej jak w przypadku Słońca), jest brązowym karłem. Na tej podstawie część spośród odkrytych do tej pory planet pozasłonecznych należałoby zaliczyć do brązowych karłów, chociaż można spotkać się z inną definicją, według której planetą jest "każdy" obiekt powstały w dysku protoplanetarnym wokół gwiazdy lub obiektu niegwiazdowego. Najczęściej stosowana technika pomiarów prędkości radialnej daje tylko dolne oszacowanie na masę obiektu. Obiekt o masie minimalnej kilka razy większej niż masa Jowisza, w rzeczywistości może być znacznie masywniejszy. W niektórych wypadkach znane jest także nachylenie orbity planety, np. obserwowane są przejścia planet przed tarczą gwiazdy, co pozwala z całą pewnością stwierdzić, że nie mamy do czynienia z brązowym karłem.
Jednak niektórzy uczeni uważają, że na miano brązowego karła zasługują wszystkie obiekty, które formują się podobnie jak gwiazdy, bezpośrednio z zapadającej się chmury gazu i pyłu, a nie na skutek kolizji mniejszych ciał. Takie zjawiska mogą też zachodzić w dyskach protoplanetarnych i niewykluczone, że w ten sposób powstały np. Jowisz i Saturn w Układzie Słonecznym. Ta definicja ma więc poważną wadę – na jej podstawie można by uznać wszystkie gazowe olbrzymy za mało masywne brązowe karły.
Znane obiekty.
Dotychczas odkryto kilkaset brązowych karłów, jednakże są one prawdopodobnie bardzo liczne, choć kilkukrotnie mniej pospolite niż gwiazdy w Drodze Mlecznej, których liczba jest rzędu 1011. Główną trudnością w ich wykrywaniu jest bardzo mała jasność, która przy obecnym stanie techniki praktycznie uniemożliwia wykrycie obiektów o masach mniejszych niż kilkanaście mas Jowisza, o ile nie są składnikami układów podwójnych lub wielokrotnych. Obserwacje prowadzone w podczerwieni ukazują dziesiątki brązowych karłów w każdym obszarze, gdzie zachodzą procesy gwiazdotwórcze.

</doc>
<doc id="131612" url="https://pl.wikipedia.org/wiki?curid=131612" title="Topografia powierzchni">
Topografia powierzchni

Topografia powierzchni – konfiguracja powierzchni uwzględniająca jej kształt oraz obecność i wzajemne położenie jej punktów charakterystycznych.
W adsorpcji topografia powierzchni oznacza zwykle powierzchniowy rozkład centrów adsorpcyjnych, czyli miejsc powierzchni wyróżniających się swoimi cechami adsorpcyjnymi, najczęściej energią adsorpcji (często w odniesieniu do konkretnego rodzaju adsorbatu).
Typy topografii powierzchni.
Topografia przypadkowa.
Inaczej topografia "random". Topografia przypadkowa oznacza takie wzajemne położenie różnych typów miejsc adsorpcyjnych, że nie istnieje pomiędzy nimi żadna korelacja – na podstawie typu lub energii danego miejsca adsorpcyjnego nie można nic powiedzieć o miejscach sąsiadujących. Czysta topografia przypadkowa jest mało prawdopodobna, gdyż siły oddziaływania między atomami i cząsteczkami nie są ograniczone odległością, chociaż słabną gwałtownie ze jej wzrostem.
Topografia płatowa.
Inaczej topografia "patchwise". Topografia płatowa oznacza takie uporządkowanie różnych typów miejsc adsorpcyjnych, że na podstawie danego miejsca adsorpcyjnego możemy z prawie 100% pewnością stwierdzić, że miejsca sąsiednie mają takie same właściwości. Inaczej mówiąc liczba miejsc adsorcyjnych położonych na granicy płatów miejsc o identycznych właściwościach jest pomijalny w stosunku do ilości miejsc zawartych w głębi płatów. Wymaga to obecności dużych płatów jednorodnych.
Np. przyjmując dla uproszczenia, że miejsca adsorpcyjne jak i płaty mają kształt koła, wówczas liczba miejsc na granicy płata w przybliżeniu (D,d – średnica płata i miejsca ads.): n ≈ πD/πd = D/d, natomiast liczba miejsc wewnątrz homogenicznego płata N ≈ [π(D-d)2/4]/[πd2/4] = [(D-d)/d]2. Tak więc n/N ≈ = (D/d)[d/(D-d)]2.
Topografia regularna.
Topografia regularna oznacza rodzaj powierzchni, na której występują silne korelacje przestrzenne pomiędzy centrami adsorpcyjnymi oznaczające okresowość (periodyczność) potencjału adsorpcyjnego o okresie większym niż rozmiar adsorbatu (okres równy rozmiarowi cząsteczki adsorbatu oznacza powierzchnię jednorodną (homogeniczną) z punktu widzenia energii adsorpcji). Topografia regularna jest cechą wszystkich powierzchni krystalicznych.
Topografia mieszana.
Topografia mieszana może zawierać elementy wszystkich pozostałych typów topografii. Jest najbardziej prawdopodobna.
Wpływ topografii na adsorpcję.
Adsorpcja bez oddziaływań bocznych.
Przy adsorpcji bez oddziaływań bocznych topografia powierzchni nie powinna mieć wpływu na adsorpcję, przynajmniej jeżeli rozmiar miejsc adsorpcyjnych jest taki sam jak rozmiar cząsteczki.
Topografia i energia adsorpcji dla dużych cząsteczek.
Jeżeli cząsteczka jest większa niż pojedyncze miejsca adsorpcyjne, wówczas możliwe energie adsorpcji (efektywny rozkład energii adsorpcji) będą zależały od topografii.
Dla przykładu dla cząsteczki o rozmiarze 2 miejsc adsorpcyjnych oraz miejscach o energii adsorpcji dla fragmentu ("meru") cząsteczki E1 i E2 (np. z prawdopodobieństwem odpowiednio 30% i 70%)równym, wówczas na powierzchni o topografii płatowej cząsteczka będzie mogła mieć 2 energie adsorpcji: 2E1 i 2E1 (z prawdopodobieństwem 30% i 70%). Na powierzchni o topografii całkowicie przypadkowej (random) będą możliwe energie: 2E1 (prawdopodobieństwo 9%), E1+E2 (42%) i 2E2 (49%). Korelacja pomiędzy typami miejsc adsorpcyjnych zmieni rozkład energii adsorpcji tak, że może być on pośredni w stosunku do powierzchni płatowej i przypadkowej, ale w niektórych przypadkach (ułożenia regularne) może być inaczej.
Adsorpcja z oddziaływaniami bocznymi.
Przy adsorpcji z oddziaływaniami bocznymi topografia ma wpływ na izotermy adsorpcji poprzez ogólne całkowe równanie adsorpcji. Wzrost lokalnej gęstości adsorbatu powoduje dodatkowe zwiększenie sił adsorpcyjnych. W przypadku topografii przypadkowej, ten wpływ jest uśredniony i identyczny dla całej powierzchni, natomiast w przypadku topografii płatowej jest silny na płatach o dużej energii adsorpcji i odpowiednio wysokiej gęstości adsorpcji, a słaby na płatach o niskiej energii adsorpcji (i odpowiednio niższej gęstości adsorbatu). Jako równanie izotermy lokalnej stosuje się izotermę Fowlera-Guggenheima (oddziaływania niespecyficzne) lub izotermę Kisielewa (oddziaływania specyficzne o charakterze asocjacyjnym).
Adsorpcja cząsteczek należących do szeregów homologicznych.
W przypadku adsorpcji cząsteczek o podobnych właściwościach, ale różniących się rozmiarami (liczba merów w łańcuchu, długość cząsteczki, powierzchnia siadania) – tak jak np. związki należące do szeregów homologicznych – energia adsorpcji rośnie liniowo wraz z wielkością cząsteczki niezależnie od rodzaju topografii. Podobnie jest dla minimalnej i maksymalnej energii adsorpcji. Rodzaj topografii silnie wpływa za to na obserwowaną dyspersję energii adsorpcji (czyli w przybliżeniu wielkość rozrzutu energii adsorpcji z uwzględnieniem prawdopodobieństwa wystąpienia). W przypadku topografii płatowej dyspersja energii rośnie liniowo z rozmiarem (powierzchnią siadania) cząsteczki, a w przypadku topografii przypadkowej rośnie słabiej, bo proporcjonalnie do pierwiastka kwadratowego z rozmiaru (długości lub powierzchni siadania) cząsteczki adsorbatu.

</doc>
<doc id="131615" url="https://pl.wikipedia.org/wiki?curid=131615" title="Topografia">
Topografia

Topografia (łac. "topographia", gr. "topographein") – konfiguracja powierzchni uwzględniająca jej kształt (rzeźbę terenu) oraz obecność i wzajemne położenie obiektów i punktów charakterystycznych.

</doc>
<doc id="131616" url="https://pl.wikipedia.org/wiki?curid=131616" title="Arsène Wenger">
Arsène Wenger

Arsène Charles Ernest Wenger, OBE (wym. []; ur. 22 października 1949 w Strasburgu) – francuski piłkarz, trener i działacz piłkarski.
Od 1996 do 2018 roku prowadził klub angielskiej Premier League Arsenal F.C.. Jest najbardziej utytułowanym, a także najdłużej pracującym menadżerem w historii klubu. Wenger jest pierwszym niebrytyjskim menadżerem, któremu udało się skompletować dublet (w 1998 i 2002 roku). Jemu także jako jedynemu szkoleniowcowi w historii angielskiej ekstraklasy udało się przejść cały sezon bez porażki (sezon 2003/04). Dzięki sukcesom jakie osiągał z Arsenalem, a wcześniej z AS Monaco, Wenger uważany jest za jednego z najlepszych menadżerów na świecie. Kawaler Legii Honorowej. W 2003 roku odznaczony Orderem Imperium Brytyjskiego.
Francuz posiada tytuł elektrotechnika oraz magistra ekonomii, które zdobył na Uniwersytecie w Strasburgu.
Oprócz francuskiego, biegle posługuje się językami niemieckim, hiszpańskim i angielskim oraz w mniejszym stopniu włoskim i japońskim.
Kariera.
Zadebiutował jako zawodowy piłkarz w drużynie RC Strasbourg w meczu przeciwko AS Monaco w 1978. Nigdy jednak nie zrobił kariery jako zawodnik i od 1981 poświęcił się pracy trenerskiej, zaczynając od młodzieżowej drużyny Strasburga. Sześć lat później objął stanowisko trenera AS Monaco. Stanowisko stracił w 1994, kiedy klub ukończył ligę na 9. miejscu. Wenger przeniósł się do Japonii, gdzie trenował zespół Nagoya Grampus Eight, a 28 września 1996 przejął pierwszą drużynę Arsenalu.
Kariera trenerska.
Pierwszym klubem w którym Arsène Wenger został pierwszym trenerem było francuskie Nancy. Pracował tam 3 lata a później, w 1987 roku został trenerem AS Monaco. Z klubem tym wygrał w 1988 roku „Ligue 1” i Puchar Francji w 1991 roku. W 1992r. doszedł z Monaco do finału Pucharu Zdobywców Pucharów, lecz uległ w nim 2 - 0 Werderowi Brema. W czasie, gdy trenerem Monaco był Arsène Wenger, grali w nim tacy zawodnicy jak Glenn Hoddle, George Weah, czy Jürgen Klinsmann.
W 1994 roku Arsène Wenger przeniósł się do Japonii. Przez rok trenował zespół Japanese J. League - Nagoya Grampus Eight, z którym wygrał Emperor's Cup. Doprowadził też klub do czołowych miejsc w lidze japońskiej, co nigdy wcześniej się tej drużynie nie zdarzyło. W 1996 Arsène Wenger sprowadził do Japonii m.in. młodego Tomasza Frankowskiego (wtedy 22 lata). 28 września 1996 roku, Arsène Wenger został przedstawiony jako nowy trener Arsenalu. Zastąpił na tym stanowisku zwolnionego za słabe wyniki Bruce`a Riocha. Jako trener Arsenalu, Arsène Wenger zadebiutował w meczu z Blackburn Rovers, który „Kanonierzy” wygrali 2 - 0. W tym sezonie Arsenal zakończył rozgrywki Premiership na 3. miejscu i nie awansował do Ligi Mistrzów z powodu gorszej różnicy bramek. W następnym sezonie miała miejsce całkowita rewolucja. Arsenal zdobył Puchar Anglii oraz wygrał Premiership. Stało się to dzięki wprowadzeniu nowego stylu gry, ostrzejszym treningom, zmienionemu programowi odżywiania, oraz powrotowi do składu takich piłkarzy jak Tony Adams, Nigel Winterburn, Lee Dixon, czy Martin Keown. Przybyli też nowi piłkarze tacy jak: Emmanuel Petit, Marc Overmars i Nicolas Anelka.
W następnym sezonie Arsenal zakończył rozgrywki o mistrzostwo angielskiej Premiership na drugim miejscu. Londyńczyków wyprzedził Manchester United, ta sama drużyna wyeliminowała Kanonierów z rozgrywek F.A. Cup, strzelając gola w dogrywce. Potem Arsenal przegrał także w finale Pucharu UEFA z Galatasarayem Stambuł, The Gunners gorzej wykonywali rzuty karne. W 2001 roku Arsène Wenger znowu nie miał szczęścia, bowiem Arsenal przegrał w finale F.A. Cup z Liverpoolem 1 - 2. Wtedy też do składu dołączyli tacy zawodnicy jak Sol Campbell, Fredrik Ljungberg, Robert Pires i Thierry Henry.
Arsène Wenger nie kazał długo czekać kibicom na następne tytuły. W sezonie 2001-02 Arsenal znów zdobył dublet, wygrywając zarówno F.A Cup jak i Premiership. Także w tym sezonie Arsenal pobił klubowy rekord, nie dając się pokonać w 23 meczach na wyjeździe.
W sezonie 2003-04 Arsenal jako pierwszy klub w historii Premiership zakończył sezon bez ani jednej porażki, 49 razy wygrywając lub remisując. Sam Arsène Wenger powiedział, że dla niego bardziej liczy się wygrana w Premiership niż pobicie rekordu. Podpisał też nowy kontrakt z klubem z Londynu, który miał obowiązywać do sezonu 2007-08. Ostatni tytuł Arsène Wenger wywalczył w 2005 roku - Wygrana w F.A. Cup - a Wenger został najbardziej utytułowanym trenerem w historii Arsenalu. Sezon 2005 - 2006 był dla Arsena Wengera i Arsenalu najsłabszy od kilku lat, lecz po raz pierwszy w historii kanonierom udało się awansować do finału Ligi Mistrzów. Finał ten wygrała Barcelona, pokonując grający niemal od początku meczu w dziesiątkę Arsenal 2 - 1.
Umiejętności.
Arsène Wenger jest znany z tego, że chętnie pracuje z młodymi talentami i stara się je wyszukać w całej Europie oraz Afryce. Gdy był trenerem AS Monaco kupił George’a Weaha, który został potem wybrany Najlepszym Piłkarzem Roku według FIFA. Pracując w Arsenalu pokazał światu nieznanych wcześniej zawodników, i przekształcił ich w światowej klasy piłkarzy. Byli to Patrick Vieira, Nicolas Anelka, Cesc Fàbregas, Kolo Touré, Robin van Persie, Emmanuel Eboué, Johan Djourou.
Defensywa stworzona właśnie z takich piłkarzy zdołała awansować do finału Ligi Mistrzów. Łączna wartość defensywy Kanonierów wynosiła wtedy 5 milionów funtów.
Mimo że Arsène Wenger niejednokrotnie miał bardzo dużo pieniędzy na transfery, wolał kupować tanio młodych zawodników i samemu przekształcać ich w wielkich piłkarzy. Arsène Wenger wydawał na roczne transfery około 5 milionów funtów, lecz bardzo wiele zyskuje na sprzedaży młodo kupionych i wytrenowanych zawodników. Przykładem jest Nicolas Anelka, za którego Arsène Wenger zapłacił 500 000 funtów, a sprzedał go później do Realu Madryt za 22,3 miliona funtów. Pieniądze te zostały wykorzystane na zakup 3 zawodników. Byli to Thierry Henry, Robert Pires i Sylvain Wiltord.
Zawodnicy ci bardzo pomogli drużynie zdobyć dublet w sezonie 2001-02 oraz wygrać Premiership bez porażki w sezonie 2003-04.
Wenger oddał opaskę kapitańską Tony'emu Adams'owi, kiedy ten wyeliminował swoje problemy z alkoholem. Wenger uważa, iż najważniejsze było to, że Adams bardzo się starał i osiągnął wysoka formę, dzięki temu zrehabilitował się w jego oczach. Adams zdobył z klubem dwa dublety. Poza Adamsem, dzięki Wengerowi, do wysokiej formy wróciło 3 defensorów: Nigel Winterburn, Lee Dixon i Martin Keown. Wenger uratował też karierę piłkarza, którego kiedyś trenował w AS Monaco. Thierry Henry po transferze z AS Monaco do Juventusu grał bardzo rzadko, a jeśli dostawał szansę gry to nie w ataku, lecz na lewej pomocy. Wenger sprowadził go do Arsenalu, a ten szybko stał się najlepszym strzelcem oraz kapitanem zespołu.
Arsène Wenger bardzo dużą wagę przywiązuje do planu żywieniowego swoich zawodników. Zakazał zawodnikom picia alkoholu, jedzenia w fast-foodach oraz jakichkolwiek odstępstw od ich planów żywieniowych.
David Dein, dawniej wicedyrektor Arsenalu, uważa, że Wenger jest najlepszym trenerem, jaki kiedykolwiek siadał na ławce Arsenalu .
Kontrowersje.
Między 1996 a 2003 drużyna trenowana przez Arsène'a Wengera otrzymała 52 czerwone kartki. W 2004 i 2005 roku Arsenal pod wodzą Arsène'a Wengera wygrał Premier League's Fair Play League. Jest to statystyka drużyn gdzie punkty karne są przyznawane za ilość fauli oraz kary indywidualne (kartki). Kto zgromadzi najmniej punktów - ten wygrywa. W 2006 roku Arsenal był drugi, zaraz za Charlton Athletic.
W 1999 roku Wenger zaproponował drużynie Sheffield United F.C. powtórzenie meczu czwartej rundy Pucharu Anglii, w którym to Kanu sfaulował przeciwnika, po czym nie wybił piłki na aut, lecz podał do Overmarsa, który strzelił zwycięską bramkę. W powtórzonym meczu Arsenal zwyciężył 2 - 1.
Wenger bardzo często rywalizował z Alexem Fergusonem, zarówno w Premiership, jak i w Pucharze Anglii, między 1990 a 2006 rokiem. Poza tym, Wenger nie darzył specjalną sympatią Ruuda van Nistelrooya. Trener Kanonierów musiał zapłacić 15000 funtów za telefon, w którym oskarżał go o oszustwo w wywiadzie, którego udzielił po jednym z meczów. Gdy Wenger zapłacił tę karę, zadzwonił do van Nistelrooya ponownie i powiedział mu, że jest oszustem i bardzo podkolorował jego wypowiedź.
Wenger zaangażował się w słowną wojnę z trenerem Chelsea, Jose Mourinho. Mourinho oskarżył Wengera o nieprofesjonalną obsesję na punkcie Chelsea. „On się nas boi” - powiedział Mourinho. „Cały czas powtarza tylko: Chelsea to, Chelsea tamto itp.” Wenger twierdził, że odpowiadał tylko na pytania dziennikarzy odnośnie do Chelsea i nie ma mowy o żadnej obsesji, a Mourinho będzie po prostu lekceważył. Mourinho przeprosił Wengera za nazwanie go podglądaczem, a ten przeprosiny przyjął.
Wenger był zawsze krytycznie nastawiony do innych trenerów z Premiership, którzy zarzucali mu, że jego drużyna gra tak dobrze z powodu dużej liczby obcokrajowców, szczególnie Francuzów, a nie polega on w ogóle na graczach brytyjskich. W tych oskarżeniach przodował trener West Ham United - Alan Pardew. Wenger odpowiedział, że nieważne z jakich krajów pochodzą jego zawodnicy, ważne że dobrze grają. Z kolei Trevor Brooking - dyrektor sportowy do spraw rozwoju - bronił Wengera twierdząc dość specyficznie, że „liga angielska nie jest dla Anglików”. 5 listopada 2006 roku doszło do konfrontacji Wengera i trenera West Ham United, Alana Pardewa. W 89 minucie, gdy West Ham zdobył gola, Pardew popędził w stronę ławki trenerskiej Arsenalu i zaczął celebrować zdobycie bramki. Zdenerwowany Wenger odepchnął go, a po zakończeniu meczu odmówił podania ręki trenerowi West Hamu. Po meczu Wenger oskarżył Pardewa o prowokację.

</doc>
<doc id="131617" url="https://pl.wikipedia.org/wiki?curid=131617" title="Sidney Lumet">
Sidney Lumet

Sidney Arthur Lumet (ur. 25 czerwca 1924 w Filadelfii, zm. 9 kwietnia 2011 w Nowym Jorku) – amerykański reżyser, scenarzysta i producent filmowy.
Życiorys.
Syn żydowskich aktorów Barucha Lumeta (urodzonego i zamieszkałego w Warszawie do 1920) i Eugenii Wermus. Po raz pierwszy wystąpił na scenie w wieku 4 lat w Yiddish Art Theatre, a na Broadwayu kilka lat później w sztuce Sidneya Kingsleya "Dead End". W 1939 zagrał w filmie Dudleya Murphy’ego "One Third of a Nation".
W latach 1942-1946 służył w wojsku jako technik-radiolokator w rejonie Indii i Birmy. Uczył sztuki aktorskiej w High School of Professional Arts. Od 1950 pracował w telewizji CBS (początkowo jako asystent reżysera, później samodzielny realizator), dla której zrealizował około 350 programów, w tym seriale, sztuki, między innymi: "You Are There", "Omnibus", "Best of Broadway", "Goodyear Playhouse", "Alcoa Theater". W 1955 debiutował na Broadwayu reżyserując sztukę Bernarda Shawa "The Doctor’s Dilemma".
Lumet wyreżyserował ponad 40 filmów. Pierwszą nominację do Oscara za reżyserię otrzymał za ekranizację sztuki Reginalda Rose'a "Dwunastu gniewnych ludzi" (1957) – swój kinowy debiut reżyserski (Złoty Niedźwiedź na 7. MFF w Berlinie). Kolejne nominacje otrzymał za reżyserię filmów: "Pieskie popołudnie" (1975), "Sieci" (1976) oraz "Werdykt" (1982), a także za scenariusz do filmu "Książę wielkiego miasta" (1981).
Zasiadał w jury konkursu głównego na 35. MFF w Cannes (1982).
27 lutego 2005 odebrał nagrodę honorowego Oscara za całokształt twórczości.
Był czterokrotnie żonaty; jego żonami były kolejno: Rita Gam (od 1949 do 1954), Gloria Vanderbilt (od 1956 do 1963), Gail Jones (od 1963 do 1978) i Mary Gimbel (od 1980 do śmierci w 2011). Ze związku z Jones miał 2 córki: Amy (ur. 1964) i Jenny (ur. 1967).
Zmarł w swoim domu na Manhattanie w Nowym Jorku. Cierpiał na chłoniaka.

</doc>
<doc id="131618" url="https://pl.wikipedia.org/wiki?curid=131618" title="Jason Thirsk">
Jason Thirsk

Jason Matthew Thirsk (ur. 25 grudnia 1967, zm. 29 lipca 1996) – amerykański muzyk, basista i wokalista kalifornijskiego zespołu punkowego Pennywise. Nie stronił od używek, cierpiał na depresję. 30 lipca jego dziewczyna znalazła go martwego w domu. Zginął od strzału w brzuch, z ustaleń policji wynika, że popełnił samobójstwo.

</doc>
<doc id="131622" url="https://pl.wikipedia.org/wiki?curid=131622" title="PPSz-41">
PPSz-41



</doc>
<doc id="131623" url="https://pl.wikipedia.org/wiki?curid=131623" title="Załamek Q">
Załamek Q



</doc>
<doc id="131625" url="https://pl.wikipedia.org/wiki?curid=131625" title="Załamek R">
Załamek R



</doc>
<doc id="131626" url="https://pl.wikipedia.org/wiki?curid=131626" title="Załamek S">
Załamek S



</doc>
<doc id="131627" url="https://pl.wikipedia.org/wiki?curid=131627" title="Metalocen">
Metalocen



</doc>
<doc id="131628" url="https://pl.wikipedia.org/wiki?curid=131628" title="Tottenham Hotspur F.C.">
Tottenham Hotspur F.C.

Tottenham Hotspur Football Club (bryt. wym. ) – angielski klub piłkarski z siedzibą w londyńskiej dzielnicy Tottenham, założony w 1882 roku jako Hotspur F.C. dwukrotny mistrz Anglii, ośmiokrotny zdobywca Pucharu Anglii, zwycięzca Pucharu Zdobywców Pucharów oraz dwukrotny triumfator rozgrywek o Puchar UEFA. Pierwszy klub w Anglii, który w XX wieku zdobył „podwójną koronę”, czyli mistrzostwo oraz krajowy puchar w jednym sezonie (1961). 
Odwiecznym rywalem Tottenhamu jest drużyna z sąsiedniej gminy Londynu – Arsenal. W swojej historii występów w Premier League "Spurs" kończyli sezon przed Arsenalem w 1993, 1995, 2017, 2018 i 2022 roku. Arsenal kwalifikował się do wszystkich edycji Ligi Mistrzów od 2005 do 2016, natomiast Tottenham siedem razy w latach 2010 oraz 2016-2021. 
Do najbardziej znanych fanów tego zespołu należą aktorzy Jude Law, Pierce Brosnan oraz znany z filmów i boiska Vinnie Jones, a także Phil Collins, Adele, zespoły Klaxons oraz popularny w latach 70. Status Quo, Dave Murray (gitarzysta heavy metalowego zespołu Iron Maiden), pisarz Salman Rushdie, Taco Hemingway, dziennikarz Michał Okoński, prominentny polityk konserwatywny Iain Duncan Smith, znana z występów w Spice Girls Emma Bunton, koszykarz Steve Nash oraz aktor Leo Gregory, który w filmie Green Street Hooligans grał fana West Ham United. W przeszłości do kibiców Totttenhamu zaliczali się także Bob Marley i piosenkarka Amy Winehouse.
Historia.
Utworzenie i pierwsze lata (1882-1907).
Klub był pierwotnie nazwany Hotspur i został utworzony 5 września 1882 roku, przez grupę szkolnych chłopców, prowadzoną przez Roberta Buckle i dwóch jego przyjaciół. Byli członkami Klubu Krykietowego w Hotspur, a drużynę piłkarską utworzyli, aby w dalszym ciągu uprawiać sporty w przerwie zimowej. Rok później zażądali pomocy od Johna Ripshera, który był nauczycielem klasy biblijnej w kościele All Hallows. Jak się później okazało został pierwszym prezesem klubu i jego skarbnikiem. Ripsher pomagał i wspierał swoich podopiecznych, a potem zreorganizował i znalazł siedzibę klubu. W kwietniu 1884 roku, dzięki wysłaniu listu z innego klubu London Hotspur, kierowanego do North London, nazwa drużny została zmieniona na Tottenham Hotspur Football Club, aby uniknąć dalszego zamieszania.
Początkowo chłopcy grali między sobą, traktując je jako zabawa, oraz rozgrywali mecze z innymi klubami lokalnymi. 
Drużyna po raz pierwszy wzięła udział w Pucharze Stowarzyszenia w Londynie i wygrała swój pierwszy mecz 17 października 1885 roku. Mecze klubu zaczęły przyciągać zainteresowanie społeczności lokalnej, przez co frekwencje na meczach stale rosły. W 1892 roku zagrali po raz pierwszy w ligowym meczu.
Klub został uznany za profesjonalny 20 grudnia 1895 roku, a latem 1896 roku został dopuszczony do Angielskiej Ligi Południowej. 2 marca 1898 roku klub stał się również spółką z ograniczoną odpowiedzialnością, pod nazwą Tottenham Hotspur Football and Athletic Company. Frank Brettell wkrótce został mianowany pierwszym menedżerem "Spurs", i podpisał kontrakt z Johnem Cameronem, który przejął kontrolę nad drużyną, podczas gdy Brettell opuścił klub rok później. Cameron miał znaczący wpływ na Spurs, zdobywając w tym klubie pierwsze trofeum, a mianowicie tytuł Southern League. W następnym roku, 27 kwietnia 1901 roku, "Spurs" zdobyli Puchar Anglii po pokonaniu Sheffield United 3:1.
Wczesne lata w ligowych zmaganiach (1908-1957).
W 1908 roku klub uzyskał natychmiastowy awans do First Division. W 1912 roku Peter McWilliam został dyrektorem klubu. Jego rekordy w tamtejszych latach były imponujące, jednak Tottenham znalazł się na końcu ligowej tabeli pod koniec sezonu 1914-15, kiedy piłka nożna została zawieszona z powodu I wojny światowej. "Spurs" zostali zdegradowani do Division Two po wznowieniu ligi po wojnie, ale szybko powrócili do Division One jako mistrz w sezonie 1919-20.
23 kwietnia 1921 roku McWilliam poprowadził "Spurs" do drugiego zwycięstwa Pucharu Anglii, pokonując Wolverhampton Wanderers 1:0 w finale. W 1922 roku sezon skończyli na drugim miejscu w lidze, ale w następnych pięciu sezonach kończyli zmagania w środku tabeli. 
Tottenham został zdegradowany w sezonie 1927-28 po tym jak McWilliam odszedł z klubu. Przez większość lat 30. i 40. Spurs grali poza czołówką, oprócz krótkiego powrotu do najwyższej klasy rozgrywkowej w sezonie 1933-34 i 1934-35.
Arthur Rowe, były piłkarz klubu, został trenerem drużyny w 1949 roku. Rowe opracował styl gry, znany jako „push and run”, który pozwolił mu odnieść sukces jako menedżer. Awansował z drużyną do Division One w sezonie 1949-50. W drugim sezonie zdobył tytuł mistrzowski. Jednak zrezygnował w kwietniu 1955 roku ze względu na chorobę i stres związany z zarządzaniem klubem. Zanim jednak wyjechał, podpisał kontrakt z gwiazdą Danny’em Blanchflower’em, który dwa razy wygrał nagrodę piłkarza roku FWA w Tottenhamie.
Bill Nicholson i lata świetności (1958-1974).
Bill Nicholson objął stanowisko trenera w październiku 1958 roku. Nicholson został uznany w klubie za najlepszego trenera, prowadząc zespół do dużego sukcesu, zdobywając trofeum trzy sezony z rzędu. Nicholson wykonał trzy ważne transfery. Do klubu dołączyli Dave Mackay i John White w 1959 roku. Byli to dwaj wpływowi gracze, a Jimmy Greaves w 1961 roku, został najbardziej bramkostrzelnym piłkarzem w historii Football League.
Sezon 1960-61 rozpoczął się od 11 zwycięstw, w tym czasie był to najlepszy start jakiegokolwiek klubu w pierwszej części rozgrywek. Tytuł drużyna zdobyła w dniu 17 kwietnia 1961 roku, kiedy odnieśli trium z wicemistrzem Sheffield Wednesday u siebie 2:1. Zdobyli podwójną koronę, gdy wygrali 2:0 z Leicester w finale Pucharu FA Cup w 1961 roku. W kolejnym roku Spurs wygrał ponownie FA Cup, pokonując Burnley. 
15 maja 1963 roku Tottenham stał się również pierwszym brytyjskim zespołem, który wygrał europejskie trofeum, zdobywając Puchar Zdobywców Pucharów, odnosząc zwycięstwo nad Atlético Madryt 5:1. Spurs zdobył kolejne europejskie trofeum, gdy wygrał Puchar UEFA 1971-72 z odbudowanym zespołem, który tworzyli: Martin Chivers, Pat Jennings i Steve Perryman. W 1967 roku zdobyli także Puchar Anglii i dwa Puchary Ligi (w 1971 i 1973 roku). Nicholson wygrał osiem trofeów w swoim 16-letnim pobycie w klubie.
Era Burkinshawa i Venablesa (1976-91).
Spurs doznali spadku po sukcesach na początku lat 70., a Nicholson zdecydował się zrezygnować z powodu złego startu w sezonie 1974-75. Drużyna została następnie zdegradowana pod koniec sezonu 1976-77 z Burkinshawem na stanowisku trenera. Burkinshaw szybko jednak przywrócił klub do czołówki. Drużyna, którą Burkinshaw przebudował wygrała Puchar Anglii w 1981 i 1982, a także Puchar UEFA w 1984 roku. 
Lata osiemdziesiąte to okres zmian, który rozpoczął się od nowego etapu przebudowy na White Hart Lane, a także zmiany dyrektorów, które zajęły klub w kierunku bardziej komercyjnym. Irving Scholar, który przejął klub w listopadzie 1982 roku, wyemigrował Tottenham Hotspur na londyńskiej giełdzie papierów wartościowych w 1983 roku. Był to pierwszy klub angielski, który został przekształcony w przedsiębiorstwa handlowe. 
Zadłużenia w klubie ponownie doprowadziłoby do zmiany sali konferencyjnej, a Terry Venables połączył się z biznesmenem Alanem Sugarem w czerwcu 1991 roku, aby przejąć kontrolę nad Tottenham Hotspur PLC. Firma Venablesa, który w 1987 roku został kierownikiem, podpisała kontrakty z takimi piłkarzami jak: Paul Gascoigne i Gary Lineker. W 1991 roku Spurs ponownie zwyciężyli w Pucharze Anglii, co czyni klub pierwszym, który wygrał osiem pucharów FA Cup.
Premier League (2002-).
Tottenham był jednym z pięciu klubów, które zostały założycielami Premier League, utworzonego za zgodą Stowarzyszenia Piłki Nożnej, zastępując First Division lub też Division One jako najwyższy poziom angielskiej piłki nożnej. Pomimo sukcesów menedżerów i graczy, takich jak Teddy Sheringham, Jürgen Klinsmann i David Ginola, przez długi okres w Premier League aż do końca lat 90, Spurs zakończył większość sezonów poza czołówką, oraz z niewielką ilością zdobytych trofeów. W 1999 roku zdobyli Puchar Ligi Angielskiej pod kierownictwem George’a Grahama. Od początku roku 2000 klub znajdował się w pierwszej szóstce. 
W lutym 2001 roku Sugar sprzedał swój udział w spółce Spurs ENIC Sports PLC, prowadzonej przez Joe Lewis i Daniela Levy’ego, a następnie został prezesem. Lewis i Levy ostatecznie posiadali 85% klubu, a Levy był odpowiedzialny za prowadzenie klubu. Klub w 2008 roku powtórzył sukces z 1999 roku i zdobył Puchar Ligi Angielskiej prowadzony przez Juande Ramosa. Wyniki sportowe zdecydowanie poprawiły się, gdy trenerem zespołu był Harry Redknapp. Wtedy w zespole grali tacy zawodnicy jak Gareth Bale czy Luka Modrić, a klub w sezonie 2010/2011 zakończył rozgrywki Premier League na czwartym miejscu.
W 2014 roku Maurico Pochettino został nowym szkoleniowcem Tottenhamu i pełnił tę rolę aż do 2019 roku. Sezon 2016/2017 Spurs zakończyli jako wicemistrzowie, co było ich najwyższym miejscem w lidze od lat 70. Po raz pierwszy w historii klub zagrał w finale Ligi Mistrzów, w którym uległ Liverpoolowi (2:0). Pochettino został zwolniony po słabym starcie w sezonie 2019/2020. W listopadzie miejsce trenera zajął José Mourinho, a na ławce zadebiutował 23 listopada w wygranym (3:2) meczu z West Ham United – było to pierwsze wyjazdowe zwycięstwo zespołu w lidze od stycznia 2019. Po słabych wynikach sportowych José Mourinho został zwolniony i zastąpiony przez tymczasowego trenera - Ryana Masona. 30 czerwca 2021 Nuno Espírito Santo został zaprezentowany jako trener na sezon 2021/2022, jednak po 4 miesiącach został zwolniony, a zastąpił go Antonio Conte.
Derby północnego Londynu.
Mecze z Arsenalem to dla kibiców Tottenhamu jeśli nie najważniejszy, to jeden z najważniejszych pojedynków w sezonie. Pierwsze spotkanie pomiędzy tymi drużynami odbyło się 11 grudnia 1887, lecz skończyło się 15 minut przed końcowym gwizdkiem, podczas prowadzenia ekipy „Spurs” 2:1. Po raz pierwszy w ligowych derbach zwyciężył Arsenal (1:0). W meczach między tymi dwoma zespołami lepszy bilans ma Arsenal, który wygrywał już 79 razy. Najwięcej bramek padło 13 grudnia 2004, kiedy to „Kanonierzy” zwyciężyli 5:4 na White Hart Lane. Największe zwycięstwo Arsenalu to 6:0, natomiast Tottenham 2-krotnie wygrywał 5:0.
Stadion.
Przez wiele lat, od 1899 do 2017 roku, obiektem domowym Tottenhamu był stadion White Hart Lane. W 2019 roku oddano do użytku nowy obiekt, Tottenham Hotspur Stadium, który częściowo powstał na terenie dawnego stadionu.

</doc>
<doc id="131631" url="https://pl.wikipedia.org/wiki?curid=131631" title="Highbury (Londyn)">
Highbury (Londyn)

Highbury, dzielnica Londynu, 21959 mieszkańców (2001), część Islington, znana głównie dzięki mieszczącemu się tutaj dawniej stadionowi Arsenalu F.C.

</doc>
<doc id="131632" url="https://pl.wikipedia.org/wiki?curid=131632" title="Albert Uderzo">
Albert Uderzo

Albert Uderzo (ur. 25 kwietnia 1927 w Fismes, zm. 24 marca 2020 w Neuilly-sur-Seine) – francuski rysownik i scenarzysta komiksowy pochodzenia włoskiego. Autor wielu serii i cyklów komiksowych, w tym o Asteriksie i Umpa-Pa, które stworzył we współpracy z René Goscinnym.
Życiorys.
Syn Silvio Leonardo Uderzo i Irii Crestini. W 1953 poślubił Adę Milani, z którą miał jedyną córkę Sylvie Uderzo. Brat, Marcel Uderzo (ur. 1933) również był rysownikiem komiksów, pomagał w kolorowaniu około dwunastu albumów Asteriksa. Miał także starszego brata Bruno Uderzo (1920–2004).
Wczesne życie.
Urodził się jako Alberto Aleandro Uderzo w Fismes (Marna, Francja), w rodzinie włoskich imigrantów. Obywatelstwo francuskie otrzymał w 1934. Już od najmłodszych lat wykazywał zdolności artystyczne, w tym okresie dużo rysował. Kiedy zainteresował się malowaniem przy użyciu farb, okazało się, że cierpi na daltonizm."Już w szkole rysowałem różne historyjki. Mój pierwszy bohater nosił włoskie imię Stupido".Daltonizm uniemożliwiał mu profesjonalną edukację artystyczną. Nie powstrzymało go to jednak od kontynuowania nauki w tym kierunku we własnym zakresie. 
Jego rysunki początkowo (i w niektórych późniejszych projektach) kolorował brat Marcel Uderzo. Kiedy Albert miał 13 lat, został zatrudniony we francuskim wydawnictwie Société Parisienne d'Édition. Jego pierwszym zadaniem jako ilustratora była praca nad parodią bajek Ezopa. W wydawnictwie poznał wtedy Alaina Saint-Ogana i Calvo. Obaj artyści stali się jego autorytetami i pomogli mu w edukacji artystycznej, dodatkowo zachęcając go do kontynuowania kariery ilustratora. "Podpatrywałem tam ówczesnych wielkich rysowników, obserwowałem ich przy pracy. Rzemiosła uczyłem się od samych podstaw".W późniejszym okresie Uderzo musiał zmienić pracę, został operatorem maszyny, ucząc się na spawacza. Podczas II wojny światowej przeniósł się z Paryża do Bretanii, gdzie pracował na farmie i pomagał ojcu w prowadzeniu firmy meblarskiej. To w Bretanii zostanie osadzona fabuła Asteriksa. Pod wpływem twórczości Walta Disneya zaczął fascynować się filmami animowanymi."Podobnie jak wielu młodych marzyłem o etacie w wytwórni filmów Disneya. Niestety, jak mawiał René, Disney nic o tym nie wiedział""."Po wojnie rozpoczął karierę jako rysownik. Stworzył takie komiksy jak: "Flamberge", "Clopinard", "Belloy l'Invulnérable" czy "Arys Buck". W 1945 zatrudnił się w studiu animacji. Wygrana w konkursie zorganizowanym przez Éditions du Chêne dała mu kolejne możliwości artystycznego rozwoju. Pozwoliła mu nie tylko przekonać ojca, że przeżyje z pracy jako artysta, ale też stworzyła okazję do powstania postaci Clopinarda. Pracował też dla magazynu „S.A.E.T.L.” i francuskiego tygodnika „OK”, na potrzeby którego stworzył wielu muskularnych bohaterów komiksów.
Dobrze rozwijającą się karierę artystyczną przerwała służba wojskowa. Po jej zakończeniu Uderzo szukał pracy, jednak nie znalazł jej w wydawnictwach dziecięcych, lecz w prasie. Został reporterem w „France Dimanche”. Ilustrował sceny zastępujące fotografie z prawdziwych wydarzeń. Jednocześnie tworzył też dla innych magazynów, np. w „Fenace Soir”. Pod koniec lat 40. Uderzo przeniósł się do Brukseli, gdzie zaczął pracę dla Międzynarodowej agencji prasowej Yvana Cherona. Ta z kolei dzieliła biuro z World Press, gdzie spotkał takich artystów jak: Victor Hubinon, Jean-Michel Charlier, czy właśnie René Goscinny. 
Współpraca z René Goscinnym.
Swoją współpracę z Goscinnym zaczął w 1951 od pracy dla magazynu kobiecego „Bonnes Soirées”, gdzie Uderzo ilustrował artykuły napisane przez Goscinnego. Ich relacja zaczęła się rozwijać i zostali przyjaciółmi. Współpraca zaowocowała stworzeniem nowych postaci takich jak Luc Junior, Janko Pistolet. Byli też autorami serii gagów "Poussin et Poussif" (1957), która zyskała wielu fanów. W 1951 dało im to szansę (wcześniej pomysł na ten komiks był odrzucany przez różnych wydawców) na wydanie Umpa-Pa w magazynie „Tintin” (do 1962).
Uderzo odszedł z Worlds Press w 1956 roku na znak solidarności z René Goscinnym, który został zwolniony za próby stworzenia związku zawodowego artystów komiksowych. Wraz Jeanem Hébrardem, Charlierem i Goscinnym powołał spółkę Édipresse/Édifrance, która pracowała nad komiksami, ale przyjmowała też zlecenia od klientów zewnętrznych. Spółka została wydawcą pisma młodzieżowego „Pilote”, w późniejszych latach poważnej konkurencji dla magazynu „Tintin”. Komiksy Umpa-pa były kontynuowane w „Pilote”, gdzie odniosły sukces. 
Jednak to komisy o Asteriksie stały się największym bestsellerem magazynu. W 1959 roku wraz z Goscinnym Uderzo został edytorem magazynu komiksowego „Pilote”. 29 października 1959 roku opublikowali w nim pierwszy odcinek Asteriksa, który wkrótce stał się najpopularniejszym komiksem we Francji. W 1961 roku został wydany pierwszy, osobny tom przygód Asteriksa: "Astérix le Gaulois". Co roku autorzy publikowali dwa kolejne odcinki. "Uderzo koncentrował się na oddaniu dynamiki postaci i emocji, co osiągał dzięki ostrej, miejscami agresywnej kresce, wyolbrzymieniu i karykaturze""." Pozytywne przyjęcie Asteriksa przysporzyło Uderzo pracy, do tego rysował równolegle inne historyjki komiksowe. W 1974 roku wraz z Dargaudem i Goscinnym, Uderzo zrealizował swoje marzenie z dzieciństwa, otwierając studio filmów animowanych Idefix, gdzie powstały pierwsze filmy animowane o Asteriksie i Lucky Lucku.
Dalsze lata.
W 1977 roku, po śmierci Goscinnego, Uderzo przejął serię (publikując z mniejszą częstotliwością), dalsze komiksy o Asteriksie podpisuje od tej pory „Goscinny et Uderzo”. Do śmierci Goscinnego, artyści stworzyli 24 albumy Asteriksa. Krytycy uważają jednak, że odbiegają one jakościowo pod względem scenariusza od tych Goscinnego. Mimo to ich sprzedaż była wysoka."Gdy odszedł René, po prostu się załamałem. Straciłem nie tylko najbliższego współpracownika, ale po prostu brata. Potrzebowałem dwóch lat, silnego wsparcia rodziny i nie mniejszego ze strony czytelników, by znów wziąć się do pracy. Szczególnie ujął mnie list jednego z nich, który napisał, że nie mam prawa pozbawiać go dalszych przygód ulubionego bohatera. Zdecydowałem się znów wziąć do ręki farby i ołówek""."Po śmierci Goscinnego Uderzo rozwiązał umowę z dotychczasowym wydawcą Dargaudem i kontynuował przygody Asteriksa w założonym przez siebie w 1979 roku wydawnictwie Albert Réne. W latach 90. pozywał wydawnictwo Dargaud, chcąc odzyskać wszystkie prawa własnościowe do Asteriksa. Sprawa dotyczyła również eksploatacji albumów Asteriksa w innych krajach i kwestii przestrzegania praw autorskich. Procedura prawna została zakończona dopiero w 1998 roku. Uderzo wygrał, odzyskując tym samym prawa do eksploatacji pierwszych 24 tomów. Otrzymał też od poprzedniego wydawcy odszkodowanie o wartości 5,5 miliona franków.
W 2008 r. Uderzo sprzedał 60% udziałów Hachette Livre, a w 2011 pozbył się reszty i przeszedł na emeryturę ze względów zdrowotnych."Wszyscy wiedzą, że od lat mam problem z moją ręką i nie jestem w stanie już posługiwać się moim pędzlem, aby rysować""."W tym samym roku sprzedało się ponad 350 milionów egzemplarzy Asteriksa. W 2013 roku w porozumieniu z wydawnictwem zdecydował, że przygody Asteriksa będą kontynuowane przez rysownika Didiera Conrada i Jeana-Yvesa Ferriego, odpowiedzialnego za scenariusze. 
Śmierć.
W wieku 92 lat Uderzo umarł we śnie na atak serca. Przebywał wówczas w swoim domu pod Paryżem. Został pochowany na cmentarzu w Faverolles.

</doc>
<doc id="131633" url="https://pl.wikipedia.org/wiki?curid=131633" title="Mianowanie na pierwszy stopień oficerski (Polska)">
Mianowanie na pierwszy stopień oficerski (Polska)

Pierwszy stopień oficerski nadaje w Polsce Prezydent Rzeczypospolitej Polskiej na wniosek Ministra Obrony Narodowej, natomiast mianowanie na ten stopień stanowi element ceremoniału wojskowego, nawiązujący do średniowiecznej tradycji rycerskiej – pasowania na rycerza.
Historia.
Pierwszym stopniem oficerskim jest w polskich Siłach Zbrojnych stopień podporucznika; przyznawany jest on – w warunkach pokoju – po ukończeniu uczelni wojskowej, uczelni cywilnej wraz ze studium wojskowym lub przeszkoleniem wojskowym oraz ukończeniu kursu oficerskiego (obecnie absolwent uczelni musi ukończyć jedynie kurs, uczelniane studium wojskowe i przeszkolenie wojskowe zlikwidowano), absolwentom uczelni instytucji podległych Ministerstwu Spraw Wewnętrznych i Administracji np. Szkoła Główna Służby Pożarniczej. Na stopień podporucznika mogą być także mianowani podoficerowie zawodowi, którzy w wyniku ukończenia studiów nabyli odpowiednie kwalifikacje i złożyli stosowne egzaminy. Może być mianowany również żołnierz, który dokonał czynu świadczącego o szczególnym męstwie lub za wyjątkowe zasługi oraz żołnierz, który zmarł lub utracił zdolność do służby wojskowej na skutek wykazanego bohaterstwa.
Wyjątkowo prymusi promowani byli na stopień porucznika, a w jednym przypadku kapitana.
Współcześnie uroczystość wręczenia pierwszego stopnia oficerskiego odbywa się publicznie, na placu apelowym np. jednostki wojskowej, Komendy Wojewódzkiej lub na centralnym placu miasta, z udziałem rodzin mianowanych podchorążych. Wręczenia dokonuje zazwyczaj generał (admirał) służby czynnej. Ceremonia odbywa się przez dotknięcie przez generała szablą lewego ramienia przyklękającego przed nim na jednym kolanie podchorążego. Po tej czynności świeżo mianowany oficer wstaje i przyjmuje od generała gratulacje.
Jeśli promocja absolwenta Akademii Marynarki Wojennej odbywa się na okręcie, przy schodzeniu nowo mianowanego oficera z jego pokładu, towarzyszy mu świst trapowy (należny oficerom) wykonywany przez 8 marynarzy, która to liczba jest zarezerwowana dla admirała. Ma to symbolizować życzenia awansu właśnie do tego stopnia.
Analogiczny ceremoniał stosowany jest przy promocjach funkcjonariuszy na pierwszy stopień oficerski Straży Granicznej, Policji (na stopień podkomisarza), PSP (na stopień młodszego kapitana), Służby Więziennej itd.

</doc>
<doc id="131635" url="https://pl.wikipedia.org/wiki?curid=131635" title="Prus (herb szlachecki)">
Prus (herb szlachecki)

Prus I – polski herb szlachecki.
Opis herbu.
W polu czerwonym półtora krzyża srebrnego. Na hełmie ręka zbrojna z mieczem w łokciu zgięta. Herb używany przez ród heraldyczny Prus.
Geneza rodu heraldycznego Prus.
Protoplastami rodu byli dwaj pruscy bracia Windyka i Obizor wymienieni w przywileju książąt mazowieckich Siemowita III i Kazimierza I z 1 października 1345 roku, którzy wnukom owych braci potwierdzili m.in. prawo nieodpowiednie ("ius non responsivum"), wyłączające uprzywilejowanych spod jurysdykcji urzędników książęcych i poddające ich wyłącznie jurysdykcji księcia. Bracia ci wyemigrowali z Prus najprawdopodobniej w związku z klęską II powstania pruskiego, przybywając na Mazowsze w okolicach roku 1270, a rzecz odbyła się w ramach szerszego zjawiska XIII-wiecznej emigracji pruskiej związanej z podbojem Prus przez krzyżaków i krzyżowców. Są przesłanki by sądzić, że byli wityngami z Sambii. Pierwotne nadania otrzymali najpewniej od współrządzących w latach 1264-1275 dzielnicą mazowiecką książąt Bolesława II i Konrada II w okolicach Grójca, Tarczyna i Warszawy.
Z czasem przywilej książęcy z 1345 roku nabrał charakteru przywileju rodowego i nazywany był w dokumentach sądowych prawem pruskim ("ius Prussorum, ius Prutinicum, ius Prusitarum, iure Prussorum, iure Pruskye, Pruschow pravo"), na które przedstawiciele rodu Prus często się powoływali. Prawdopodobnie w drugiej połowie XIV wieku rozpoczął się proces stopniowego włączania się do rodu Windyki i Obizora kolejnych przedstawicieli innego rodu pruskiego (być może sudowskiego) pochodzenia wywodzącego się od niejakiego Rukały (możliwe, że jeńca wojennego z okresu I powstania pruskiego, w którym uczestniczyły wojska mazowieckie i sudowskie) wzmiankowanego w dokumencie księcia mazowieckiego Bolesława I z roku 1250, a którego potomkowie posiadali dziedziny w okolicach Wyszogrodu i Płocka.
Chcąc korzystać z prawa pruskiego kolejni przedstawiciele rodu Rukały dołączali do przywileju wnuków Windyki i Obizora z roku 1345 wykorzystując do tego ówczesne luki prawne. Niewykluczone, że z tych luk skorzystali także przedstawiciele innych rodów pruskiego pochodzenia, ale w żadnym razie nie można mówić o masowej skali tego zjawiska, a zatem w skład rodu heraldycznego Prus weszło w średniowieczu co najwyżej kilka rodów genealogicznych. W drugiej połowie XV wieku do rodu heraldycznego Prus dołączyli małopolscy Turzynici (według średniowiecznej tradycji krewni św. Stanisława ze Szczepanowa), którzy nie byli pruskiego pochodzenia.
W wieku XVI, w okresie powszechnego wykształcania się szlacheckich nazwisk odmiejscowych, w ramach rodu heraldycznego Prus powstało szereg rodów gniazdowych pieczętujących się herbem Prus. Na przełomie średniowiecza i epoki nowożytnej herbowni Prusa najliczniej występowali na Mazowszu, a w dalszej kolejności na Podlasiu i w ziemi łęczycko-sieradzkiej oraz w ziemi krakowskiej (Turzynici). Z bardzo daleko idącą ostrożnością należy się odnosić do informacji dotyczących przynależności herbowej poszczególnych rodów gniazdowych, w tym herbownych Prusa, zawartych w herbarzach i XIX-wiecznych legitymacjach szlacheckich, albowiem jest w nich dużo błędów, które są efektami pomyłek i fałszerstw. Pamiętać również trzeba, że odmian herbu Prus było więcej niż trzy najbardziej znane, a i samo pojęcie odmiany ma charakter umowny, albowiem na przykład herb Wilczekosy (Prus II) był "de facto" osobnym herbem innego rodu, który wszedł w skład rodu heraldycznego Prus.
Herbowni.
Lista nazwisk rodów szlacheckich pieczętujących się herbem Prus z "Herbarza polskiego od średniowiecza do XX wieku" Tadeusza Gajla:
Albrychowicz, Andrzejewski, Andrzejowski, Augustowski.
Baldowski, Bałdowski, Basowicz, Bednarowski, Bednarski, Bednawski, Bereźnicki, Białochowski, Białyszewski, Biesiadecki, Biestrzykowski, Bluszczyński, Błoński, Bodusławski, Bogdański, Bogurski, Bogusławski, Bolanczski, Boniecki, Bońkowski, Borowski, Brodacki, Brzeński, Bugajski, Bugayski, Butwił, Butwiłowicz, Bysbram, Bystroń.
Chladowski, Chocewicz, Chodaszewicz, Chomentowski, Chomętowski, Chrzanowski, Chwałkowski, Cianowski, Ciągliński, Cieszym, Cieszymowski, Cygański, Cytowicz, Czaczkowski v. Cackowski.
Dąbrowski, Długojewski, Długojowski, Dobrocieski, Dorohiński, Drogot, Drotkiewicz, Drozdowski, Druszkowski, Durzycki, Dymitrowski, Dzierliński, Dzierżek.
Fastowicz, Faszcza, Faszczewski, Frankowski, Frycowski.
Gałecki, Garlicki, Gawłowicki, Gębicki, Gladowicki, Gładowski, Głowacki, Głuchowski, Gniewiewski, Gnowski, Gonowski, Gorny, Gostyński, Goworowski, Grabkowski, Groblewski, Grochowalski, Grot, Grzybowski, Grzymisławski, Guda, Gumowski, Gunicki, Gurkowski.
Hladowicki, Hurba, Hurkowski
Jabłonowski, Jabłoszewski, Janowski, Jaras, Jarnutowski, Jaroszewicz, Jaszczewski, Jerzowski, Jezierski, Jeżowski, Juchna, Juchnowski, Julewski, Jurecki.
Kaczkowski, Kączkowski, Kamiński, Kełpsz, Kierdanowski, Kierdwanowski, Klecki, Klicki, Kliczkowski, Kliks, Klobar, Kobierski, Kobieski, Kobyliński, Kodziełł, Kołomyjski, Kondracki, Korcicki, Korczewski, Kordek, Korgowd, Korowicki v. Kurowicki, Korulski, Korycki, Kostecki, Kowieski, Kowalowski, Koźliński, Krasnosielski, Krasnowiecki, Krępiński v. Krępski, Krzyszkowski, Krzywokolski, Krzywokulski, Krzyżakowski, Krzyżankowski, Krzyżewski, Kumelski, Kurczyński, Kwaczyński.
Lisicki, Lisiecki.
Łaszkowski, Łaś, Łatkiewicz, Łatkowicz, Łatyński, Łaźniewski, Łącki, Łątkiewicz, Łososiński.
Maciński, Manowski, Markold, Michalczewski, Michalewicz, Mierzwiński, Miłkowski, Miński, Miszkiel, Mitkiewicz, Mitkowicz, Młyński, Mniszewski, Mocarski, Mokrzewski, Monastyrski, Morelowski, Motowidło, Mroczek, Mroczkowski, Mrozowski, Mruk, Mścichowski, Myk, Myck.
Nadolski, Nakwaski, Napierkowski, Napiórkowski, Nejman, Niedzielski, Nidziński, Nielepiec, Nielipowicz, Niemczynowicz, Niemczynowski, Niewiadomski z odm., Noniewicz, Noreyko, Nowakowski, Nossakowski.
Obrycki, Obrzycki, Ogilba, Ogrodzieński, Ogrodziński, Olszewski, Olszowski z Olszowy, Opacki, Opolski, Opalenicki, Opaleniecki, Orło, Ormieński, Ormiński, Orzeł, Orzyłowski, Orzełowski, Ossowski, Ostrowski, Otocki, Otto.
Pajewski, Padkowski, Pakosz, Patkowski, Patocki, Pecner, Petrulewicz, Petrusiewicz, Petryczyn, Pielgrzymowski, Pietrusewicz, Pikuz, Pilski, Piotrowski, Piszczatowski, Plewiński, Płoniański, Płonka, Płonowski, Płoński, Płoski, Płowski, Pogorzelski, Polikowski, Połomski, Polkowski, Porembiński, Porębiński, Potoczyński, Prus, Prusewicz, Prusiecki, Pruski, Pruss, Pruś, Pruszanowski, Pruszewski, Przechadzki, Przechocki, Przechowski, Przewłocki, Przewski, Przezdziecki, Przeździecki, Puryszka, Puryszko, Puzyrowicz.
Raciborowski, Raczkowski, Radecki, Radomiński, Radwański, Radziątkowski, Radziecki, Raszpiński, Reszkowski, Reymer, Robkowski, Rodowicz, Rodzianko, Rokotowski, Rosochacki, Rosołowski, Rożanka, Różanka, Rudobielski, Rudowski, Rudnicki, Rudziński, Ruwski, Rzeczkowski, Rzeszek.
Sas, Siedlecki, Skarga, Skarzeszowski, Skomorowski, Skowron, Skrodzki, Sławek, Słubic, Słubicki, Smolikowski, Smorawski, Snarowski, Sobiecki, Sochaczewski, Spinecki, Spinek, Stelągowski v. Stelęgowski, Stępkowski, Stradomski, Strząłkowski, Strowski, Strzelecki, Strzempieński, Strzempiński, Studziński, Stypiński, Suszewski, Szamowski, Szczepanowski, Szepczyński, Szepeciński, Szepeczyński, Szmorawski, Szpinek, Szumanczowski, Szumańczewski, Szumańczowski, Szybalski, Szymanczewski.
Ślepczyc, Ślepikowski, Ślepkowski, Świder, Świerczkowski, Świętochowski
Tabaszewski, Tabaszowski, Tobaszowski, Tolstecki, Tołstecki, Trembecki, Trembicki, Trębicki, Truskawski, Turkowski, Turzyński.
Urbanowski.
Werecki, Wieczffiński, Wierzbicki, Wierzbięta, Wiewiorowski, Więckowski, Wilkoszowski, Windyk alias Wittyg, Wiszniewski, Wiszniowski, Wiśniewski, Wiśniowski, Wittyg, Wokulski, Wołkowiński, Wołowski, Wolski, Wrocz, Wrotnowski, Wrzępski Wysłobocki.
Zadzimirski, Zagorowski, Zajączkowski, Zajączek, Zajkowski, Zalęski, Załęski, Załęski Ślubicz, Zarapaty, Zbierzyński, Zbirzyński, Zdrodowski, Zegadło, Zglenicki, Zglinicki, Zieliński, Zorakowski.
Żabka, Żukowski.

</doc>
<doc id="131637" url="https://pl.wikipedia.org/wiki?curid=131637" title="Otello Corporation">
Otello Corporation

Otello Corporation ASA (dawniej Opera Software ASA) – należące do chińskiego konsorcjum norweskie przedsiębiorstwo informatyczne założone przez Jona Stephensona von Tetzchnera i Geira Ivarsøya w 1995 r.
Historia.
Zarówno Jon S. von Tetzchner, jak i Geir Ivarsøy pracowali w największej norweskiej firmie telekomunikacyjnej Telenor, gdzie w 1994 roku rozpoczęli prace nad projektem przeglądarki stron WWW o nazwie „MultiTorg Opera”. Projekt został zarzucony przez Telenor, ale von Tetzchner i Ivarsøy otrzymali prawa do programu i w 1995 roku założyli własną firmę – Opera Software ASA, pod szyldem której kontynuowano prace nad przeglądarką. W 1997 roku zaprezentowano pierwszą ogólnie dostępną wersję tej aplikacji pod nazwą Opera 2. W 2011 roku Firma została wykupiona przez Yahoo! W 2016 roku firma została wykupiona przez chińskie konsorcjum, zmieniła nazwę na Otello Corporation.
Działalność.
Otello Corporation ASA jest zaangażowana w tworzenie i promowanie standardów sieciowych. Jest członkiem organizacji World Wide Web Consortium, w ramach której bierze aktywny udział w rozwijaniu języków takich jak CSS i XHTML.
Według stanu na grudzień 2010 Otello Corporation zatrudniało 747 pracowników, było notowane na giełdzie papierów wartościowych w Oslo, ma silną pozycję na rynku przeglądarek dla urządzeń mobilnych. Według danych z początku 2015 roku, szacuje się, że z wersji Opery dla komputerów biurkowych korzysta około 55 milionów użytkowników na całym świecie.
Główne motto firmy brzmi: (ang.) "Simply the Best Internet Experience on Any Device" (pol.) „Po prostu najlepsze doznania internetowe na dowolnym urządzeniu”.
Produkty.
Działalność przedsiębiorstwa skupia się na tworzeniu przeglądarki internetowej Opera na różne platformy sprzętowe i systemowe.
Oddziały zamiejscowe.
Główna siedziba OSA znajduje się w Oslo w Norwegii. Firma posiada również swoje biura w następujących miastach:
Opera w Polsce.
2 listopada 2006 Opera Software otworzyła we Wrocławiu pierwsze w Polsce oraz we wschodniej części Europy centrum badawczo-rozwojowe Opery. Polscy inżynierowie (pozyskani na bazie zlikwidowanego centrum badawczego firmy BenQ Poland) zajmują się przenoszeniem przeglądarki Opera i Opera Mini na mobilną platformę BREW firmy Qualcomm. W Polsce zatrudnia ponad 100 osób i nadal zwiększa zatrudnienie.
W czerwcu 2007 Opera Software zawarła porozumienie z polskim portalem internetowym Onet.pl, na mocy którego zawartego:
W czerwcu 2008 Opera Software zawarła porozumienie z polskim serwisem aukcyjnym Allegro.pl. Efektem współpracy ma być promocja serwisu poprzez Operę 9.5 w tzw. wersji desktopowej oraz poprzez Operę Mini 4.1. Na mocy porozumienia wyszukiwarka Allegro.pl została centralnym elementem „strony szybkiego wybierania” (ang. "Speed Dial") pakietu internetowego Opera w wersji 9.50 oraz lokalną wyszukiwarką zarówno w Operze 9.50, jak i Operze Mini 4.1.
W czerwcu 2009 firma otworzyła drugie Centrum Badań i Rozwoju w Warszawie.

</doc>
<doc id="131639" url="https://pl.wikipedia.org/wiki?curid=131639" title="Zygfryd Szołtysik">
Zygfryd Szołtysik

Zygfryd Ludwik Szołtysik (ur. 24 października 1942 w Suchej Górze) – polski piłkarz, reprezentant Polski w latach 1963–1972, złoty medalista igrzysk olimpijskich w Monachium w 1972 roku. Od 2014 roku członek Klubu Wybitnego Reprezentanta.
Życiorys.
Szołtysik był wychowankiem Zrywu Chorzów. Od 1962 roku bronił barw Górnika Zabrze, stając się jedną z legend klubu. W Górniku występował przez szesnaście sezonów (1962–1974 i 1975–1978) z roczną przerwą na grę we francuskim US Valenciennes (1974–1975). Po odejściu z Górnika zaliczył krótki epizod w kanadyjskim Toronto Falcons (1978), następnie przez sześć sezonów grał dla Górnika Knurów (1978–1984), a na zakończenie kariery występował do 1990 roku w niemieckich drużynach z niższych lig: Eintracht Hamm (1986–1987) i SVA Bockum-Hövel (1987–1990). Szołtysik z dorobkiem 395 rozegranych meczów w I lidze jest członkiem Klubu 300.
Z Górnikiem Zabrze siedem razy został mistrzem Polski (1963–1967, 1971, 1972), sześć razy zdobył Puchar Polski (1965, 1968–1972) i wystąpił w finale Pucharu Zdobywców Pucharów&lt;ref name="Europa 1969/1970 City"&gt;&lt;/ref&gt;.
Kariera piłkarska.
Dzieciństwo i początki kariery (1942–1961).
Szołtysik urodził się 24 października 1942 roku w Suchej Górze w domu Klary z domu Kubik i Pawła. Miał troje rodzeństwa: dwie siostry oraz młodszego o dziewięć lat brata Andrzeja, który również był piłkarzem. Ojciec Zygfryda był górnikiem. Amatorsko grał na skrzypcach i bezskutecznie usiłował przekonać syna do kształcenia się w grze na tym instrumencie. W 1956 roku Szołtysik rozpoczął karierę w Zrywie Chorzów. Trafił pod opiekę trenera Józefa Murgota, który wypatrzył go podczas turnieju szkół rozgrywanego w Chorzowie. Znaczącym sukcesem Szołtysika było mistrzostwo Polski juniorów w 1960 roku. Zryw w meczu finałowym zremisował z Gwardią Warszawa (1:1, 28 września) więc konieczne było rozegranie drugiego finału na Stadionie Śląskim, w którym zwyciężyli zawodnicy Murgota (5:0, 18 października). W 1961 roku Szołtysik obronił tytuł mistrza z poprzedniego sezonu, kiedy to Zryw pokonał w finałowym spotkaniu Górnika Wałbrzych (10:1, 13 września). Dobrymi występami Szołtysik zwrócił na siebie uwagę czołowych klubów ze Śląska: Ruchu Chorzów, z którym podpisał wstępny kontrakt i Górnika Zabrze. Szołtysik był niepełnoletnim zawodnikiem, dlatego za podpisanie karty zawodniczej byli odpowiedzialni jego rodzice, którzy związali się umową z Górnikiem. Szołtysik został przez to ukarany trzymiesięczną dyskwalifikacją, ponieważ nie można było podpisywać dwóch kontraktów jednocześnie.
Górnik Zabrze (1962–1974).
Szołtysik został sprowadzony do Górnika za kadencji trenera Augustyna Dziwisza w skróconym do rundy wiosennej sezonie 1962. W zamian za parafowanie umowy działacze zaproponowali rodzinie Szołtysików mieszkanie w Zabrzu, naukę dla sióstr i brata, pracę w kopalni dla ojca oraz pralkę. W barwach Górnika Szołtysik zadebiutował w ligowym meczu przeciwko Cracovii (1:4, 11 marca 1962 roku) zmieniając w połowie gry Joachima Czoka, natomiast pierwszą bramkę zdobył po strzale głową w tymże spotkaniu. W meczu przeciwko Zagłębiu Sosnowiec (5:2, 22 kwietnia 1962 roku), który był rozgrywany w ramach czwartej kolejki ligowej, Szołtysik zdobył hat tricka. W skróconym sezonie Górnik wygrał swoją grupę, więc w barażu o mistrzostwo Polski zmierzył się ze zwycięzcą drugiej grupy. Po przegranym dwumeczu z Polonią Bytom zabrzanie zdobyli wicemistrzostwo, zaś Szołtysik zdobył po bramce w obu spotkaniach. Szołtysik wystąpił we wszystkich czternastu ligowych spotkaniach i zdobył jedenaście bramek, dzięki czemu w klasyfikacji na najlepszego strzelca zajął trzecie miejsce. W reaktywowanych po czterech latach rozgrywkach o Puchar Polski Górnik doszedł do rozgrywanego na Stadionie Śląskim finału, w którym przegrał z Zagłębiem Sosnowiec (2:1, 22 lipca 1962 roku).
W sezonie 1962/1963 Górnik pod wodzą Edwarda Cebuli, który zastąpił po niespełna dwóch miesiącach Feliksa Karolka zdobył mistrzostwo Polski. W październiku przed meczem z ŁKS-em (3:3, 14 października 1962 roku) piłkarze Górnika korzystając z czasu wolnego wybrali się na grzyby. Szołtysik zabłądził w lesie i trafił jelenia, który ranił go w głowę. Wypadek wyeliminował Szołtysika z udziału w spotkaniu. W rozgrywkach o Puchar Polski Górnik odpadł w półfinale po przegranej z Ruchem Chorzów (0:3, 14 kwietnia 1963 roku). Na zakończenie sezonu Szołysik wziął udział z Górnikiem w turnieju Interligi w Stanach Zjednoczonych. Górnik doszedł do półfinału turnieju, w którym przegrał z West Ham United. Pierwszy mecz zakończył się remisem (1:1, 31 lipca 1963 roku), więc rozegrano drugie spotkanie mające wyłonić zwycięzcę. W nim lepsi okazali się Anglicy (0:1, 4 sierpnia 1963 roku), którzy spotkali się w finale z Duklą Praga. W meczach grupowych przeciwko Helsingborgs IF (5:2, 17 lipca 1963 roku) oraz Wiener SC (3:2, 21 lipca 1963 roku) Szołtysik strzelił po dwie bramki.
W sezonie 1963/1964 Górnik obronił mistrzostwo Polski z poprzedniego sezonu. W spotkaniu przeciwko Zagłębiu Sosnowiec (7:1, 28 sierpnia 1963 roku) Szołtysik trzykrotnie pokonał bramkarza rywali. W Pucharze Europy Mistrzów Klubowych Górnik odpadł w 1/8 finału, przegrywając dwumecz z Duklą Praga. W rewanżowym spotkaniu (4:1, 20 listopada 1963 roku) Szołtysik strzelił honorowego gola.
W sezonie 1964/1965 piłkarze Górnika zdobyli dublet: mistrzostwo Polski oraz Puchar Polski wygrywając w finale z Czarnymi Żagań (4:0, 2 czerwca 1965 roku). W Pucharze Europy Mistrzów Klubowych Górnik odpadł na początku rozgrywek. Po remisowym dwumeczu z Duklą Praga, konieczne było rozegranie meczu barażowego, który również nie przyniósł rozstrzygnięcia (0:0, 14 października 1964 roku). Kwestię awansu rozwiązało losowanie, w którym więcej szczęścia miał czechosłowacki zespół.
W sezonie 1965/1966 po trzech kolejkach ligowych nowym trenerem Górnika został Władysław Giergiel. Zrewolucjonizował on styl gry drużyny i zmienił ustawienie na 4–2–4, które przy umiejętnościach Szołtysika stwarzało nieustanne zagrożenie dla przeciwników. Górnik po raz kolejny został mistrzem Polski, jednak Pucharu Polski z poprzedniego sezonu nie obronił. Po dogrywce przegrał bowiem mecz finałowy z Legią (1:2 pd., 15 sierpnia 1966 roku). Szołtysik wystąpił we wszystkich dwudziestu sześciu meczach ligowych. Meczu w pełnym wymiarze czasowym nie rozegrał wyłącznie przeciwko Wiśle Kraków (1:1, 10 kwietnia 1965 roku), kiedy to zmienił na początku spotkania kontuzjowanego Jerzego Musiałka. W Pucharze Europy Mistrzów Klubowych Górnik odpadł w ćwierćfinale po przegranym dwumeczu ze Spartą Praga, a honorowego gola w rewanżu (1:2, 28 listopada 1965 roku) strzelił Szołtysik. Szołtysik wystąpił również we wszystkich sześciu meczach grupowych Pucharu Intertoto. Pomimo wygrania przez Górnik grupy B3, piłkarze nie zagrali w ćwierćfinale ze względu na przepisy.
W sezonie 1966/1967 Górnik pod wodzą nowego trenera Gézy Kalocsaya wywalczył kolejne mistrzostwo Polski. Szołtysik jako jedyny zawodnik rozegrał wszystkie dwadzieścia sześć meczów ligowych w pełnym wymiarze czasowym. W Pucharze Europy Mistrzów Klubowych Górnik odpadł w ćwierćfinale po przegranym dwumeczu z CSKA Sofia. W rewanżu (3:0, 7 grudnia 1966 roku) bramkę otwierającą wynik spotkania w 1. minucie zdobył Szołtysik.
W sezonie 1967/1968 Górnik nie obronił mistrzostwa Polski z poprzedniego roku i zajął w lidze trzecie. Szołtysik po raz drugi w karierze wygrał z Górnikiem Puchar Polski, pokonując w rozgrywanym na Stadionie Śląskim finale Ruch Chorzów (3:0, 26 czerwca 1968 roku). W Pucharze Europy Mistrzów Klubowych Górnik odpadł w ćwierćfinale po przegranym dwumeczu z Manchesterem United, natomiast w obu spotkaniach 1/8 finału przeciwko Dynamu Kijów po bramce zdobył Szołtysik. Jesienią 1967 roku otrzymując jeden głos zajął dwudzieste szóste miejsce w plebiscycie tygodnika France Football "Złota Piłka", stając się jednocześnie wspólnie z Włodzimierzem Lubańskim pierwszymi polskimi piłkarzami sklasyfikowanymi na liście najlepszych zawodników Europy.
W sezonie 1968/1969 Górnik zdobył wicemistrzostwo Polski, choć w pewnym momencie miał sześć punktów przewagi nad tryumfatorem ligi – Legią Warszawa. Szołtysik jako jedyny zawodnik rozegrał w pełnym wymiarze czasowym wszystkie dwadzieścia sześć meczów ligowych. W rozgrywkach o Puchar Polski Górnik doszedł do finału, w którym pokonał Legię (2:0, 28 maja 1969 roku), zaś Szołtysika uznano za najlepszego zawodnika na boisku. W 1969 roku Szołtysik został wyróżniony "Złotymi butami" w plebiscycie redakcji Sportu
W sezonie 1969/1970 Górnik zajął trzecie miejsce w lidze i obronił Puchar Polski z poprzedniego sezonu, pokonując w finale rozgrywanym na Stadionie Śląskim Ruch Chorzów (3:1, 5 sierpnia 1970 roku). Szołtysik opuścił w rozgrywkach ligowych wyłącznie jedno spotkanie. Z powodu kontuzji nie zagrał w przedostatniej kolejce przeciwko Odrze Opole (4:0, 17 czerwca 1970 roku). Szołtysik dotarł do finału Pucharu Zdobywców Pucharów, w którym Górnik przegrał z Manchesterem City (2:1, 22 kwietnia 1970 roku) i stał się jednocześnie jedyną polską drużyną w historii, której udało dotrzeć się do finału europejskich pucharów.
W sezonie 1970/1971 Górnik pod wodzą Ferenca Szusza zdobył krajowy dublet, zdobywając mistrzostwo Polski po trzyletniej przerwie oraz Puchar Polski wygrywając w finale z Zagłębiem Sosnowiec (3:1, 27 czerwca 1971 roku). W rozgrywkach ligowych Szołtysik nie zagrał wyłącznie w spotkaniu ze Stalą Rzeszów (0:1, 31 października 1970 roku), gdyż spędził ten mecz na ławce rezerwowych. Sensacją sezonu był mecz, w którym Górnik odniósł rekordowe w swojej historii zwycięstwo w europejskich pucharach nad Aalborg BK (8:1, 30 września 1970 roku), zaś Szołtysik zdobył w tym spotkaniu bramkę. W Pucharze Zdobywców Pucharów Górnik odpadł w ćwierćfinale po przegranym trzecim meczu z Manchesterem City (1:3, 31 marca 1971 roku), który był rozegrany w Kopenhadze.
W sezonie 1971/1972 drużynę prowadził Antoni Brzeżańczyk, którego w rundzie wiosennej zmienił Jan Kowalski. Górnik po raz drugi z rzędu zdobył krajowy dublet, zostając mistrzem Polski oraz tryumfując w rozgrywkach Pucharu Polski. W finałowym spotkaniu Górnik pokonał Legię (5:2, 4 czerwca 1972 roku), zaś jedna z bramek została strzelona przez Szołtysika. W rozgrywkach ligowych jako jedyny piłkarz Górnika wystąpił we wszystkich dwudziestu sześciu meczach. Siódmy tytuł mistrza zdobyty przez Szołtysika, dał mu trzecie miejsce pod względem liczby osiągniętych tytułów w barwach zabrzańskiego klubu (ex-aequo z Włodzimierzem Lubańskim i Janem Kowalskim).
W sezonie 1972/1973 Górnik nie obronił żadnego tytułu z poprzedniego sezonu. Poprzez gorszy bilans bramkowy z Gwardią Warszawa zajął w lidze czwarte miejsce (oba zespoły zdobyły po 30 punktów)&lt;ref name="1972/1973"&gt;&lt;/ref&gt;. Szołtysik wystąpił w dwudziestu czterech spotkaniach ligowych, a mecze przeciwko Zagłębiu Wałbrzych (0:1, 19 maja 1973 roku) oraz Pogoni Szczecin (1:0, 26 maja 1973 roku) opuścił z powodu kontuzji.
W sezonie 1973/1974 Górnik zdobył wicemistrzostwo Polski, zaś w rozgrywkach Pucharu Polski odpadł w półfinale po przegranej z Ruchem Chorzów (2:2 pd., k. 7:6, 17 lipca 1974 roku). Szołtysik po zakończeniu sezonu otrzymał zgodę na wyjazd za granicę i jako 32–letni zawodnik zasilił francuskie US Valenciennes.
US Valenciennes (1974–1975).
W sezonie 1974/1975 Szołtysik trafił do drugoligowego Valenciennes, w którym od roku występował jego były klubowy kolega Erwin Wilczek. Szołtysik zadebiutował w przegranym meczu ligowym z FC Lorient (0:1, 18 sierpnia 1974 roku), zaś pierwszą bramkę strzelił w spotkaniu o Puchar Francji przeciwko Amiens SC (2:0, 2 lutego 1975 roku). Valenciennes prowadzone przez trenera Jean-Pierre Destrumelle tryumfowało w Ligue 2 z jednopunktową przewagą nad FC Rouen i zdobyło tym samym awans do najwyższej klasy rozgrywkowej. W Pucharze Francji Valenciennes odpadło w 1/8 finału po przegranym dwumeczu z FC Metz. Ze względu na ciążę żony, Szołtysik wrócił do Górnika Zabrze po rocznym pobycie w Valenciennes. Sprawę odejścia komentował słowami: "Nie było mi we Francji łatwo. Nie znałem języka, nie mogłem pogadać, pożartować. (...) Żałuję, że tak się stało. Jeszcze byłem wtedy w formie, miałem szansę pokazać się na Zachodzie. Nie wykorzystałem tej szansy".
Górnik Zabrze (1975–1978).
Po powrocie do Górnika władze klubu zaproponowały Szołtysikowi posadę opiekuna juniorów. Oburzony odmówił działaczom, a propozycję skwitował słowami: "Najpierw chce jeszcze sam potrenować". W sezonie 1975/1976 Górnik zajął w rozgrywkach ligowych dziewiąte miejsce, zaś Szołtysik był uznawany za najlepszego zawodnika zespołu.
W sezonie 1976/1977 Górnik zajął w lidze trzecie miejsce. Szołtysik był jednym z trzech piłkarzy Górnika, obok Bernarda Jarziny i Stanisława Gzila, którzy rozegrali wszystkie trzydzieści spotkania ligowe w pełnym wymiarze czasowym. Szołtysik strzelił w lidze trzy bramki, z czego dwie padły po rzutach karnych przeciwko Szombierkom Bytom (2:1, 22 sierpnia 1976 roku) oraz ROW-owi Rybnik (0:1, 20 kwietnia 1977 roku).
W sezonie 1977/1978 Górnik zaliczył pierwszy w historii spadek do II ligi, o czym przesądziła wyjazdowa porażka z Arką Gdynia (3:0, 19 kwietnia 1978 roku). Było to ostatnie spotkanie Szołtysika w barwach Górnika, ponieważ w dwóch ostatnich kolejkach sezonu ze Śląskiem Wrocław i Stalą Mielec nie wystąpił ze względu naderwanie mięśnia, którego doznał podczas spaceru z córką. Szołtysik przez szesnaście sezonów w barwach Górnika rozegrał ponad pięćset meczów we wszystkich rozgrywkach, co uczyniło go zawodnikiem z największą liczbą spotkań w historii klubu.
Schyłek kariery (1978–1990).
W 1978 roku Szołtysik zaliczył krótki epizod w kanadyjskim Toronto Falcons. Występował tam wspólnie z Januszem Żmijewskim, z którym zdobył młodzieżowe mistrzostwo Europy w 1961 roku. W sezonie 1978/1979 Szołtysik został zawodnikiem trzecioligowego Górnika Knurów. Był z nim bliski awansu, jednak Górnik przegrał rywalizację z GKS-em Jastrzębie o jeden punkt&lt;ref name="1978/1979"&gt;&lt;/ref&gt;. W sezonie 1979/1980 Szołtysik wywalczył z Górnikiem Knurów awans do II ligi&lt;ref name="1979/1980"&gt;&lt;/ref&gt;. Po sześciu latach spędzonych w Polsce zakończył piłkarską karierę i wyjechał w 1986 roku na stałe do Niemiec. Po dwóch latach przerwy wznowił karierę w klubach z niższych lig: Eintracht Hamm (1986–1987) i SVA Bockum-Hövel (1987–1990). Karierę definitywnie zakończył w 1990 roku mając 48 lat.
Kariera reprezentacyjna.
Szołtysik był reprezentantem Polski w latach 1963–1972. Wystąpił w tym czasie w czterdziestu sześciu meczach i zdobył dziesięć bramek. Szołtysik podważał jednak tę liczbę słowami: "Za 50. mecz dostałem pamiątkowy proporczyk. Zawsze tych meczów było 52, a teraz zmniejszyli mi do 46". Zadebiutował w kadrze prowadzonej przez selekcjonera Tadeusza Forysia w towarzyskim spotkaniu przeciwko Norwegii (9:0, 4 września 1963 roku), strzelając przy tym dwie bramki. Wspólnie z reprezentacją prowadzoną przez selekcjonera Kazimierza Górskiego zdobył złoty medal igrzysk olimpijskich w Monachium w 1972 roku. W latach 1961–1966 Szołtysik grał w reprezentacji U-23, w której zadebiutował w przegranym meczu przeciwko Jugosławii (1:0, 25 czerwca 1961 roku), natomiast z Czechosłowacją (1:0, 12 września 1964 roku) zdobył jedyną bramkę w tej kategorii wiekowej. W 1961 roku Szołtysik zdobył z młodzieżową reprezentacją U-18 srebrny medal na mistrzostwach Europy U-19
Mistrzostwa Europy U-19 1961.
W 1961 roku Szołtysik został powołany przez Władysława Stiasnego na mistrzostwa Europy U-19, które były rozgrywane w Portugalii. Młodzieżowa reprezentacja Polski zdobyła srebrny medal po przegranym meczu finałowym z gospodarzami turnieju (4:0, 8 kwietnia 1961 roku). Szołtysik oprócz spotkania finałowego wystąpił w dwóch meczach grupowych przeciwko Francji (4:1, 20 marca 1961 roku) i Grecji (2:2, 4 kwietnia 1961 roku) oraz półfinale, w którym rywalem była reprezentacja RFN (2:1, 6 kwietnia 1961 roku). W rozgrywanym między meczami grupowymi spotkaniu z Austrią (3:0, 2 kwietnia 1961 roku) Szołtysik zdobył pierwszą bramkę w tej kategorii wiekowej.
Letnie Igrzyska Olimpijskie 1972.
W eliminacjach do igrzysk olimpijskich w Monachium oraz turnieju głównym, reprezentacja Polski była prowadzona przez Kazimierza Górskiego. Szołtysik wystąpił we wszystkich sześciu meczach eliminacyjnych przeciwko Grecji (7:0, 26 maja 1971 roku oraz 0:1, 9 czerwca 1971 roku) w I rundzie oraz Hiszpanii (0:2, 10 listopada 1971 roku oraz 2:0, 26 kwietnia 1972 roku) i Bułgarii (3:1, 16 kwietnia 1972 roku oraz 3:0, 7 maja 1972 roku) w II rundzie. Polska utrzymała pierwsze miejsce w grupie 2 i awansowała na igrzyska olimpijskie dzięki remisowi w spotkaniu Bułgarii z Hiszpanią (3:3, 31 maja 1972 roku). Mecze reprezentacji z Grecją oraz Hiszpanią zostały uznane za nieoficjalne.
Na igrzyskach olimpijskich Szołtysik wystąpił w czterech meczach fazy grupowej przeciwko Kolumbii (1:1, 3 września 1972 roku), Danii (1:1, 3 września 1972 roku), Związkowi Radzieckiemu (1:2, 5 września 1972 roku), Maroko (0:5, 8 września 1972 roku) oraz finale z Węgrami (1:2, 10 września 1972 roku). W meczu ze Związkiem Radzieckim Szołtysik zdobył ważną w kontekście awansu do finału bramkę po podaniu Roberta Gadochy. Przeciwko Węgrom zainicjował akcję z lewej strony boiska i podał piłkę do Kazimierza Deyny, który doprowadził do wyrównania wyniku na 1:1.
Statystyki.
Reprezentacyjne.
• - mecze nieoficjalne
Życie prywatne.
Szołtysik jest ojcem czwórki dzieci z dwóch małżeństw. Z wykształcenia jest technikiem górnikiem, natomiast od 1981 roku trenerem II klasy. Jako piłkarz był zatrudniony i prowadzony w kopalni Makoszowy oraz Knurów. Nosił boiskowe przydomki: "Zyga" oraz "Mały". W 1986 roku wyjechał na stałe do Hamm. W Niemczech pracował w firmie produkującej meble ogrodowe. W 2011 roku został członkiem "Klubu Ambasadora Górnika Zabrze" i otrzymał certyfikat z nr 007. Szołtysik należy do Klubu Wybitnego Piłkarza Śląska, który został powołany przy Śląskim Związku Piłki Nożnej. Jego syn Dariusz pod koniec lat 80. XX w. grał w Bayernie Uerdingen.

</doc>
<doc id="131642" url="https://pl.wikipedia.org/wiki?curid=131642" title="Pasowanie na rycerza">
Pasowanie na rycerza

Pasowanie na rycerza (także: "akolada") – nadanie adeptowi rzemiosła rycerskiego – giermkowi – godności rycerza przez wręczenie mu ostróg i pasa (stąd nazwa "pasowanie").
Historia.
Zwyczaj pasowania powstał we wczesnym średniowieczu i był m.in. skutkiem oddziaływania Kościoła katolickiego na etykę rycerską. Pierwotnie, w wieku IX i X, królowie frankijscy w chwili koronacji otrzymywali broń, podobnie niemiecki król Otton I Wielki w czasie koronacji wziął swój miecz z ołtarza. Jednak w miarę upływu stuleci zaliczenie do grona pełnoprawnych rycerzy – świeckiego zbrojnego ramienia Kościoła – wymagało spełnienia coraz większej liczby warunków i coraz bardziej skomplikowanej ceremonii. Najważniejsze warunki to osiągnięcie przez chłopca odpowiedniego wieku i odbycie przezeń należytego stażu w charakterze rycerskiego sługi – giermka. Z kolei sama ceremonia z początku była bardzo uproszczona, wystarczało uderzenie przez innego rycerza dłonią w kark lub w policzek. Później jednak uroczystości pasowania stawały się często coraz bardziej rozbudowane i wyszukane, choć nigdy nie wytworzył się jakiś sztywno ustalony ceremoniał. Nie było nawet ustalone, kto mógł pasować młodzieńca na rycerza: czasem był to inny rycerz, czasem kapłan. Święto pasowania często urządzano w Zielone Świątki, co – oprócz sprzyjającej wiosennej pogody – miało przywoływać wspomnienie zesłania Ducha Świętego na apostołów, podkreślając mistyczny i religijny aspekt uroczystości.
Według trzynastowiecznego biskupa Mende we Francji, Wilhelm Durand, który zapisał przebieg uroczystości z 1295 roku, w przeddzień uroczystości adept rycerstwa odbywał oczyszczającą kąpiel w łaźni, spędzając następnie noc w czystej pościeli. Rano wkładał białą – symbolizującą czystość – odzież, na którą zakładał wierzchnie odzienie w kolorze krwi, którą miał przelewać i brunatne obuwie – w kolorze ziemi, do której każdy musi wrócić. Potem następowało poświęcenie miecza i reszty uzbrojenia z towarzyszeniem licznych modlitw. Miecz ten wręczano rycerzowi, który chował go do pochwy i przypinał giermkowi – adeptowi rycerstwa – do pasa. W tym momencie obecni na uroczystości wymieniali znak pokoju, a na koniec biskup uderzał lekko młodego rycerza nakazując mu "odrzucenie pokus diabelskich, czujność i wierność Chrystusowi". W tym momencie młodzieniec mógł już wejść w szeregi innych rycerzy, a ci przypinali mu ostrogi, która to czynność nie była jednak już zaliczana do religijnej części ceremonii.
Zachowany jako pierwszy w Polsce opis pasowania odnosi się do Bolesława Krzywoustego, który odebrał swój pas i miecz od ojca, księcia Władysława Hermana. Uroczystość odbyła się 15 sierpnia 1100 roku, w święto Wniebowzięcia NMP; wraz z synem Władysław Herman pasował jeszcze tego dnia wielu jego rówieśników.
Współczesną kontynuacją tej tradycji jest mianowanie na pierwszy stopień oficerski słuchaczy szkół oficerskich – podchorążych.
Ceremonię w zakonach rycerskich, odprawianą przy przyjmowaniu nowych członków, gdy wielki mistrz obejmował nowicjusza, kładąc mu ręce na szyi nazywano też akoladą (łac. "ad collum" 'na szyi'); w szerszym znaczeniu termin ten oznacza ceremonię pasowania na rycerza.

</doc>
<doc id="131644" url="https://pl.wikipedia.org/wiki?curid=131644" title="Sas">
Sas

Zobacz też: SAS

</doc>
<doc id="131650" url="https://pl.wikipedia.org/wiki?curid=131650" title="Alojzy Żółkowski (syn)">
Alojzy Żółkowski (syn)

Alojzy Gonzaga Jazon Żółkowski (ur. 4 grudnia 1814 w Warszawie, zm. 25 listopada 1889 tamże) – polski aktor, śpiewak.
Był synem znanego warszawskiego artysty komediowego, również Alojzego (1777-1822, jego drugie imię – Fortunat używane bywa do odróżnienia ojca od syna) oraz aktorki Marii Ludwiki z domu Ebel. Po śmierci ojca jego opiekunami zostali inni czołowi przedstawiciele warszawskiego życia teatralnego – aktor i dyrektor teatru Ludwik Adam Dmuszewski oraz aktor i reżyser Bonawentura Kudlicz. Pierwsze nauki pobierał u pijarów; planowano, że rozpocznie studia medyczne, ale ostatecznie wybrał rodzinny zawód aktora.
Wykształcenie zawodowe pobierał u Karola Kurpińskiego (muzyka) i Józefa Polkowskiego (śpiew). W 1832 dzięki staraniom matki otrzymał miejsce w chórze Opery Warszawskiej, co było równoznaczne ze zwolnieniem ze służby w wojsku rosyjskim. Rok później został przyjęty na etat w Warszawskich Teatrach Rządowych i zadebiutował jako Lord Kookburn w operze "Fra Diavolo".
Od początku życzliwie przyjmowany przez publiczność warszawską – najpierw ze względu na pamięć ojca, potem dzięki własnemu stylowi gry, szczególnie w rolach komediowych. Tworząc sceniczne postacie kierował się przede wszystkim intuicją i wyobrażeniem odniesionym po lekturze scenariusza, w odróżnieniu od innego, współczesnego mu, wybitnego aktora Jana Walerego Królikowskiego, który opierał się na głębokich studiach obyczajowych dotyczących tła przedstawienia. Według Eugeniusza Szwankowskiego Żółkowski był "aktorem oryginalnym i wyjątkowym; nie miał poprzednika i następcy, był zjawiskiem niepowtarzalnym w dziejach sceny polskiej. Otworzył on, a właściwie zapowiedział epokę gwiazd Teatru Rozmaitości i zamknął ją po 56 latach aktorskiej kariery."
Cieszył się popularnością zarówno wśród widzów z arystokracji, jak i rzemieślników i studentów. Występował niemal wyłącznie w Warszawie, którą rzadko opuszczał m.in. ze względu na chorobę (artretyzm). Uchodził za jednego z najlepiej opłacanych aktorów w Europie. W 1848 obchodził 25-lecie pracy artystycznej. W 1878 uroczyście obchodził 45-lecie, a w czerwcu 1883 50-lecie pracy scenicznej. Po raz ostatni wystąpił na dwa tygodnie przed śmiercią. Został pochowany na cmentarzu Powązkowskim (kwatera 13-1-27/28/29/30).
Z małżeństwa z Teklą ze Skalskich (ślub 19 lutego 1846) miał córkę Alojzę Rafaelę (ur. 1850), żonę lekarza Adolfa Ostrowskiego. Jego wnukiem był Adam Ostrowski (ur. 1872 lub 1873 - śpiewak operowy.

</doc>
<doc id="131651" url="https://pl.wikipedia.org/wiki?curid=131651" title="Ludwik Mycielski (powstaniec styczniowy)">
Ludwik Mycielski (powstaniec styczniowy)

Rotm. Ludwik Mycielski (ur. 14 września 1837 w Chocieszewicach, zm. 4 listopada 1863 koło wsi Strachosław niedaleko Chełma) – polski ziemianin, uczestnik powstania styczniowego.
Życiorys.
Był najstarszym synem działacza społecznego i oficera w powstaniu listopadowym, Teodora (zm. 1874) i Anieli z Mielżyńskich, bratem m.in. Ignacego. Kształcił się w gimnazjum we Wrocławiu, następnie służył w kawalerii pruskiej. Dosłużył się stopnia podporucznika. Po opuszczeniu służby wojskowej objął dobra w Smogorzewie (powiat Koźmin).
Po wybuchu powstania udał się w marcu 1863 do Krakowa, a następnie do obozu generała Mariana Langiewicza w Goszczy. Został mianowany rotmistrzem i brał udział w organizowaniu powstańczej kawalerii. Wyróżnił się w bitwach pod Chrobrzem i Grochowiskami. Ranny wyjechał na kurację do Wiednia.
Po powrocie do Krakowa zorganizował oddział kawalerii (trzy plutony, ok. 80 żołnierzy) i na jego czele, w lipcu 1863, udał się w granice Królestwa Polskiego. Nie udało mu się połączyć z oddziałem powstańczym pod dowództwem "Kosy" i po porażce w potyczce z kozakami, wycofał się do Galicji. Niepowodzenie akcji Mycielskiego, spotkało się z ostrą krytyką (m.in. lwowskiej "Gazety Narodowej") i doprowadziło do wytoczenia mu sprawy przed sądem wojennym, który go jednak uniewinnił. W październiku 1863 udał się w Lubelskie i dowodził jazdą w oddziale Tomasza Wierzbickiego. Poległ, dowodząc patrolem, w starciu z dragonami rosyjskimi, podczas bitwy pod Mołodutynem (Zieliński wymienia tę miejscowość jako Mołoduszyn) 2 listopada 1863 r, został pochowany na cmentarzu unickim w Sielcu.
Nie był żonaty. Podobno wyróżniał się potężnym wzrostem i nieprzeciętną siłą fizyczną.
Polegli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="131653" url="https://pl.wikipedia.org/wiki?curid=131653" title="Kilonia">
Kilonia

Kilonia () – miasto na prawach powiatu w Niemczech, stolica kraju związkowego Szlezwik-Holsztyn (Schleswig-Holstein). Obecnie liczy 248 792 mieszkańców i należy do 30 największych miast w Niemczech.
Kilonia leży nad Zatoką Kilońską w południowo-zachodniej części Morza Bałtyckiego. Jest jednym z większych portów na Bałtyku i jednym z większych w Niemczech. Pod Kilonią znajduje się wejście do Kanału Kilońskiego, łączącego Morze Bałtyckie (Zatoka Kilońska) z Morzem Północnym (u ujścia Łaby).
Historia.
Zatokę Kilońską prawdopodobnie jako pierwsi zasiedlili Normanowie lub Wikingowie, którzy najeżdżali te tereny i usiłowali bezskutecznie kolonizować. Samo miasto zostało założone w roku 1233 jako "Holstenstadt tom Kyle" przez hrabiego Adolfa IV Holsztyńskiego. Jako stolica hrabstwa (a następnie księstwa) Kilonia należała do Świętego Cesarstwa Rzymskiego, a położona była zaledwie kilka kilometrów od granicy z Danią. Od roku 1284 była członkiem Ligi Hanzeatyckiej, z której wykluczono ją w 1518 roku za dawanie schronienia piratom. W roku 1431 po raz pierwszy zorganizowano w mieście targi "Kieler Umschlag", które były głównym rynkiem towarowo-pieniężnym regionu, ale zaczęły tracić na znaczeniu w połowie XIX wieku (ostatnie odbyły się w roku 1900), lecz ostatnio zostały odtworzone.
Miejscowy uniwersytet został założony 29 września 1665 roku przez Chrystiana Albrechta, księcia Holstein-Gottorp. Na tej uczelni pobierało nauki i wykładało wielu znanych naukowców, jak Theodor Mommsen i Max Planck.
Od roku 1773 do 1864 miasto było własnością królów Danii. Jednak, ponieważ król władał Holsztynem jako lennik Świętego Cesarstwa Rzymskiego poprzez unię personalną, miasto nie zostało włączone do państwa duńskiego, a należało do Rzeszy. Nawet po upadku Cesarstwa, co nastąpiło w roku 1806, król duński władał Kilonią jedynie jako książę Holsztynu, który w roku 1815 wszedł w skład Związku Niemieckiego. W roku 1848, kiedy w Szlezwiku wybuchła antyduńska rebelia (tzw. I wojna o Szlezwik), Kilonia została stolicą Szlezwiku-Holsztynu i była nią do zajęcia przez Duńczyków w roku 1850.
W 1864 roku, podczas wojny duńskiej, Kilonia i reszta ziem księstw Szlezwiku i Holsztynu zostały zagarnięte przez sprzymierzone siły Związku Niemieckiego, Cesarstwa Austriackiego i Królestwa Prus. Po wojnie Kilonia była przez krótki czas administrowana wspólnie przez Austriaków i Prusaków, ale wojna prusko-austriacka w roku 1866 doprowadziła do powstania prowincji Szlezwik-Holsztyn i tym samym włączenia Kilonii do Prus. 24 marca 1867 król Wilhelm I przeniósł bazę pruskiej Floty Bałtyckiej z Gdańska do Kilonii. 
Gdy w roku 1871 Wilhelm I został cesarzem, wyznaczył Kilonię i Wilhelmshaven "Reichskriegshäfen" (wojennymi portami Rzeszy) i od tego momentu rozpoczął się dynamiczny rozwój miasta. W roku 1877 założono, pod patronatem księcia Henryka słynny później Kiloński Jacht Klub. Cesarz Wilhelm II został jego komodorem w 1891 roku. W związku z nową rolą głównej bazy marynarki, miasto zaczęło się szybko rozwijać. W 1864 miało 18 770 mieszkańców, a w 1910 około 200 000. Większa część centrum starego miasta została wyburzona i zabudowana od nowa. Powstała stocznia, która dała zatrudnienie tysiącom osobom. Bezpośrednio przy stoczni zostały zbudowane nowe osiedla dla robotników. Uruchomiona w roku 1881 miejska sieć tramwajowa do wybuchu II wojny światowej miała już 10 linii o długości 40 km.
3 listopada 1918 roku w Kilonii doszło do buntu marynarzy, który stał się zarzewiem rewolucji niemieckiej: tuż przed zakończeniem działań I wojny światowej stacjonujące w Kilonii okręty "Hochseeflotte" otrzymały rozkaz wyjścia w morze i stoczenia ostatniej wielkiej bitwy z Royal Navy. Marynarze, dla których zadanie to równało się z samobójstwem, uznali, że nie mają nic do stracenia i odmówili wyjścia z portu. Akcja marynarzy i brak zdecydowanej reakcji rządu zaogniły napiętą sytuację, co skutkowało wybuchem rewolucji, która doprowadziła do likwidacji cesarstwa i powstania Republiki Weimarskiej. Po zakończeniu I wojny światowej rozpoczął się upadek gospodarczy Kiloni. Zmniejszenie liczebności Cesarskiej Marynarki Wojennej, brak zamówień na zbrojenia marynarzy i zubożenie społeczeństwa spowodowało kryzys przemysłu stoczniowego. 
Podczas II wojny światowej Kilonia nadal była wielką bazą marynarki i centrum przemysłu stoczniowego III Rzeszy. W okolicach miasta znajdowały się liczne obozy pracy przymusowej, dające miejscowym zakładom przemysłowym darmową siłę roboczą. Ze względu na swój status portowego miasta i ośrodka budowy okrętów podwodnych Kilonia była celem ciężkich bombardowań alianckich, które doprowadziły do zniszczenia ponad 80% pozostałości starego miasta, 72% śródmiejskich dzielnic mieszkalnych i 83% obszarów przemysłowych. W nocy 23/24 lipca 1944 roku samoloty myśliwskie Luftwaffe próbowały przechwycić grupę samolotów RAFu, która była jedynie przynętą, podczas gdy siły główne zaatakowały miasto; efektem tego nalotu był brak wody przez trzy dni; tramwaje i autobusy nie kursowały przez osiem dni, a gazu do gotowania nie było przez trzy tygodnie. W okresie od 20 lutego do 20 kwietnia 1945 roku kilkakrotnie bombardowany był obszar portu; wyeliminowano wówczas wiele u-bootów i kilka wielkich okrętów (Admiral Hipper, Admiral Scheer i Köln).
Wprawdzie miasto znajdowało się poza linią frontu, miasto, port i kanał zostały zajęte 5 maja przez Brytyjczyków. Ta akcja zapobiegła zajęciu miasta przez Sowietów, których alianci podejrzewali, że po zajęciu wkroczą do Danii naruszając postanowienia porozumienia z Jałty.
Dzielnice.
W skład miasta wchodzi 30 dzielnic "(Stadtteil)": Altstadt, Blücherplatz, Brunswik, Damperhof, Düsternbrook, Ellerbek, Elmschenhagen, Exerzierplatz, Friedrichsort, Gaarden-Ost, Gaarden-Süd und Kronsburg, Hassee, Hasseldieksdamm, Holtenau, Meimersdorf, Mettenhof, Moorsee, Neumühlen-Dietrichsdorf, Pries, Ravensberg, Rönne, Russee, Schilksee, Schreventeich, Suchsdorf, Südfriedhof, Vorstadt, Wellingdorf, Wellsee oraz Wik.
Oświata.
Od 1655 roku w mieście działa Uniwersytet Chrystiana Albrechta.
Transport.
W mieście znajduje się stacja kolejowa Kiel Hauptbahnhof. W jej bezpośrednim sąsiedztwie położone są dwa terminale promowe ("Schwedenkai" oraz "Norwegenkai"), posiadające regularne codzienne połączenia do Göteborga (linia Stena Line) oraz Oslo (linia Color Line).
Współpraca.
Miejscowości partnerskie:

</doc>
<doc id="131655" url="https://pl.wikipedia.org/wiki?curid=131655" title="Saara">
Saara

Saara (niem. "Saarland"; fr. "Sarre") – kraj związkowy w zachodniej części Niemiec, którego stolicą jest miasto Saarbrücken.
Leży na obszarze Średniogórza Niemieckiego, obejmuje południowy skraj gór Hunsrück i zachodnią część pogórza Pfälzer Bergland.
Większość ludności i przemysłu skupia się w Zagłębiu Saary, znajdującym się w południowej części kraju związkowego. Tutaj znajdują się takie miasta, jak Saarbrücken, Völklingen i Homburg.
Geografia.
Saara graniczy z Francją, Luksemburgiem oraz krajem związkowym Nadrenia-Palatynat.
Historia.
W starożytności region zamieszkiwali Celtowie. W I wieku p.n.e. został przyłączony do Rzymu. Administracyjnie przynależał do prowincji Gallia Belgica. We wczesnym średniowieczu region zajęli Frankowie, a od 800 współtworzył Imperium Karolińskie. W średniowieczu doszło do rozdrobnienia politycznego. Najbardziej znaczącym z państewek było powstałe w 1381 Hrabstwo Nassau-Saarbrücken. Zachodni skrawek regionu przynależał do Luksemburga.
W czasach nowożytnych sięgały tu granice Francji. W 1680 król Francji Ludwik XIV założył tu miasto i twierdzę Saarlouis. Hrabstwo Nassau-Saarbrücken zostało częścią Francji w 1797. W 1798 większość obszaru dzisiejszej Saary została objęta nowo utworzonym francuskim departamentem Sarre. Na kongresie wiedeńskim w 1815 terytorium rozdzielono pomiędzy Prusy i Bawarię. Prusy zajęły także fragment Luksemburga (II rozbiór Luksemburga), leżący współcześnie w obrębie gminy Perl. W 1871 cały obszar znalazł się w granicach Niemiec.
W 1920 roku Saara została odłączona od Niemiec i przekazana pod zarząd Ligi Narodów jako Terytorium Saary. W przeprowadzonym w 1935 roku referendum większość mieszkańców Saary opowiedziała się za powrotem do Niemiec.
Po agresji Niemiec na Polskę Francuzi rozpoczęli 7 września 1939 krótkotrwałą ofensywę w Saarze.
Po II wojnie światowej obszar Saary stanowił "de iure" osobne państwo pod francuską kontrolą (Protektorat Saary) i nie został włączony do powstałej w 1949 Republiki Federalnej Niemiec. Po referendum 23 października 1955 podjęto decyzję o włączeniu do Niemiec. Zgoda Francji stała się w tym wypadku kamieniem milowym na drodze niemiecko-francuskiego porozumienia. Włączenie Saary do Niemiec Zachodnich nastąpiło 1 stycznia 1957.
Polityka.
Skład Landtagu:

</doc>
<doc id="131665" url="https://pl.wikipedia.org/wiki?curid=131665" title="Fon (natężenie dźwięku)">
Fon (natężenie dźwięku)

Fon (gr. "φωνή" „dźwięk, ton, głos”) – jednostka poziomu głośności dźwięku.
Poziom głośności dźwięku w fonach jest liczbowo równy poziomowi natężenia (wyrażonego w decybelach) tonu o częstotliwości 1 kHz, którego głośność jest równa głośności tego dźwięku. Dźwięki o tej samej liczbie fonów wywołują to samo wrażenie głośności, ale nie muszą być to dźwięki identyczne w sensie barwy (np. o różnych częstotliwościach). W odróżnieniu od jednostki son, która jest jednostką liniową głośności, fon nie podlega arytmetycznemu sumowaniu przy obliczaniu całkowitego poziomu głośności kilku jednoczesnych dźwięków.

</doc>
<doc id="131666" url="https://pl.wikipedia.org/wiki?curid=131666" title="Dyspersja (chemia fizyczna)">
Dyspersja (chemia fizyczna)

Dyspersja, układ dyspersyjny – układ, zwykle koloidalny, złożony z co najmniej dwóch faz, z których przynajmniej jedną stanowi silnie rozdrobniony materiał, rozproszony w drugiej fazie o charakterze ciągłym, zwanej ośrodkiem dyspersyjnym. Obie fazy mogą być dowolne, muszą się jednak różnić między sobą składem lub stanem skupienia. Większość dyspersji występujących w praktyce to zole.
Dyspersją nazywany jest także proces rozpraszania oraz samo rozproszenie jako takie. 
Dyspersja ma istotne znaczenie w technologii chemicznej, na przykład w chemii polimerów.

</doc>
<doc id="131667" url="https://pl.wikipedia.org/wiki?curid=131667" title="Hubert Kostka">
Hubert Kostka

Hubert Jerzy Kostka (ur. 27 maja 1940 w Markowicach) – polski piłkarz grający na pozycji bramkarza, reprezentant Polski (także jako kapitan), mistrz olimpijski 1972, trener, magister inżynier górnictwa, magister wychowania fizycznego.
Kariera piłkarska.
Nosił boiskowy przydomek "Farorz" (po śląsku proboszcz). W 1958 roku ukończył Liceum Ogólnokształcące w Raciborzu, W 1964 uzyskał tytuł zawodowy magistra inżyniera górnictwa na Politechnice Śląskiej; wykształcił się także w kierunku sportowym – w 1975 absolwent Akademii Wychowania Fizycznego w Katowicach, a od 1986 jest trenerem klasy mistrzowskiej.
Karierę sportową rozpoczął w klubie LZS Markowice. W 1957 przeszedł do Unii Racibórz, a jesienią 1960 do Górnika Zabrze. W barwach Górnika występował przez 14 sezonów ligowych, rozegrał 301 meczów oficjalnych, w tym 222 w ekstraklasie. Zdobył jako piłkarz 8 tytułów mistrza Polski (1961, 1963-1966, 1970-1972) i 6 Pucharów Polski (1965, 1968-1972), grał także w wiedeńskim finale europejskiego Pucharu Zdobywców Pucharów, przegranym 1:2 z Manchesterem City.
Do najlepszych występów Kostki w reprezentacji zaliczano mecze przeciwko Belgom (1967), Holendrom (1969) i Bułgarom (1969). Został także zapamiętany z występów w barwach Górnika w meczach europejskich pucharów – z Dynamem Kijów (1967), Manchesterem United (1968), AS Roma (1970). Był uważany za jednego z najlepszych polskich bramkarzy.
Kariera trenerska.
Po zakończeniu kariery zawodniczej zajął się trenowaniem ekip młodzieżowych Górnika. W 1976 po raz pierwszy został trenerem zespołu seniorów; w pierwszym sezonie poprowadził drużynę do 3. miejsca w ekstraklasie, ale kolejny słabszy sezon (zakończony spadkiem) kosztował go utratę posady na półmetku ligi. W następnych latach prowadził m.in. Szombierki Bytom (mistrzostwo Polski 1980); powrócił do Górnika Zabrze w 1983 i zdobył tytuły mistrzowskie w 1985 i 1986. Trzeci raz prowadził klub z Zabrza przez kilka miesięcy w 1994. Był ponadto trenerem Walki Makoszowy, Zagłębia Sosnowiec, Olimpii Poznań, Petrochemii Płock, Lechii/Olimpii Gdańsk, Rakowa Częstochowa; w Szwajcarii prowadził kluby z Grenchen i Aarau.
Współpracował z Kazimierzem Górskim w sztabie szkoleniowym przygotowującym start Polaków na mistrzostwach świata w 1974 oraz w eliminacjach mistrzostw Europy w 1975. Pomagał także następnym szkoleniowcom kadry – Jackowi Gmochowi i Antoniemu Piechniczkowi w przygotowaniach do kolejnych mundiali. Sam kandydował na stanowisko trenera selekcjonera Polski w 1989, ale przegrał z Andrzejem Strejlauem. Tygodnik "Piłka Nożna" przyznał mu trzy razy tytuł Trenera Roku.
W maju 2005 został powołany przez prezesa Polskiego Związku Piłki Nożnej Michała Listkiewicza w skład specjalnej komisji etyki, która miała zajmować się przypadkami korupcji wśród sędziów piłkarskich, jednak zrezygnował z udziału w jej pracach.
Mecze międzynarodowe.
Bronił w reprezentacji w latach 1962–1972, zaliczając 32 oficjalne występy. W trzech z nich pełnił obowiązki kapitana polskiego zespołu. Największy sukces w karierze reprezentacyjnej odniósł u jej schyłku, sięgając z zespołem Kazimierza Górskiego po złoto olimpijskie w Monachium w 1972.

</doc>
<doc id="131668" url="https://pl.wikipedia.org/wiki?curid=131668" title="Dyspersja (optyka)">
Dyspersja (optyka)

Dyspersja – zależność współczynnika załamania światła od częstotliwości jego fali. Jednym ze skutków dyspersji jest to, że wiązki światła o różnych barwach (długościach fal), padające na granicę ośrodków pod kątem innym od zera, załamują się pod różnymi kątami. Efekt ten można zaobserwować, gdy światło białe pada na pryzmat i ulega rozszczepieniu na barwy tęczy.
Współczynnik załamania światła wynika z prędkości rozchodzenia się światła w ośrodku. W optyce za dyspersję uznaje się też zależność prędkości rozchodzenia się światła od innych czynników np. w falowodzie określa się dyspersję modową, w której prędkość ruchu modu wzdłuż falowodu zależy od jego drogi w falowodzie.
Zależność współczynnika załamania światła od długości fali światła nazywana jest współczynnikiem dyspersji i jest parametrem określającym własności minerałów. Minerały o dużej dyspersji odpowiednio oszlifowane mienią się różnymi barwami w wyniku rozszczepiania światła białego.
Dyspersja w optyce jest szczególnym przypadkiem ogólniejszego zjawiska dyspersji fali, które oznacza zależność prędkości fazowej i grupowej fali od jej częstotliwości, a tym samym i długości. W ośrodku niedyspersyjnym, gdzie ta zależność nie występuje, prędkość fazowa fali jest jednakowa dla wszystkich długości fal i jest równa prędkości grupowej. Przykładem niedyspersyjnego rozchodzenia się światła jest rozchodzenie się fali elektromagnetycznej w próżni. Jednak dla niemalże każdego materiału rozchodzenie się światła jest dyspersyjne.
Czasem dyspersja optyczna ma szersze znaczenie – bywa synonimem rozszczepienia światła, które następuje też przy dyfrakcji (ugięciu).
Opis matematyczny.
Dla fali elektromagnetycznej rozchodzącej się w jonosferze i wielu innych ośrodkach iloczyn prędkości fazowej i grupowej jest stały i wynosi
Prędkość grupowa jest mniejsza lub równa prędkości światła w próżni, a prędkość fazowa jest równa lub większa od prędkości światła.
Ogólniej, tak zwana relacja dyspersji może być zapisana w postaci:
gdzie:
Szczegółowa zależność formula_7 określa własności fali.
Miara dyspersji.
Miarą dyspersji dla danej długości fali jest pochodna współczynnika załamania po długości fali lub po liczbie falowej:
Aby liczbowo określić wielkość dyspersji w całym zakresie światła widzialnego, definiuje się dyspersję średnią, czyli:
gdzie:
Dyspersją względną (zdolnością rozszczepiającą) nazywa się stosunek dyspersji średniej do refrakcji żółtej linii sodu D (589,6 nm):
Dla typowego szkła formula_13 Dla szkła flint dyspersja jest wysoka, osiągając wartość formula_14
Odwrotność dyspersji względnej nosi nazwę liczby Abbego.
Praktyczne znaczenie dyspersji.
Dzięki rozszczepieniu światła możliwy jest dokładny pomiar natężenia promieniowania dla różnych długości fali. Służy do tego spektroskop optyczny. W oparciu o który powstała duża gałąź fizyki zwana spektroskopią. Przykładowo, dzięki niemu możliwa jest zdalna obserwacja wielu właściwości świecących ciał, można wyznaczyć temperaturę odległej gwiazdy, zbadać substancje w niej zawarte, określić prędkość ruchu.
W niektórych przyrządach optycznych dyspersja może powodować wady obrazu nazywane aberracją chromatyczną. Powoduje ona powstawanie na zdjęciu kolorowej obwódki wokół jasnych elementów na ciemnym tle.
Zjawisko załamania (refrakcji) zachodzi dla fal o różnej częstotliwości z różną siłą (dla ośrodków dyspersyjnych). W zakresie światła widzialnego wzrost częstotliwości powoduje spadek prędkości fali. Dla pewnych, szczególnych częstotliwości fal elektrony przezroczystego materiału wpadają w rezonans. Efektem tego zjawiska jest zniekształcenie zmian współczynnika załamania dla częstotliwości w pewnym małym zakresie, gdzie wraz ze wzrostem częstotliwości fali może nawet rosnąć jej prędkość, co będzie powodować zmniejszenie kąta załamania.
Ponieważ załamanie światła widzialnego zależy od częstotliwości, to przy dyspersji normalnej najsłabiej załamuje się światło czerwone, a najbardziej fioletowe (o najwyższej częstości). Zjawisko to wykorzystuje się do budowy soczewek korygujących aberrację chromatyczną (zob. achromat, apochromat).
Dyspersją nazywa się także zależność prędkości rozchodzenia się fali od innych czynników, na przykład w światłowodzie (zob. dyspersja chromatyczna).
Historia.
Sam fakt zabarwienia światła przy załamaniu oraz pryzmat były znane od niepamiętnych czasów. Średniowieczni uczeni jak Robert Grosseteste, Witelon i Teodoryk z Freibergu wyjaśniali za pomocą tego zjawiska tęczę, co ilościowo ukoronował Kartezjusz. Jednak sam powód zabarwienia nie był znany. Marin Cureau de La Chambre przypuszczał m.in. barwienie światła przez ośrodek i udział promieni wewnętrznie odbitych.
Dopiero Isaac Newton udowodnił, że załamywany promień białego światła jest poszerzony, poszczególne barwy nie ulegają dalszej dyspersji (co wiedział już Francesco Grimaldi) oraz że różnią się współczynnikiem załamania. Tym samym dzięki refrakcji i dyspersji udowodnił, że światło białe składa się z prostych barw. To jego można uznać za odkrywcę dyspersji optycznej we współczesnym sensie, tzn. różnicy współczynników załamania dla różnych barw.
Newton uznawał przy tym korpuskularną teorię światła. Później Thomas Young opisał dyspersję w sensie falowym, sugerując że światło czerwone jest falą najdłuższą, a fioletowe – najkrótszą.

</doc>
<doc id="131673" url="https://pl.wikipedia.org/wiki?curid=131673" title="XLS">
XLS

XLS – rozszerzenie (i zarazem potoczne określenie formatu) pliku tworzonego przez arkusz kalkulacyjny Microsoft Excel.
Rozszerzenie to obejmowało początkowo wyłącznie pliki w binarnym formacie Excela ("MS-XLS").
Nowsze wersje Excela otwierają także pliki z rozszerzeniem XLS zapisane w opartym o XML formacie "XML Spreadsheet". Cecha ta jest powszechnie wykorzystywana przez oprogramowanie oferujące funkcje eksportu danych do formatu XLS (np. MySQL Query Browser). Przykładowy arkusz kalkulacyjny w formacie "XML Spreadsheet", który może być zapisany pod nazwą "Book1.xls" lub "Book1.xml":
&lt;?xml version="1.0"?&gt;
&lt;Workbook xmlns="urn:schemas-microsoft-com:office:spreadsheet"
 xmlns:o="urn:schemas-microsoft-com:office:office"
 xmlns:x="urn:schemas-microsoft-com:office:excel"
 xmlns:ss="urn:schemas-microsoft-com:office:spreadsheet"
 xmlns:html="http://www.w3.org/TR/REC-html40"&gt;
 &lt;Worksheet ss:Name="Sheet1"&gt;
 &lt;Table ss:ExpandedColumnCount="2" ss:ExpandedRowCount="2" x:FullColumns="1"
 x:FullRows="1"&gt;
 &lt;Row&gt;
 &lt;Cell&gt;&lt;Data ss:Type="String"&gt;nazwa&lt;/Data&gt;&lt;/Cell&gt;
 &lt;Cell&gt;&lt;Data ss:Type="String"&gt;wartość&lt;/Data&gt;&lt;/Cell&gt;
 &lt;/Row&gt;
 &lt;Row&gt;
 &lt;Cell&gt;&lt;Data ss:Type="String"&gt;Test&lt;/Data&gt;&lt;/Cell&gt;
 &lt;Cell&gt;&lt;Data ss:Type="Number"&gt;123&lt;/Data&gt;&lt;/Cell&gt;
 &lt;/Row&gt;
 &lt;/Table&gt;
 &lt;/Worksheet&gt;
&lt;/Workbook&gt;
W wersji Microsoft Excel 2007 formatem rodzimym arkuszy jest Office Open XML, zapisywany w plikach o rozszerzeniu XLSX. Starsze wersje pakietu MS Office obsługują ten format po zainstalowaniu poprawki dostępnej na stronie firmy Microsoft.

</doc>
<doc id="131674" url="https://pl.wikipedia.org/wiki?curid=131674" title="Piaski-Szczygliczka">
Piaski-Szczygliczka

Piaski-Szczygliczka (niem. "Sandkrug-Stieglitzka") – północna część Ostrowa Wielkopolskiego; pełni funkcje rekreacyjno-wypoczynkowe. Składają się na nią dwa dawne przysiółki Karsek: Piaski (przy ul. Limanowskiego) i Szczygliczka (przy Poznańskiej).
Historia.
Od XIX wieku tereny te były wybierane na miejsce wypoczynku. W okolicy funkcjonowała m.in. restauracja z miejscami noclegowymi oraz mały basen.
W latach 70. XX wieku powstał zamysł utworzenia sztucznego zbiornika wodnego w otoczeniu lasów na Rowie Franklinowskim, dopływie rzeki Ołobok. Zbiornik o powierzchni lustra wody 29,62 ha oddano do użytku w 1977 roku.
Na terenie Parku Kultury i Wypoczynku Piaski-Szczygliczka znajduje się nieczynna wąskotorowa kolejka parkowa oraz skansen pszczelarski im. Marty i Edwarda Pawlaków (obecnie Park Olbrzymich Owadów).
Zbiornik.
Zbiornik jest jednym ze zbiorników zaporowych w południowej części Wielkopolski o pojemności 740,5 tys. m³, średnia głębokość wynosi 2,5 m. Przy zbiorniku funkcjonuje piaszczysta plaża. Zróżnicowane warunki przyrodnicze (wodno-łąkowe, łąkowe i leśne) są miejscem występowania około 180 gatunków ptaków (osiadłych i przelotnych).
W październiku 2018 roku zaobserwowano nieliczne w Polsce wąsatki.
Cmentarz na Piaskach.
W czasie II wojny światowej, pod koniec 1943 roku w lesie na Piaskach założono cmentarz niemiecki i rozpoczęto budowę krematorium początkowo dla bezimiennych zmarłych cywili ze szpitali w Ostrowie, a pod koniec 1944 chowano tam żołnierzy niemieckich rannych na froncie wschodnim i zmarłych w ostrowskim lazarecie. Do budowy byli przymuszani więźniowie i jeńcy, w czasie prac zginęło 4 Niemców. Przy okazji prac została utwardzona ulica Starokaliska (obecnie Limanowskiego) m.in. za pomocą gruzu z pomnika Pana Jezusa z Wenecji (dzisiejsza Borowianka). 
Obiekt znajdował się na wybrukowanej leśnej drodze, po lewej stronie od Ostrowa. Od strony Starokaliskiej w głąb lasu, na wykarczowanej polanie (50 na 70 metrów) miało powstać kolumbarium. Dalej stał prostokątny budynek administracyjno-gospodarczy (gdzie wykonywano również trumny) z przejazdem na środku. Kolejnym budynkiem była rotunda-krematorium na brukowanym, okrągłym placu, wykorzystywana również do uroczystości pogrzebowych. 300 metrów dalej rozpoczynał się cmentarz, gdzie zmarłych grzebano na obwodzie koła w trzech pierścieniach. Ponadto w południowo-zachodniej części znajduje się kilka zbiorowych mogił z początku 1945 roku: Niemców-cywili zmarłych w egzekucjach NKWD i miejscowej ludności; poległych na froncie żołnierzy niemieckich i radzieckich (później ekshumowani).
Krematorium nie zostało odpowiednio wyposażone i uruchomione przed końcem wojny. Przez jakiś czas w okolicy leżały jeszcze nie pochowane zwłoki. Krematorium rozebrali mieszkańcy Karsek w 1947 lub po 1951 roku.
W 2014 roku archeologowie dokonali odkrycia zbiorowych mogił i ekshumacji 38 żołnierzy niemieckich, których powtórnie pochowano w Kwaterze Żołnierzy Niemieckich na cmentarzu Miłostowo w Poznaniu. Miejscowy leśniczy Lech Szymański, własnym kosztem postawił dwa głazy: jeden z tablicą informacyjną, drugi z tablicą pamiątkową z krzyżem i cytatem z kardynała Stefana Wyszyńskiego.

</doc>
<doc id="131675" url="https://pl.wikipedia.org/wiki?curid=131675" title="Kanpur">
Kanpur

Kanpur (hindi: कानपुर, do 1948 r. znany jako "Cawnpore") – największe miasto stanu Uttar Pradesh w północnych Indiach.
Kanpur jest położony nad rzeką Ganges, na południowy zachód od Lakhnau i jest ważnym centrum przemysłu maszynowego, tekstylnego, elektronicznego, metalowego i chemicznego. Zajmuje obszar ok. 1000 km², zaś jego populacja wynosi 4,13 mln (2001 r.). Kanpur posiada kilkanaście instytucji edukacyjnych takich jak: CSJM University, Indian Institut of Technology, Harcourt Butler Technological Institute (HBTI), University Institute of Engineering i Technology oraz GSVM Medical College.
Historia.
Na terenie obecnego miasta w 1207 roku Raja Kanti Deo z Prayag założył miejscowość "Kohna". W 1579 roku po raz pierwszy użyto nazwy Kanpur.
Od 1773 do 1801 Kanpur był częścią królestwa Avadh. W 1801 miejscowość została zajęta przez wojska brytyjskie. Pod wpływem Kompanii Wschodnioindyjskiej w mieście osiedliło się wiele firm kupieckich. Szybko wzrosła ilość ludności.
Podczas powstania sipajów przeciwko okupantom brytyjskim w 1857 roku rebelianci indyjscy przyczynili się do śmierci całego garnizonu brytyjskiego. Zginęło wówczas ok. 1000 wojskowych i cywili w tym także kobiety i dzieci.
Od 15 sierpnia 1947 roku tj. od momentu odzyskania przez Indie niepodległości miasto wchodzi w skład nowo powstałego państwa – Unii Indyjskiej.
W grudniu 1959 rząd indyjski założył w mieście IIT Kanpur ("Indian Institute of Technology in Kanpur") – jedną z siedmiu elitarnych szkół technicznych Indii.
Klimat.
Podczas pory deszczowej, monsunu – gorący. Przeciętnie w ciągu roku temperatury wynoszą 25,7 °C (15,9 °C w styczniu i 33,6 °C w maju i czerwcu). Roczna ilość opadów około 823 mm.

</doc>
<doc id="131676" url="https://pl.wikipedia.org/wiki?curid=131676" title="Jadwiga Tressenberg">
Jadwiga Tressenberg

Jadwiga Tressenberg, z domu Stefańska (ur. 27 maja 1924 w Teolinie koło Grodna, zm. 29 grudnia 2004 w Kutach), nauczycielka polska, popularyzatorka baśni mazurskich.
Życiorys.
W Grodnie ukończyła szkołę średnią i w 1944 rozpoczęła studia w Instytucie Pedagogicznym; rok później przyjechała z rodziną do Polski. Podjęła studia w Wyższej Szkole Pedagogicznej w Gdańsku (Wydział Geograficzno-Przyrodniczy). W 1954 wyszła za mąż za Ludwika Tressenberga, leśniczego w Puszczy Boreckiej i osiadła na Mazurach, w Kutach (gmina Pozezdrze). Pracowała w wiejskiej szkole jako nauczycielka, następnie jako bibliotekarka (kierowniczka Gromadzkiej Biblioteki i Wiejskiego Ośrodka Kultury w Kutach, potem kierowniczka Gromadzkiej Biblioteki Publicznej i filii Gminnej Biblioteki Publicznej tamże).
Prowadziła działalność społeczną, będąc pośredniczką między ludnością napływową a wysiedlanymi rdzennymi Mazurami. Zainteresowania miejscową kulturą skoncentrowała na baśniach mazurskich. Pierwszy artykuł poświęcony tej tematyce zamieściła na łamach „Głosu Olsztyńskiego” we wrześniu 1959, w kolejnych latach publikowała w „Głosie” i „Warmii i Mazurach”. W Kutach założyła izbę pamiątek polskości Mazur (1963). Za pracę na rzecz rozwoju lokalnej kultury otrzymała wiele nagród i odznaczeń, m.in. nagrodę Prezydium Wojewódzkiej Rady Narodowej w Olsztynie (1973), Srebrny Krzyż Zasługi, odznakę „Zasłużony dla Warmii i Mazur” i odznakę „Zasłużony Działacz Kultury”.
W 2000 wydała zbiór 24 baśni ludowych z Mazur "Opowieści mazurskie"; drugie wydanie, poszerzone o kolejne dwie baśnie, ukazało się już po śmierci Jadwigi Tressenberg wiosną 2005. Była również współautorką, m.in. z Ireną Kwinto, "Kiermaszu bajek" (1957) i "Nowego kiermaszu bajek" (1969), a w pracy zbiorowej "Siła życia" (1973) ogłosiła swoje wspomnienia.
W uznaniu wieloletniej działalności kulturalnej imię Jadwigi Tressenberg – jeszcze za jej życia (2000) – nadano szkole podstawowej w Pozezdrzu. Emerytowana nauczycielka zmarła pod koniec 2004 i pochowana została w Kutach.

</doc>
<doc id="131677" url="https://pl.wikipedia.org/wiki?curid=131677" title="Roztwór rzeczywisty">
Roztwór rzeczywisty



</doc>
<doc id="131678" url="https://pl.wikipedia.org/wiki?curid=131678" title="Płyta gramofonowa">
Płyta gramofonowa

Płyta gramofonowa – zwykle okrągła płyta o średnicy do 30 cm z zapisanym spiralnie w postaci rowka analogowym nagraniem dźwiękowym.
Płyty gramofonowe były wykonywane z różnych materiałów, najczęściej ebonitu, szelaku lub poli(chlorku winylu) – stąd nazwa potoczna – płyta winylowa. Choć produkowano je w różnych kolorach, to zdecydowanie najczęściej w czarnym, stąd inna nazwa potoczna – czarna płyta. Obecnie powszechnie określana jest też mianem płyty analogowej.
Płyty gramofonowe były podstawowym środkiem rozpowszechniania nagrań muzycznych od końca wieku XIX do lat 80. XX w. Zostały zmarginalizowane przez zapis cyfrowy. Obecnie używane najczęściej przez audiofili oraz podczas scratch'owania.
Chociaż w odtwarzaniu płyt dominują urządzenia z mechanicznymi igłami, to istnieją laserowe odtwarzacze, w przybliżeniu analogiczne w działaniu do odtwarzaczy płyt CD.
Historia.
Wczesne metody mechanicznego zapisu dźwięku.
Thomas Young w roku 1807 podjął próby graficznego zobrazowania dźwięku za pomocą rysika na powierzchni pokrytej sadzą. Zapis taki oczywiście nie dawał się odtwarzać. W 1877 Thomas Alva Edison zbudował fonograf, pierwsze w pełni sprawne urządzenie umożliwiające zapis i odtwarzanie dźwięku. Fonograf wykorzystywał wgłębny zapis na walcu pokrytym folią cynową. W tym samym roku Francuz Charles Cros opatentował „Parleophone”, koncepcję okrągłych płaskich płyt, produkowanych w oparciu o wzorzec. Cros nie zrealizował praktycznie swojego pomysłu. W 1878 Edison próbował zastosować do zapisu płaski krążek, ale zrezygnował ze względu na trudności ze zmieniającą się prędkością rylca względem rowka. Zaproponował też zapis wielokanałowy w celu poprawy jakości dźwięku.
W 1885 Alexander Graham Bell i Charles Sumner Tainter zmodernizowali fonograf poprzez pokrycie jego walca woskiem. Wprowadzili jeszcze kilka ulepszeń i otrzymane urządzenie nazwali "grafofonem". Założyli firmę American Graphophone Co., z której później wyrósł fonograficzny gigant CBS Columbia. W handlu pojawiły się pierwsze cylindry z nagraną muzyką oraz szafy grające.
Wynalazek i rozwój.
Początki płyty gramofonowej.
Wynalazcą płyt gramofonowych we współczesnym znaczeniu i technologii ich produkcji był Emil Berliner. Pierwszy patent USA otrzymał w 1887 i w ciągu kilku lat rozwinął technologię produkcji płyt. Nagrywał on dźwięk w postaci poziomej linii falistej na grubej warstwie sadzy. Z tak sporządzonego wzorca sporządzano kopię metodą fotochemiczną. Później stosowano bezpośrednie trawienie, w wyniku którego otrzymywano matryce, za pomocą których tłoczono płyty z twardo wulkanizowanego kauczuku (ebonitu). Średnica pierwszych płyt wynosiła 5 cali (ok. 12,7 cm), a prędkość odtwarzania 70 obrotów na minutę. Dzięki stworzeniu możliwości uzyskiwania kopii w wielkiej liczbie egzemplarzy, Berliner stał się twórcą przemysłu fonograficznego.
W 1896 Eldridge R. Johnson zastosował sprężynowy napęd gramofonu, co zwiększyło stabilność prędkości obrotowej. W 1897 Emil Berliner zastosował do produkcji płyt szelak. Miał on mniejszą ziarnistość niż ebonit, co zmniejszyło szumy. W 1902 Eldridge R. Johnson wynalazł ramię gramofonowe, co uniezależniło nacisk igły na płytę od ciężaru tuby.
Płyty gramofonowe w kinematografii.
Od 1900 francuskie przedsiębiorstwo Pathé przeprowadzało pokazy projekcji filmowych zsynchronizowanych z dźwiękiem odtwarzanym z płyt gramofonowych. Dwa lata później Léon Gaumont opracował urządzenie synchronizujące, w którym mechanizmy napędowe gramofonu i projektora były synchronizowane za pomocą wspólnego wału napędowego. Początkowo takie rozwiązania „filmów mówionych”, z dźwiękiem osobno utrwalanym na płycie gramofonowej, zdobyły sporą popularność, ale na skutek dynamicznego rozwoju kinematografii szybko (około roku 1914) zeszły z rynku. Główną przyczyną był zbyt krótki czas odtwarzania ówczesnych płyt gramofonowych.
Wynikająca z potrzeb kinematografii konieczność odtwarzania dźwięku w dużych salach spowodowała rozwój techniki wzmacniania głośności dźwięku z płyt. W pierwszej dekadzie XX w. opracowano w tym celu kilka konstrukcji pneumatycznych, w których drgania mechanizmu głowicy gramofonu modulowały strumień sprężonego powietrza.
Elektroniczny zapis i odczyt płyt.
Wraz z upowszechnieniem się elektroniki, najpierw z użyciem lamp elektronowych, później tranzystorów, zmieniła się zarówno technika zapisu, jak i odtwarzania płyt. W 1924 roku w Laboratorium Bella opracowano metodę przygotowywania wzorców płyt z użyciem wzmacniaczy elektronicznych. Pierwsze płyty w nowej technologii wytłoczono w zakładach Pathé. Rok później Victor Talking Machine Company wyprodukowała gramofon „Orthophonic Victrola” posiadający tubę o kształcie wykładniczym i wraz z nowymi płytami umożliwiający odtwarzanie dźwięku ze znacznie większą głośnością i lepszą jakością (osiągnięto pasmo przenoszenia 100–5000 Hz). Również w 1925 Brunswick-Balke-Collender Company wyprodukował pierwszy gramofon elektryczny. Rok później Victor wprowadził na rynek „Electrolę”, pierwszy zestaw w pełni elektrycznego gramofonu z wysokiej klasy odbiornikiem radiowym. Upowszechnienie gramofonów elektrycznych nastąpiło jednak dopiero po II wojnie światowej.
W roku 1946 w studiach nagraniowych Deutsche Grammophon zastosowano magnetofon do wstępnej rejestracji w procesie nagrania płytowego. RCA zaś wprowadziła nowy materiał: poli(chlorek winylu), często zwany winylem. Miał on mniejszą ziarnistość i lepsze właściwości mechaniczne niż szelak i był głównym materiałem aż do końca rozwoju płyt gramofonowych. Mieszanina szelaku z wypełniaczami mineralnymi była jeszcze stosowana aż do lat pięćdziesiątych XX w., a w niektórych krajach takich jak Polska, czy Indie – do lat sześćdziesiątych.
Płyta drobnorowkowa.
W 1948 Columbia Records zademonstrowała drobnorowkową płytę długogrającą. Prędkość odtwarzania zmniejszono do 33⅓ obrotów na minutę, a gęstość rowków zwiększono ponad dwukrotnie. Przy średnicy płyty 30 cm otrzymano około 25 minut nagrania na stronę. Rok później przedsiębiorstwo RCA wprowadziło na rynek płyty drobnorowkowe o średnicy 7 cali (17,5 cm) z dużym otworem pośrodku i 45 obrotach na minutę. Duży otwór miał na celu pomieszczenie mechanizmu automatycznego zmieniacza płyt. Obydwa rozwiązania płyt drobnorowkowych zostały powszechnie przyjęte przez przemysł fonograficzny.
W 1979 przedsiębiorstwo EMI wprowadziło pierwsze płyty tłoczone z zapisów wykonanych techniką cyfrową.
W 1983 zachodnioniemieckie przedsiębiorstwo Teldec zademonstrowało skonstruowaną w przedsiębiorstwie Georg Neumann maszynę do bezpośredniego nacinania w miedzianym oryginale matryc do tłoczenia płyt (DMM – "Direct Metal Mastering"). Z procesu produkcyjnego płyt wyeliminowano w ten sposób jeden etap, wprowadzający dodatkowe zniekształcenia.
Płyty stereo.
W 1928 W. Bartlett Jones zaproponował dwukanałowy zapis na płycie gramofonowej. Jeden kanał miał być zapisywany wgłębnie, a drugi poprzecznie (wbocznie).
W 1931 Alan Dower Blumlein zaproponował dwukanałowy zapis stereofoniczny na dwóch zboczach tego samego rowka, pod kątem 45° do powierzchni płyty (tak zwany system 45/45). Pierwsze płyty wyprodukował dwa lata później. Uzyskał separację kanałów około 20 dB i pasmo przenoszenia do 4000 Hz. Ze względu na trudności technologiczne i brak urządzeń do odtwarzania takich płyt nie był w stanie podjąć produkcji komercyjnej.
W 1957 przedsiębiorstwo Westrex Company z USA opracowało technologię masowej produkcji płyt stereo w systemie 45/45. Jeszcze w tym samym roku również amerykańskie przedsiębiorstwo Audio Fidelity podjęło ich produkcję, mimo że na rynku nie było jeszcze urządzeń zdolnych do stereofonicznego ich odtwarzania. Pierwszy taki gramofon został wyprodukowany kilka tygodni później przez przedsiębiorstwo Fairchild Recording Equipment Company. System 45/45 został uznany za standard, w krótkim czasie zaakceptowały go wszystkie przedsiębiorstwa fonograficzne i jest stosowany również współcześnie.
Pierwsze próby z dźwiękiem stereofonicznym wykazały trudności z uzyskaniem równomiernego rozkładu natężenia dźwięku w przestrzeni pomiędzy głośnikami. W kinematografii z powodzeniem stosowano systemy wielokanałowe (od 3 do 7 źródeł w płaszczyźnie), ale nagrania płytowe posługiwały się jedynie dwoma kanałami. Powstały nagrania sporządzone za pomocą „sztucznej głowy”, ale właściwe efekty przestrzenne występowały wtedy jedynie przy słuchaniu ich za pomocą słuchawek. Problem w dużej mierze rozwiązała wprowadzona przez przedsiębiorstwo EMI technika „Stereosonic”, polegająca na nagrywaniu za pomocą odpowiedniego układu mikrofonów kierunkowych.
Płyty kwadrofoniczne.
W 1969 Peter Scheiber zademonstrował w studiu RCA metodę zapisu 4-kanałowego sygnału kwadrofonicznego poprzez zakodowanie dodatkowych informacji przestrzennych na płycie stereofonicznej poza zakresem słyszalnych częstotliwości (system SQ). Rok później JVC zademonstrował system zapisu kwadrofonicznego na czterech niezależnych kanałach. Mimo że wiele przedsiębiorstw fonograficznych (szczególnie w USA) podjęło produkcję płyt kwadrofonicznych, to brak zaakceptowanego standardu i wysoka cena sprzętu uniemożliwiły szersze rozpowszechnienie się tego zapisu.
Schyłek.
W 1982 w Japonii i 1983 w Europie współpracujące przedsiębiorstwa Philips i Sony wprowadziły na rynek płytę kompaktową, cyfrową technologię zapisu dźwięku w oparciu o laserowy odczyt optyczny. W przeciągu paru lat nowa technologia praktycznie wyparła z rynku tradycyjne płyty gramofonowe. Szczególne załamanie sprzedaży płyt gramofonowych nastąpiło na przełomie lat 80. i 90. XX w. W 1990 sprzedano 11,7 miliona płyt gramofonowych, a 286 milionów płyt CD.
Współczesność.
Masowa produkcja płyt winylowych została zakończona pod koniec lat 80. XX w., gdy rozpowszechniać zaczęły się płyty kompaktowe. Około 2008–2009 roku na rynku USA sprzedaż płyt gramofonowych stanowiła około 1% sprzedaży płyt CD. Coraz większy procent sprzedaży stanowiły utwory pobierane on-line na komputery i telefony komórkowe (ponad 40% zakupów na rynku muzycznym USA z tendencją wzrostową).
W tym okresie płyta gramofonowa najczęściej używana była w subkulturach, gdzie potocznie nazywa się „"winylem"”. Najczęściej jest kojarzona z DJ-ami, którzy preferują ten nośnik do odtwarzania muzyki w klubach, na dyskotekach czy na imprezach muzycznych ze względu na fakt, że płytę gramofonową można ręcznie przesuwać w celu modyfikacji dźwięku.
Odrębne grupy miłośników czarnej płyty stanowią melomani, kolekcjonerzy, a także audiofile, którzy uważają, że żaden, nawet najdoskonalszy zapis cyfrowy nie jest w stanie dorównać brzmieniu płyty gramofonowej. Nie ma to jednak potwierdzenia we współczesnym stanie wiedzy na temat przetwarzania sygnałów ani w badaniach, w których biorący udział w eksperymentach nie są w stanie wykryć przetworników analogowo-cyfrowych i cyfrowo-analogowych wstawionych w tor odtwarzania dźwięku.
Zgodnie ze współczesną wiedzą dotyczącą przetwarzania sygnałów dowolny dźwiękowy zapis analogowy da się przetworzyć na zapis cyfrowy (w danym zakresie częstotliwości oraz z określoną dynamiką – parametrem SNR), a następnie odtworzyć analogowo bez utraty jakości możliwej do stwierdzenia słuchem człowieka (por. twierdzenie Kotielnikowa-Shannona, częstotliwość Nyquista, kwantyzacja). Płyta CD oferuje parametry 44,1 kHz (częstotliwość próbkowania) przy kwantyzacji 16-bitowej, co daje możliwość bezstratnego zapisu dźwięku o parametrach – maksymalna częstotliwość przenoszenia: 22 kHz, odstęp sygnału od szumu: 96 dB – co znacząco przekracza pasmo przenoszenia i parametr SNR płyt winylowych i możliwości detekcji przez człowieka. Oznacza to, że w tym zakresie częstotliwości i dynamiki da się zapisać sygnał dźwiękowy płyty winylowej na płycie CD bez utraty jakości (w tym także sugerowanych przez audiofilów szczególnych walorów dźwiękowych oferowanych przez te pierwsze).
Pod koniec 1. dekady XXI w. płyty kompaktowe zaczęły być coraz mocniej wypierane przez streaming. W tym okresie nastąpił renesans zainteresowania płytami winylowymi, w szczególności wśród młodych dorosłych (poniżej 35. roku życia), którzy zaczęli powracać do muzyki na nośnikach fizycznych. Jako przewaga płyty winylowej nad kompaktową, wciąż dostępną w obrocie, wskazywany był większy rozmiar płyty oraz grafiki okładkowej. W 2016 r. na rynku USA sprzedano 17,2 mln płyt winylowych, a w ciągu poprzednich 25 lat sprzedaż tego typu nośników wzrosła o ponad 50%.
Według raportu amerykańskiej organizacji Recording Industry Association of America (RIAA) po raz pierwszy od lat 80. XX wieku w Stanach Zjednoczonych płyty winylowe osiągnęły wyższą sprzedaż niż płyty CD. Raport z września 2020 roku wskazywał, że od pierwszej połowy 2019 roku dochód ze sprzedaży winyli wzrósł o 4%.
Wciąż istnieje też ogromny katalog nagrań, które nie zostały wydane ponownie na płytach CD.
Płyty gramofonowe w Polsce.
Początki.
Pierwsze płyty i gramofony trafiły do sprzedaży w Polsce w 1898. Oferował je w swoim składzie urządzeń elektrotechnicznych przy ul. Berlińskiej w Poznaniu znany kupiec i inżynier Franciszek Biskupski. W ramach akcji reklamowej nowego aparatu Biskupski urządził serię pokazów w sali Teatru Polskiego. Rok później w 1899 sprzedaż urządzeń Berlinera rozpoczął „Pierwszy w Kraju i Główny Skład Gramofonów przy Magazynie Optycznym” Gustawa Gerlacha. W tym samym roku w lutym wspomniany Biskupski ogłosił, iż zamierza w Poznaniu nagrać płytę z bliżej nieokreślonymi polskimi pieśniami. Ich wykonawcą miał być baryton Rudolf Bernhard, solista opery warszawskiej i La Scali. Przedsięwzięciem mieli zająć się sprowadzeni do Poznania technicy z Londynu. Nie wiemy czy nagranie doszło do skutku. W 1899 powstaje również polskie przedsiębiorstwo fonograficzne „Fonotypia Krajowa” F. Rafalskiego, produkujące wałki do fonografów. Powstało też kilka filii przedsiębiorstw zagranicznych nagrywających polskich artystów, głównie opery i operetki. W 1904 Juliusz Feigenbaum założył w Warszawie fabrykę płyt, znaną później pod firmą Syrena Rekord. Przedsiębiorstwo miało duże znaczenie dla polskiego rynku fonograficznego, samo prowadziło nagrania i produkcję płyt na znaczną skalę. Syrena dokonała około pięciu tysięcy nagrań, a dzienna produkcja płyt w 1911 wynosiła 6 tysięcy sztuk.
W 1904 roku powstaje „Łódzka Pierwsza Fabryka Gramofonów” Józefa Amsela, a w 1908 „Pierwsza Warszawska Fabryka Gramofonów”. Pojawiają się również rodzime patefony oraz urządzenia przeznaczone do odtwarzania obu rodzajów płyt. W 1910 w Warszawie funkcjonowało już 10 wytwórni gramofonów.
Okres międzywojenny.
Oprócz Syreny powstały nowe fabryki: Harmonia Record oraz Cristal-Electro. Nadal działały też liczne filie przedsiębiorstw zagranicznych. Fabrykę pod firmą Polskie Zakłady Fonograficzne założył niemiecki Odeon.
Od roku 1929 zaczęły się pojawiać płyty z nadrukiem „Nagrano elektrycznie”.
Po II wojnie światowej.
Po wojnie przez krótki czas działały jeszcze prywatne przedsiębiorstwa płytowe. Pod koniec 1945 Mieczysław Wejman uruchomił w Poznaniu wytwórnię Mewa. W 1946 Mieczysław Fogg i Czesław Porębski założyli w Warszawie wytwórnię Fogg Record, a w Krakowie powstał Gong. W 1947 na bazie przedwojennej wytwórni Odeonu powstało państwowe przedsiębiorstwo Muza, które wkrótce przejęło zarekwirowany majątek przedsiębiorstw prywatnych. W ten sposób doszło do państwowej monopolizacji przemysłu fonograficznego. W 1956 roku tłoczenie płyt podjęto również w Zakładach Tworzyw Sztucznych Pronit-Pionki w Pionkach, które oprócz tego były jedynym w kraju producentem masy płytowej. Zakłady Pronit używały starych pras Muzy otrzymanych po jej modernizacji. W późniejszych latach powstały nowe przedsiębiorstwa wydawnicze: Polton, Tonpress, Savitor, Wifon, Veriton, Arston i PolJazz. Niekiedy tłoczyły one swoje płyty w Pionkach. Masowej produkcji płyt gramofonowych zaprzestano w latach 90.
Rodzaje płyt i parametry techniczne.
Sposób zapisu i odczytu.
Rowek na tradycyjnej gramofonowej płycie monofonicznej zawiera tzw. zapis wboczny – w przeciwieństwie do fonografu i patefonu z zapisem wgłębnym. Ze względu na szerokość rowka, dzielimy płyty na: normalnorowkowe, mikrorowkowe i stereorowkowe.
Pierwsze płyty, tak zwane normalnorowkowe, miały rowek szerokości około 120 mikrometrów, i odtwarzane były przy pomocy igły o promieniu wierzchołka od 50 do 87,5 mikrometra. Pierwsze igły były jednorazowe (przeznaczone do odtworzenia jednej strony płyty). W gramofonie mechanicznym (akustycznym) kształtem i grubością igły odczytującej można było w pewnym zakresie wpływać na głośność odtwarzania (sprzedawano igły w kilku „rodzajach głośności”). Nacisk główki takich gramofonów wynosił około 120–150 g. Po wprowadzeniu gramofonów elektrycznych zmniejszono masę głowicy (nacisk od 15 do kilkudziesięciu gramów), co umożliwiło zastosowanie igieł wielokrotnego użytku (wykonanych ze stali, szafiru lub diamentu).
Po II wojnie światowej opracowano lekkie i czułe przetworniki – najpierw piezoelektryczne, później również magnetyczne. Umożliwiło to wprowadzenie płyt drobnorowkowych. Maksymalny nacisk główki określono na 7 g, szerokość rowka 65 mikrometrów, promień ostrza igły 25 mikrometrów. Czas odtwarzania jednej strony płyty wynosił początkowo do 22,5 minuty, a po wprowadzeniu zmiennej gęstości zapisu nawet do 30 minut. Wprowadzenie płyt stereofonicznych wymusiło dalsze zmniejszenie promienia wierzchołka igły w celu zmniejszenia zniekształceń – do 15 mikrometrów.
Prędkość odtwarzania.
Pierwsze płyty, odtwarzane za pomocą napędzanych ręcznie gramofonów nie miały znormalizowanej prędkości obrotowej. Dopiero po wprowadzeniu gramofonów z napędem sprężynowym, około roku 1918, przyjęto prędkość 78 obr./min (choć przez pewien czas pojawiały się jeszcze płyty odtwarzane przy innych prędkościach). Po wprowadzeniu płyt drobnorowkowych pojawiły się dwa nowe standardy 45 obr./min. (najczęściej w tak zwanych singlach z muzyką rozrywkową) oraz 33⅓ obr./min (w płytach długogrających). W latach 50. XX wieku przedsiębiorstwo Columbia w USA zaproponowało prędkość 16⅔ obr./minutę. Zdobyła ona pewną popularność (głównie nagrywano w ten sposób „książki dźwiękowe” dla niewidomych), wymagała jednak precyzyjnego i drogiego sprzętu odtwarzającego i nie odniosła znaczącego sukcesu komercyjnego.
Wymiary.
Pierwsze płyty miały rozmiary od około 5 do 7 cali. Były nagrywane z jednej strony, dopiero w 1904 Odeon rozpoczął produkcję płyt dwustronnych. Później stosowano różne rozmiary płyt, najczęściej 300, 250 i 175 mm – co odpowiada 12, 10 i 7 calom. Do zapisu profesjonalnego (na przykład w radiofonii) stosowano również płyty 16 calowe (400 mm). Typowy gramofon pozwalał odtwarzać płyty praktycznie o dowolnym kształcie i wymiarach – powstało więc wiele płyt o nietypowych średnicach, a także o kształtach odbiegających od koła (na przykład popularne w Polsce „pocztówki dźwiękowe”).
Rozmiar otworu środkowego drobnorowkowych płyt 7-calowych wynosi 7,24 mm (standard angielski) bądź 38,5 mm (standard amerykański). Wszystkie płyty 10- i 12-calowe mają otwór środkowy o średnicy 7,24 mm. Przez pewien czas płyty radzieckie miały otwór środkowy o średnicy 7,0 mm. Różne rozmiary otworu środkowego wymuszają konieczność stosowania specjalnej wkładki (zachodnie single, m.in. brytyjskie, zawierały plastikowy element z otworem o średnicy 7,24 mm, który można było łatwo wyłamać, uzyskując otwór o średnicy 38,5 mm).
Szumy.
Jedną z podstawowych wad płyt gramofonowych jest ziarnistość materiału płyty, która powoduje szum podczas odtwarzania i zużywanie igieł gramofonowych.
Zastosowanie zamiast szelaku tworzywa sztucznego – polichlorku winylu – spowodowało znaczne zmniejszenie szumu i ograniczenie zużywania się igieł. Zastosowano igły z syntetycznego szafiru, w droższych wykonaniach ze szlifowanego w kształcie stożka diamentu o półkulistym ostrzu. Przy produkcji płyt proces zgniatania rozgrzanego tworzywa można było zastąpić wtryskiem.
Nadal jednak szumy i trzaski były istotną wadą płyt gramofonowych. W 1974 przedsiębiorstwo dbx zademonstrowało system redukcji szumów DBX-120, który redukował szumy o ponad 30 dB, a dynamika nagrań osiągała nieomal 100 dB. System jednak się nie przyjął – aparatura była droga, a wkrótce pojawiły się rozwiązania cyfrowe, gwarantujące zapis o poziomie szumów poniżej granicy słyszalności.
Pasmo przenoszenia.
Wraz z rozwojem technologii pasmo przenoszenia płyt gramofonowych bardzo się zmieniało. Wczesne gramofony mechanoakustyczne przenosiły wąski zakres częstotliwości (od około 600 Hz do 4 kHz) z dużą nierównomiernością sięgającą kilkunastu dB.
Postęp technologiczny powodował stopniową poprawę parametrów gramofonów mechanicznych, ale duża poprawa nastąpiła dopiero po wprowadzeniu technologii elektronicznych. Z jednej strony ówczesna radiofonia proponowała dźwięk o jakości lepszej od gramofonu, co powodowało konieczność poprawy parametrów płyt i sprzętu do odtwarzania. Z drugiej strony powstały elektryczne techniki nagrań i magnetyczne głowice odtwarzające. Uzyskano zakres odtwarzanych częstotliwości od 100 Hz do 5 kHz.
Po wprowadzeniu płyt drobnorowkowych i nowoczesnych głowic odtwarzających (początkowo piezoelektrycznych, później magnetycznych) pasmo przenoszenia płyt gramofonowych objęło całość słyszalnego zakresu częstotliwości.

</doc>
<doc id="131680" url="https://pl.wikipedia.org/wiki?curid=131680" title="Ernest Pohl">
Ernest Pohl

Ernest Pohl, w latach 1952–1990 Ernest Pol (ur. 3 listopada 1932 w Rudzie, zm. 12 września 1995 w Hausach) – polski piłkarz, reprezentant Polski w latach 1955–1965. Uczestnik igrzysk olimpijskich w Rzymie w 1960 roku. Trzykrotny król strzelców rozgrywek I ligi (1954, 1959, 1961) oraz członek i lider Klubu 100 z dorobkiem 186 bramek.
Pohl był wychowankiem Slavii Ruda Śląska, skąd w 1952 roku trafił do Garnizonowego WKS. W latach 1953–1956 grał dla Legii Warszawa, natomiast od 1957 roku przez 11 sezonów (1957–1967) występował w Górniku Zabrze. Po zakończeniu kariery łączył pracę zawodową z grą dla polonijnych klubów w Stanach Zjednoczonych: Polonii Nowy Jork (1968–1969) oraz Vistuli Garfield (1969–1970).
Z Legią Warszawa dwukrotnie zaliczył krajowy dublet, zdobywając mistrzostwo i Puchar Polski (1955, 1956). W barwach Górnika Zabrze ośmiokrotnie został mistrzem Polski (1957, 1959, 1961, 1963–1967) i jeden raz wygrał Puchar Polski (1965).
Kariera piłkarska.
Początki kariery.
Pohl urodził się 3 listopada 1932 roku w Rudzie (dziś część Rudy Śląskiej) w rodzinie Agnieszki z domu Ganitta i Zygfryda zamieszkałych w robotniczej dzielnicy miasta, kolonii Karol Emanuel. Według źródeł, piłkarzem postanowił zostać po tym, jak w wieku dziewięciu lat wybrał się do Bytomia na mecz reprezentacji Niemiec z Rumunią (7:0, 16 sierpnia 1942 roku) i miał w nim okazję podziwiać grę Ernesta Wilimowskiego. Inne opracowanie tego samego autora dementuje tę kwestię argumentując, że Pohlowi wmówiono obecność na widowni przez dziennikarza. Sam Pohl, miał zdradzić po latach, iż „ten redaktor chciał, abym tak był, to żech był”. Wzorując się na swoim starszym bracie, Zygfrydzie, rozpoczął w 1943 roku treningi, zostając zawodnikiem Slavii Ruda Śląska. Były działacz Slavii – Józef Szajbel – charakteryzował Pohla jako zawodnika, którego w tamtym czasie było ciężko podporządkować taktyce, nietrzymającego się swojej pozycji i będącego na boisku wszędzie tam, gdzie była piłka. Ponadto odznaczał się siłą, kondycją i twardo walczył o piłkę. W 1948 roku Pohl zadebiutował w zespole seniorów Slavii, natomiast dwa lata później był w szerokiej kadrze reprezentacji Śląska. Po towarzyskim spotkaniu rozegranym w 1952 roku przeciwko Garnizonowemu WKS, Pohlem zainteresowali się działacze klubu z Łodzi. Ponieważ był w wieku poborowym dostał powołanie do wojska, a po wypełnieniu obowiązków służbowych trenował w nowym zespole. Pohl jako szeregowy został oddelegowany do konnego oddziału obsługi, w którym odpowiadał za dostarczenie towarów do wojska, między innymi żywności. W 1953 roku otrzymał powołanie do reprezentacji Łodzi na mecz z Warszawą, w którym zastąpił kontuzjowanego Władysława Soporka i zdobył dwie bramki. W tym samym roku Pohl otrzymał służbowe przeniesienie do stolicy. Legia składała się wtedy z około stu piłkarzy, dlatego Pohl rozpoczął treningi w siódmej drużynie, skąd został przeniesiony do drugiego, a następnie pierwszego zespołu.
Legia Warszawa (1953–1956).
W sezonie 1954 trenerem Legii został Węgier János Steiner, nieustannie szukający optymalnego ustawienia oraz nowych zawodników. Niepodważalną pozycję u Steinera miał Pohl, który w pierwszym sezonie wystąpił we wszystkich dwudziestu ligowych spotkaniach i zdobył trzynaście bramek. Pohl przebywał na boisku łącznie przez 1769 minut, a meczu w pełnym wymiarze czasowym nie dograł wyłącznie z AKS-em Chorzów (6:2, 21 października 1954 roku), kiedy to został zmieniony przez Edwarda Zielińskiego. W barwach Legii zadebiutował w spotkaniu o Puchar Polski przeciwko Ślęzy Wrocław (1:2 pd., 15 listopada 1953 roku) i w tymże też meczu strzelił pierwszego gola dla zespołu. Legia zajęła w lidze 7. miejsce, a utrzymanie zapewniła sobie wygrywając w przedostatniej kolejce (0:2, 21 listopada 1954 roku) z Cracovią. Rzutu karnego w tym spotkaniu nie wykorzystał Pohl. Zdobycie bramki dałoby mu samodzielny tytuł najlepszego strzelca rozgrywek ligowych, który podzielił jednak z Henrykiem Kempnym – piłkarzem Polonii Bytom. W meczu przeciwko Górnikowi Radlin (4:1, 16 września 1954 roku) Pohl czterokrotnie pokonał bramkarza rywali i zapoczątkował w ten sposób serię sześciu kolejnych ligowych meczów ze strzelonym golem. W rozgrywkach Pucharu Polski Legia dotarła do półfinału, w którym przegrała (2:1, 17 lipca 1954 roku) z Gwardią Warszawa po honorowym golu Pohla.
W sezonie 1955 Legia zdobyła mistrzostwo kraju oraz Puchar Polski, stając się pierwszą drużyną w historii polskiej piłki nożnej, która sięgnęła po dublet. W finale Pucharu Polski Legia pokonała Lechię Gdańsk (5:0, 29 września 1955 roku), a jedną z bramek zdobył Pohl. W spotkaniu przeciwko Polonii Bydgoszcz (2:0, 9 czerwca 1955 roku) Pohl został w 87. minucie usunięty z boiska, przez co został zawieszony na siedem meczów ligowych. Na boisko wrócił w przegranym spotkaniu z Ruchem Chorzów (4:1, 25 września 1955 roku), natomiast w rozegranym tydzień później meczu przeciwko Górnikowi Radlin (9:1, 2 października 1955 roku) strzelił pięć bramek. Pohl zdobył w rozgrywkach ligowych dwanaście bramek, dzięki czemu zajął w klasyfikacji najlepszego strzelca czwarte miejsce.
W sezonie 1956 nowym trenerem Legii został Ryszard Koncewicz, gdyż umowa Steinera nie została przedłużona ze względu na wygórowane wymagania finansowe. Pod wodzą nowego szkoleniowca Legia drugi raz z rzędu zdobyła dublet, wygrywając mistrzostwo oraz Puchar Polski. W finałowym spotkaniu "Legioniści" pokonali Górnika Zabrze (3:0, 24 czerwca 1956 roku). Sensacją sezonu był mecz ligowy, w którym Legia odniosła rekordowe w swojej historii zwycięstwo nad Wisłą Kraków (12:0, 19 sierpnia 1956 roku), zaś Pohl strzelił w nim pięć bramek. Z dorobkiem osiemnastu bramek zajął drugie miejsce w klasyfikacji na najlepszego strzelca ligi, przegrywając rywalizację z klubowym kolegą, Henrykiem Kempnym. W sezonie 1956 Legia była pierwszym mistrzem Polski, który zagrał w Pucharze Europy Mistrzów Klubowych, jednak odpadła w rundzie wstępnej po przegranym dwumeczu ze Slovanem Bratysława. Pohl odszedł z Legii po tym, gdy pojawiła się propozycja gry dla Górnika Zabrze, a działacze Legii nie namawiali go na pozostanie w klubie.
Górnik Zabrze (1957–1967).
W sezonie 1957 drużynę Górnika objął węgierski trener Zoltán Opata, który był zorientowany na słabe punkty zespołu. Opata postanowił wzmocnić atak, dlatego ściągnął do zespołu Pohla – uważanego wtedy za najlepszego zawodnika Legii Warszawa. Pohl za parafowanie umowy otrzymał skrzynkę niedostępnych wówczas na rynku pomarańcz, pieniądze, za które kupił samochód oraz etat w kopalni Concordia. Pierwszy mecz w barwach Górnika rozegrał w ramach III rundy Pucharu „Sportu” (0:13, 10 lutego 1957 roku) przeciwko Kolejarzowi Czechowice. Pohl wystąpił na pozycji prawego łącznika i przypieczętował to spotkanie trzema zdobytymi bramkami. Oficjalny debiut Pohla miał miejsce w 1/8 finału Pucharu Polski przeciwko Lechii Gdańsk (0:3, 17 marca 1957 roku), zaś premierowe trafienie zaliczył w tymże spotkaniu. Przed rewanżowym meczem z Legią, Pohl wspólnie z Edmundem Kowalem został zawieszony przez Opatę na pół roku. Odsunięcie od drużyny było wynikiem niesportowego trybu życia piłkarzy oraz nadmiernym spożywaniem alkoholu. Na dwie kolejki przed końcem sezonu Górnik po wygranej z Gwardią Warszawa był bliski zdobycia pierwszego w historii klubu mistrzostwa Polski. Działacze odwiesili dyskwalifikację nałożoną na Pohla, gdyż przez trenera był uważany za niezbędnego zawodnika i ustawił go w obu meczach na prawym skrzydle. W spotkaniu przeciwko Lechowi Poznań (1:4, 10 listopada 1957 roku) Pohl zdobył hat tricka, zaś w meczu z Odrą Opole (8:1, 1 grudnia 1957 roku) czterokrotnie pokonał bramkarza przyjezdnych, stając się tym samym pierwszym piłkarzem w historii klubu, który strzelił więcej niż trzy gole w ligowej potyczce. Po porażce Gwardii w przedostatniej kolejce z Lechem, Górnik ostatecznie został mistrzem Polski, natomiast w rozgrywkach o Puchar Polski przegrał w finale z ŁKS-em Łódź (2:1, 20 lipca 1957 roku) po honorowym trafieniu Pohla.
W sezonie 1958 Pohl ponownie został zawieszony przez zarząd klubu. Do zespołu wrócił po trzymiesięcznej dyskwalifikacji na cztery ostatnie mecze sezonu z Lechią Gdańsk, Ruchem Chorzów, Wisłą Kraków i ŁKS-em Łódź. Po zakończeniu sezonu Pohl został zaproszony przez ŁKS na tournée po RFN, Belgii oraz Francji, gdzie w towarzyskim spotkaniu przeciwko TSV 1860 Monachium zdobył dwie bramki. Sezon 1958 był ostatnim dla szkoleniowca Opaty, który zrezygnował z pracy w Zabrzu. Górnik zakończył rozgrywki ligowe na trzecim miejscu, a trener argumentował tę pozycję złym trybem życia niektórych graczy, co przełożyło się ostatecznie na wyniki zespołu. Do tego grona Opata zaliczył Pohla, który według niego spożywał wódkę. Rozgrywki o Puchar Polski nie były rozgrywane, ponieważ zostały zawieszone do 1962 roku.
W sezonie 1959 nowym szkoleniowcem Górnika został węgierski trener János Steiner, z którym Pohl współpracował w Legii. Steiner zmienił ustawienie drużyny, a Pohla przesunął z pozycji prawoskrzydłowego na łącznika. W sezonie 1959 Pohl zdobył 21 bramek, co dało mu ex aequo z Janem Liberdą z Polonii Bytom tytuł najlepszego strzelca rozgrywek ligowych. W spotkaniu przeciwko Górnikowi Radlin (6:0, 1 sierpnia 1959) oraz Polonii Bydgoszcz (6:2, 22 sierpnia 1959 roku) strzelił po cztery gole. Górnik zapewnił sobie tytuł mistrzowski na trzy kolejki przez zakończeniem rozgrywek, gdy po bramce Pohla pokonał Legię (1:0, 4 października 1959).
W sezonie 1960 szkoleniem piłkarzy Górnika zajął się Czech Wilhelm Lugr, jednak słaba postawa drużyny przyczyniła się do kolejnej zmiany na tym stanowisku. W lipcu nowym trenerem został Augustyn Dziwisz. Górnik zajął trzecie miejsce na zakończenie ligowych rozgrywek (przegrywając rywalizację z Ruchem o dwa punkty), natomiast Pohl pocieszał kibiców na łamach prasy słowami: "Ruch grał równo przez cały sezon i zdobył zasłużenie mistrza ligi. Mam jednak wrażenie, że najlepszym polskim zespołem jest nadal Górnik Zabrze". Po tragicznej śmierci Edmunda Kowala, Pohl otrzymał nowe zadania na boisku. Dotychczas odpowiadał wyłącznie za strzelanie bramek, jednak od wyjazdowego spotkania z Wisłą Kraków (1:4, 9 października 1960 roku) zaczął wspomagać pomocników i kreować ataki. Mimo zmiany założeń taktycznych, Pohl z dziesięcioma strzelonymi bramkami był drugim najlepszym strzelcem w zespole Górnika.
W sezonie 1961 Górnik z przewagą ośmiu punktów nad Polonią Bytom zwyciężył w walce o mistrzostwo Polski. Pohl strzelił dwadzieścia cztery bramki w rozgrywkach ligowych i zdobył tym samym tytuł najlepszego strzelca. W spotkaniu przeciwko Polonii Bydgoszcz (0:5, 26 marca 1961 roku) Pohl rozciął nogę na kamieniu pokrywającym boisko, w związku z czym założono mu szwy. Mimo odniesionej kontuzji Pohl wystąpił tydzień później w domowym spotkaniu przeciwko Legii (5:1, 9 kwietnia 1961 roku), co było podyktowane licznymi kontuzjami i chorobami w drużynie. Grając przeciwko Polonii Bydgoszcz Pohl zdobył hat tricka, natomiast z Legią Warszawa czterokrotnie pokonał bramkarza przyjezdnych. Oba spotkania weszły w serię siedmiu kolejnych meczów (trwała ona od 26 marca do 25 maja 1961 roku), w których Pohl zdobył gola. W 1961 roku zespół Górnika po raz pierwszy w historii wystąpił w europejskich pucharach, chodź wcześniej dwukrotnie był mistrzem kraju. Debiutując w Pucharze Europy Mistrzów Klubowych Górnik trafił na mistrza i zdobywcę Pucharu Anglii – Tottenham Hotspur. Zabrzanie odpadli z rozgrywek już na starcie przegrywając dwumecz 5:10, a po bramce w obu spotkaniach strzelił Pohl (4:2, 13 września oraz 8:1, 20 września 1961 roku).
W 1962 roku skrócono sezon do rundy wiosennej i podzielono zespoły na dwie grupy, aby przeorganizować rozgrywki do systemu jesień–wiosna. Górnik Zabrze wygrał swoją grupę, więc w barażu o mistrzostwo Polski zmierzył się z Polonią Bytom – zwycięzcą drugiej grupy. Pohl zdobył w sezonie 1962 wicemistrzostwo, ponieważ Górnik przegrał dwumecz: w pierwszym spotkaniu wygrała Polonia (1:4, 21 czerwca 1962 roku), zaś w wygranym rewanżu (1:2, 1 lipca 1962 roku) nie udało odrobić się straty. W meczach ligowych Pohl strzelił 12 bramek, co pozwoliło mu na zajęcie drugiego miejsca w klasyfikacji strzelców. Rywalizację przegrał z Janem Liberdą – zdobywcą 16 goli. Po czterech latach reaktywowano rozgrywki Pucharu Polski, w których Górnik doszedł do finału. W meczu rozgrywanym na Stadionie Śląskim zwycięstwo odniosło Zagłębie Sosnowiec (2:1, 22 lipca 1962 roku), a honorową bramkę dla zabrzan strzelił Pohl.
W sezonie 1962/1963 Górnik pod wodzą Edwarda Cebuli, który zastąpił po niespełna dwóch miesiącach Feliksa Karolka, zdobył kolejne mistrzostwo Polski. W październiku 1962 roku Pohl został zdyskwalifikowany na trzy miesiące po tym, jak po meczu reprezentacyjnym przeciwko Czechosłowacji zamówił do obiadu piwo. Pohl nie wystąpił przez to w sześciu ligowych kolejkach oraz rozgrywkach Pucharu Polski. Pohl po zakończeniu sezonu wziął udział z Górnikiem w turnieju Interligi w Stanach Zjednoczonych. Górnik doszedł do półfinału turnieju, w którym przegrał z West Ham United. Pierwszy mecz zakończył się remisem (1:1, 31 lipca 1963 roku) po bramce Pohla, więc rozegrano drugie spotkanie mające wyłonić zwycięzcę. W nim lepsi okazali się Anglicy (0:1, 4 sierpnia 1963 roku), którzy spotkali się w finale z Duklą Praga. W meczu grupowym przeciwko Realowi Valladolid Pohl strzelił w pierwszej połowie dwie bramki.
W sezonie 1963/1964 Górnik obronił mistrzostwo Polski z poprzedniego sezonu. W meczu przeciwko Unii Racibórz (2:0, 14 września 1963 roku) Pohl strzelił bramkę, która była setnym ligowym trafieniem w barwach Górnika. W domowym spotkaniu z Wisłą Kraków (4:0, 6 listopada 1963 roku) zdobył hat tricka. W Pucharze Europy Mistrzów Klubowych Górnik odpadł w 1/8 finału, przegrywając dwumecz z Duklą Praga. W rewanżowym spotkaniu (4:1, 20 listopada 1963 roku) Pohl pokonał bramkarza Pavela Koubę, jednak sędzia nie uznał bramki dopatrując się zagrania ręką. Czechosłowacki fotoreporter tygodnika "Start", Josef Toth, skomentował decyzję arbitra słowami: "Stałem w pierwszej połowie za bramką Kouby. (…) Pohl zdobył bramkę prawidłowo". Pod koniec sezonu Górnik rozegrał w Wiedniu mecz towarzyski z reprezentacją Austrii (1:2, 10 czerwca 1964 roku), w którym jedna z bramek była autorstwa Pohla.
W sezonie 1964/1965 piłkarze Górnika zdobyli dublet: mistrzostwo Polski oraz Puchar Polski. W finale pokonali Czarnych Żagań (4:0, 2 czerwca 1965 roku), a klasycznego hat tricka zaliczył Pohl. Trzy bramki strzelił również w wygranym meczu ligowym (6:3, 2 września 1964 roku) przeciwko Śląskowi Wrocław. Pohl zdobył w lidze szesnaście goli, co w klasyfikacji na najlepszego strzelca dało mu ex aequo z Andrzejem Jarosikiem drugie miejsce. W Pucharze Europy Mistrzów Klubowych Górnik odpadł na początku rozgrywek. Po remisowym dwumeczu z Duklą Praga, konieczne było rozegranie meczu barażowego, który również nie przyniósł rozstrzygnięcia (0:0, 14 października 1964 roku). Kwestię awansu rozwiązało losowanie, w którym więcej szczęścia miał czechosłowacki zespół. Awans Górnikowi do dalszej fazy rozgrywek mógł zapewnić Pohl, jednak w meczu rewanżowym (3:0, 20 września 1964 roku) przy stanie 1:0 nie wykorzystał rzutu karnego.
W sezonie 1965/1966 po trzech kolejkach ligowych nowym trenerem Górnika został Władysław Giergiel. Zrewolucjonizował on styl gry drużyny i zmienił ustawienie na 4–2–4, które przy umiejętnościach Pohla stwarzało nieustanne zagrożenie dla przeciwników. Górnik po raz kolejny został mistrzem Polski, jednak Pucharu Polski z poprzedniego sezonu nie obronił. Po dogrywce przegrał bowiem mecz finałowy z Legią (1:2 pd., 15 sierpnia 1966 roku). W spotkaniu z Zagłębiem Sosnowiec (6:2, 15 sierpnia 1965 roku) Pohl ustrzelił hat tricka. Sezon ligowy zakończył zdobywając szesnaście bramek, dzięki czemu zajął drugie miejsce w klasyfikacji na najlepszego strzelca, przegrywając rywalizację z klubowym kolegą, Włodzimierzem Lubańskim. W Pucharze Europy Mistrzów Klubowych Górnik odpadł w ćwierćfinale po przegranym dwumeczu ze Spartą Praga. Pohl wystąpił również w czterech meczach grupowych Pucharu Intertoto. Pomimo wygrania przez Górnik grupy B3, piłkarze nie zagrali w ćwierćfinale ze względu na przepisy.
W sezonie 1966/1967 Górnik pod wodzą nowego trenera Gézy Kalocsaya wywalczył kolejne mistrzostwo Polski. W Pucharze Europy Mistrzów Klubowych Górnik odpadł w ćwierćfinale po przegranym dwumeczu z CSKA Sofia. W rewanżowym meczu (3:0, 7 grudnia 1966 roku) Pohl zdobył dwie bramki oraz nie wykorzystał w 68. minucie rzutu karnego, którego sam wywalczył. W klasyfikacji na najlepszego strzelca w Pucharze Europy zajął trzecie miejsce. Katowicki Sport sklasyfikował Pohla jako czwartego zawodnika rundy jesiennej, argumentując swój wybór w sposób: "Nie zawsze starczyło mu sił, by w odpowiednim tempie hasać po boisku choćby przez 70 minut, ale kiedy włączał się do akcji, wówczas bramce przeciwnika groziło największe niebezpieczeństwo". Pohl spędzał na boisku coraz mniej czasu i sam deklarował chęć odejścia. Latem 1967 roku Kalocsay stwierdził, że nie bierze Pohla pod uwagę w nowym sezonie. Pohl zakończył piłkarską karierę w wieku 34 lat.
Schyłek kariery (1967–1975).
W sezonie 1967/1968 Pohl został włączony przez Gézę Kalocsaya do sztabu szkoleniowego Górnika jako asystent, choć miał propozycję grania dla Cracovii oraz Baníka Ostrawa. W lutym 1968 roku Pohl otrzymał zgodę na wyjazd do Stanów Zjednoczonych, gdzie pracował przy malowaniu zbiorników na paliwo oraz występował w polonijnych klubach: Polonii Nowy Jork (1968–1969) i Vistuli Garfield (1969–1970). Rekomendacje umożliwiającą Pohlowi wyjazd podpisał prezes Górnika, Eryk Wyra, która brzmiała: "Zarząd zaświadcza, że w/w jako czołowy zawodnik naszego klub oraz długoletni reprezentant Polski Ludowej cieszy się w klubie jak najlepszą opinią. Jego wysokie kwalifikacje jako zawodnika oraz nie mniejsze umiejętności instruktorskie predystynują go do dalszego czynnego uprawiania sportu na terenie USA według życzeń i odpowiednich warunków, które zostaną ustalone w czasie pobytu w USA". Po powrocie do Polski zajął się szkoleniem młodzieży w Górniku Zabrze oraz pracą jako górnik dołowy. W latach 1972–1975 był asystentem trenerów Górnika: w sezonie 1971/1972 Antoniego Brzeżańczyka, w sezonie 1972/1973 Jana Kowalskiego i Gyula Szücsa, zaś w sezonach 1973/1974 oraz 1974/1975 Teodora Wieczorka.
Kariera reprezentacyjna.
Pohl był reprezentantem Polski w latach 1955–1965. Wystąpił w tym czasie w 46 meczach i zdobył 39 bramek. Zadebiutował w kadrze prowadzonej przez selekcjonera Ryszarda Koncewicza w towarzyskim spotkaniu przeciwko Rumunii (2:2, 29 maja 1955 roku), zaś pierwszą bramkę zdobył w meczu z reprezentacją Bułgarii (1:2, 26 sierpnia 1956 roku). W trakcie wieloletniej kariery reprezentacyjnej Pohl raz pełnił funkcję kapitana, a miało to miejsce w spotkaniu z reprezentacją RFN-u (0:2, 8 października 1961 roku). Po meczu z Czechosłowacją (2:1, 28 października 1962 roku) Pohl mimo zakazu, jaki wydał selekcjoner Ryszard Koncewicz wypił do kolacji piwo. Nie występował przez to w kadrze blisko dwa lata, choć pierwotnie nałożono na niego trzymiesięczną dyskwalifikację. Do drużyny wrócił na towarzyskie spotkanie przeciwko Czechosłowacji (2:1, 13 września 1964 roku), ówczesnemu wicemistrzowi świata, w którym zdobył dwa gole. Ostatnią bramkę dla reprezentacji Pohl strzelił Finlandii (7:0 24 października 1965 roku), zaś karierę zakończył po eliminacyjnym meczu do mistrzostw świata przeciwko Włochom (6:1, 1 listopada 1965 roku). 
Letnie Igrzyska Olimpijskie 1960.
W eliminacjach do igrzysk olimpijskich w Rzymie oraz turnieju głównym, reprezentacja Polski była prowadzona przez Jeana Prouffa. Pohl wystąpił we wszystkich czterech meczach eliminacyjnych przeciwko reprezentacji Finlandii (1:3, 18 października 1959 roku oraz 6:2, 8 listopada 1959 roku) i RFN-u (0:3, 25 listopada 1959 roku oraz 3:1, 18 kwietnia 1960 roku). W pierwszym spotkaniu z Finlandią Pohl strzelił jedną bramkę, natomiast w rewanżu zdobył hat tricka. Pohl strzelił również gola w wyjazdowym meczu przeciwko reprezentacji RFN-u, jednak to oraz rewanżowe spotkanie zostało uznane za grę nieoficjalną. Po czterech zwycięstwach w eliminacjach, Polska wywalczyła awans na igrzyska olimpijskie z pierwszego miejsca w grupie 2.
Na igrzyskach olimpijskich Pohl wystąpił we wszystkich trzech meczach grupowych. Reprezentacja Polski wygrała z Tunezją (6:1, 26 sierpnia 1960 roku) oraz przegrała z Danią (1:2, 29 sierpnia 1960 roku) i Argentyną. W spotkaniu przeciwko reprezentacji Tunezji Pohl zdobył pięć bramek, dzięki czemu wspólnie z Sophusem Nielsenem, Gottfriedem Fuchsem, Herbertem Carlssonem, Teodorem Fernándezem, Ferencem Benem i Nilsem Petersenem stał się jednym z siedmiu zawodników w historii turnieju olimpijskiego, którzy w jednym spotkaniu strzelili co najmniej pięć goli. Polska zajęła trzecie miejsce w grupie C i odpadła z turnieju, zaś mecz z Argentyną został uznany za nieoficjalny. W klasyfikacji najlepszych strzelców Pohl zajął trzecie miejsce.
Statystyki.
Reprezentacyjne w latach 1955–1965.
• - mecze nieoficjalne
Życie prywatne.
Ernest Pohl był żonaty z Marianną z domu Jaschik, z którą miał dwie córki: Klaudię i Sybillę. Z wykształcenia był technikiem górnikiem oraz instruktorem piłki nożnej. Nosił boiskowe przydomki: "Nochal", "Yła" oraz "Ewa". W latach 1952–1990 posługiwał się nazwiskiem w formie Pol, co było wynikiem administracyjnej zmiany przeprowadzonej przez Biuro Ewidencji Ludności przy komisariacie Milicji Obywatelskiej w Rudzie Śląskiej. W 1990 roku pod naciskiem żony zdecydował się na wyjazd do Niemiec, gdzie wcześniej wyemigrowały jego córki. Wnukiem Pohla był Adrian Karkoschka, niegdyś zawodnik juniorskich reprezentacji Niemiec i SC Freiburg. Pohl zmarł 12 września 1995 roku w szpitalu w Hausach na raka trzustki.
Upamiętnienia.
Od 2001 roku organizowany jest w Zabrzu międzynarodowy turniej juniorów im. Ernesta Pohla. Rozgrywki zostały zainicjowane w ramach uczczenia pamięci Pohla przez Jana Kowalskiego, byłego zawodnika Górnika Zabrze.
Od 9 czerwca 2005 roku decyzją rady miasta, stadion znajdujący się w Zabrzu przy ulicy Roosevelta 81 nosi oficjalną nazwę im. Ernesta Pohla. Z uwagi na identyfikację marketingową obiektu wprowadzono w 2016 roku nazwę "Arena Zabrze", która ma służyć pozyskiwaniu partnerów i działaniom biznesowym.
W 2015 roku Pohl został upamiętniony w Rudzie Śląskiej przez urząd miejski. Na robotniczym osiedlu Ficinus została zainstalowana stała wystawa ciągnąca się wzdłuż ulicy Kubiny. Na kamiennym ogrodzeniu zaprezentowano w formie tablic sylwetki 44 osób zasłużonych dla miasta, wśród nich Pohla.
W 2018 roku w budynku klubowym Slavii Ruda Śląska odsłonięto tablicę upamiętniającą Ernesta Pohla jako wychowanka i reprezentanta Polski. Powstanie tablicy było możliwe dzięki kibicom, którzy zaangażowali się w zbiórkę pieniężną zorganizowaną przez działaczy Slavii.
Od 2021 roku członek Klubu Wybitnego Reprezentanta.

</doc>
<doc id="131681" url="https://pl.wikipedia.org/wiki?curid=131681" title="Yahoo">
Yahoo



</doc>
<doc id="131683" url="https://pl.wikipedia.org/wiki?curid=131683" title="Bananowiec">
Bananowiec



</doc>
<doc id="131686" url="https://pl.wikipedia.org/wiki?curid=131686" title="Dyspersja (matematyka)">
Dyspersja (matematyka)



</doc>
<doc id="131690" url="https://pl.wikipedia.org/wiki?curid=131690" title="Protosfera">
Protosfera

Protosfera - zewnętrzna, bardzo rozrzedzona i zjonizowana warstwa atmosfery ziemskiej, zawierająca protony, część egzosfery. Znajduje się powyżej 1500 km, stopniowo przechodzi w przestrzeń międzyplanetarną i trudno jest ustalić jej górną granice. Jest to ostatnia część ziemskiej atmosfery.

</doc>
<doc id="131696" url="https://pl.wikipedia.org/wiki?curid=131696" title="Moduł ściśliwości">
Moduł ściśliwości

Moduł ściśliwości (współczynnik ściśliwości) określa odporność na zmianę objętości ciała pod wpływem zmiany ciśnienia. Formalnie współczynnik ściśliwości można zdefiniować jako:
gdzie:
Znak minus pochodzi stąd, że zwiększanie ciśnienia powoduje zmniejszanie objętości ciała i z tego powodu pochodna jest ujemna. Dla gazu doskonałego współczynnik ściśliwości zależy od ciśnienia. Zależność ta jest różna dla różnych przemian gazowych.
Przemiana izotermiczna.
W przemianie izotermicznej
Po zróżniczkowaniu
Podstawiając to wyrażenie do wzoru definiującego formula_8 dostaniemy
Przemiana adiabatyczna.
W przemianie adiabatycznej:
gdzie:
Wyrażenie to można zlogarytmować
a następnie wyznaczyć różniczkę
skąd
Dla gazów jest używana także inna wielkość zwana współczynnikiem ściśliwości (współczynnik kompresji) – jest to wielkość bezwymiarowa określająca odchylenie zachowania gazu rzeczywistego od gazu doskonałego.

</doc>
<doc id="131697" url="https://pl.wikipedia.org/wiki?curid=131697" title="Arsene Wenger">
Arsene Wenger



</doc>
<doc id="131699" url="https://pl.wikipedia.org/wiki?curid=131699" title="Elvis Stojko">
Elvis Stojko

Elvis Stojko (ur. 22 marca 1972 w Newmarket) – kanadyjski łyżwiarz figurowy, startujący w konkurencji solistów. Jest dwukrotnym wicemistrzem olimpijskim z Lillehammer i Nagano (1994, 1998), trzykrotnym mistrzem świata (1994, 1995, 1997), mistrzem czterech kontynentów (2000), medalistą finału Grand Prix (zwycięstwo w 1996) oraz siedmiokrotnym mistrzem Kanady. Zakończył karierę amatorską w 2002.
Był pierwszym łyżwiarzem, który podczas zawodów wykonał kombinację skoków poczwórny-podwójny (mistrzostwa świata w 1991), również pierwszym, który wykonał kombinację poczwórny-potrójny skok (mistrzostwa świata w 1997).

</doc>
<doc id="131700" url="https://pl.wikipedia.org/wiki?curid=131700" title="Britannic">
Britannic



</doc>
<doc id="131710" url="https://pl.wikipedia.org/wiki?curid=131710" title="Ulrich Salchow">
Ulrich Salchow

Karl Emil Julius Ulrich Salchow (ur. 7 sierpnia 1877 w Kopenhadze, zm. 19 kwietnia 1949 w Sztokholmie) – szwedzki łyżwiarz figurowy, który zdominował konkurencję jazdy solowej mężczyzn na początku XX wieku.
Salchow zwyciężał dziesięciokrotnie w łyżwiarskich mistrzostwach świata w latach 1901–1905 i 1907–1911. Jest to współcześnie trudny do pobicia rekord, który dzieli ze słynną norweską łyżwiarką figurową Sonją Henie. Ponadto Salchow stawał trzykrotnie na drugim miejscu podium mistrzostw świata. Jest on również dziewięciokrotnym mistrzem Europy (1898-1900, 1904, 1906-1907, 1909-1910, 1913). Gdy łyżwiarstwo figurowe pojawiło się po raz pierwszy podczas Letnich Igrzysk Olimpijskich w Londynie w 1908 z łatwością zdobył tytuł mistrzowski. Ponownie, bez sukcesów, brał udział w igrzyskach w Antwerpii w 1920.
W 1909 r. Ulrich Salchow wykonał podczas zawodów skok wykonywany w jeździe tyłem z wewnętrznej krawędzi łyżwy, po którym wylądował na zewnętrznej krawędzi drugiej łyżwy – skok ten nosi nazwę salchow.
Był mężem dentystki, Anne-Elisabeth Salchow.
Po zakończeniu kariery zawodniczej Salchow nadal działał w sporcie – w latach 1925-1937 był przewodniczącym Międzynarodowej Unii Łyżwiarskiej (ISU). Ponadto w latach 1928–1939 był prezesem szwedzkiego klubu sportowego AIK Fotboll.
Zmarł w wieku 71 lat. Został pochowany na cmentarzu Norra begravningsplatsen.

</doc>
<doc id="131711" url="https://pl.wikipedia.org/wiki?curid=131711" title="Kristiania">
Kristiania



</doc>
<doc id="131714" url="https://pl.wikipedia.org/wiki?curid=131714" title="Davos">
Davos

Davos (gsw. "Tafaas", "Tafaa"; rm. "Tavau"; wł. "Tavate") – miasto i gmina uzdrowiskowa w południowo-wschodniej Szwajcarii, w kantonie Gryzonia, w regionie Prättigau/Davos. Jest największą gminą w regionie zarówno pod względem liczby mieszkańców jak i powierzchni. Leży nad rzeką Landwasser. Położone na wysokości 1 560 m n.p.m. jest najwyżej położonym miastem w Europie. Miasto znane jest głównie z odbywającego się tutaj co roku Światowego Forum Ekonomicznego. 
Historia.
W 1868 roku Alexander Spengler wraz z Holendrem Willemem Janem Holsboerem otwiera wzorowane na Sokołowsku pierwsze sanatorium leczenia gruźlicy - "Kuranstalt Spengler-Holsboer". 
Miasto stało się popularnym uzdrowiskiem zimowym pod koniec XIX wieku. Akcję swojej powieści Czarodziejska góra osadził w nim niemiecki pisarz Thomas Mann.
Demografia.
W Davos mieszka 10 832 osób. W 2020 roku 27,5% populacji gminy stanowiły osoby urodzone poza Szwajcarią. 
Podział administracyjny.
Miasto podzielone jest na sześć dzielnic "(Ortsteil)": 
Religia.
W Davos działalność religijną prowadzi Ewangelicko-reformowany Kościół Szwajcarii, Kościół rzymskokatolicki oraz Świadkowie Jehowy.
Sport.
W mieście siedzibę ma hokejowy klub sportowy HC Davos startujący w szwajcarskiej lidze National League. Swoje mecze rozgrywa na Vaillant Arena, gdzie odbywa się też coroczny międzynarodowy towarzyski turniej o Puchar Spenglera.
Współpraca.
Miejscowości partnerskie:
Transport.
Przez teren miasta przebiegają drogi główne nr 28 oraz nr 417. 
Linki zewnętrzne.
Tereny narciarskie w Szwajcarii

</doc>
<doc id="131715" url="https://pl.wikipedia.org/wiki?curid=131715" title="Punycode">
Punycode

Punycode, zdefiniowany w , jest konwersją łańcuchów Unicode do ograniczonej strony kodowej obsługiwanej przez serwery DNS. Adresy URL w kodowaniu Punycode mają postać: "xn--znakiascii-kodznakowunicode", na przykład:

</doc>
<doc id="131716" url="https://pl.wikipedia.org/wiki?curid=131716" title="Ułamek masowy">
Ułamek masowy

Ułamek masowy, udział masowy ( ułamek wagowy, udział wagowy) – jeden ze sposobów wyrażenia stężenia substancji w mieszaninie, zdefiniowany jako stosunek masy danego składnika do masy całej mieszaniny (wyrażonych w tej samej jednostce):
Ułamek masowy jest więc wielkością niemianowaną, natomiast suma ułamków masowych wszystkich składników danej mieszaniny jest równa jedności. Można powiedzieć, że ułamek masowy określa liczbę jednostek masy (np. gramów) substancji w jednostce masy (1 gramie) mieszaniny. Ułamek masowy wyrażony w procentach nazywany jest stężeniem procentowym masowym (lub stężeniem procentowym, gdy wiadomo, że nie chodzi o stosunek objętości), którego jednak nie należy mylić ze stężeniem masowym, będącym stosunkiem masy składnika do objętości mieszaniny.

</doc>
<doc id="131717" url="https://pl.wikipedia.org/wiki?curid=131717" title="Christiania">
Christiania

Gminy w USA:

</doc>
<doc id="131718" url="https://pl.wikipedia.org/wiki?curid=131718" title="Eurypylos (syn Euemona)">
Eurypylos (syn Euemona)

Eurypylos – syn Euajmona, króla Ormenion w Tesalii, uczestnik walk o Troję.
Po podziale łupów otrzymał wykonaną przez Heraklesa skrzynkę z wizerunkiem Dionizosa; po otwarciu jej ogarnął go szał; wyrocznia delficka nakazała mu złożyć skrzynkę w miejscu, gdzie składają ofiary z ludzi; w Patrai Eurypylos trafił na taką uroczystość poświęconą Artemidzie i tam złożył swój dar; stał się przyczyną zaniechania krwawych ofiar dla Artemidy i wprowadzenia kultu Dionizosa.

</doc>
<doc id="131719" url="https://pl.wikipedia.org/wiki?curid=131719" title="Czasy nowożytne">
Czasy nowożytne



</doc>
<doc id="131720" url="https://pl.wikipedia.org/wiki?curid=131720" title="Ain">
Ain



</doc>
<doc id="131721" url="https://pl.wikipedia.org/wiki?curid=131721" title="Pemikan">
Pemikan

Pemikan (kri "pimîhkân", "pemmicane", czyli tłuszcz) – suszone mięso. Nazwą tą określa się zakonserwowane przez suszenie na słońcu chude mięso upolowanych zwierząt (najczęściej bizonów, łosi lub jeleni) lub ryb, pokrojone w cienkie paski lub plastry, następnie rozdrobnione, wymieszane z bizonim łojem i kwaśnymi jagodami lub suszonymi rajskimi jabłkami, po czym umieszczane w zszytych ze skóry jeleni długich, wąskich rurkach lub bochenkach. Skórzany wałek wypełniony pemikanem potrafił osiągać długość 90 cm.
Taka metoda przygotowywania mięsa stosowana była powszechnie przez Indian północnoamerykańskich żyjących w rejonie Wielkich Jezior i Wielkich Równin. Tak zakonserwowane mięso mogło być przechowywane przez długi czas, nawet kilka miesięcy. Było też wygodne w użyciu w trakcie wielodniowych wypraw łowieckich lub wojennych poza obozowisko. Metoda ta umożliwiała także bardziej racjonalne korzystanie z mięsa upolowanych zwierząt. Indianie jeszcze przed erą podbojów Ameryki przez Europejczyków, czyli przed uzyskaniem dostępu do broni palnej, potrafili upolować w krótkim czasie dużą liczbę zwierząt, a więc większość pochodzącego z nich mięsa bez znajomości sposobu jego konserwacji w krótkim czasie popsułaby się i zmarnowała.
Pierwotny lud południowoafrykański, Buszmeni, znał podobne metody konserwacji, a otrzymywany przez nich produkt nazywał się "biltong". Współcześnie tą nazwą w Południowej Afryce określa się jednak po prostu lekko posolone i wysuszone plastry wołowiny lub mięsa strusia.

</doc>
<doc id="131722" url="https://pl.wikipedia.org/wiki?curid=131722" title="Zauropody">
Zauropody

Zauropody (Sauropoda) – infrarząd dinozaurów z rzędu dinozaurów gadziomiednicznych (Saurischia). Należały do niego największe zwierzęta lądowe, jakie kiedykolwiek stąpały po ziemi. Wszystkie były roślinożerne. Odkryto, że ostatnie z zauropodów, żyjące około 65 mln lat temu na terenie dzisiejszych Indii, mogły żywić się także trawami, na co wskazują przeprowadzone przez Caroline Stromberg i współpracowników badania skamieniałych odchodów znalezionych w Indiach. Wcześniej uważano, że trawy pojawiły się długo po wymarciu dinozaurów (w oligocenie).
Zauropody miały małe głowy na bardzo długich szyjach i długie ogony jako przeciwwagę dla ich szyj. Zęby stępione słupkowate lub łopatkowate, najczęściej rzadko rozmieszczone. Zwierzęta te zwykle poruszały się stosunkowo powoli na czterech grubych, słupowatych, pięciopalczastych nogach o palcach silnie skróconych z tępymi pazurami występującymi tylko na 1 palcu przednich kończyn oraz 1, 2 i 3 palcu kończyn tylnych.
Nozdrza były przesunięte daleko ku tyłowi, umieszczone w górnej części czaszki, czasami bardzo blisko oczu, często jednak daleko za nimi (jak w przypadku brachiozaurów).
Niektóre z późniejszych zauropodów miały częściowo opancerzone ciała, np. tytanozaury.
Występowały co najmniej od wczesnej jury do końca kredy na wszystkich kontynentach włącznie z Antarktydą. Nie jest pewne, czy zauropody pojawiły się już w późnym triasie, czy dopiero w jurze; "Isanosaurus" został opisany jako triasowy zauropod, jednak możliwe, że w rzeczywistości jego skamieniałości odkryto w osadach jurajskich. Do zauropodów należały np.: diplodok, apatozaur, brachiozaur, kamarazaur.
Pożywienie.
Zauropody żywiły się roślinami. W późnej jurze (gdy żyła większość tych zwierząt) rosły paprocie drzewiaste, benetyty, miłorzęby a przede wszystkim araukarie.
Długość szyi, rozmiary ciała i rodzaj uzębienia pozwalają wnioskować o rodzaju pożywienia. Gatunki długoszyjne (brachiozaur) sięgały koron drzew. Lżejsze gatunki (diplodok) przyjmowały często wyprostowaną postawę ciała przy obgryzaniu drzew z liści. Diplodok o cienkich i ostrych zębach mógł się żywić jedynie liśćmi z drzew, natomiast kamarazaur z mocniejszym uzębieniem odgryzał całe pędy a nawet gałęzie.
Zęby zauropodów nie były przystosowane do żucia twardych części roślin, więc zwierzęta połykały kamienie o rozmiarach śliwki czy jabłka, by w umięśnionym żołądku rozcierać nimi połknięty pokarm.
Definicja filogenetyczna.
Pierwszą definicję filogenetyczną zauropodów przedstawili Salgado, Coria i Calvo (1997), definiując Sauropoda jako klad obejmujący ostatniego wspólnego przodka "Vulcanodon karibaensis" i euzauropodów oraz wszystkich jego potomków. W późniejszych publikacjach proponowane były także inne definicje: Wilson i Sereno (1998) zdefiniowali zauropody jako klad obejmujący rodzaj "Saltasaurus" i wszystkie zauropodomorfy bliżej spokrewnione z nim niż z rodzajem "Plateosaurus", natomiast Yates (2007) zdefiniował zauropody jako największy (obejmujący najwięcej gatunków) klad, do którego należy "Saltasaurus loricatus", ale do którego nie należy "Melanorosaurus readi". Analizy filogenetyczne sugerują, że wiele zauropodomorfów tradycyjnie zaliczanych do prozauropodów, takie jak np. masospondyle, "Anchisaurus" czy "Melanorosaurus" jest bliżej spokrewnionych z saltazaurem i innymi zauropodami w tradycyjnym rozumieniu niż z plateozaurem, co zgodnie z definicją proponowaną przez Wilsona i Sereno (1998) oznaczałoby, że należałoby je zaliczyć do Sauropoda. M.in. z tego powodu McPhee i współpracownicy (2014) opowiadają się za przyjęciem najstarszej zaproponowanej definicji filogenetycznej zauropodów, tj. definicji zaproponowanej przez Salgado, Corię i Calvo (1997).
Klasyfikacja.
infrarząd: zauropody (Sauropoda) "sensu" Salgado, Coria i Calvo (1997)
Filogeneza.
Kladogram według: Wilson, 2002

</doc>
<doc id="131724" url="https://pl.wikipedia.org/wiki?curid=131724" title="AMD Am286">
AMD Am286

AMD Am286 – mikroprocesor firmy AMD produkowany na licencji i 100% zgodny z procesorem Intel 80286. Intelowska wersja tego procesora miała maksymalną prędkość 12,5 MHz, najszybsza wersja AMD była taktowana zegarem o częstotliwości 20 MHz.

</doc>
<doc id="131725" url="https://pl.wikipedia.org/wiki?curid=131725" title="Lord Selkirk">
Lord Selkirk



</doc>
<doc id="131726" url="https://pl.wikipedia.org/wiki?curid=131726" title="AMD Am386">
AMD Am386

Am386 to procesor produkowany przez firmę AMD od 1991, 100% kompatybilny klon intelowskiego i386. Sprzedano miliony egzemplarzy tego chipu i to właśnie od niego rozpoczęła się historia AMD jako głównego konkurenta Intela, do tej pory AMD było postrzegane wyłącznie jako firma produkująca procesory na zamówienie Intela.
Am386 był zaprojektowany i gotowy do produkcji już przed rokiem 1991, ale Intel rozpoczął proces sądowy z AMD o prawa do produkcji tego procesora. AMD wcześniej produkowało inne procesory dla Intela i według jego interpretacji umowa pokrywała wszystkie odmiany chipów, ale według Intela umowa mówiła wyłącznie o i286 i wcześniejszych projektach. Po trwającej kilka lat sprawie, AMD w końcu wygrało i uzyskało prawo sprzedaży Am386, co doprowadziło do większej konkurencji na rynku procesorów i obniżenia cen.
386 produkowane przez Intel były taktowane zegarem 33 MHz, ale AMD zdołało zaprojektować i zbudować chipy o prędkości 40 MHz (w odmianach DX i SX), przedłużając w ten sposób długość użytecznego życia tej architektury. AMD 386DX-40 był bardzo popularny wśród małych producentów komputerów i hobbystów z powodu swoich wysokich osiągów, w większości testów okazywał się on szybszy od i486SX-25, a był przy tym znacznie tańszy. W niektórych zastosowaniach był nawet szybszy od 486DX-33. Dodatkowo jego moc obliczeniowa mogła być zwiększona poprzez dodanie niedrogiego koprocesora matematycznego 387DX, ale nawet po dodaniu tego chipu Am386 był wolniejszy w obliczeniach zmiennoprzecinkowych od 486DX, co oznaczało, że nie nadawał się on raczej jako procesor do gier trójwymiarowych.

</doc>
<doc id="131727" url="https://pl.wikipedia.org/wiki?curid=131727" title="Izoterma Freundlicha">
Izoterma Freundlicha

Izoterma Freundlicha – rodzaj empirycznej izotermy adsorpcji, która opisuje adsorpcję na powierzchniach heterogenicznych (energetycznie niejednorodnych) oraz na adsorbentach mikroporowatych.
Różne formy równania Herberta Freundlicha dla adsorpcji z fazy gazowej:
gdzie:
Równanie to stosuje się szczególnie do adsorpcji na mikroporowatych węglach aktywnych z rozcieńczonych roztworów wodnych związków organicznych – w powyższych równaniach należy zastąpić ciśnienie stężeniem:
W różnych układach eksperymentalnych obserwowana jest ograniczona zgodność danych adsorpcji z równaniem izotermy Freundlicha (przybliżenie fragmentu krzywej odcinkiem prostej). Niektóre izotermy teoretyczne również redukują się do izotermy Freundlicha (np. izoterma GF dla niskich stężeń). W ramach teorii adsorpcji zlokalizowanej na niejednorodnych energetycznie ciałach stałych izotermie Freundlicha odpowiada eksponencjalnie malejąca funkcja rozkładu energii, formula_17 jednak w przeciwieństwie do równań opartych na monowarstwowym równaniu Langmuira, izoterma Freundlicha nie zawiera ograniczenia wielkości adsorpcji monowarstwą.
To empiryczne równanie znalazło również pewne uzasadnienie teoretyczne w ramach teorii potencjałowej Euckena i Polanyi’ego oraz teorii objętościowego zapełniania mikroporów (TOZM) Dubinina i Raduszkiewicza (zob. izoterma DR). Może być również uważane za jedno z rozwiązań całkowego równania Stoeckliego. W ramach tych teorii równanie Freundlicha opisuje adsorpcję w mikroporach o określonej strukturze i powinno być przedstawione jako:
gdzie:
W układzie logarytmicznym (log(a) od log(c)) dane adsorpcji zgodne z równaniem Freundlicha układają się wzdłuż linii prostej, co pozwala na bardzo łatwe wyznaczanie parametrów równania i opis układów doświadczalnych z pomocą wyznaczonych parametrów.

</doc>
<doc id="131731" url="https://pl.wikipedia.org/wiki?curid=131731" title="Konikotomia">
Konikotomia

Konikotomia "(krikotyreotomia)" – inwazyjna technika stosowana w stanach nagłych jako szybki i doraźny sposób udrożnienia dróg oddechowych, które zostały zablokowane na wysokości lub powyżej szpary głośni. Zabieg laryngologiczny polega na przecięciu więzadła pierścienno-tarczowego, umieszczonego między dolnym brzegiem blaszki chrząstki tarczowatej krtani oraz górnym brzegiem łuku chrząstki pierścieniowatej krtani. 
Nazwa konikotomia (łac. "conicotomia"), wzięła się od nazwy stożka sprężystego (łac. "conus elasticus"), którego częścią jest przecinane podczas tego zabiegu więzadło pierścienno-tarczowe krtani (łac. "ligamentum cricothyroideum laryngis").
Wskazania.
Konikotomia jest postępowaniem z wyboru ze wskazań nagłych w przypadku braku możliwości wentylacji lub konwencjonalnej intubacji pacjenta, stosowana gdy wszystkie pozostałe metody zabezpieczenia drożności dróg oddechowych zawiodły. Alternatywna tracheotomia ma zastosowanie w przypadku zabiegów planowych i przewidywanej długoterminowej wentylacji.
Metoda chirurgiczna.
Skalpelem wykonywane jest nacięcie przez błonę pierścienno-tarczową. Otwór poszerza się za pomocą kleszczyków naczyniowych lub rękojeści skalpela do czasu wprowadzenia wąskiej rurki dotchawiczej. Jest to metoda szybka i skuteczna, a rurka o średnicy 5,0–6,0 mm zapewnia efektywną wentylację.
Wentylacja może być prowadzona 100% tlenem. Konieczne może być stosowanie dużych ciśnień wdechowych.
Konikotomia igłą.
Błonę pierścienno-tarczową nakłuwa się cewnikiem dożylnym na igle o dużym przekroju podłączonej do strzykawki. Nakłucie wykonywane jest pod niewielkim kątem w kierunku doogonowym. Dzięki aspiracji powietrza potwierdza się umieszczenie kaniuli w świetle tchawicy. Zsuwając cewnik z igły wprowadza się go o kilka milimetrów w głąb tchawicy, a igłę usuwa.
Do kaniuli należy podłączyć źródło tlenu o wysokim przepływie na przykład respirator dyszowy. Wentylację prowadzi się w postaci krótkich wstrzyknięć tlenu pod wysokim ciśnieniem, po których następują przerwy na normalny wydech, z częstością oddechową 10/min.
Powikłaniem w konikotomii igłowej jest barotrauma. Maksymalny czas wentylacji pacjenta po konikotomii igłą to 30 minut.

</doc>
<doc id="131732" url="https://pl.wikipedia.org/wiki?curid=131732" title="AMD Am486">
AMD Am486

Am486 - procesor produkowany w latach 90. przez firmę AMD. Klon serii procesorów Intel 80486.
Firma AMD wyprodukowała również serię procesorów AMD Am5x86, które miały wyższe taktowania od innych procesorów klasy 486 i pozwalały użytkownikom komputerów z takimi procesorami na tańszy upgrade.

</doc>
<doc id="131734" url="https://pl.wikipedia.org/wiki?curid=131734" title="Di-Te">
Di-Te



</doc>
<doc id="131735" url="https://pl.wikipedia.org/wiki?curid=131735" title="DiPerTe">
DiPerTe



</doc>
<doc id="131736" url="https://pl.wikipedia.org/wiki?curid=131736" title="DiTe">
DiTe



</doc>
<doc id="131737" url="https://pl.wikipedia.org/wiki?curid=131737" title="Nikolaus Otto">
Nikolaus Otto

Nicolaus August Otto (ur. 10 czerwca 1832 w Holzhausen an der Haide/Taunus, zm. 26 stycznia 1891 w Kolonii) – niemiecki konstruktor i przemysłowiec, wynalazca nazwanego na jego cześć silnika Otto (silnik o zapłonie iskrowym). Nigdy nie ukończył wyższej szkoły, jednakże otrzymał później tytuł doktora honoris causa.
Życiorys.
Otto był synem rolnika, jego ojciec miał również lokalny urząd pocztowy. Otto przeszedł przeszkolenie na sprzedawcę, a po nim zarabiał na utrzymanie jako pomoc przy sprzedaży we Frankfurcie nad Menem i Kolonii.
Już w 1862 roku rozpoczął pierwsze eksperymenty z silnikami czterosuwowymi, które weszły do użytku dopiero od 1876. W 1863 roku zbudował swój pierwszy silnik benzynowy. W 1864 założył razem z inżynierem Eugenem Langenem najpierw pierwszą na świecie fabrykę silników, N.A.Otto Cie, później w 1869 roku Gasmotorenfabrik Deutz (Fabryka Silników Benzynowych Deutz), dzisiejsze Deutz AG. Później wspólnie wynaleźli benzynowy silnik spalinowy (patent z 1877) pracujący według zasady czterech suwów. Jako podstawę swego wynalazku wykorzystali silnik benzynowy Lenoira, który był pierwszą konstrukcją tego rodzaju.
Na Paryskiej Wystawie w roku 1867 po raz pierwszy zaprezentowali publiczności własną wersję silnika benzynowego. Chodziło wtedy o przepływowy silnik tłokowy, gdzie tłoki przekazywały energię przez zębatkę, a nie mechanizm korbowy. Ta nowa konstrukcja silnika zużywała jedną trzecią paliwa w porównaniu do ówcześnie znanych silników. Wynalazcy zostali wyróżnieni złotym medalem w kategorii: ekonomiczne silniki dla małych przedsiębiorstw. Zanim silnik wprowadzono na rynek, zmieniono firmę przedsiębiorstwa z Otto-Langen na Deutz i na tej licencji wybudowano prawie 5 tysięcy sztuk.
W 1876 roku Otto udało się opracować silnik czterosuwowy ze sprężoną mieszanką paliwową. Ten typ silników do dzisiejszego dnia jest podwaliną pod budowę silników spalinowych o zapłonie iskrowym (dlatego wszystkie silniki benzynowe z zapłonem iskrowym i posuwisto-zwrotnym ruchem tłoka, gdzie energia z nich jest przenoszona przez wał korbowy są nazywane silnikami Otto).
W 1884 roku Otto wynalazł elektryczny zapłon dla swoich silników benzynowych. Dzięki tej innowacji stało się możliwe stosowanie innych paliw płynnych jako alternatywy dla benzyny, która była wówczas wyłącznie wykorzystywana. W następstwie dał on nazwę dla tzw. obiegu Otta.
W 1882 r. Wydział Filozofii Uniwersytetu w Würzburgu przyznał mu tytuł doktora honoris causa.
Otto ożenił się z Anną Gossi, z którą miał siedmioro dzieci. Przed dworcem kolejowym Köln-Deutz (w Kolonii, Niemcy) stoi pomnik na cześć Nicolausa Augusta Otto i Eugena Langena. Także szkoły w Bad Schwalbach i w Diez są nazwane jego imieniem.

</doc>
<doc id="131742" url="https://pl.wikipedia.org/wiki?curid=131742" title="Junior Grand Prix w łyżwiarstwie figurowym">
Junior Grand Prix w łyżwiarstwie figurowym

Junior Grand Prix w łyżwiarstwie figurowym (ang. "ISU Junior Grand Prix of Figure Skating") – to cykl zawodów w łyżwiarstwie figurowym juniorów, organizowany przez Międzynarodową Unię Łyżwiarską (ang. "ISU") od sezonu 1997/98.
"Zobacz też: Polacy na zawodach Junior Grand Prix"
Zasady cyklu Junior Grand Prix.
Zawodnicy mogą startować w maksymalnie trzech wybranych zawodach z cyklu Grand Prix, z których w dwóch (wcześniej wyznaczonych) walczą o punkty. Najlepsza szóstka w każdej z kategorii, która zdobędzie najwięcej punktów bierze udział w Finale Junior Grand Prix, często przy okazji finału seniorskiego.
Nie ma stałej listy państw organizujących zawody JGP. Dotychczas (stan na 2018 r.) zawody były rozgrywane w następujących państwach: Andora, Armenia, Australia, Austria, Białoruś, Bułgaria, Chiny, Chińskie Tajpej, Chorwacja, Czechy, Estonia, Francja, Hiszpania, Holandia, Japonia, Kanada, Litwa, Łotwa, Meksyk, Niemcy, Norwegia, Polska, Republika Południowej Afryki, Rosja, Serbia, Słowacja, Słowenia, Stany Zjednoczone, Szwecja, Turcja, Ukraina, Węgry, Wielka Brytania, Włochy.
Zwycięzcy Junior Grand Prix.
Sezon 2020/21.
20 lipca 2020 roku Międzynarodowa Unia Łyżwiarska ze względu na przebieg pandemii COVID-19, problemy logistyczne, jak również utrzymujące się restrykcje dotyczące podróżowania, odwołała cykl zawodów.

</doc>
<doc id="131744" url="https://pl.wikipedia.org/wiki?curid=131744" title="Michał Krasenkow">
Michał Krasenkow

Michał Krasenkow, ros. Михаил Владимирович Красенков (ur. 14 listopada 1963 w Moskwie) – polski szachista i trener szachowy ("FIDE Senior Trainer" od 2012) pochodzenia rosyjskiego, arcymistrz od 1989 roku.
Życiorys.
Z wykształcenia inżynier matematyk. Pierwsze znaczące sukcesy osiągnął w ZSRR (m.in. mistrz Gruzji 1987). Do Polski wyemigrował w 1992; od 1996 posiada polskie obywatelstwo i reprezentuje Polskę na arenie międzynarodowej. Dwukrotny mistrz Polski (w roku 2000 i 2002), trzykrotny wicemistrz (1997, 2001, 2004). Zdobył 14 złotych medali w drużynowych mistrzostwach Polski: w barwach drużyn Stilon Gorzów Wielkopolski (1991, 1993, 1994, 1995, 1997, 1998) i Polonia Plus GSM Warszawa (1999, 2000, 2001, 2002, 2003, 2004, 2005, 2009). Zwycięzca Klubowego Pucharu Europy (1997, w składzie rosyjskiej drużyny Ładia Azow) oraz srebrny medalista (2001, 2003 i 2005, w składzie Polonii Plus GSM Warszawa, 2008 w składzie OSC Baden-Baden).
Wielokrotnie reprezentował Polskę w rozgrywkach drużynowych, m.in. oraz , na których indywidualnie zdobył cztery medale: w 1997 – srebrny za wynik rankingowy i brązowy na I szachownicy oraz w 1999 – srebrny na I szachownicy i brązowy za wynik rankingowy.
Trener i autor wielu artykułów o tematyce szachowej oraz autor trzech książek szachowych wydanych w języku angielskim. W roku 2000 jako pierwszy z Polaków przekroczył poziom 2700 punktów rankingowych, uzyskując w lipcu i październiku 2702 punkty i zajmując 10. miejsce w klasyfikacji światowej.
Starty w mistrzostwach świata systemem pucharowym.
Uczestniczył we wszystkich pięciu pucharowych turniejach o mistrzostwo świata FIDE:
Puchar Świata w szachach 2021 - awans do III rundy.
Życie prywatne.
Żoną Michała Krasenkowa jest rosyjska mistrzyni międzynarodowa, Jelena Krasienkowa.

</doc>
<doc id="131745" url="https://pl.wikipedia.org/wiki?curid=131745" title="Postulat Euklidesa">
Postulat Euklidesa

Postulat Euklidesa, postulat równoległości, piąty aksjomat Euklidesa – jeden z aksjomatów geometrii euklidesowej. Ma on postać:
Nazwa "piąty postulat" jest nazwą historyczną, wynikającą z kolejności jego występowania w Elementach autorstwa Euklidesa. Spośród wielu określeń tego postulatu, określenie postulat Euklidesa, choć bardzo popularne, jest nieco mylące, bowiem każdy z pięciu postulatów jest postulatem Euklidesa i w równej mierze konstytuuje geometrię euklidesową.
Euklides w Elementach, zgodnie z metodologią Arystotelesowską, osobno wyliczał aksjomaty (tj. aksjomaty logiczne i identyczności w dzisiejszej terminologii) i postulaty (tj. aksjomaty pozalogiczne). We współczesnej metodologii nauk określeń postulat i aksjomat używa się zamiennie, stąd niekiedy piąty postulat nazywa się nieprecyzyjnie piątym aksjomatem Euklidesa.
Historia.
Wyjątkowość piątego postulatu wynikała z tego, że od początku wydał się bardziej skomplikowany od pozostałych. Nasuwało to podejrzenia, że może on być wnioskiem z pozostałych, bowiem zgodnie z ówczesnymi wyobrażeniami każdy postulat powinien być prosty i oczywisty. Ponieważ piąty postulat nie był ani prosty, ani oczywisty, całe pokolenia matematyków próbowały go dowieść na podstawie pierwszych czterech. Wszystkie te próby – choć nie mogły się powieść – walnie przyczyniły się do uściślenia pojęć, wysublimowania metod dowodowych. Było to zagadnienie wytyczające przez wiele wieków kierunki rozwoju geometrii.
Na początku XVIII w. matematycy jak dotąd bezskutecznie zmagający się z problemem piątego postulatu zmienili podejście: zamiast podejmować kolejne próby jego dowodzenia, zaczęli starannie wyodrębniać twierdzenia wynikające z wyłącznie pierwszych czterech postulatów, a dołączając zaprzeczenie piątego postulatu, starali się uzyskać sprzeczność. Nieświadomie stworzyli przy tym podwaliny geometrii absolutnej, czyli geometrii opartej na pierwszych czterech postulatach Euklidesa. Największe zasługi mają tutaj Giovanni Gerolamo Saccheri i Lambert.
Przez wiele lat podejmowane nieskuteczne próby znalezienia sprzeczności zrodziły najpierw podejrzenia, a potem przekonanie, że takiej sprzeczności po prostu nie ma, a teoria z zaprzeczonym piątym postulatem jest jak najbardziej poprawna (Gauss, Bolyai, Łobaczewski). Stworzenie przez Kleina modelu dla takiej teorii definitywnie zamknęło problem – aksjomat ten okazał się niezależny od pierwszych czterech.
Współcześnie geometria absolutna jest teorią, która ma dokładnie dwa rozszerzenia do teorii kategorycznej w zależności od tego, czy dołączy się do niej aksjomat Euklidesa o równoległych, czy też jego zaprzeczenie. W pierwszym przypadku jest to geometria euklidesowa, w drugim – geometria hiperboliczna.
Zdania równoważne.
W zasadzie aż do XVII w. wszystkie próby udowodnienia aksjomatu Euklidesa sprowadzały się do „przemycenia” zdania, które dowodzący uważał za wynikające z pierwszych czterech postulatów, a które okazywało się być zdaniem równoważnym piątemu postulatowi. Za każdym razem skutkowało to dalszym przedłużaniem listy takich zdań.
Oto wybór niektórych takich zdań, pominięto w nim oryginalny piąty postulat:
Równoważność powyżej zamieszczonych zdań polega na tym, że
Niektóre z powyższych zdań układają się w pary zdań równoważnych, dla których wynikanie w jedną stronę jest trywialne: [6]→ [13], [1]→ [12], wynikanie w drugą stronę wymaga jakiegoś dowodu, np. [12]→ [1] patrz.
Aksjomat Euklidesa w geometrii afinicznej.
Pierwszy z aksjomatów na powyższej liście jest afiniczną wersją piątego postulatu:
Jego zaletą jest to, że nie odwołuje się do pojęcia kąta prostego, odległości ani do pojęcia porządku (jak w czwartym z wymienionych na liście). Dlatego też jest również wykorzystywane w aksjomatykach geometrii afinicznej.

</doc>
<doc id="131746" url="https://pl.wikipedia.org/wiki?curid=131746" title="Polski Związek Łyżwiarstwa Figurowego">
Polski Związek Łyżwiarstwa Figurowego

Polski Związek Łyżwiarstwa Figurowego (PZŁF) – ogólnokrajowy związek sportowy (stowarzyszenie), działający na terenie Rzeczypospolitej Polskiej, posiadający osobowość prawną, będący jedynym prawnym reprezentantem polskiego łyżwiarstwa figurowego i synchronicznego (we wszystkich konkurencjach i kategoriach wiekowych) w kraju i za granicą. PZŁF zrzesza zawodników, trenerów i działaczy dyscypliny. 
Powstał w 1921 roku jako Polski Związek Łyżwiarski, zrzeszający zarówno łyżwiarzy figurowych, jak i panczenistów. Prezesem został Aleksander Bobkowski. Organizacja początkowo miała swoją siedzibę we Lwowie, ale już w 1922 przeniosła się do Warszawy. Była w kontakcie z Międzynarodową Unią Łyżwiarską, gdyż jej członkiem od roku 1898 było Warszawskie Towarzystwo Łyżwiarskie. W 1957 roku wydzieliły się z niej dwa związki: Polski Związek Łyżwiarstwa Figurowego oraz Polski Związek Łyżwiarstwa Szybkiego. Pierwszym prezesem PZŁF został Zbigniew Iwasiewicz.

</doc>
<doc id="131747" url="https://pl.wikipedia.org/wiki?curid=131747" title="Fuzzy set">
Fuzzy set



</doc>
<doc id="131750" url="https://pl.wikipedia.org/wiki?curid=131750" title="Xerox Star">
Xerox Star

Xerox Star (oficjalnie znany jako 8010) – stacja robocza wprowadzona na rynek jako komercyjny produkt w 1981 r.; stację nazywano też Dandelion lub Dlion. Star został opracowany przez Xerox Systems Development Division, a nie przez Xerox PARC, jak się powszechnie sądzi. Niemniej wiele idei zostało zaczerpniętych z prac Xerox PARC, jak WYSIWYG, Ethernet i usługi sieciowe. Komputer zawierał maszynę wirtualną dla języka programowania Mesa, bezpośredniego prekursora Modula-2 i Modula-3.
Xerox Star został pierwotnie zaprojektowany nie jako samodzielna maszyna, lecz jako część zintegrowanego systemu „personal office system”, połączona z innymi stacjami i usługami sieciowymi za pomocą Ethernetu. Był to pierwszy komercyjny komputer z graficznym interfejsem użytkownika, ze znanymi dzisiaj ikonami i komputerową myszą. Szereg pomysłów zaczerpnięto z wcześniejszego Xerox Alto.
Sprzedano jedynie 15 tys. maszyn, co było komercyjną porażką, ale Star położył podwaliny pod rozwój współczesnych komputerów osobistych. Przytaczana jest opowieść o wizycie w Xerox PARC Steve’a Jobsa z Apple Computer, której efektem miało być zaimplementowanie GUI i myszy w maszynie Lisa, a potem w pierwszym Macintoshu. Jest to częściowa prawda, gdyż Jobs widział w rzeczywistości środowisko programistyczne Smalltalk-80, które zawierało jedynie niewielką część interfejsu Stara i nie miało pulpitu i ikon. Inżynierowie Lisy zobaczyli Stara na jego pierwszym pokazie i postanowili przekształcić interfejs swojego komputera w klasyczny GUI. Pierwszy Macintosh zawierał potem uproszczoną wersję interfejsu Lisy.

</doc>
<doc id="131752" url="https://pl.wikipedia.org/wiki?curid=131752" title="QEMU">
QEMU

QEMU – szybki emulator napisany przez Fabrice Bellarda i dostępny jako wolne oprogramowanie.
QEMU umożliwia uruchomienie kilku systemów operacyjnych jednocześnie na jednej maszynie. Jest podobny do takich projektów jak Bochs czy PearPC, jednak ma kilka cech (np. większą szybkość i obsługę wielu architektur CPU), dzięki którym wyprzedza swoich konkurentów.
Tryby pracy.
QEMU pracuje w dwóch trybach emulacji:
Licencja.
Większość programu jest oparta na licencji LGPL, a sama część emulująca jest na GNU GPL.
Od 6 lutego 2007 również moduł kqemu (przyspieszający około 5-krotnie pracę QEMU) jest dostępny na licencji GNU GPL. Wcześniej moduł ten był darmowy, ale autor nie chciał udostępnić kodu źródłowego, dopóki nie uzyska bliżej nieokreślonej finansowej rekompensaty. Równolegle rozwijał się też otwarty odpowiednik tego modułu, qvm86, jednak, w związku z wydaniem programu VirtualBox na licencji GNU GPL, projekt ów został zamknięty na początku 2007 .

</doc>
<doc id="131753" url="https://pl.wikipedia.org/wiki?curid=131753" title="Intermedia">
Intermedia

Intermedia – projekt hipertekstowy opracowany na Brown University, trzeci publicznie znany po HES (1967) i FRESS (1969).
System Intermedia został zainicjowany w 1985 przez Normana Meyrowitza, który był także zaangażowany we wcześniejsze badania uniwersyteckie nad hipertekstem. Projekt zbiegł się w czasie z utworzeniem Institute for Research in Information and Scholarship (IRIS).
Projekt został uruchomiony na systemie A/UX v. 1.1. Programowano go za pomocą języka zorientowanego obiektowo i standardowych funkcji bazodanowych. Obsługiwał dwukierunkowe odsyłacze między elementami tekstowymi i graficznymi oraz zawierał metainformacje o autorze, dacie utworzenia, tytule i wyrazach kluczowych. Informacja o odsyłaczach była składowana oddzielnie, poza głównym tekstem. Każdy użytkownik Intermedii mógł tworzyć własny zbiór powiązanych informacji – system był wielodostępny, z trzema poziomami uprawnień – czytania, pisania i adnotowania – podobnych do uprawnień w Uniksie.
System wymagał 4 MB pamięci operacyjnej i 80 MB miejsca na dysku. Był też ściśle związany z mało popularnym klonem Uniksa, uruchamianym na maszynach Macintosh – był więc nieprzenośny. W 1991 r., po zmianach dokonanych w AU/X i wskutek braku funduszy, projekt Intermedia został zakończony.

</doc>
<doc id="131754" url="https://pl.wikipedia.org/wiki?curid=131754" title="AMD Am5x86">
AMD Am5x86

AMD Am5x86 (znany także jako 5x86-133, X5-133, TurboChip) – procesor bazujący na architekturze x86, produkowany w latach 1995-1999 przez firmę AMD.
Procesor ten był często używany do upgrade'u komputerów klasy i486, pozwalając im uzyskać wydajność porównywalną do wprowadzanego wówczas na rynek procesora Pentium.
Kwestie sprzętowe.
Procesor był wykonywany w technologii 0,35 mikrona przy użyciu procesu produkcji CMOS. Podobnie jak wiele innych późniejszych procesorów rodziny 486, AMD 5x86 był wyposażony w pamięć cache L1 typu write back, ale w odróżnieniu od większości innych klonów, jej pojemność wynosiła 16 kiB, a nie 8 kiB.
Architektura procesora 5x86 była oparta na specyfikacjach i486, co dawało mu stuprocentową kompatybilność ze starszymi systemami (w przeciwieństwie do niektórych produktów rywali, np. Cyrix 5x86). Dzięki największej częstotliwości taktowania w swojej klasie (133 MHz) i dużej pojemności pamięci cache, procesor 5x86 osiągał wydajność równą, a czasami nawet nieco wyższą niż procesor Pentium 75. Procesory 5x86 z dodatkowym oznaczeniem ADZ pracowały poprawnie w wyższej temperaturze i łatwo poddawały się przetaktowywaniu do 160 MHz, osiągając wydajność porównywalną z Pentium 90. Pojawiła się także bardzo rzadka seria procesorów o oznaczeniu X5-150ADW taktowanych częstotliwością 150 MHz (3 x 50 MHz).
Płyty główne z gniazdem Socket 3 pozwalały na ustawienie mnożnika wewnętrznego zegara procesora na maksymalnie 3x. Aby obejść to ograniczenie, procesor AMD Am5x86 interpretował ustawienie 2x jako 4x, umożliwiając uzyskanie częstotliwości taktowania wynoszącej 133 MHz (4 x 33 MHz). Procesor ten pasował także do płyt głównych z gniazdem Socket 1 i Socket 2, ale wtedy konieczne było zastosowanie stabilizatora napięcia, by obniżyć napięcie zasilania do 3,45 V.

</doc>
<doc id="131756" url="https://pl.wikipedia.org/wiki?curid=131756" title="Coś się kończy, coś się zaczyna (zbiór opowiadań)">
Coś się kończy, coś się zaczyna (zbiór opowiadań)

Coś się kończy, coś się zaczyna – zbiór ośmiu opowiadań z gatunku fantasy, napisanych przez Andrzeja Sapkowskiego. Każde poprzedzone jest komentarzem odautorskim, zostało ponownie zredagowane, przez co stało się wierniejsze oryginałowi. Zbiór został wydany w roku 2000. W roku 2012 zbiór rozszerzono o opowiadania Maladie oraz o „Spanienkreuz” i wydano pod wspólnym tytułem Maladie i inne opowiadania.

</doc>
<doc id="131761" url="https://pl.wikipedia.org/wiki?curid=131761" title="Jarkko Oikarinen">
Jarkko Oikarinen

Jarkko Oikarinen, znany jako WiZ (ur. 16 sierpnia 1967), fiński informatyk, twórca sieci IRC ("Internet Relay Chat").
Pierwszy serwer i program kliencki napisał w sierpniu 1988, pracując na Uniwersytecie w Oulu. Miał on zastąpić program o nazwie MUT (MultiUser Talk) w fińskim BBS OuluBox.
W 1999 Oikarinen otrzymał stopień doktorski na Uniwersytecie w Oulu. Specjalizuje się w dziedzinie grafiki komputerowej i obrazowaniu medycznym.

</doc>
<doc id="131764" url="https://pl.wikipedia.org/wiki?curid=131764" title="Mercedes 190">
Mercedes 190



</doc>
<doc id="131766" url="https://pl.wikipedia.org/wiki?curid=131766" title="Xls">
Xls



</doc>
<doc id="131769" url="https://pl.wikipedia.org/wiki?curid=131769" title="Dae Soen Sa Nim">
Dae Soen Sa Nim

Dae Soen Sa Nim (kor. "Wielki Mistrz Zen"), tytuł używany przez Koreańczyków oznacza wielkiego nauczyciela. Dla buddystów koreańskiej szkoły "Zen Kwan Um" używany był w stosunku do założyciela tej szkoły, mistrza zen Seung Sahna.

</doc>
<doc id="131771" url="https://pl.wikipedia.org/wiki?curid=131771" title="Bestia z Gévaudan">
Bestia z Gévaudan

Bestia z Gévaudan – tajemnicze stworzenie zabijające w XVIII wieku ludzi we Francji, w okolicy Gévaudan (region położony w departamencie Lozère). Stworzenie zostało zaliczone do kryptyd wskutek braku identyfikacji zoologicznej.
W okresie od 30 czerwca 1764 roku do 19 czerwca 1767 roku odnotowano 157 (według niektórych źródeł 179) ataków bestii, w tym 104 ze skutkiem śmiertelnym. Bestia napadała na dzieci i młodzież oraz na kobiety. Sprawozdania z epoki donoszą, że nigdy nie zginęła osoba płci męskiej powyżej 18 roku życia.
Pierwszą ofiarą była czternastoletnia Jeanne Boulet, zabita we wsi Hubacs, a ostatnią dziewiętnastoletnia Jeanne Bastide, którą znaleziono z rozszarpanym gardłem w dniu 17 czerwca 1767. W całym regionie panowała atmosfera strachu, która trwała jeszcze długo po ustaniu napadów. Uznaje się, że kres morderczej działalności bestii położył Jean Chastel.
Opisy bestii z Gévaudan.
W sierpniu 1765 roku strażnik leśny, Rinchard, zastrzelił w lesie w Paulhac wyjątkowo dużego wilka. Ponieważ przez dwa miesiące nie było nowych ataków, sądzono, że siejąca grozę bestia została zabita.
Garbarz nazwiskiem Boudet i jego dwóch pomocników zostało zaatakowanych w ciasnym leśnym wąwozie. Jeden z nich zranił bestię, która go popchnęła i uciekła. Wszyscy trzej zgodnie twierdzili, że bestia „była wielkości rocznego cielaka, dużo zwinniejsza od wilka, miała długi, płowy grzbiet z ciemniejszą pręgą pośrodku, wzdłuż linii kręgosłupa i miała czerwonawe plamki na bokach i brzuchu, a także coś w rodzaju czarniawej grzywy przedłużającej się na szyję, miała potężny, bardzo szeroki pysk i dość długi ogon, którym poruszała, łapy były mocne i szerokie, zakończone wielkimi pazurami”.
Powyższy opis odpowiada dość dokładnie innym, uzyskanym bezpośrednio od osób atakowanych przez bestię. Wiele osób wspomina także o czymś w rodzaju guzików dostrzeżonych na brzuchu bestii.
Zależnie od opisu, nie był to wilk, lecz raczej „wielki pies, mieszaniec prawdopodobnie doga z chartem, wielkości rocznego byczka, z długą zjeżoną sierścią i wielką głową”.
Kolejność i okoliczności wydarzeń w regionie Gévaudan.
Stworzenie zwane „Bestią z Gévaudan” działało bezkarnie przez trzy lata na ściśle ograniczonym terytorium (Gévaudan, Haut Gévaudan, Vivarais, Haut Vivarais, Vélay, Cantal i Margeride), którego środek wypadał w trójkącie mieszczącym się między trzema miejscowościami: Paulhac, Mont Mouchet i La Besseyre Saint Mary.
Wszystkie terroryzowane miejscowości wokół Mont Mouchet leżą na terenie gęsto zalesionym, górzystym i poprzecinanym licznymi wąwozami. Wielu autorów piszących o bestii z Gévaudan pomija fakt, że teren ten jest poryty szybami, korytarzami i galeriami podziemnymi licznych kopalni antymonu, z których wiele było wciąż czynnych w czasach działania bestii. Mogły to być bardzo dogodne warunki do ukrywania się stworzenia. Okoliczny las miał charakter bagnisty. Wilki zamieszkiwały te okolice, ale przed pojawieniem się „bestii” nie siały takiego postrachu.
Wiele osób próbowało zabić bestię, w tym także myśliwi, lecz bezskutecznie. Bestia (lub bestie) bywała postrzelona, jednak przez trzy lata uchodziła z życiem.
Mieszkańcy okolic Gévaudan byli w tamtym okresie praktycznie bezbronni. W wyniku hugenockiego powstania kamizardów w Masywie Cévennes (1701 – 1705) oraz z powodu działalności słynnego bandyty, Louisa Mandrin (zabatożonego na śmierć w 1755 r.), skonfiskowano w regionie większość broni palnej. Chłopi musieli więc ograniczyć się do obrony za pomocą tzw. „noża z Aveyron”, który osadzony na drzewcu służył podobnie jak bagnet lub kosa bojowa. Większość pasterzy używała też zbrojonej żelazem pałki.
Na rozkaz hrabiego de Moncan, wojskowego gubernatora Langwedocji, dość szybko podjęto wielkie polowania na bestię. 7 lutego 1765 r. zmobilizowano do nagonki ludność z 73 parafii, czyli kilka tysięcy osób. Nie dało to jednak najmniejszego efektu.
Kolejne próby podjęli dwaj szlachcice sprowadzeni z Normandii, Dennevalowie, słynni myśliwi, pogromcy wilków. Przybyli oni w towarzystwie waleta, jednego człowieka z piką, sześciu z bronią białą i z dwoma wielkimi psami do polowań. „Zespół” ów dość szybko ubił wiele wilków, w tym niektóre dużych rozmiarów, niemniej jednak zabójstwa nie ustawały. Dennevalowie zwrócili się o pomoc do armii. Do akcji zostali skierowani dragoni, ci sami, którzy w niedawnej przeszłości zapisali się niechlubnie w pamięci mieszkańców jako sprawcy dragonad w czasie powstania kamizardów. Ci żołnierze byli więc znienawidzeni przez ludność, która mimo zagrożenia ze strony bestii znajdowała przyjemność w kierowaniu ich na fałszywe tropy.
Sprawa bestii wzbudzała zainteresowanie za granicą, ale raczej w tonie kpiny. Prasa angielska pisała w tym czasie: „20 000 uzbrojonych ludzi nie dało rady nieznanemu zwierzakowi, który po pożarciu 25 000 osób i całego transportu artylerii został następnego dnia pokonany przez zwykłą kotkę!”. Z kolei Niemcy proponowali pomoc swoich lancknechtów.
Następnym pogromcą bestii został mianowany François Antoine, rusznikarz króla i Wielki Łowczy Wilków Królestwa. Przybył on w towarzystwie 14 łowczych i sfory kilkudziesięciu psów. Wspomagała ich w akcji duża grupa miejscowej szlachty i żandarmów. Na miejscu był też syn Wielkiego łowczego, Antoine de Beauterne.
Przy tej okazji wydarzyła się poważna sprzeczka z braćmi Chastel, którzy świadomie narazili życie dwóch szlachciców powodując ich upadek z końmi do ciasnego wąwozu. Bracia zostali uwięzieni, a w czasie ich nieobecności nikt nie poniósł szkody ze strony bestii. Bracia Chastel zostali zwolnieni z więzienia po czasie niewspółmiernie krótkim do winy, nawet jak na ówczesne standardy, dzięki wstawiennictwu „wysoko postawionej osoby”. Była nią prawdopodobnie krewna markiza d’Apcher (lub d’Apchier).
Jednym z łowców bestii był Jean Chastel, który otrzymał rozkaz zaprowadzenia porządku. W czasie najbliższego polowania, zorganizowanego przez markiza d’Apchera, zabił wilka używając poświęconych srebrnych kul. Chastel zdążył na widok zbliżającej się bestii złożyć okulary, pomodlić się, przystawić rusznicę do ramienia i wystrzelić. Od tego czasu nie doszło do żadnych ataków. Przez 10 kolejnych dni markiz d’Apcher przyjmował w swoim zamku gratulacje.
Hipotezy tożsamości bestii.
Występowały różne próby interpretacji zjawiska masakry z Gévaudan.
Współczesne wnioski. Dzisiejsi badacze zjawiska bestii z Gévaudan dzielą się na zwolenników poszczególnych hipotez. Fakty wskazują na kilka różnych rodzajów ataku, w tym na perwersyjne związane z agresją seksualną. Niektóre ofiary były zapewne zaatakowane przez zwierzę, inne niekoniecznie. Wiele przemawia za tym, że sprawcami byli ludzie i ich zwierzęta. Kilka lat później fala podobnych zbrodni przetoczyła się przez blisko położone miasteczko Vivrais.
Bestia w popkulturze.
Działalność bestii jest tematem filmu "Braterstwo wilków" ("Le Pacte des loups") w reżyserii Christophe’a Gansa (Francja 2001). Filmowa bestia jest drapieżnym zwierzęciem kotowatym z Afryki (lwem lub lampartem) albo hieną, ucharakteryzowaną i tresowaną do napaści na ludzi przez grupę arystokratów i duchownych o antyoświeceniowych poglądach, zamierzających sterroryzować mieszkańców Francji rzekomym „bożym gniewem” za oświeceniowy racjonalizm.
Bestia pojawia się w serialu , a także w utworze zespołu Powerwolf pod tytułem "Beast of Gévaudan"

</doc>
<doc id="131772" url="https://pl.wikipedia.org/wiki?curid=131772" title="Kresy Zachodnie">
Kresy Zachodnie

Kresy Zachodnie – obszar Rzeczypospolitej, który po 1815 roku znalazł się poza Królestwem Polskim – w zaborze pruskim, tj. Pomorze Gdańskie, Poznańskie i Warmia; termin wprowadzony w 1860 przez Jana Zachariasiewicza.
Kresami Zachodnimi po 1918 roku nazywano Pomorze Zachodnie, Pomorze Słupskie, Dolny Śląsk i Śląsk Opolski. Czasami określenie to używane było także w odniesieniu do południowo-wschodniej części Górnego Śląska.
Termin ten jest kopią terminu Kresy Wschodnie, nie przyjął się jednak równie powszechnie. Przykładem ówczesnego zastosowania pojęcia jest np. "Związek Obrony Kresów Zachodnich".
W okresie międzywojennym ludność Pomorza i Wielkopolski stanowiła polityczne zaplecze Endecji, zaś w stosunku do obozu skupionego wokół Józefa Piłsudskiego zachowywała rezerwę bądź niechęć. Podstawą takiej postawy była wcześniejsza współpraca marszałka z Państwami Centralnymi, a podczas kształtowania się granic Polski jego większe zainteresowanie włączeniem Kresów Wschodnich, niż walką o kształt granicy na zachodzie.
Po 1945 roku nazwy tej używano również względem Ziem Odzyskanych, gdzie przesiedlono mieszkańców Kresów Wschodnich.

</doc>
<doc id="131774" url="https://pl.wikipedia.org/wiki?curid=131774" title="Imagine (środowisko programistyczne)">
Imagine (środowisko programistyczne)

Imagine – środowisko programistyczne umożliwiające programowanie w języku Logo oraz twórcze uczenie się i nauczanie.
Zostało ono stworzone w 2001 roku w Słowacji przez zespół pracowników Uniwersytetu Komeniusza w Bratysławie: Andreja Blaho, Petera Tomcsányi, Lubomira Salanci i Ivana Kalaša. 
W stosunku do poprzedników Imagine zostało rozbudowane o takie rzeczy jak: programowanie obiektowe, wielowątkowość, rozbudowana obsługa multimediów, komponenty typowe dla formularzy (przyciski, suwaki, pola tekstowe), obsługa sieci, system rozpoznawania mowy oraz o nowego żółwia.
Imagine jest przeznaczone dla systemu operacyjnego Windows. 
Pozwala na tworzenie plików EXE. Jednak ze względu na to, że dołącza ono do nich swoją maszynę wirtualną, pliki te są bardzo duże. 
Imagine umożliwia także uruchamianie programów poprzez kod stron internetowych, co jednak wymaga zainstalowania odpowiedniej wtyczki.
Polska wersja Imagine została nazwana, "Logomocja, polska edycja Imagine" i jest popularnie nazywana po prostu "Logomocja" (jej logo to popularny motyw kolorowej lokomotywy) Komunikuje się ona z użytkownikiem wyłącznie w języku polskim (interfejs, pomoc), spolszczeniu uległ nawet sam język programowania Logo. Imagine zostało wydane również w innych krajach, między innymi: w Wielkiej Brytanii, w Portugalii, w Brazylii, w Słowacji.
W skład pakietu Logomocji wchodzi także edytor graficzny obsługujący wiele formatów graficznych (m.in. BMP, GIF, JPEG, CUR, ICO, PNG). Można go wykorzystywać zarówno do projektowania postaci żółwi, tła projektu, oraz niezależnie jako samodzielny program do tworzenia na przykład gifów animowanych lub ikon. Program działa z Edytorem postaci Logomocji, o podobnym znaczku.

</doc>
<doc id="131775" url="https://pl.wikipedia.org/wiki?curid=131775" title="Playstation Portable">
Playstation Portable



</doc>
<doc id="131777" url="https://pl.wikipedia.org/wiki?curid=131777" title="Paradoks strzelby i służącego">
Paradoks strzelby i służącego

Paradoks strzelby i służącego – eksperyment myślowy sformułowany przez Davida Hume'a jako ilustracja krytyki pojęcia przyczynowości. 
Hume zauważył, że to co wiemy na temat dochodzących do nas bodźców, to tylko one same i ich następstwo czasowe. Jeśli np. bierzemy strzelbę i naciskamy spust, to dochodzi do nas przez palec bodziec naciskania spustu, a po chwili widzimy błysk wystrzału i słyszymy jego huk. Na tej podstawie tworzymy sobie ideę, że naciśnięcie spustu spowodowało wystrzał. Może się jednak tak złożyć, że złośliwy służący wyjął nam nabój ze strzelby, stanął za nami i huknął w momencie, gdy my nacisnęliśmy spust. Będziemy wtedy mieli dokładnie to samo wrażenie, że to my spowodowaliśmy wystrzał, mimo że naprawdę będzie inaczej. A zatem, tak naprawdę dane są nam tylko dwa bodźce następujące jeden po drugim i nic więcej. Co gorsza, tak jest praktycznie zawsze przy ustalaniu jakichkolwiek związków przyczynowo-skutkowych.

</doc>
<doc id="131779" url="https://pl.wikipedia.org/wiki?curid=131779" title="Ols">
Ols

Ols, oles, bagienny las olszowy – las z dominacją olszy czarnej porastający bagienne siedliska, o okresowo wysokim poziomie wody stojącej i różnej żyzności. Ma zwykle charakterystyczną kępową strukturę runa – na kępach wokół szyi korzeniowej olszy rosną gatunki borowe, w dolinkach przynajmniej okresowo wypełnianych wodą – rośliny bagienne.
Olsy są zazwyczaj trudno dostępne, głównie ze względu na podmokły grunt. Poziom wody sięga od kilku do kilkudziesięciu centymetrów. Są to najczęściej wody stojące, rzadziej wolno płynące.
Kępy w mniej zwartych olsach mogą być znacznie od siebie oddalone, rozdzielone wodą.
Zbiorowisko to wytwarzane jest na glebach wytworzonych z torfowisk niskich, lecz często spotyka się je na glebach murszowych wytworzonych na piaskach i madach rzecznych, najczęściej są to gleby murszowo-mineralne, murszowe, mulowo-murszowe, torfowo-murszowe, murszowo-glejowe z mullem murszowatym. Dominującą forma próchnicy typu mull.
Gatunki roślin.
Gatunkiem drzewa dominującym w lesie tego typu jest olsza czarna, czasem towarzyszy jej brzoza omszona, jesion wyniosły lub sosna zwyczajna. Na podszyt składają się: czeremcha zwyczajna ("Padus avium"), kalina koralowa ("Viburnum opulus"), kruszyna pospolita ("Frangula alnus") a także niektóre gatunki wierzb, np. wierzba uszata ("Salix aurita"). Często spotykany jest również chmiel zwyczajny ("Humulus lupulus"). Kępy porasta bogata roślinność leśna, w tym: bluszczyk kurdybanek ("Glechoma hederacea"), kosaciec żółty ("Iris pseudacorus"), kuklik zwisły ("Geum rivale") i czyściec leśny ("Stachys sylvatica").
Rośliny bagienne występujące w zalanych fragmentach lasu to przeważnie knieć błotna ("Caltha palustris"), pępawa błotna ("Crepis paludosa"), psianka słodkogórz ("Solanum dulcamara").
Gatunki runa różnicujące ols od lasu wilgotnego:
Gatunki częste:
Status syntaksonomiczny.
Z punktu widzenia syntaksonomii olsy są tożsame ze zbiorowiskiem "Carici elongatae-Alnetum" Koch 1926 (ols środkowoeuropejski). Często jednak, zwłaszcza w polskich pracach fitosocjologicznych, zbiorowisko to dzielone jest na dwa zespoły:
W Europie zachodniej występuje atlantycka odmiana olsu określana jako zbiorowisko "Carici laevigatae-Alnetum".

</doc>
<doc id="131780" url="https://pl.wikipedia.org/wiki?curid=131780" title="Runo">
Runo

Runo to spójna masa luźno ze sobą powiązanych włókien lub innych włóknistych obiektów. Przykładem niech będzie "runo owcze" czyli zwarta masa owczej sierści otrzymana w procesie strzyżenia owcy (por. słynne "Złote runo"). Również biblijne "Runo Gedeona" (runo wełny) jest znanym przykładem runa. Runo to również obiekt kultu w Anatolii i prawdopodobnie na Kaukazie (w postaci całej skóry z sierścią).
Kult runa był powszechny w północnej Anatolii już w okresie hatyckim. Nosi on znamiona stosunkowo prymitywnego fetyszyzmu. Hetyci przejmują ten kult, w ich religii pełni on bardzo ważną rolę. Prawdopodobnie była to wówczas niestrzyżona skóra owcza, jagnięca lub kozia, ściągnięta w całości, mająca kształt workowaty. Napełnione składanymi w ofierze dobrami skóry zawieszano na drzewie eja jako swojego rodzaju róg obfitości. Czasami na takim runie zawieszano złotą tarczę. Następowała czasami personifikacja i ubóstwienie runa, znane są imiona bóstw-run np. Zitharija. Stare runa palono podczas święta "purulli(ja)", wytwarzano wówczas nowe, podczas święta AN.TAH.ŠUM runo przenoszono od miasta do miasta. Na Zakaukaziu, w gruzińskiej Swanetii przetrwał zwyczaj wieszania byczej lub owczej skóry na dębie podczas obrzędów Melia-Telepia związanych z urodzajem (nazwa wydaje się mieć związek z Telepinu, hetyckim bogiem).

</doc>
<doc id="131781" url="https://pl.wikipedia.org/wiki?curid=131781" title="Podszyt">
Podszyt

Podszyt, podszycie lasu – warstwa roślinności (piętro) w ekosystemie leśnym zbudowana z krzewów i niskich drzew o wysokości do 4 m. Gatunki wyrastające w wysokopienne drzewa mogą wchodzić w skład podszytu, jeśli rozwijają się w niekorzystnych warunkach (np. z powodu ocienienia lub nieodpowiedniego siedliska) i, w efekcie, ich rozwój oraz wzrost jest zahamowany. O ile krzewy rosnące w podszycie rozwijają się zakwitając i obradzając nasionami, o tyle gatunki drzewiaste rosnące w podszycie zazwyczaj giną bezpotomnie, bądź rozmnażają się tylko wegetatywnie. W szczególnych przypadkach podszyt może zmienić się w podrost i następnie w drzewostan, jeśli dla tworzących go gatunków drzewiastych poprawie ulegną warunki świetlne.
Podszyt tworzą głównie gatunki znoszące ocienienie. Wprowadzane są w leśnictwie zwłaszcza w drzewostanach jednogatunkowych, o zwarciu rozluźnionym i mniejszym. 
W pożarach określanych jako wierzchołkowe lub górne, obejmujących najwyższe parte roślinności, rośliny podszytu giną wraz z innymi. W pożarach przyziemnych podszyt ulega tylko częściowemu zniszczeniu.
Znaczenie podszytu dla leśnictwa i ekosystemu.
Występowanie podszytu wpływa korzystnie na stan drzewostanu, zwieszając jego przyrost oraz sprzyjając oczyszczaniu się strzał drzew sosnowych. W szczególności podszyt gatunków drzewiastych powstający z odrostów wpływa korzystnie na młode uprawy leśne zwiększając ich zwarcie i przyspieszając oczyszczanie się pni. Podszyt konkuruje z drzewami o wodę i substancje pokarmowe, jednak konkurencja ta jest mniejsza niżeli zwartego runa trawiastego, rozwijającego się często w przypadku braku podszytu. 
Podszyt wpływa na warunki siedliskowe. Modyfikuje klimat wnętrza lasu, ponieważ ocieniając glebę i hamując wiatr obniża parowanie z jej powierzchni. Tworzenie i utrzymywanie podszytu ma szczególne znaczenie wzdłuż brzegów drzewostanu. Tzw. „zamknięty brzeg drzewostanu” stanowi naturalną zaporę przed niekorzystnym wpływem zewnętrznym, np. szkodami powodowanymi przez wiatr. Podszyt chroni glebę przed wysychaniem i erozją, za sprawą sieci korzeni ułatwia przesiąkanie wody w głąb gleby. Wzbogaca glebę w materię organiczną, tym bardziej urozmaiconą im bardziej zróżnicowany ma skład, co przyczynia się do szybszego rozkładu substancji organicznych i zapobiega powstawaniu próchnicy nadkładowej (surowej).
Podszyt w lesie pełni istotną rolę biocenotyczną, zwiększając jego różnorodność biologiczną i tym samym zdolności do samoregulacji, w tym ograniczając ryzyko wystąpienia i wielkość gradacji owadów. Podszyt chroni glebę przed zarastaniem gleby ekspansywną roślinnością zielną. To z kolei także ułatwia wykonywanie zabiegów hodowlanych w lesie (np. wykonywanie intensywniejszych cięć pielęgnacyjnych) bez ryzyka nadmiernego prześwietlenia lasu i zadarnienia gleby (utrudniającego odnowienie lasu).
Nie w każdym wypadku oddziaływanie podszytu jest korzystne. Świerk pospolity rosnąc w podszycie opóźnia proces próchnicowania i pogarsza warunki wodne. Czeremcha amerykańska wprowadzona została do europejskich lasów w celu zmniejszenia zagrożenia ze strony wiatrów i pożarów. Zakładano także, że proporcjonalnie mały udział węgla w stosunku do azotu w liściach tego gatunku, będzie działał korzystnie na leśną glebę. W praktyce okazało się jednak, że zamiast poprawiać jej właściwości – powoduje spadek pH i zmniejsza dostępność substancji pokarmowych. Użytkowanie drzewostanów w lasach opanowanych przez czeremchę amerykańską jest droższe w związku z utrudnieniem lub uniemożliwieniem naturalnego odnowienia lasu, utrudnieniem w wykonywaniu zrębów i odnowienia sztucznego. Wprowadzenie i inwazja tego gatunku w lasach utrudniła tzw. ekologizację gospodarki leśnej i spowodowała ogromne koszty działań zmierzających do ograniczenia jej występowania.
Ze względów hodowlano-gospodarczych wprowadzane są do podszytów gatunki introdukowane, nie występujące na danym terenie naturalnie i powodujące znaczne przekształcenia ekosystemów leśnych. Poza wspomnianą czeremchą amerykańską, do gatunków obcych w lasach Europy Środkowej, zalecanych w niektórych źródłach do nasadzeń fitomelioracyjnych należą: wierzba ostrolistna, tawlina jarzębolistna, karagana syberyjska, śnieguliczka biała, dąb czerwony i robinia akacjowa.
Wprowadzanie i kształtowanie podszytu w ramach pielęgnacji lasu.
Wprowadzanie podszytu jest rekomendowane w drzewostanach jednogatunkowych i jednowarstwowych, w szczególności sosnowych, na ubogich siedliskach. Zabieg wykonuje się, gdy drzewostan znajduje się w II klasie wieku (ma od 20 do 40 lat). Gatunki podszytowe, odpowiednie dla warunków siedliskowych wprowadza się płatami (jednogatunkowe skupienia o powierzchni ok. 10 arów). Na ubogich siedliskach więźba powinna być rzadka (odległości między sadzonkami ok. 2,5 m), a na żyźniejszych gęstsza (ok. 1–2 m odstępu), ponieważ w odpowiednich warunkach jest możliwość wyprowadzenia na takim siedlisku sadzonek w dolne piętro drzewostanu i docelowo następną jego generację. Przy planowaniu nasadzeń uwzględnić należy udział gatunków nektaro- i spadziodajnych, takich jak: brzoza, wierzba iwa, dąb bezszypułkowy, jarząb pospolity, róża dzika, kruszyna pospolita, głóg, trzmielina brodawkowata, bez czarny i koralowy. Rośliny takie sadzi się w formie domieszek w grupach po kilka-kilkanaście sztuk. 
Ograniczanie rozwoju i usuwanie nadmiernie rozwiniętego podszytu rekomendowane jest wzdłuż szlaków komunikacyjnych, zwłaszcza spacerowych.
Gatunki typowe podszytu na różnych siedliskach leśnych.
W zależności od siedliska leśnego w lasach niżowych Europy Środkowej gatunkami typowymi w podszycie są: 

</doc>
<doc id="131782" url="https://pl.wikipedia.org/wiki?curid=131782" title="Drzewostan">
Drzewostan

Drzewostan – zespół drzew o zbliżonych cechach morfologicznych, rosnących w bezpośrednim sąsiedztwie i wzajemnie na siebie oddziałujących.
Zróżnicowanie gatunkowe.
Drzewostan składający się tylko z jednego gatunku drzew to drzewostan jednogatunkowy (lity), np. sosnowy, świerkowy, dębowy. Gdy w skład drzewostanu wchodzi więcej gatunków jest to drzewostan mieszany (wielogatunkowy) np. sosnowo-dębowy, sosnowo-brzozowo-dębowy itp. 
Budowa pięter.
W drzewostanach mieszanych poszczególne gatunki zwykle różnią się między sobą tempem wzrostu i rozwoju. Powoduje to – nawet przy równym wieku drzew – powstawanie odrębnych pięter. Gatunki światłożądne, obdarzone cechą szybkiego wzrostu w młodości, dystansują we wzroście pozostałe cienioznośne lub cieniolubne komponenty drzewostanu budując górne piętro drzewiaste, natomiast gatunki cieniste tworzą niższe piętro lub piętra podokapowe. Na przykład drzewostan złożony z sosny, dębu i brzozy.
W lasach zagospodarowanych wyróżnia się:
W literaturze spotykane jest również podział na:
W zależności od udziału masy drzew poszczególnych gatunków, czyli składu gatunkowego (struktury gatunkowej), określa się procentowy ich udział. Procent ten określany jest w liczbach całkowitych od 1 do 10 i np. oznaczenie: 7 sosna, 2 dąb i 1 brzoza wskazuje, że 70% masy w danym drzewostanie zajmuje sosna, 20% dąb, a 10% brzoza. W zapisie taksacyjnym nie używa się liczb symbolizujących wielokrotności jednostki mniejszej niż 10% (zapis 45, 15 czy 5% nie jest używany). Udział gatunków mniejszy niż 10% określa się jako występujące pojedynczo, a poniżej 1% jako występujących sporadycznie.
Parametry drzewostanu.
W każdym drzewostanie wyróżnić można jego charakterystyczne cechy określane w literaturze fachowej i przez leśników jako:
Alternatywne definicje.
W ekologii drzewostan to jedna z warstw ekosystemu leśnego, obok podszytu i runa.
W leśnictwie drzewostan rozumie się jako fragment lasu, jednolity pod względem przyrodniczym i przeznaczenia gospodarczego, wymagający określonej pielęgnacji. W tym znaczeniu stosowane jest także określenie: wydzielenie leśne.
W urządzaniu lasu jako drzewostan traktuje się zbiorowość drzew na pewnej części powierzchni leśnej, reprezentującą określoną jednostkę przyrodniczo-gospodarczą, wyodrębnioną w toku prac taksacyjnych w lesie ze względu na konieczność stosowania odmiennych zabiegów gospodarczych w najbliższym 10-leciu. Charakter tych zabiegów wynikać może z przyjętych celów produkcji i z różnorodności elementów taksacyjnych drzewostanu: wieku, budowy, struktury, składu gatunkowego, bonitacji.
Drzewostany naturalne.
Drzewostany, o ile nie są wykorzystywane gospodarczo, w sposób naturalny przechodzą przez fazy rozwojowe. Zmiany związane z procesami rozsiewania, wzrostu i starzenia się drzew, są nieuniknione i mają charakter cykliczny.
Wyróżnia się fazy:

</doc>
<doc id="131783" url="https://pl.wikipedia.org/wiki?curid=131783" title="Wydzielenie leśne">
Wydzielenie leśne

Wydzielenie leśne - w leśnictwie, fragment lasu jednolity pod względem ważnych gospodarczo cech (np. wiek, skład gatunkowy drzewostanu), wymagający jednakowego traktowania gospodarczego. Elementarna jednostka opisu lasu i planowania gospodarki leśnej w urządzaniu lasu. Synonimy: pododdział leśny, żargonowo także drzewostan. 
Wydzielenia w ramach oddziału leśnego są oznaczane małymi literami alfabetu, np. 284b oznacza wydzielenie b w oddziale 284.

</doc>
<doc id="131784" url="https://pl.wikipedia.org/wiki?curid=131784" title="Krajowy Zarząd Parków Narodowych">
Krajowy Zarząd Parków Narodowych

Krajowy Zarząd Parków Narodowych – organ funkcjonujący w latach 1990-2004, koordynujący działalność parków narodowych w Polsce.
Likwidacja.
Krajowy Zarząd Parków Narodowych z dniem wejścia w życie ustawa z dnia 16 kwietnia 2004 r. o ochronie przyrody czyli: 1 maja 2004 r. (z wyjątkiem art. 39 i 134 pkt 2 które weszły w życie z dniem 1 stycznia 2005 r.) zgodnie z art. 159 tej ustawy przeszedł w stan likwidacji. Jego obowiązki i kadry przejął minister właściwy do spraw środowiska

</doc>
<doc id="131785" url="https://pl.wikipedia.org/wiki?curid=131785" title="Sial">
Sial

Sial (od Si + Al) – dawna nazwa warstwy wyróżnianej w obrębie skorupy ziemskiej. Współcześnie częściej nazywana warstwą granitową. Sial stanowi najbardziej zewnętrzną warstwę skorupy ziemskiej tworząc kontynenty. Jego gęstość wynosi 2,7 g/cm³. Główne pierwiastki budujące warstwę to krzem (Si) i glin (Al). Wraz ze wzrostem głębokości sial przechodzi stopniowo w gęstszą simę (obecnie nazywaną warstwą bazaltową). Umowną granicą gęstości jest nieciągłość Conrada, przyjęta dla średniej gęstości 2,8 g/cm³.

</doc>
<doc id="131794" url="https://pl.wikipedia.org/wiki?curid=131794" title="Vesta (astronomia)">
Vesta (astronomia)



</doc>
<doc id="131795" url="https://pl.wikipedia.org/wiki?curid=131795" title="Oles">
Oles



</doc>
<doc id="131797" url="https://pl.wikipedia.org/wiki?curid=131797" title="Czesław Nalborski">
Czesław Nalborski

Czesław Nalborski (ur. 22 lutego 1910 w Grajewie, zm. 28 października 1992 w Ełku) – oficer Armii Krajowej ps. „"Dzik"” i harcmistrz Szarych Szeregów.
Od 1924 członek harcerskiej II Drużyny Męskiej im. Tadeusza Kościuszki w Grajewie. Walczył w wojnie obronnej 1939 w szeregach Suwalskiej Brygady Kawalerii. Został wzięty do niewoli, z której uciekł w 1939. Od 1942 członek Armii Krajowej, szef wywiadu na południową część Prus Wschodnich. 
Po wojnie więziony za działalność w AK i konspiracyjnym harcerstwie.
Tworzył i prowadził drużyny harcerskie w powojennym Ełku na wzór harcerstwa Polski przedwrześniowej spotykając się z niechęcią władz komunistycznych. W czasach stalinowskich za wyświęcenie sztandaru drużyny w Kościele trafia do więzienia, drużyna zostaje rozwiązana.
Po śmierci Stalina organizował i prowadził społecznie kolejne drużyny harcerskie ucząc młodzież prawdziwej historii i patriotyzmu. W latach 80. odsunięty od pracy w harcerstwie za zapoznawanie młodzieży z wydawnictwami emigracyjnymi dotyczącymi prawdziwej historii.

</doc>
<doc id="131798" url="https://pl.wikipedia.org/wiki?curid=131798" title="Krzesława">
Krzesława



</doc>
<doc id="131799" url="https://pl.wikipedia.org/wiki?curid=131799" title="Kaźmir">
Kaźmir



</doc>
<doc id="131800" url="https://pl.wikipedia.org/wiki?curid=131800" title="Kazimierz I oświęcimski">
Kazimierz I oświęcimski

Kazimierz I Oświęcimski (ur. ok. 1396, zm. 1433 lub 1434) – książę cieszyński i oświęcimski od 1410 (tylko formalnie), w wyniku podziału w 1414 w Oświęcimiu, Toszku, w latach 1416-1427 w Strzelinie.
Kazimierz I był jedynym synem księcia oświęcimskiego Przemysława Młodszego (a wnukiem najwybitniejszego księcia cieszyńskiego Przemysława Noszaka) i nieznanej z imienia jego małżonki. W związku z tragiczną śmiercią ojca 1 stycznia 1406 Kazimierz początkowo znalazł się pod opieką dziadka Przemysława, a od 1410 stryja Bolesława I.
Do wydzielenia dzielnicy ojcowskiej przez stryja Bolesława Kazimierzowi doszło 19 grudnia 1414, kiedy to jedyny syn Przemysława Młodszego otrzymał księstwo oświęcimskie, toszeckie i gliwickie. Podział ten nie zaspokoił ambicji młodego Piastowicza, tak więc ostatecznie dwa lata później książę cieszyński nie chcąc ryzykować konfliktu zbrojnego, wydzielił mu dodatkowo Strzelin i wypłacił 300 grzywien srebra.
W 1424 Kazimierz wziął udział w Krakowie w koronacji Zofii Holszańskiej na królową Polski. Nie oznaczało to jednakże propolskiej polityki księcia, który w tym samym czasie utrzymywał kontakty z królem czeskim Zygmuntem Luksemburczykiem, u którego często przebywał na dworze (zachowały się informacje, że książę oświęcimski z nieznanych powodów pobierał nawet rentę od króla w wysokości 3000 złotych, być może była to zapłata za pośrednictwo z zakonem krzyżackim, z którym, jak wiemy skądinąd, Kazimierz miał dobre stosunki).
W 1428 część posiadłości Kazimierza została splądrowana przez husytów. Spalone wtedy zostały m.in. Kęty, Toszek i Pyskowice. Inne zaś miasto należące do Kazimierza – Gliwice stało się główną bazą wypadową husytów na Górnym Śląsku. Zmagania z husytami trwały w tym regionie aż do 1433, kiedy to Kazimierzowi udało się odzyskać z pomocą księcia karniowskiego Mikołaja V Gliwice i wyprzeć wrogów z sąsiedniego Bytomia.
Kazimierz I był dwukrotnie żonaty. Pierwszą żoną Kazimierza była Anna żagańska, córka księcia żagańskiego Henryka VIII Wróbla. Małżeństwo to doszło do skutku zapewne około 1417 i doczekało trójki synów: Wacława, Przemysława i Jana IV. Kazimierz owdowiawszy około 1430, ożenił się powtórnie z Małgorzatą, córką księcia raciborskiego Jana II. Drugie małżeństwo pozostało bezdzietne.
W 1430 książę oświęcimski nadał prawa miejskie Wadowicom.
Kazimierz I Oświęcimski zmarł w 1433 lub 1434 i został pochowany w nekropolii tamtejszej linii Piastów w klasztorze dominikanów.

</doc>
<doc id="131801" url="https://pl.wikipedia.org/wiki?curid=131801" title="Pafawag 5Bg/6Bg">
Pafawag 5Bg/6Bg

EN71 (typ "5Bh"+"6Bh"+"6Bh"+"5Bh", "5B"+"6B"+"6B"+"5B" i "5Bg"+"6Bg"+"6Bg"+"5Bg") – normalnotorowy czteroczłonowy niskoperonowy elektryczny zespół trakcyjny, skonstruowany na bazie trójwagonowego EZT serii EN57, od którego różni się dodatkowym wagonem silnikowym. W 1965-1966 i 1974-1975 wyprodukowano na eksport do Jugosławii 26 zespołów. Następnie 20 zespołów tej serii zostało wyprodukowanych dla PKP przez Pafawag Wrocław w 1976, a kolejnych 31 powstało przez zestawianie pojedynczych członów zespołów EN57 w lokomotywowniach.
Historia.
Geneza.
Zespoły serii EN71 zaprojektowano we wrocławskim Pafawagu z myślą o obsłudze zelektryfikowanej w 1975 linii kolejowej Kraków – Zakopane. Występowały na niej bowiem specyficzne warunki eksploatacyjne, z którymi nie dawały sobie rady zespoły serii EN57. To właśnie na ich podstawie opracowano nową serię pojazdów, zwiększając ich moc i polepszając inne właściwości jezdne poprzez dostawienie jednego wagonu silnikowego.
Produkcja.
W 1976 Pafawag dostarczył DOKP Kraków 20 jednostek serii EN71. W 1980 włączono do tej serii dwie sztuki EN57, które kursowały w zestawieniu czterowagonowym. Od 1984 w ZNTK „Mińsk Mazowiecki” i lokomotywowniach dokonywano zestawiania EN71 z członów EN57 lub całych jednostek.
Zakończenie produkcji.
Produkcja seryjna miała miejsce tylko w 1976 i objęła 20 sztuk tego EZT. Jednak nadal ZNTK „Mińsk Mazowiecki” i lokomotywownie składały jednostki z członów EN57. W Kolejach Mazowieckich i Kolejach Śląskich są eksploatowane zmodernizowane jednostki sprowadzone z dawnej Jugosławii.
Konstrukcja.
Nadwozie.
EN71 składa się z czterech wagonów – dwóch rozrządczych i dwóch silnikowych. Wagony rozrządcze (fabryczne oznaczenie "5B") są wagonami skrajnymi i oznaczane są na PKP jako "ra" i "rb" (wagon rozrządczy "a" i "b"). Wagony silnikowe (fabryczne oznaczenie "6B") znajdują się w środku składu i noszą oznaczenia "sa" i "sb" (wagon silnikowy "a" i "b"). Zastosowanie dwóch wagonów silnikowych miało na celu zwiększenie mocy istotne szczególnie w przypadku linii górskich. Wagony są połączone ze sobą tzw. krótkim sprzęgiem „fabrycznym” (bez głowicy, nierozłączalnym w warunkach eksploatacyjnych), oraz przejściem dla pasażerów. Na czołach wagonów sterowniczych (początek i koniec zespołu) zastosowano tzw. sprzęgi długie (samoczynne sprzęgi Scharfenberga), które umożliwiają połączenie zespołów w składy. Jednostki EN71 są przystosowane do jazdy w trakcji ukrotnionej z jednostkami tej samej serii oraz z seriami EN57 i ED72. Nie ma możliwości przejścia pomiędzy połączonymi jednostkami.
Ostoja każdego z wagonów jest wykonana z profili walcowych i tłoczonych lub zgiętych blach. Tworzą one szereg belek podłużnych, zwanych podłużnicami lub ostojnicami, oraz belek poprzecznych, zwanych poprzecznicami. Całość konstrukcji jest spawana. Czołownice i belki skrętowe, które są szczególnymi miejscami w ostoi, wykonano jako konstrukcje skrzynkowe, zapewniając ich dużą wytrzymałość.
Pierwszych 20 sztuk posiada ryflowane boki pudła. Jednostki o numerach od 21 wzwyż zbudowane są z członów zespołów EN57 i mogą posiadać człony z blachą gładką i ryflowaną.
Wnętrze i przestrzeń pasażerska.
W każdym z wagonów znajdują się trzy przedziały ze środkowym przejściem między siedzeniami dostępne dla podróżnych, rozdzielone dwoma przedsionkami – każdy z parą rozsuwanych automatycznie, napędzanych pneumatycznie drzwi o szerokości 1300 mm. Skrajne przedziały wagonów rozrządczych są nieco inaczej urządzone (przy ścianach bocznych są rozkładane siedzenia, obok nich znajduje się dodatkowa para ręcznie otwieranych drzwi) i w zależności od potrzeb mogą służyć za pomieszczenie dla kierownika pociągu lub przedziały służbowe, bagażowe, do przewozu rowerów, wózków itp. większych bagaży. Do kabiny maszynisty można dostać się z nich przez otwierane drzwi. W odróżnieniu od EN57, seryjne jednostki EN71 (numery 001-020) wyposażone są w stojaki na narty umieszczone przy drzwiach w środku przedziałów w miejscu siedzeń. Reszta wyposażenia jest tożsama z wyposażeniem zespołów EN57.
Podwozie.
Każdy z wagonów skrajnych jest oparty na dwóch wózkach tocznych o rozstawie osi 2700 mm, średnicy czopów 130 mm, średnicy wału 160 mm i rozstępie oparcia resorów między czopami 1980 mm. Koła wózków tocznych są wykonane ze stali St65P, mają średnicę 940 mm, szerokość 135 mm i grubość 65 mm w stanie nowym (30 mm w stanie zużytym). Każdy z wagonów środkowych oparty jest na dwóch wózkach napędnych o rozstawie osi 2700 mm, średnicy czopów 130 mm, średnicach wału 170 mm i 175mm oraz rozstępie oparcia resorów między czopami 1980 mm. Koła wózków napędnych są wykonane ze stali 70P, mają średnicę 1000 mm, szerokość 135 mm i grubość 75 mm w stanie nowym (35 mm w stanie zużytym). Wózki te są wyposażone w obręczowe zestawy kołowe, amortyzatory hydrauliczne, resory piórowe i sprężyny śrubowe. Rozstawy czopów skrętu wynoszą dla wagonów skrajnych i wagonów środkowych odpowiednio 14 900 mm i 15 870 mm.
Zasilanie i napęd.
Prąd stały o napięciu 3000 V, przesyłany linią napowietrzną, odbierany jest przez cztery odbieraki prądu zamontowane na dachach członów środkowych. Napędza on osiem silników trakcyjnych, znajdujących się na osiach wózków napędnych wagonów środkowych. Szafy niskiego napięcia umieszczone są wewnątrz wagonów środkowych, wzdłuż jednej ze ścian bocznych.
W EN71 zastosowano przestarzały już w okresie ich budowy rozruch oporowy.
Modernizacje bez wymiany ścian czołowych.
EN71AC.
W 2009 nowosądecki Newag wygrał przetarg na modernizację jednej sztuki EZT serii EN71 o numerze 045 dla SKM Trójmiasto. Zakres modernizacji objął zmianę rozruchu z oporowego na impulsowy, silników na asynchroniczne oraz wiele udogodnień dla pasażerów, w tym między innymi nowoczesną ubikację w obiegu zamkniętym, stojaki na rowery oraz windy i miejsca dla niepełnosprawnych.
W dniach 14–16 października 2009 jednostka "EN71AC"-045 została zaprezentowana podczas Międzynarodowych Targów Kolejowych "Trako 2009" w Gdańsku.
EN71SPOT.
W 2007 roku ZNTK „Mińsk Mazowiecki” dokonał zakupu od kolei chorwackich (chorw. "Hrvatske željeznice") pierwszej jednostki elektrycznej, tak zwanej Gomułki, która została następnie zmodernizowana w ramach naprawy głównej i odsprzedana spółce Koleje Mazowieckie. Jednostka otrzymała nowe czoło, klimatyzację kabiny maszynisty, przetwornicę statyczną i rozruch impulsowy. W części pasażerskiej wymieniono okna, siedzenia, dostosowując wnętrze dla potrzeb osób niepełnosprawnych.
EN71KM.
Modernizacja "EN71KM" objęła 4 sztuki jednostek EN71, które w 2010 ZNTK „Mińsk Mazowiecki” kupił od kolei chorwackich (chorw. "Hrvatske željeznice"), a następnie zmodernizował i odsprzedał Kolejom Mazowieckim. Składy otrzymały nowe czoła, wnętrze dostosowane do przewozu rowerów i osób niepełnosprawnych oraz zmodernizowane wózki, pozostawiono w nich jednak stare silniki i rozruch oporowy.
EN71AKŚ.
14 września 2012 roku podpisano umowę ze spółką Newag na 7-letni leasing 2 zmodernizowanych EN71. Zmodernizowane EN71AKŚ dostarczono w grudniu tego roku.
Eksploatacja.
Zespół trakcyjny serii EN71 eksploatowany jest przez czterech przewoźników krajowych.
Polregio.
Zespoły te powstały z myślą o obsłudze linii na obszarach górzystych, gdzie jednostki EN57 nie zawsze dawały sobie radę, czyli: na zelektryfikowanej w 1975 trasie z Krakowa do Zakopanego oraz z Wrocławia do Jeleniej Góry i Szklarskiej Poręby. W kolejnych latach rozpoczęto ich eksploatację także na trasie do Krynicy. Na początku lat 90. część zmodernizowanych jednostek (m.in. przedział pierwszej klasy i nowe malowanie) EN71 zaczęto eksploatować jako pociągi RegioPlus, na których zostały zastąpione częściowo później zespołami ED72. W 2016 dwie pierwsze jednostki o numerach 023 (Oddział Podkarpacki) i 027 (Oddział Dolnośląski) wystawiono na sprzedaż.
PKP SKM Trójmiasto.
Trójmiejski przewoźnik dysponuje 12 sztukami EN71. Noszą one numery: 035, 038-040, 042, 044-045, 047-049 i 051-052. Jednostka o numerze 046 była przejściowo eksploatowana przez Szybką Kolej Miejską w Warszawie. Numer 045 został gruntownie zmodernizowany – diametralnie zmienione zostało wnętrze pojazdu, które zostało dostosowane dla osób niepełnosprawnych i przystosowane do przewozu rowerów, zamontowano rozruch impulsowy i silniki asynchroniczne, co pozwoliło znacznie poprawić właściwości jezdne pojazdu. Zakres tej modernizacji określa się często jako "EN71AC". 27 lutego 2015 roku jednostka przeszła kolejną modernizację w ramach naprawy czwartego poziomu utrzymania w Gdyni Cisowej, w ramach której wymieniono między innymi siedzenia z podtypu niskich niebieskich do turkusowych wysokich tapicerowanych, stosowanych w EN57AKM. Jednostki o numerach: EN71-046, EN71-050 w ramach napraw piątego poziomu utrzymania zostały przebudowane na EN57 w zakładach ZNTK „Mińsk Mazowiecki”.
Koleje Mazowieckie.
W barwach Kolei Mazowieckich jeździ 6 sztuk EZT serii EN71. Wszystkie z nich zostały kupione przez ZNTK „Mińsk Mazowiecki” od kolei chorwackich (chorw. "Hrvatske željeznice"), a następnie zmodernizowane i odsprzedane Kolejom Mazowieckim.
Pierwszą jednostkę zmodernizowano na początku czerwca 2007 i oznaczono numerem 100, kolejne doczekały się modernizacji w roku 2010. Numery od 102 do 105 oznaczono jako "EN71KM", mimo że zakres ich modernizacji nie obejmował zamontowania rozruchu impulsowego, jak to miało miejsce w przypadku modernizacji "EN57KM".
Jugosławia.
12 jednostek zostało w latach 1965–1966 wyeksportowanych do Jugosławii. Otrzymały tam oznaczenie "311/315-100" (311 to wagon rozrządczy, 315 – silnikowy). Kolejna seria 14 jednostek została dostarczona w latach 1974–1975 i otrzymały one oznaczenie "311/315-200". Obecnie pozostałe egzemplarze kursują w ramach kolei słoweńskich (słoweń. "Slovenske železnice"), a 10 sztuk sprzedanych zostało do Włoch. Jednostki słoweńskie zostały zmodernizowane w latach 2000–2002 poprzez montaż nowych silników firmy Siemens AG. W Jugosławii nosiły one przezwisko "gomułek" od nazwiska Władysława Gomułki, za którego czasów zostały wprowadzone do eksploatacji.
Kilka jednostek wróciło do Polski. Obecnie osiem z nowymi czołami kursuje w barwach Kolei Mazowieckich (6 czteroczłonowych EN71 i 2 trójczłonowe EN57), a dwie zostały zmodernizowane przez Newag dla Kolei Śląskich.

</doc>
<doc id="131802" url="https://pl.wikipedia.org/wiki?curid=131802" title="Kazimier">
Kazimier



</doc>
<doc id="131803" url="https://pl.wikipedia.org/wiki?curid=131803" title="Kazimiar">
Kazimiar



</doc>
<doc id="131804" url="https://pl.wikipedia.org/wiki?curid=131804" title="Kazimirz">
Kazimirz



</doc>
<doc id="131805" url="https://pl.wikipedia.org/wiki?curid=131805" title="Kazimierz Oświęcimski">
Kazimierz Oświęcimski



</doc>
<doc id="131806" url="https://pl.wikipedia.org/wiki?curid=131806" title="Rozmowy w Magdalence">
Rozmowy w Magdalence

Rozmowy w Magdalence – spotkania władz państwowych Polskiej Rzeczypospolitej Ludowej z przedstawicielami NSZZ „Solidarność”, odbywające się od 16 września 1988 w ośrodku konferencyjnym Ministerstwa Spraw Wewnętrznych w Magdalence pod Warszawą (). Do 15 września 1988 rozmowy toczyły się w Warszawie, w willi „Zawrat” przy ulicy Zawrat.
Historia.
Celem rozmów było przygotowanie obrad Okrągłego Stołu. Jednak nieporozumienia w obozie władzy spowodowały przerwanie spotkań.
Początek 1989 roku przyniósł w PZPR wzrost siły grupy reformatorów i 27 stycznia 1989 roku mikrobusy przywoziły do Magdalenki ekipy gen. Czesława Kiszczaka i Lecha Wałęsy.
6 lutego 1989 w Warszawie rozpoczęły się obrady Okrągłego Stołu. Kiedy utknęły w martwym punkcie, wówczas 2 marca 1989 rozpoczęła się druga tura rozmów w Magdalence – rozpatrywano tam najbardziej sporne kwestie z obrad Okrągłego Stołu.
W czasie obrad Okrągłego Stołu odbyło się 5 spotkań w Magdalence (spotkania odbywały się też czasem w gmachu URM) – w czasie tych spotkań przygotowywano stanowiska wspólne, które znane były potem jako "ustalenia Okrągłego Stołu".
W sumie tzw. Grupa Magdalenka spotykała się 13 razy – były to spotkania robocze i spotkania współprzewodniczących grup.
Spotkania były protokołowane – zajmowali się tym: Krzysztof Dubiński, Kazimierz Kłoda, Jacek Ambroziak.
Uczestnicy rozmów.
Łącznie w rozmowach w Magdalence uczestniczyły 42 osoby. W spotkaniach w Magdalence udział brali (w różnych zespołach i składach osobowych).
Strona rządowa: gen. Czesław Kiszczak, Stanisław Ciosek, Artur Bodnar, Jan Janowski, Jan Jarliński, Mieczysław Krajewski, Harald Matuszewski, Jerzy Ozdowski, Romuald Sosnowski, Bolesław Strużek, Jan Szczepański, Tadeusz Szymanek, Stanisław Wiśniewski, Andrzej Gdula, Bogdan Królewski, Janusz Reykowski, Aleksander Kwaśniewski, Ireneusz Sekuła, Jerzy Uziębło, Władysław Baka, Jan Błuszkowski, Leszek Grzybowski;
Strona opozycji solidarnościowej: Lech Wałęsa, Andrzej Stelmachowski, Władysław Frasyniuk, Lech Kaczyński, Władysław Liwak, Tadeusz Mazowiecki, Jacek Merkel, Alojzy Pietrzyk, Edward Radziewicz, Bronisław Geremek, Mieczysław Gil, Witold Trzeciakowski, Adam Michnik, Zbigniew Bujak, Jacek Kuroń, Andrzej Wielowieyski, Ryszard Bugaj; ponadto udział brali przedstawiciele Kościoła katolickiego: ks. Alojzy Orszulik, ks. abp Bronisław Dąbrowski, ks. bp Tadeusz Gocłowski.

</doc>
<doc id="131807" url="https://pl.wikipedia.org/wiki?curid=131807" title="Kanimier">
Kanimier



</doc>
<doc id="131808" url="https://pl.wikipedia.org/wiki?curid=131808" title="Kajmir">
Kajmir



</doc>
<doc id="131809" url="https://pl.wikipedia.org/wiki?curid=131809" title="Kalmir">
Kalmir



</doc>
<doc id="131812" url="https://pl.wikipedia.org/wiki?curid=131812" title="Dzirżykraj">
Dzirżykraj



</doc>
<doc id="131813" url="https://pl.wikipedia.org/wiki?curid=131813" title="USS Nautilus (SSN-571)">
USS Nautilus (SSN-571)

USS Nautilus (SSN-571) – pierwsza na świecie wcielona do służby jednostka pływająca napędzana siłownią okrętową czerpiącą energię z przebiegającej w reaktorze atomowym reakcji łańcuchowej. Okręt ten został opracowany przez amerykańską marynarkę wojenną w ramach programu napędu jądrowego. W 1958 roku USS „Nautilus” jako pierwszy na świecie przepłynął pod biegunem północnym, zaś przeprowadzone za jego pomocą testy wykazały szereg zalet siłowni jądrowej wobec innych rodzajów napędu. Rezultaty tych testów pchnęły US Navy do podjęcia decyzji o całkowitej rezygnacji z napędu konwencjonalnego dla tej klasy okrętów. Nazwa nawiązuje do fikcyjnego okrętu z powieści Juliusza Verne'a "Dwadzieścia tysięcy mil podmorskiej żeglugi". Obie jednostki były pionierskie w swoim czasie (książkowy Nautilus ogromnie wyprzedzał „raczkujące” podwodne jednostki z czasów autora).
Amerykański program napędu jądrowego.
Podczas gdy marynarka wojenna III Rzeszy znacznie rozwinęła technologie okrętów podwodnych i kilku innych rodzajów broni, niemiecki program atomowy nie rozwijał się sprawnie i Niemcom nie udało się osiągnąć sukcesów w tej dziedzinie. Niemiecki program nuklearny doprowadził jednak do rozpoczęcia przez Stany Zjednoczone własnego tajnego programu atomowego, pod kodową nazwą „Manhattan Engineer District” – znanego dziś bardziej jako projekt Manhattan – i powrotu zainteresowania napędem atomowym dla okrętów.
Początki programu atomowego.
Kiedy w 1938 Otto Hahn i Fritz Strassmann odkryli zjawisko rozszczepienia jądra atomowego, możliwość uwolnienia gigantycznej ilości energii wywołała ekscytację naukowców na całym świecie. Jednym z nich był dr George Pegram z Uniwersytetu Columbia – jeden z wiodących fizyków w Stanach Zjednoczonych. W 1939 Pegram zwrócił się do adm. Harolda G. Bowena, szefa Biura Inżynieryjnego Pary amerykańskiej marynarki wojennej – nadzorującego laboratorium badawcze Naval Research Laboratory (NRL) – z prośbą o spotkanie z naukowcami marynarki w celu przedyskutowania możliwości praktycznego wykorzystania rozszczepienia uranu. Skutkiem tego spotkania było powstanie planów napędu nuklearnego dla okrętów United States Navy. Jednym z uczestników tego spotkania był dr Ross Gunn, innowator i szef działu mechaniki laboratorium elektrycznego. Gunn wystąpił do adm. Bowena o przyznanie funduszu w wysokości 1500 dolarów na rozpoczęcie prac nad fenomenem rozszczepienia. Środki te zostały przyznane i stanowiły pierwsze 1,5 tysiąca dolarów wydane przez Stany Zjednoczone na program nuklearny. Po przeprowadzeniu wstępnych badań Gunn sporządził pierwszy raport dla marynarki wojennej na temat napędu nuklearnego okrętów podwodnych. Raport ten wyprzedził o cztery miesiące skierowany do prezydenta Franklina D. Roosevelta słynny list Alberta Einsteina, wzywający do rozpoczęcia przez ten kraj programu konstrukcji broni jądrowej. 1 czerwca 1939, w swoim memorandum skierowanym do dyrektora "Naval Research Laboratory", Gunn stwierdził, iż okrętowa siłownia atomowa nie będzie wymagała tlenu, znacznie też zwiększy zasięg i możliwości bojowe okrętów podwodnych. Zapowiedział również, że zespół programu napędu nuklearnego będzie musiał zmierzyć się z wieloma problemami i niewiadomymi, przede wszystkim odkryć sposób separacji lekkich atomów U235, które w trakcie bombardowania neutronami pochodzącymi z ciężkich atomów uranu, ulegną rozszczepieniu. Po sporządzeniu tego raportu, Gunn skupił się głównie na rozwiązaniu problemu uranu.
"Naval Research Laboratory" zaprosiło do udziału w programie wiele cywilnych ośrodków akademickich i badawczych z zadaniem opracowania praktycznej metody separacji nieuchwytnego izotopu U235. Od stycznia 1941 zaczął nad tym problemem pracować także Philip Abelson z Carnegie Institution for Science. W lipcu tego samego roku Abelson został pracownikiem "Naval Research Laboratory", gdzie wraz z Gunnem opracował relatywnie prostą i skuteczną metodę separacji izotopu U235.
Podczas gdy US Navy i inne amerykańskie instytucje stawiały pierwsze kroki ku erze atomowej, amerykańskie społeczeństwo poznawało pierwsze szczegóły potencjału energii atomowej. W 1940 pisarz naukowy William Laurence opublikował w Saturday Evening Post artykuł na temat „"odkrycia nowego źródła energii, miliony razy większego niż wszystko znane na ziemi"”. Po dokonaniu opisu dotychczasowych badań w tym zakresie, Laurence napisał: „"jest mało prawdopodobne, aby tego rodzaju energia dała się wykorzystać w eksplozji"”. W nieco naiwnej propozycji napisał też: „"pięciofuntowa [2,26 kg] bryła [uranu] z 10–50% czystości będzie wystarczająca do przepłynięcia przez pasażerskiego liniowca lub okręt podwodny tam i z powrotem przez siedem mórz bez ponownego zaopatrywania w paliwo przez miesiące"”.
Wraz z rozwojem wydarzeń wojennych w Europie, Stany Zjednoczone zaczęły obawiać się rozwijanego przez Niemcy programu atomowego, w związku z czym – wraz z Wielką Brytanią – podjęły wspólny program budowy bomby atomowej pod kodową nazwą „Manhattan Engineer District” (projekt Manhattan). Program ten spowodował praktycznie zatrzymanie prac marynarki nad napędem jądrowym, jednak wyniki przeprowadzonych na małą skalę prac Gunna i Abelsona w Filadelfii zostały natychmiast przejęte przez projekt Manhattan i zaadaptowane do wykorzystania na skalę masową w Oak Ridge National Laboratory w stanie Tennessee.
Program powojenny.
W sierpniu 1944 szef projektu Manhattan, generał Leslie Groves, powołał pięcioosobowy komitet w celu określenia potencjalnych możliwości niedestrukcyjnego użycia energii atomowej. Przewodniczącym komitetu został długoletni dziekan California Institute of Technology i szef doradców naukowych generała Grovesa dr Richard S. Tolman. Innymi członkami komitetu zostało dwóch cywilów oraz dwaj oficerowie marynarki: kontradmirał Earle W. Mills – asystent szefa Bureau of Ships (BuShips), powstałego z połączenia Biura Inżynieryjnego Pary z Biurem Konstrukcji i Napraw – oraz kapitan Thorwald A. Solberg (także z BuShips). W sierpniu tego samego roku członkowie komitetu spotkali się w Naval Research Laboratory z Gunnem i Abelsonem, którzy przekonywali, że program napędu jądrowego powinien uzyskać najwyższy priorytet w sporządzanym przez komitet raporcie. W grudniu 1944, siedem miesięcy przed pierwszą próbą atomową, komisja sporządziła swój formalny raport, w którym zaznaczyła: „"rząd powinien rozpocząć i wspierać pilny projekt oraz studia badawczo-rozwojowe zmierzające do zapewnienia energii ze źródeł nuklearnych dla okrętów marynarki"”.
Rok później, po zakończeniu wojny, Senat Stanów Zjednoczonych powołał "Specjalną Komisję Energii Atomowej", przed którą zeznania składał Ross Gunn. W swoim oświadczeniu Gunn stwierdził, że "najważniejszym zadaniem energii atomowej jest obracać koła Ziemi i napędzać okręty". Już pod koniec tego samego roku sprawą napędu nuklearnego zajmowało się wielu amerykańskich uczonych i inżynierów, którzy rozważali możliwość budowy okrętów podwodnych napędzanych energią jądrową.
W datowanym na 19 listopada 1945 raporcie marynarki (sporządzonym faktycznie przez Gunna i Abelsona) wymieniono znane zalety i wady napędu nuklearnego dla okrętów podwodnych:
Raport wskazywał także dwie wady tego rodzaju napędu:
Po zakończeniu wojny Gunn z Abelsonem posłużyli się planami niemieckich okrętów podwodnych typu "XXVI" przy opracowywaniu schematu okrętów podwodnych mieszczących stos i reaktor przy jedynie minimalnych zmianach ich konstrukcji. W większej mierze prace te nie doprowadziły do dających się zastosować w praktyce rozwiązań, głównie z powodu zbyt małej wiedzy na temat konstrukcji nuklearnego stosu i reaktora. Zapożyczyli jedynie ideę użycia stopu sodu i potasu do transferu ciepła z reaktora do turbiny parowej. Raport o tytule „Atomic Energy Submarine”, zawierający m.in. rezultaty tych prac, został przedstawiony marynarce w marcu 1946 roku i od razu został zauważony przez oficerów US Navy. Zawierał on między innymi konkluzję: "Odkrycia techniczne dokonane w Naval Research Laboratory wskazują, że przy właściwie prowadzonym programie niezbędne będą jedynie dwa lata dla opracowania okrętu podwodnego napędzanego energią atomową, mechanicznie zdolnego do operowania z prędkościami 20 do 30 węzłów w zanurzeniu, bez konieczności wynurzenia lub uzupełniania paliwa przez wiele lat. Natomiast w ciągu pięciu do dziesięciu lat jesteśmy w stanie opracować okręt podwodny zdolny do operowania z dwukrotnie wyższą od wskazanej prędkością podwodną." Abelson wskazywał w swoim raporcie na konieczność współpracy marynarki z "Manhattan Engineering District", co umożliwi "konstrukcję okrętów podwodnych napędzanych energią atomową zdolnych do operacji na głębokości 1000 stóp [305 m], stanowiących idealną platformę przenoszenia pocisków rakietowych wyposażonych w ładunki jądrowe". Abelson z Gunnem, spotykając się z ponad trzydziestoma wysoko postawionymi oficerami marynarki, prowadzili w US Navy swoistą kampanię na rzecz wdrożenia napędu nuklearnego. Niezależnie od ich działań, kmdr ppor. (?) Charles N.G. Hendrix z "Biura Badań Naukowych i Innowacji" (w późniejszym czasie Office of Naval Research) w czternastostronicowym memorandum przedstawił trzy możliwe typy przyszłych okrętów podwodnych:
Przedstawiony w tym opracowaniu okręt myśliwski został zaprojektowany do pływania podwodnego z prędkością 20 do 25 węzłów i operacyjną głębokością zanurzenia do 2000 stóp (610 m), a także doskonałą manewrowością. Założono, że zarówno okręt myśliwski, jak i rakietowy, napędzane będą przez siłownię nuklearną. Memorandum przedstawiało także szkice tych okrętów wraz z ich siłownią oraz opisem, były to jednak głównie rozważania teoretyczne oraz naukowe przypuszczenia. Mimo że prowadzona przez Gunna i Abelsona promocja napędu nuklearnego znajdowała wielu zwolenników w marynarce, nie były jednak w tym czasie prowadzone jakiekolwiek prace inżynierskie nad nowym rodzajem napędu.
Chociaż Groves wspierał program napędu jądrowego dla marynarki, istotniejsze znaczenie miał dla niego program broni jądrowej. Mimo to generał nie zezwalał na wypływ informacji o programie napędu jądrowego poza stosunkowo wąskie grono podlegających mu osób, gdyż był ograniczony przez prezydencką dyrektywę o bezpieczeństwie informacji na temat spraw nuklearnych, częściowo także z powodu szerszego kontekstu programu. W tym czasie istniały poważne obawy o ilość dostępnego wzbogaconego uranu, która mogła nie zaspokoić potrzeb zarówno programu broni atomowej, jak i napędu jądrowego. Ponadto Groves zdawał sobie sprawę z faktu, iż do kontroli nad sprawami nuklearnymi zostanie wkrótce powołana pewna forma cywilnej agencji rządowej, a niechętnie odnosił się do poddania prowadzonego przez siebie projektu Manhattan długoterminowej polityce uwzględniającej program napędu jądrowego.
W międzyczasie admirał Bowen, zobowiązany po wojnie do zapewnienia kontynuacji ścisłej kooperacji pomiędzy marynarką a naukowcami, oraz komandor William „Deak” Parsons (jeden z oficerów misji nad Hiroszimą), sprawujący również jedną z funkcji kierowniczych w projekcie Manhattan, przygotowali specjalny list od sekretarza marynarki, Jamesa Forrestala, do sekretarza wojny. W liście zawarte było, iż marynarka wojenna Stanów Zjednoczonych zamierza podjąć wysiłki inżynierskie zmierzające do zastosowania energii jądrowej w napędzie okrętów. W odpowiedzi, sekretarz wojny wraz z będącym jego podwładnym generałem Leslie Groves’em wskazał, że najlepszym sposobem doprowadzenia do powstania okrętowej siłowni jądrowej jest wydzielenie przez marynarkę personelu do prowadzonych w Oak Ridge prac nad reaktorem atomowym. W rozpoczętej dyskusji w marynarce nad sposobem jej udziału w programie prowadzonym w Oak Ridge, Bureau of Ships zaproponowało utworzenie specjalnego ciała doradczego przy szefie operacji morskich i sekretarzu marynarki. Określony został też przewidywany czas opracowania reaktora dla celów napędowych na około 5 lat.
Hyman Rickover.
Marynarka wyznaczyła do Oak Ridge zespół pięciu oficerów oraz trzech osób cywilnych. Ostatecznie wśród nich znalazł się inżynier, komandor Hyman G. Rickover. Przez większość II wojny światowej, Rickover był szefem działu elektrycznego Bureau of Ships, odpowiedzialnym za rozwój, przygotowanie i instalację wyposażenia elektrycznego okrętów nawodnych i podwodnych. Kiedy jednak został wyznaczony do zespołu marynarki Manhattan Engineering District, szybko zyskał na znaczeniu. Zespół ten przybył do Oak Ridge w czerwcu 1946 roku, gdzie przez kilka miesięcy zapoznawał się ze wszystkimi aspektami technologii nuklearnej. W tym czasie koordynatorem spraw nuklearnych w Bureau of Ships został komandor Albert G. Mumma, zajmując stanowisko, które było celem Rickovera. Jednak Rickover zamierzał osiągnąć najwyższe stanowisko w marynarce w zakresie energii jądrowej, przygotowując dokumentacje wykonalności napędu nuklearnego. Starał się w tym celu utrzymać swoją oddelegowaną do Oak Ridge grupę marynarki jako całość, wykorzystując ją do pomocy przy opracowaniu swojego raportu. W tym celu zapewnił również wsparcie dla swoich propozycji napędu jądrowego, dr Edwarda Tellera – wiodącego fizyka nuklearnego amerykańskiego programu atomowego. Ostatecznie, we wrześniu 1947 roku, Hyman Rickover został ustanowiony specjalnym asystentem szefa Bureau of Ships ds. nuklearnych.
Abelson, Bowen, Gunn, Mills, podobnie jak Rickover i wielu innych ludzi w marynarce, byli przekonani, że możliwy jest program wiodący do opracowania wiarygodnego napędu nuklearnego dla okrętów. Ostatecznie program taki zyskał znaczące wsparcie US Navy, ze strony sekretarza marynarki oraz szefa operacji morskich (CNO), a także administracji prezydenta oraz finansowanie ze strony Kongresu. Program uzyskał szczególnie silne poparcie ze strony pierwszego powojennego szefa Operacji Morskich – admirała Chestera Nimitza, który zanim objął dowództwo amerykańskiej floty na Pacyfiku w trakcie II wojny światowej, był oficerem okrętów podwodnych oraz specjalizował się w rozwoju silników Diesla dla marynarki.
W drugiej połowie lat czterdziestych XX wieku, w Stanach Zjednoczonych powołano "Komisję Energii Atomowej" (Atomic Energy Commission – AEC), której zadaniem był nadzór nad całością spraw amerykańskich programów nuklearnych, w tym prowadzonego przez Biuro Okrętów programu napędu jądrowego. Komisja jednak ograniczała rozwój programu napędu, gdyż zdaniem jej członków było jeszcze zbyt wcześnie na tak zaawansowane zastosowanie energii jądrowej. Mimo to, na przełomie dziesięcioleci, United States Navy wraz z amerykańskim przemysłem – po trwających od niemal 10 lat pracach – była gotowa do przygotowania projektu i budowy okrętu podwodnego napędzanego energią jądrową oraz wejścia tym samym w erę atomową.
W lipcu 1951 Kongres, zainspirowany złożonym przed jego komisją zeznaniem Hymana Rickovera, przyznał środki na budowę pierwszego okrętu z napędem jądrowym, a wkrótce marynarka zawarła kontrakty z Westinghouse Electric, Electric Boat oraz Combustion Engineering na opracowanie i rozwój odpowiedniego reaktora. Prototypy reaktora zbudowane miały być na lądzie w celu użycia ich jako modele dla jednostki mającej być zainstalowaną na okręcie, zidentyfikowania słabych punktów konstrukcji, korekty ewentualnych wad oraz treningu obsługi. W dalszej kolejności prototypy te miały być zabudowane w konstrukcjach odpowiadających sekcji reaktora mającej być częścią okrętu, w celu dokładnego dopasowania ich i uniknięcia problemów przy instalacji rzeczywistej sekcji reaktora. Aby przygotować produkcję pierwszego okrętu, istotną sprawą był wybór stoczni zdolnej do jego budowy. Ponieważ dział projektowy wiodącej stoczni marynarki – Portsmouth Naval Shipyard był w pełni zaangażowany w projekt GUPPY oraz program okrętów typu "Tang", wybór padł na stocznię Electric Boat w Groton, w stanie Connecticut. Inżynierowie stoczni opracowali szczegółowy projekt okrętu, a następnie podpisany został z marynarką kontrakt na jego budowę. W konsekwencji opracowano reaktor ciśnieniowy wodny (PWR) o mocy 15 000 koni mechanicznych – Submarine Thermal Reactor (STR). Dla celów lądowego prototypu reaktor nosił oznaczenie S1W, zaś jednostkę przeznaczoną dla okrętu oznaczono S2W.
Projekt okrętu, opracowany przez Electric Boat, przewidywał jednostkę o wyporności nawodnej 3180 ton oraz 3500 ton wyporności podwodnej, długość okrętu ustalono na 324 stopy (98,7 m). Oznaczało to jednostkę o wyporności o połowę większej niż najnowszy ówcześnie typ okrętów podwodnych, typ "Tang", także dłuższą o 15,2 m. Różnica wielkości wynikała z wymagań zastosowanej sekcji reaktora.
Budowa.
14 czerwca 1952, w trakcie ceremonii położenia stępki w stoczni Electric Boat, prezydent Harry Truman oficjalnie rozpoczął proces budowy USS „Nautilus”. 21 stycznia 1954 roku okręt został zwodowany, a matką chrzestną okrętu została Mamie Eisenhower, żona prezydenta Stanów Zjednoczonych Dwighta D. Eisenhowera. Jednocześnie w tej samej stoczni trwała już budowa drugiego okrętu podwodnego z napędem jądrowym – USS „Seawolf” (SSN-575). Wszystkie oficjalne uroczystości związane z budową tych okrętów odbyły się publicznie i były szeroko relacjonowane przez amerykańską i międzynarodową prasę.
Zasadniczo, USS „Nautilus” miał podobną budowę do niemieckich okrętów podwodnych typu "XXI" – nie licząc samego napędu. Miał zaokrąglony dziób, „strumieniowy” kształt kadłuba oraz rufę z dwiema śrubami. Duża średnica okrętu (8,5 metra) zapewniała dużą przestrzeń wewnątrz, z trzema pokładami w większej części jednostki. Okręt miał częściowo podwójny kadłub, z sekcją reaktora poszerzoną aż do kadłuba zewnętrznego. Na pozostałe sekcje składały się: sekcja dziobowa, sekcja socjalna z pomieszczeniami załogi i kambuzem, centrum operacyjne, sekcja silnikowa i sterów. Projekt zredukował jednak rezerwę wyporu hydrostatycznego do 16 procent.
Sekcja dziobowa okrętu mieściła sześć wyrzutni torpedowych oraz 26 torped, duży sonar pasywny AN/BQR-4A w dolnej części dziobu oraz sonar aktywny AN/SQS-4. W czasie budowy okrętu rozważano także możliwość wyposażenia go w wyrzutnię pocisków RGM-6 Regulus, jednak z uwagi na wpływ instalacji systemu na stopień komplikacji budowy okrętu, nie zdecydowano się na takie rozwiązanie.
Do służby w „Nautilusie” przewidziano 12 oficerów i 90 pozostałych członków załogi. Z wyjątkiem dowódcy okrętu, oficerowie dzielili wspólną kajutę. Dysponowali oni własną mesą oficerską do spożywania posiłków i relaksu, natomiast każdy z pozostałych członków załogi dysponował własną koją. Mesa dla załogi jednorazowo mieściła 36 ludzi w trakcie posiłku albo 50 miejsc do wykorzystania jako sala kinowa, bądź czytelnia. „Nautilus” wyposażony został w automat do przyrządzania lodów, dyspenser coca-coli i system muzyczny podłączony do okrętowego systemu hi-fi.
Służba.
„Nautilus” został formalnie włączony do służby 30 września 1954, jednak przez ponad kolejne trzy miesiące pozostał przycumowany do pirsu stoczni Electric Boat. Publiczna ceremonia przyjęcia do służby została zorganizowana z uwagi na sztukę public relations US Navy, a także w celu zademonstrowania, iż okręt został wykonany w zaplanowanym terminie. Nuklearna siłownia okrętu została uruchomiona po raz pierwszy 30 grudnia, a 17 stycznia 1955 okręt po raz pierwszy odpłynął od nabrzeża. Mimo drobnych problemów, które zostały szybko usunięte, okręt płynął w dół rzeki Thames pod dowództwem kmdr. Eugene P. Wilkinsona, który lampą sygnałową nadał historyczny sygnał: „UNDERWAY ON NUCLEAR POWER” (w drodze na napędzie jądrowym).
Wstępne testy.
Testy okrętu okazały się sukcesem pod względem osiągów okrętu. Wkrótce bowiem „Nautilus” odbył najszybszą podwodną podróż w historii – w 90 godzin, ze średnią prędkością 15,3 węzła, pokonał w zanurzeniu dystans 1381 mil morskich (2559 km) (między bazą okrętów podwodnych New London w stanie Connecticut a San Juan w Portoryko). W następnych rejsach „Nautilus” dotarł jeszcze szybciej do punktów docelowych, osiągając średnią prędkość rejsu zbliżoną do swojej prędkości maksymalnej, co ówcześnie było znakomitym osiągnięciem. Testy te uwidoczniły zalety napędu jądrowego dla okrętów podwodnych – „Nautilus” był w stanie bardzo szybko zbliżyć się do przeciwnika lub oddalić od niego, posiadając przy tym bardzo dobrą manewrowość we wszystkich trzech wymiarach – niezależnie od warunków pogodowych na powierzchni. Okazał się także zdolny do wyprzedzenia znajdujących się w tym czasie w posiadaniu US Navy samonaprowadzających się torped zop. Odmiennie od ówczesnych konwencjonalnych okrętów podwodnych typu "XXI", "GUPPY" czy "Tang", dowódca „Nautilusa” nie musiał dbać o stan naładowania akumulatorów okrętu – mógł tygodniami płynąć z maksymalną prędkością, podczas gdy przy napędzie konwencjonalnym była to kwestia godzin.
Problemy.
USS „Nautilus” okazał się okrętem generującym duży hałas. Ich głównym źródłem były znaczne wibracje, z nieznanej początkowo przyczyny. Rozchodzące się falowo i wirowo zaburzenia wody za kioskiem okrętu powodowały drgania jego konstrukcji. Przy około trzech hercach ich częstotliwość niebezpiecznie zbliżała się do częstotliwości wewnętrznych napięć i drgań kadłuba powodowanych przepływem wody. W przypadku wyrównania się tych częstotliwości okrętowi groziły bardzo poważne uszkodzenia. Dodatkowo w trakcie badania tego problemu inżynierowie wykryli nadmierne wibracje kadłuba przy prędkości przekraczającej 16 węzłów. Poza problemami konstrukcyjnymi wibracje miały wpływ na ogólną sprawność okrętu. W swojej notatce komandor Wilkinson stwierdził:
Po rejsie „Nautilusem” dowódca sił podwodnych floty Atlantyku (ComSubLant) stwierdził:
„Nautilus” został wkrótce zmodyfikowany w celu usunięcia źródeł problemów, jednak według jednego z historyków marynarki nawet po zlikwidowaniu destrukcyjnych wibracji kadłuba okręt wciąż pozostawał głośny i łatwy do wykrycia. Z tego też względu pozostał jedynie laboratorium dla badań nad hałasem generowanym przez jednostki podwodne.
Rejs pod biegunem.
W ciągu dwóch lat, podczas których „Nautilus” pozostawał jedyną na świecie jednostką wyposażoną w napęd jądrowy, okręt dowiódł, iż jest najbardziej wartościowym technicznym i taktycznym laboratorium. Po kilku operacjach na skraju arktycznego paku lodowego oraz jednej przerwanej próbie dopłynięcia do bieguna północnego „Nautilus”, po wyruszeniu z bazy marynarki Naval Base Pearl Harbor do Wielkiej Brytanii, 3 sierpnia 1958 roku przepłynął pod biegunem północnym. Stanowiło to pierwsze w dziejach udane dotarcie okrętem do „wierzchołka świata”. Rejs polarny wykonano na bezpośrednie polecenie prezydenta Dwighta Eisenhowera, który miał nadzieję na odzyskanie w ten sposób przez Stany Zjednoczone wizerunku światowego lidera technologicznego, po radzieckich sukcesach lat 1957–1958 w wyścigu kosmicznym.
Rejs – prowadzony pod kierunkiem nowego dowódcy, komandora Williama Andersona – na wypadek niepowodzenia był ściśle tajny. Okręt przez cztery dni płynął pod lodem, pokonując 1830 mil morskich (3390 km), aż wynurzył się niedaleko Islandii. Wówczas dowódca okrętu został podjęty przez helikopter i z bazy lotniczej w pobliżu Keflavíku w Islandii przewieziono go do Waszyngtonu, gdzie w Białym Domu został udekorowany orderem Legion of Merit – drugim w randze najwyższych odznaczeń amerykańskich w czasie pokoju. Po zakończeniu ceremonii Anderson w ten sam sposób powrócił na pokład swojego okrętu, którym triumfalnie wpłynął do portu przy wyspie Portland (Portland Harbour) w Wielkiej Brytanii.
25 sierpnia 1958, po powrocie do Stanów Zjednoczonych, USS „Nautilus” zawinął do portu w Nowym Jorku, co do dziś stanowi prawdopodobnie jedyny taki przypadek okrętu z napędem atomowym.
Zakończenie służby.
3 marca 1980 roku „Nautilus” został skreślony z listy floty US Navy. W czasie swojej aktywnej służby operacyjnej do 1979 roku przepłynął ok. 490 770 mil morskich, przy czterokrotnym uzupełnianiu paliwa nuklearnego:
Okręt początkowo miał zostać zezłomowany, lecz ostatecznie 20 maja 1982 uznano go za okręt muzeum i skierowano do stoczni EB w Groton, celem przystosowania go do tej funkcji. 6 lipca 1985 stał się eksponatem w US Navy Submarine Force Museum w New London (w stanie Connecticut).

</doc>
<doc id="131816" url="https://pl.wikipedia.org/wiki?curid=131816" title="Isadora">
Isadora



</doc>
<doc id="131817" url="https://pl.wikipedia.org/wiki?curid=131817" title="Izydora">
Izydora

Izydora – imię żeńskie pochodzenia greckiego. Oznacza "dar Izydy" i pochodzi od imienia Izydy, greckiej bogini Księżyca. Patronką tego imienia jest św. Izydora z Egiptu.
Izydora imieniny obchodzi 17 kwietnia i 1 maja.
Znane osoby noszące imię Izydora:

</doc>
<doc id="131818" url="https://pl.wikipedia.org/wiki?curid=131818" title="Wierzchołek (geografia)">
Wierzchołek (geografia)

Wierzchołek – każde wzniesienie w przebiegu linii grzbietowej z kulminacją w postaci szczytu.

</doc>
<doc id="131819" url="https://pl.wikipedia.org/wiki?curid=131819" title="Twardziel">
Twardziel



</doc>
<doc id="131820" url="https://pl.wikipedia.org/wiki?curid=131820" title="Ksymena">
Ksymena

Ksymena, "Xymena" – imię żeńskie pochodzenia hebrajskiego, żeński odpowiednik imienia Szymon, ukształtowany za pośrednictwem dawnego języka hiszpańskiego.
Ksymena, "Xymena" imieniny obchodzi 28 października.
Znane osoby noszące to imię:

</doc>
<doc id="131821" url="https://pl.wikipedia.org/wiki?curid=131821" title="Góra wyspowa">
Góra wyspowa

Góra wyspowa – rodzaj grzbietu górskiego, rozpościerający się ponad powierzchnią równinną, utworzony w warunkach klimatu równikowego lub podzwrotnikowego. 
Oryginalnymi nazwami dla gór wyspowych są: "Ruware" dla grzbietów o wysokości do 60 m oraz "Bornhardy" dla grzbietów o wysokości do 500 m. Ich geneza jest wyjaśniana w różnoraki sposób – jako formy twardzielcowe, ostańcowe, ewentualnie powstałe wskutek zmian klimatycznych wilgotno-suchych.

</doc>
<doc id="131824" url="https://pl.wikipedia.org/wiki?curid=131824" title="Tadeusz Rolski">
Tadeusz Rolski

Tadeusz Henryk Rolski (ur. 18 sierpnia 1906 w Przeworsku, zm. 27 września 1991 w Warszawie) – podpułkownik pilot Polskich Sił Powietrznych.
Życiorys.
W 1926 roku, będąc absolwentem gimnazjum w Jarosławiu, przeszedł unitarny kurs podchorążych piechoty. Rok później rozpoczął naukę w Szkole Podchorążych Lotnictwa w Dęblinie, którą ukończył z 5. lokatą (IV promocja z 1930 roku). W stopniu podporucznika obserwatora został przydzielony do 54 eskadry liniowej 5 pułku lotniczego w Lidzie, gdzie służył dwa lata. Po ukończeniu kursu pilotażu w Centrum Wyszkolenia Oficerów Lotnictwa w Dęblinie w 1932 (instruktor Stanisław Brzezina), służył w 5 pułku lotniczym jako pilot, a w 1933 ukończył Kurs Wyższego Pilotażu w Grudziądzu i został dowódcą eskadry szkolnej w 5 pułku lotniczym. W tym samym roku otrzymał przydział do 142 eskadry myśliwskiej w Toruniu. Następnie ukończył kurs instruktorski na Kursie Wyższego Pilotażu. Był oficerem taktycznym III/4 dywizjonu myśliwskiego, a od września 1938 – dowódcą 141 eskadry myśliwskiej. W 1935 roku przez jeden sezon był instruktorem wyższego pilotażu w Grudziądzu.
Brał udział w kampanii wrześniowej (w stopniu kapitana). 2 września, po śmierci kpt. Laskowskiego, został dowódcą III/4 dywizjonu myśliwskiego. W czasie walk wrześniowych uzyskał dwa zestrzelenia pewne (3 i 6 września) oraz zaliczono mu dwa samoloty uszkodzone (2 i 6 września).
W połowie września, wraz z grupą pilotów, został wysłany do Rumunii w celu odebrania samolotów francuskich i angielskich, które miały przypłynąć do Konstancy (samoloty te nigdy nie dotarły do Polski). 17 września przekroczył granicę rumuńską i przez Syrię dotarł do Francji.
Po przeszkoleniu na samolotach Morane-Saulnier MS.406 miał objąć dowództwo nowo formowanego dywizjonu myśliwskiego, jednak nie doszło do tego wobec upadku Francji. Przez Oran w Afryce Północnej dostał się do Wielkiej Brytanii.
W sierpniu 1940 roku został organizatorem i pierwszym dowódcą 306 dywizjonu „Toruńskiego”. 1 listopada 1940 roku objął dowództwo 306 dywizjonu. 2 lipca 1941 roku został dowódcą 1 Polskiego Skrzydła Myśliwskiego w Northolt, a od 1 sierpnia dowodził samodzielnie, po odejściu współdowodzącego Kanadyjczyka W/Cdr Kenta. W ten sposób Tadeusz Rolski został pierwszym w strukturach RAF dowódcą Skrzydła spoza Wspólnoty Brytyjskiej. Funkcję dowódcy 1 PSM pełnił do 17 kwietnia 1942 roku. W tym okresie zaliczono mu pewne zestrzelenie jednego wrogiego myśliwca, pięć zestrzeleń prawdopodobnych oraz jedno uszkodzenie, został też odznaczony Orderem Virtuti Militari. Rolski był także pierwszym nie-Brytyjczykiem odznaczonym medalem Distinguished Service Order.
Od kwietnia 1942 roku służył w dziale planowania operacyjnego 11 Grupy Myśliwskiej, zaś od 25 września był zastępcą Polskiego Oficera Łącznikowego w Dowództwie Lotnictwa Myśliwskiego RAF.
Następnie (od marca 1943) jako ppłk pil. w randze brytyjskiego wing commandera był oficerem łącznikowym w dowództwie RAF Western Desert Polskiego Zespołu Myśliwskiego w Afryce. Według niektórych źródeł Rolski dowodził na zmianę z kpt. pil. Stanisławem Skalskim.
Po powrocie do Anglii, 20 października 1943 roku został organizatorem i dowódcą 18 Polskiego Sektora Myśliwskiego. Był to pierwszy w RAF przypadek objęcia dowództwa tego szczebla przez obcokrajowca. Od 25 lutego 1944 roku pełnił funkcję zastępcy szefa Sztabu Naczelnego Wodza do spraw lotnictwa.
Od 17 lutego 1945 roku był dowódcą 3 Polskiego Skrzydła Myśliwskiego. Po zakończeniu wojny w Europie został pierwszym nie-Brytyjczykiem na stanowisku dowódcy Stacji RAF Coltishall.
W 1948 roku powrócił do Polski, gdzie podjął pracę w PLL LOT, jednak 31 grudnia 1949 roku został zwolniony z powodów politycznych. Od 1959 roku pracował w Departamencie Lotnictwa Cywilnego Ministerstwa Transportu. W 1972 roku przeszedł na emeryturę i mieszkał w Warszawie, gdzie zmarł 27 września 1991 roku. Pochowany na Powązkach Wojskowych (kwatera C30-X-29).
Swoje wojenne wspomnienia opisał w książce pt. "Uwaga, wszystkie samoloty!".
Dla upamiętnienia zasług płk. pil. Tadeusza Rolskiego w służbie dla Ojczyzny, Minister Obrony Narodowej Bogdan Klich podjął decyzję o przyjęciu z dniem 11 czerwca 2008 roku przez 22 Ośrodek Dowodzenia i Naprowadzania w Bydgoszczy imienia patrona – płk. pil. Tadeusza Rolskiego.
Jego imię nosi jedna z ulic w Przeworsku.
W dniu 18 października 2019 Instytut Pamięci Narodowej w Rzeszowie nadał pośmiertnie płk. pil. Tadeuszowi Rolskiemu Honorową Nagrodę Świadek Historii.
Zwycięstwa powietrzne.
Na liście Bajana sklasyfikowany został na 67. pozycji z 3 pewnymi zestrzeleniami, 5 prawdopodobnymi i 3 uszkodzeniami.

</doc>
<doc id="131826" url="https://pl.wikipedia.org/wiki?curid=131826" title="Ill Niño">
Ill Niño

Ill Niño – amerykańska grupa grająca szeroko pojętą muzykę heavy metalową.
Historia.
Grupa powstała 1999 roku w New Jersey pod nazwą El Niño z inicjatywy Dave’a Chaverriego, muzyka znanego wcześniej z występów w grupach Pro-Pain oraz Merauder.
Prawie wszyscy członkowie zespołu w historii jego działalności mają korzenie południowoamerykańskie (są to emigranci osiedleni w Stanach Zjednoczonych). Stanowi to decydujące znaczenie w twórczości zespołu. Zespół łączy w niej od początku gitarowe brzmienie metalu z łagodnymi dźwiękami muzyki latynoamerykańskiej. W warstwie tekstowej grupa posługuje się przede wszystkim językiem angielskim, teksty w tym języku są jednak przeplatane frazami lub zbitkami słownymi pochodzącymi z języka hiszpańskiego (tworząc w rezultacie tzw. „spanglish”). Sama nazwa grupy stanowi połączenie dwóch słów z obu języków: ang. „Ill” (pol. „chory”) oraz hiszp. „Niño” (pol. „dzieciak”).
25 października 2010 odbyła się premiera nowego albumu studyjnego zatytułowanego "Dead New World", nakładem Victory Records.
W 2017 członkowie grupy zapowiadali nagrywanie nowego albumu
17 stycznia 2019 został ogłoszony nowy skład, do którego przyjęci zostali Marcos Leal – gitara śpiew (Shattered Sun), Jes DeHoyos – gitara prowadząca (Sons of Texas) i Sal Dominguez – gitara rytmiczna (Upon a Burning Body), a tym samym odeszli dotychczasowi członkowie: wokalista Cristian Machado, prowadzący gitarzysta Ahrue Luster i gitarzysta rytmiczny Diego Verduzco. Dzień później trzej usunięci ze składu muzycy oświadczyli, że odrzucają doniesienia o odejściu ze składu grupy i obiecali kontynuować własną wersję zespołu. 26 marca 2020 wokalista Cristian Machado, gitarzysta prowadzący Ahrue „Luster” Ilustre, gitarzysta rytmiczny Diego Verduzco, perkusista Dave Chavarri i basista Laz Pina oświadczyli, że osiągnęli wiążące porozumienie, zgodnie z którym Chavarri i Pina mogą kontynuować działalność Ill Niño, a Machado, Verduzco i Ilustre podejmą się nowych projektów.
W trakcie 2021 grupa anonsowała premierę kolejnego albumu pt. "IllMortals" na koniec tego roku nakładem . W 2021 ze składu odszedł Jes DeHoyos, a na początku października 2021 ogłoszono powrót do zespołu Marca Rizzo, który krótko wcześniej odszedł z Soulfly.

</doc>
<doc id="131827" url="https://pl.wikipedia.org/wiki?curid=131827" title="Władysław Cieszyński">
Władysław Cieszyński



</doc>
<doc id="131829" url="https://pl.wikipedia.org/wiki?curid=131829" title="Umowa międzynarodowa">
Umowa międzynarodowa

Umowa międzynarodowa – najważniejszy instrument regulujący stosunki międzynarodowe i jedno z dwóch niekwestionowanych źródeł prawa międzynarodowego.
Za umowę międzynarodową uważa się zgodne oświadczenie woli (porozumienie) co najmniej dwóch podmiotów prawa międzynarodowego (przede wszystkim: państw lub organizacji międzynarodowych, ale także np. Stolicy Apostolskiej) regulowane przez prawo międzynarodowe i wywołujące skutki w sferze prawa międzynarodowego, niezależnie od tego, czy jest ujęte w jednym czy w większej liczbie dokumentów, i bez względu na jego nazwę.
Nazwa „umowa międzynarodowa” jest kategorią najbardziej ogólną. Często jej synonimem jest „traktat”, choć niektórzy tę nazwę rezerwują dla umów o wyższej randze, z reguły wymagających ratyfikacji. Stanisław Nahlik (profesor prawa międzynarodowego na Uniwersytecie Jagiellońskim) proponował, aby nazwą „traktat” obejmować umowy zawarte w formie pisemnej i to wyłącznie przez państwa, a nie przez inne podmioty prawa międzynarodowego.
Najczęściej umowy międzynarodowe dotyczą praw człowieka ("Karta Narodów Zjednoczonych", "Karta praw podstawowych Unii Europejskiej") i handlu (Transatlantyckie Partnerstwo w dziedzinie Handlu i Inwestycji, Partnerstwo Transpacyficzne).
Budowa umowy międzynarodowej.
I. tytuł umowy – nazwa (konwencja, pakt), strony (przy umowach dwustronnych, gdy znane są podmioty zawierające umowę międzynarodową; przy umowach wielostronnych – nie), przedmiot umowy
II. preambuła (uroczysty wstęp)
III. stwierdzenie uzgodnienia tekstu umowy („Państwa-Strony niniejszej konwencji, (...) uzgodniły, co następuje:”)
IV. dyspozycja
V. ew. korroboracja – uroczyste wzmocnienie tekstu
VI. miejsce i data zawarcia umowy, wyznaczenie depozytariusza, języki autentyczne – w umowach dwustronnych czasem wprowadza się trzeci język autentyczny jako język rozstrzygający w wypadku wątpliwości
VII. podpisy i pieczęcie
Przy podpisywaniu możliwe są zastrzeżenia, "chyba że: a) zastrzeżenie to jest zakazane przez traktat; b) traktat postanawia, że mogą być składane tylko określone zastrzeżenia, a dane zastrzeżenie do nich nie należy, lub c) chodzi o przypadki nie objęte literami a) i b), a zastrzeżenie jest niezgodne z przedmiotem i celem traktatu." (art. 19 Konwencji wiedeńskiej).
Organizacja Narodów Zjednoczonych wymaga od swych członków powiadamiania jej o wszelkich zawartych umowach.
Nieważność umowy międzynarodowej.
Zgodnie z Konwencją wiedeńską o prawie traktatów z 1969, przesłanki (przyczyny) nieważności umów międzynarodowych można podzielić na trzy grupy:
I. związane z naruszeniem prawa wewnętrznego kontrahentów dotyczącego zawierania umów – konwencja dopuszcza powołanie się na tę okoliczność wyłącznie w sytuacji, gdy pogwałcona norma prawa wewnętrznego ma zasadnicze znaczenie, zaś pogwałcenie było oczywiste, tj. obiektywnie widoczne dla każdego państwa postępującego w danej sprawie zgodnie ze zwyczajną praktyką i w dobrej wierze.
II. związane z wadami oświadczenia woli:
III. związane ze sprzecznością z normą "ius cogens" – nieważna jest umowa, która w chwili zawarcia jest niezgodna z bezwzględnie obowiązującą normą powszechnego prawa międzynarodowego (czyli normą "ius cogens").
Wygaśnięcie umowy.
Wygaśnięcie umowy może nastąpić:
I. z przyczyn przewidzianych w samej umowie:
II. z przyczyn nieprzewidzianych w samej umowie:
III. z powodu powstania nowej normy "ius cogens", stojącej w sprzeczności z treścią umowy.
Konwalidacja umowy międzynarodowej.
Pojęcie konwalidacji wiąże się z kwestią ważności umowy międzynarodowej.
Jeżeli nieważność umowy ma charakter "względny "(jak w przypadkach wynikających z art. 46 - 50 konwencji wiedeńskiej o prawie traktatów z 1969), takich jak przekroczenie kompetencji, błąd, oszustwo czy przekupstwo, dla unieważnienia umowy niezbędna jest notyfikacja państwa-strony, które uważa, że zaistniała w odniesieniu do niego jedna z przesłanek nieważności. Taką notyfikację należy przekazać wszystkim innym stronom za pośrednictwem depozytariusza. Notyfikacja powinna wskazywać środki, jakie notyfikujący proponuje podjąć w sprawie umowy wraz z ich uzasadnieniem. Następnie strony mają 3 miesiące na wyrażenie sprzeciwu. Przy braku sprzeciwu, po 3 miesiącach strona notyfikująca może podjąć proponowane przez siebie środki (które także musi notyfikować) w tym ogłoszenie wygaśnięcia umowy, wycofania się z niej lub zawieszenia działania (art. 65 - 68). Wniesiony w terminie sprzeciw powoduje, że strony powinny szukać rozwiązania wedle artykułu 33 Karty Narodów Zjednoczonych. Jeśli w ciągu 12 miesięcy od dnia wniesienia sprzeciwu nie osiągnięto żadnego rozwiązania każda ze stron sporu dotyczącego "imperatywnych norm powszechnego prawa międzynarodowego" może przedłożyć go do rozstrzygnięcia Międzynarodowemu Trybunałowi Sprawiedliwości, chyba że strony, za wspólnym porozumieniem, poddadzą spór pojednawstwu. Każda ze stron sporu dotyczącego zastosowania lub interpretacji któregokolwiek z pozostałych artykułów Konwencji może wszcząć procedurę przewidzianą w załączniku do Konwencji przez wniesienie odpowiedniego żądania do Sekretarza Generalnego Organizacji Narodów Zjednoczonych, przedkładającemu spór komisji pojednawczej złożonej z wykwalifikowanych prawników. Każda ze stron sporu wyznacza po 2 członków, z których najwyżej 1 może mieć jej obywatelstwo, 4 mianowani "pojednawcy" (ang. "conciliators") w ciągu 60 dni wybierają spoza swego grona przewodniczącego mającego te same kwalifikacje, przy braku zgody wyznacza go Sekretarz Generalny; sprawozdanie komisji, łącznie z wszelkimi zawartymi w nim wnioskami dotyczącymi faktów lub kwestii prawnych, nie jest wiążące dla stron i ma wyłącznie charakter zaleceń przedłożonych stronom do rozważenia w celu ułatwienia polubownego załatwienia sporu.
Jednak państwo może też (świadomie lub nie) konwalidować umowę, to znaczy zacząć wypełniać jej postanowienia mimo tego, że mogłoby domagać się stwierdzenia nieważności. Konwalidacja jest nieodwracalna, to znaczy państwo, które przez dłuższy czas wypełniało postanowienia umowy, nie może potem oświadczyć, że powinna ona być nieważna, nawet jeśli są ku temu powody.
Nie dotyczy to umów, których nieważność jest bezwzględna (uregulowana w art. 51 - 53 konwencji): 
- wymuszenie zgody na przedstawicielu państwa przez "czyny lub groźby skierowane przeciwko niemu"; 
- wymuszenie zgody na państwie "przez groźbę lub użycie siły z pogwałceniem zasad prawa międzynarodowego, wyrażonych w Karcie Narodów Zjednoczonych" lub
- jeżeli w chwili zawarcia umowa jest sprzeczna z imperatywną normą powszechnego prawa 
międzynarodowego to znaczy "normą przyjętą i uznaną przez międzynarodową społeczność państw jako całość za normę, od której żadne odstępstwo nie jest dozwolone i która może być zmieniona jedynie przez późniejszą normę powszechnego prawa międzynarodowego o tym samym charakterze". 
Umowy takie w zasadzie w ogóle nie nabierają mocy i nikt nie jest nimi związany. Takich umów nie można konwalidować – jak sama nazwa wskazuje, są nieważne niezależnie od woli i praktyki państw (art. 69 i następne).

</doc>
<doc id="131833" url="https://pl.wikipedia.org/wiki?curid=131833" title="Tokań (potrawa)">
Tokań (potrawa)

Tokań ("Tokány") – rodzaj węgierskiego ragoût mięsnego, przyrządzanego z mięsa krojonego w wąskie paski, z dodatkiem wędliny, grzybów, pomidorów, przyprawianego papryką, pieprzem i majerankiem.

</doc>
<doc id="131837" url="https://pl.wikipedia.org/wiki?curid=131837" title="Fryzja (kraina historyczna)">
Fryzja (kraina historyczna)

Fryzja (fryz. "Fryslân", płnfryz. "Fresklun" lub "Friislon", wschfryz. "Fräislound", nid. "Friesland", niem. "Friesland") – kraina historyczna w północno-zachodniej Europie, wzdłuż wybrzeża Morza Północnego. Obecnie w granicach Niemiec, Danii i Holandii.
Fryzję zazwyczaj dzieli się na następujące części:
Historia.
Od II w. p.n.e. zamieszkana przez Fryzów. Od 680 była odrębnym państwem, które pomimo długotrwałego oporu zostało włączone do państwa Franków. Na początku VIII w. objęta misją chrystianizacyjną św. Wilibrorda.
Na mocy traktatu w Verdun (843) przydzielona Lotarowi I jako część państwa środkowofrankijskiego – fragment Lotaryngii. Od 869/870 roku, po śmierci Lotara II oraz wskutek traktatu w Meerssen stanowiła przedmiot rywalizacji między władcami wschodnio- i zachodniofrankijskimi. Od połowy X wieku weszła ostatecznie w skład Świętego Cesarstwa Rzymskiego.
W kolejnych wiekach zachodnia część Fryzji należała do Niderlandów i w 1524 r. weszła pod panowanie Habsburgów. Następnie w składzie Republiki Zjednoczonych Prowincji Niderlandów.
Wschodnia część Fryzji była do 1744 r. niezależna jako Hrabstwo Fryzji Wschodniej. Po wygaśnięciu miejscowego rodu książęcego Cirksena została włączona do Prus. W latach 1807–1810 pod panowaniem Holandii, a w latach 1810–1815 pod okupacją francuską. Następnie weszła w skład Królestwa Hanoweru, pozostając do 1837 r. w unii z Wielką Brytanią, w 1866 do Prus, i wraz z Prusami w 1871 r. do Niemiec.
Po II wojnie światowej w brytyjskiej strefie okupacyjnej Niemiec, miasto Leer tymczasowo przynależało do polskiej strefy okupacyjnej. Od 1949 r. w składzie Republiki Federalnej Niemiec.

</doc>
<doc id="131838" url="https://pl.wikipedia.org/wiki?curid=131838" title="The Rasmus">
The Rasmus

The Rasmus – fiński zespół grający muzykę rockową, założony w 1994.
Od debiutu nagrali i wydali osiem albumów studyjnych i dwie składanki. Sprzedali płyty w łącznym nakładzie niemal 4 mln egzemplarzy na świecie. Światową sławę grupie przyniósł utwór „In the Shadows” wydany w 2003. W kolejnych latach wylansowali hity, takie jak m.in. „First Day of My Life”, „Guilty”, „Funeral Song (Dead Letters)”, „Shot”, „No Fear”, „Sail Away (Hide from the Sun)” i „Livin’ in a World Without You”.
Zespół wystąpił kilka razy w Polsce, m.in. 22 listopada 2005, 21 lutego 2009 i 12 listopada 2017 w klubie Stodoła w Warszawie, 6 maja 2010 podczas Dni Kultury Studenckiej na placu Zamkowym w Lublinie, 14 listopada 2017 w klubie Kwadrat w Krakowie i 27 sierpnia 2022 na Magicznym Zakończeniu Wakacji w Kadzielni w Kielcach.
W 2022 zostali reprezentantami Finlandii w 66. Konkursie Piosenki Eurowizji w Turynie.
Historia.
Grupa powstała w 1994, kiedy jej członkowie byli jeszcze w szkole średniej. Wokalista Lauri Ylönen tworzył i wykonywał utwory w języku angielskim. Zespół początkowo koncertował z perkusistą Janne Heiskanenem, który odszedł od grupy w 1999. Jego miejsce zajął perkusista Aki Hakala ps. „Hattu”, który wcześniej sprzedawał gadżety zespołu na koncertach.
W 2003 wydali singiel „In the Shadows”, który stał się światowym przebojem i pozostaje największym hitem w dorobku zespołu.
17 września 2007 zespół zaczął nagrywać materiał na kolejny album, nad którym pracowali z Desmondem Childem. Płytę pt. "Black Roses" wydali 24 września 2008 w Finlandii i dwa dni później w pozostałycj krajach Europy. Na pierwszy singiel wydali piosenkę „Livin’ in a World Without You”, do którego nakręcili teledysk w Sztokholmie.
16 stycznia 2009 wystąpili dla 10-osobowej publiczności w ramach stałego cyklu zamkniętych występów "Najmniejszego koncertu świata" zorganizowanego przez stację radiową Roxy FM. Na przełomie 2009 i 2010 we współpracy z Anette Olzon wydali singel „October and April”.
31 marca 2017 opublikowali utwór „Paradise”, którym zapowiedzieli swój ósmy album studyjny. Płytę pt. "Dark Matters" wydali 6 października 2017.
W styczniu 2022 zostali ogłoszeni uczestnikami programu "Uuden musiikin kilpailu", fińskich eliminacji na Konkurs Piosenki Eurowizji, do których zgłosili się z utworem „Jezebel”, w następnym miesiącu wygrali w odcinku finałowym, zdobywając w ten sposób prawo do reprezentowania Finlandii w 66. Konkursie Piosenki Eurowizji organizowanym w Turynie. 12 maja wystąpili jako pierwsi w kolejności w drugim półfinale konkursu i z siódmego miejsca zakwalifikowali się do finału, który został rozegrany 14 maja. Wystąpili w nim z czwartym numerem startowym i zajęli 21. miejsce po zdobyciu 38 punktów w tym 26 punkty od telewidzów (16. miejsce) i 12 pkt od jurorów (22. miejsce).

</doc>
<doc id="131839" url="https://pl.wikipedia.org/wiki?curid=131839" title="Tony Hawk’s Pro Skater 3">
Tony Hawk’s Pro Skater 3

Tony Hawk’s Pro Skater 3 – trzecia gra z serii "Tony Hawk’s Pro Skater" stworzona przez firmę Neversoft i wydana przez Activision w 2001 roku na Nintendo GameCube, PlayStation 2 i PlayStation oraz w 2002 na Xbox, PC, N64 i Game Boy Advance. W przeciwieństwie do poprzedniej części nie używa już autorskiego silnika firmy Neversoft, tylko, użytego m.in. w grze Grand Theft Auto III, silnika Renderware. W części trzeciej zabrakło jednego z profesjonalnych skaterów, Boba Burnquista, który zajął się w tym czasie produkcją własnej gry skateboardingowej.
Ogólnie o grze.
Tony Hawk’s Pro Skater 3 to gra, w której gracz kieruje poczynaniami skatera. W grze dostępnych jest 10 poziomów z misjami do wykonania plus parę dodatkowych poziomów przeznaczonych jedynie do jazdy amatorskiej i ćwiczeń. Do produkcji gry przyłączyli się znani skaterzy, tacy jak Tony Hawk, Eric Koston, Rodney Mullen, Bam Margera czy Chad Muska, dzięki czemu w grze dostępne są ich postacie.
Nowości.
Najważniejszą nowością w trzeciej części okazał się Revert, dzięki któremu gracz mógł kontynuować wykonywane akrobacje (kombosy) także po wylądowaniu na rampie. "„Dzięki tej możliwości gracze wykonywali nie setki trików jednocześnie, a tysiące, czy nawet dziesiątki tysięcy trików uzyskując nieprawdopodobną liczbę punktów”" – powiedział jeden z producentów gry. Aby wykonać Revert należy wyskoczyć z rampy, a następnie lądując nacisnąć przycisk odpowiedzialny za sposób stania na desce (Switch). Domyślnie w wersji PC jest nim klawisz na klawiaturze numerycznej, KeyPad 9.
Kolejną nowością było zastąpienie kupowania umiejętności gracza za pieniądze. Zostało to zastąpione przez bardziej realistyczną formę zbierania odpowiednich znaków porozrzucanych po całych dostępnych poziomach. Na każdym poziomie, na którym jest do wypełnienia 10 zadań, jest po pięć takich znaków, co razem daje 50 znaków na całą grę. Gracz domyślnie już ma na koncie 50 punktów umiejętności, co, po dodaniu dodatkowych punktów, daje okrągła liczbę 100 punktów umiejętności.
Kolejnym zmianom uległ kreator skatera. Teraz gracz mógł zmienić całkowicie wygląd swojego komputerowego odpowiednika oraz, po raz pierwszy, mógł grać kobietą inną niż Elissa Steamer. Ułatwieniem jest również pasek Special, który napełniał się podczas wykonywania trików, a nie tak jak w poprzedniej części dopiero po wylądowaniu.

</doc>
<doc id="131842" url="https://pl.wikipedia.org/wiki?curid=131842" title="Sylvester Stallone">
Sylvester Stallone

Sylvester Enzio Stallone (ur. jako Michael Sylvester Gardenzio Stallone 6 lipca 1946 w Nowym Jorku) – amerykański aktor, scenarzysta, reżyser i producent filmowy.
Uznawany za jedną z największych gwiazd kina światowego oraz międzynarodową ikonę machismo i Hollywood. Międzynarodową sławę i trwałe miejsce w historii kina przyniosły mu role, które stały się częścią amerykańskiej kultury masowej – legendy boksu Rocky’ego Balboi oraz żołnierza Johna Rambo.
W 1984 otrzymał własną gwiazdę w Alei Gwiazd w Los Angeles znajdującą się przy 6712 Hollywood Boulevard.
Życiorys.
Wczesne lata.
Urodził się w Hell’s Kitchen, dzielnicy Manhattanu, w Nowym Jorku jako syn Jacqueline „Jackie” Stallone (z domu Labofish; 1921-2020), astrolożki i tancerki francusko-żydowskiego pochodzenia, i Francesco „Franka” Stallone’a Sr. (1919−2011), włoskiego fryzjera pochodzącego z Gioia del Colle. W wyniku ciężkiego porodu kleszczowego lewa strona twarzy Stallone’a była od urodzenia częściowo sparaliżowana, miał wykrzywioną dolną wargę i wadę wymowy (bełkotliwość).
Uczęszczał do klas początkowych w Montgomery Hills Junior High School w Silver Spring, w stanie Maryland. Jego rodzice nieustannie wszczynali awantury i ignorowali jego i młodszego brata Franka Juniora (ur. 30 lipca 1950), stąd pierwsze lata swojego dzieciństwa Stallone spędził w rodzinach zastępczych. W 1957 jego rodzice rozwiedli się, matka w 1959 ponownie wyszła za mąż za Anthony’ego Filiti i przeniosła się do północno-wschodniej Filadelfii, w stanie Pensylwania, gdzie Stallone uczęszczał do Devereaux High School i Lincoln High School. Ma także przybrane rodzeństwo – siostrę Toni Ann Filiti D’Alto (ur. 5 maja 1960) z drugiego małżeństwa matki i brata Dante Alexandra z drugiego małżeństwa ojca.
Przez jeden semestr uczył się także w Bishop Snyder School w Silver Spring, w stanie Maryland. Po obejrzeniu filmu "Herkules", zainspirowany wyglądem Steve’a Reevesa (byłego Mr Universe) rozpoczął treningi na siłowni. Skupił się też na karierze sportowej, podnosił ciężary, grał w szkolnej drużynie piłki nożnej, ćwiczył szermierkę. Wkrótce otrzymał stypendium sportowe i w latach 1960–1963 studiował w American College of Switzerland w Leysin, w Szwajcarii. W tym czasie był trenerem sportowym dziewcząt, a w wolnym czasie występował w szkolnej produkcji "Śmierć komiwojażera" Arthura Millera. To doświadczenie zainspirowało go do zostania aktorem, a po powrocie do USA zaczął studiować dramat na Uniwersytet Miami, dopóki nie zdecydował się na przeprowadzkę do Nowego Jorku w 1969.
Początki kariery.
Podczas wykonywania różnych prac Stallone często chodził na przesłuchania. Występował sporadycznie na scenie w produkcjach off-Broadwayowskich – jako Mike w spektaklu "Score" (1970) w Martinique Theatre czy przedstawieniu "Rain" (1972) w Astor Place Theatre u boku Johna Travolty. Stallone był ambitny, w wieku dwudziestu czterech lat garnął się do aktorstwa. Swój filmowy debiut zanotował jako Stud w komedii erotycznej "Wieczorek u Kitty i Studa" ("The Party at Kitty and Stud’s", 1970), która później ukazała się na kasetach VHS jako "Włoski ogier" po tym, jak Stallone stał się sławny. Stallone za udział w filmie zarobił wówczas 200 dolarów.
Twarz Stallone’a, a nawet jego głęboki głos były przyczyną jego ciągłego odrzucania w rolach scenicznych i filmowych. Został obsadzony w komedii "Kochankowie i inni nietutejsi" ("Lovers and Other Strangers", 1970), nagrodzonej Oscarem za najlepszą muzykę i piosenkę, z Diane Keaton i jako Jerry w dramacie "Nie ma miejsca do ukrycia" ("No Place to Hide", 1970). Rok potem pojawił się jako chuligan z metra w komedii Woody’ego Allena "Bananowy czubek" ("Bananas", 1971) i dreszczowcu Alana J. Pakuli "Klute" (1971) z Jane Fondą i Donaldem Sutherlandem.
Stallone kandydował do roli Pauliego Gatto i Carlo Rizzi w "Ojcu chrzestnym" (1971), ale nie został obsadzony. Zamiast tego Stallone postanowił spróbować swoich sił w pisaniu scenariuszy, w tym do komediodramatu "Książęta z Flatbush" ("The Lord’s of Flatbush", 1974), gdzie wystąpił w roli Stanleya Rosiello z Perrym Kingiem i Henrym Winklerem. Z pieniędzmi zarobionymi z tego filmu Stallone wyjechał z Nowego Jorku do Hollywood.
Kariera hollywoodzka.
Swoją pierwszą główną rolę zagrał w dreszczowcu "Buntownik" ("Rebel"/"No Place to Hide", 1973) jako radykalny student Jerry Savage, zmuszony zdecydować, czy chce być ze swoją dziewczyną, czy kontynuować pracę dla terrorystów planujących zamachy bombowe na urzędy przedsiębiorstw, które prowadzą interesy z dyktatorami z państw Ameryki Środkowej w Nowym Jorku pod koniec lat 60. XX wieku. Film miał premierę na Międzynarodowym Festiwalu Filmowym w Atlancie. Potem trafił do obsady czarnej komedii "Więzień drugiej alei" ("The Prisoner of Second Avenue", 1975) z Jackiem Lemmonem i Anne Bancroft, dramatu kryminalnego "Capone" (1975) z Benem Gazzarą, sportowego filmu sensacyjnego sci-fi "Wyścig śmierci" ("Death Race 2000", 1975) jako psychopatyczny kierowca, który ze złowieszczą radością rozjeżdża ludzi oraz gościnnie w roli detektywa Ricka Dalya w jednym z odcinków serialu CBS "Kojak" (1975).
Wkrótce przyszedł sukces na prawdziwie hollywoodzką skalę. Stallone zdołał przeforsować scenariusz i zagrać główną rolę Rocky’ego Balboa, boksera-amatora w melodramacie sportowym "Rocky" (1976). Film uczynił go idolem i wcieleniem sukcesu, otrzymał dziesięć nominacji do nagrody Oscara (otrzymał trzy; za najlepszy film, reżyserię i montaż), w tym za scenariusz i główną rolę. Stallone chciał sprawdzić się jako aktor wszechstronny i rozpaczliwie szukał innych możliwości. Zagrał przywódcę związkowego w dramacie "F.I.S.T." (1978), trenera w dramacie na podstawie jego scenariusza, który sam wyreżyserował – "Paradise Alley" (1978) z Armandem Assante i Anne Archer, jeńca wojennego w obozie hitlerowskim w dramacie wojenno-sportowym Johna Hustona "Ucieczka do zwycięstwa" ("Victory", 1981) z Michaelem Caine’em; jednak wszystkie te filmy okazały się niepowodzeniem.
Trzeba było powtarzać sagę o Rockym-bokserze jeszcze pięciokrotnie, aż ten amerykański mit sukcesu nabrał na ekranie rysów mitu politycznego, przemieniając bohatera w obrońcę zachodnich ideałów przeciwko komunizmowi; tak powstał "Rocky II" (1979), "Rocky III" (1982) z Mr. T, "Rocky IV" (1985), który przyniósł mu dwie Złote Maliny dla najgorszego aktora i najgorszego reżysera, a także nominację dla najgorszego scenarzysty, z Dolphem Lundgrenem, "Rocky Balboa" (2006).
Drugą kreacją, którą podbił widownię, była postać Johna J. Rambo, weterana wojny wietnamskiej w filmie "Rambo – Pierwsza krew" ("First Blood", 1982) i sequelach – "Rambo II" ("Rambo: First Blood Part II", 1985), za który zdobył następne dwie Złote Maliny dla najgorszego aktora i najgorszego scenarzysty, "Rambo III" (1988) i "John Rambo" (2008), łącznie dostał 10 Złotych Malin i 30 nominacji za najgorsze role filmowe.
Był na okładkach magazynów: „Newsweek” (w kwietniu 1977), „People” (w maju 1978, w lipcu 1979 z Talią Shire, w czerwcu 1982, w lipcu 1984 z Dolly Parton), „Interview” (we wrześniu 1979 i w lipcu 1995), „Playgirl” (w lipcu 1981), „Time” (w czerwcu 1982 z bokserem Gerrym Cooneyem), „Bravo” (1982, w listopadzie 1988, w styczniu 1989 i 1991), „Rolling Stone” (w lipcu 1982), „Muscle &amp; Fitness” (w październiku 1985 z Brigitte Nielsen, w październiku 2010), „Vanity Fair” (w edycji brytyjskiej w listopadzie 1985 z Brigitte Nielsen, we wrześniu 1990, w listopadzie 1993), „Esquire” (w lutym 1995, w czeskiej edycji we wrześniu 2019) i „Viva!” (w styczniu 1998).
Wystąpił potem w innych hollywoodzkich produkcjach: "Tango i Cash" ("Tango &amp; Cash", 1989), "Oskar, czyli 60 kłopotów na minutę" ("Oscar", 1991), "Człowiek demolka" ("Demolition Man", 1993) z Sandrą Bullock, "Specjalista" ("The Specialist", 1994) z Sharon Stone, "Zabójcy" ("Assassins", 1995), "Tunel" ("Daylight", 1996), "Dorwać Cartera" ("Get Carter", 2000) z udziałem Michaela Caine’a czy "Słodka zemsta" ("Avenging Angelo", 2002) z Madeleine Stowe.
Napisał scenariusz, wyreżyserował i zagrał w filmie akcji "Niezniszczalni" ("The Expendables", 2010), dla którego zatrudnił gwiazdorską obsadę, w tym Jasona Stathama, Mickeya Rourke’a, Jeta Li, Erica Robertsa, Dolpha Lundgrena i Steve’a Austina – a także Bruce’a Willisa i Arnolda Schwarzeneggera. Powstały kontynuacje: "Niezniszczalni 2" ("The Expendables 2", 2012) i "Niezniszczalni 3" ("The Expendables 3", 2014).
Powrócił triumfalnie na kinowy ekran w roli Roberta „Rocky’ego” Balboa’y, Seniora w sensacyjnym dramacie sportowym "" (2015), za którą otrzymał nagrodę „Odkupienie za Złotą Malinę”, Złoty Glob dla najlepszego aktora drugoplanowego i nominację do Oscara dla najlepszego aktora drugoplanowego, i jego kontynuacji "Creed II" (2018).
Życie prywatne.
Swoją pierwszą żonę, fotograf Sashę Czack, poznał, gdy pracował jako bileter w kinie, w którym i ona była zatrudniona. Pobrali się 28 grudnia 1974. Mieli dwóch synów: Sage Moonblood (ur. 5 maja 1976, zm. 13 lipca 2012) i Seargeoh (ur. 1979 z autyzmem dziecięcym). 14 lutego 1985 rozwiedli się.
15 grudnia 1985 poślubił duńską modelkę Brigitte Nielsen, z którą wystąpił w sensacyjnym dreszczowcu kryminalnym "Kobra" ("Cobra", 1986), po czym – po dziewiętnastu miesiącach – 13 lipca 1987 media poinformowały o rozstaniu pary.
W sierpniu 1988 poznał modelkę Jennifer Flavin, związał się z nią w styczniu 1996. Wzięli ślub 17 maja 1997 i mają trzy córki: Sophie (ur. 27 sierpnia 1996), Sistine Rose (ur. 27 czerwca 1998) i Scarlet Rose (ur. 25 maja 2002).
W wolnym czasie malował obrazy olejne, a jego idolem stał się Leonardo da Vinci.
16 lutego 2007 przyleciał do Sydney w celu promocji filmu "Rocky Balboa". Zaraz po wylądowaniu, został zatrzymany przez australijskie służby graniczne, które w jego bagażu znalazły 48 fiolek z syntetycznym hormonem wzrostu. W związku z przemytem został postawiony przed sądem, który 21 maja 2007 uznał go za winnego posiadania nielegalnych w Australii substancji i wyznaczył grzywnę w wysokości 9870 dolarów oraz nakazał pokrycie kosztów sądowych.

</doc>
<doc id="131843" url="https://pl.wikipedia.org/wiki?curid=131843" title="Brygantyna (zbroja)">
Brygantyna (zbroja)

Brygantyna (również brygandyna) – rodzaj zbroi mającej formę skórzanej kurtki z naszytymi lub przynitowanymi od wewnątrz metalowymi płytkami. Płytki miały zazwyczaj około 2,5 na 5 centymetrów (choć zdarzały się i większe). Niekiedy jako dodatkową osłonę montowano dużą okrągłą płytę na piersiach.
Płytki niekiedy pokrywano cyną dla zapobiegania korozji. Brygantyny były używane w Europie i Azji od XII do XV wieku, początkowo przez piechotę, potem głównie przez strzelców (łuczników i kuszników) zarówno pieszych jak i konnych.

</doc>
<doc id="131846" url="https://pl.wikipedia.org/wiki?curid=131846" title="Knopix">
Knopix



</doc>
<doc id="131848" url="https://pl.wikipedia.org/wiki?curid=131848" title="Łucznik">
Łucznik



</doc>
<doc id="131849" url="https://pl.wikipedia.org/wiki?curid=131849" title="Pepin (Wisconsin)">
Pepin (Wisconsin)

Pepin – amerykańskie miasteczko w zachodniej części stanu Wisconsin, w hrabstwie Pepin leżące nad jeziorem o tej samej nazwie, utworzonym w delcie rzeki Chippewa. Ma 878 mieszkańców. Kiedyś tereny te porośnięte były gęstymi lasami, po których obecnie nie ma praktycznie śladu, a zostały zastąpione przez prerię.
Miasto zostało założone w roku 1846. Nazwa pochodzi od nazwiska francuskich traperów - braci, którzy jako pierwsi przybyli na te tereny.
W pobliżu mieszkała rodzina Ingallsów, a w roku 1867 urodziła się Laura Ingalls, późniejsza autorka serii książek "Domek na prerii".

</doc>
<doc id="131852" url="https://pl.wikipedia.org/wiki?curid=131852" title="Otto Skorzeny">
Otto Skorzeny

Otto Skorzeny (ur. 12 czerwca 1908 w Wiedniu, zm. 5 lipca 1975 w Madrycie) – austriacki wojskowy, inżynier oraz przedsiębiorca. Podczas II wojny światowej oficer niemieckich jednostek Waffen-SS, dowódca kilku spektakularnych operacji komandosów.
Życiorys.
Rodzina wywodziła się z Wielkopolski, z miejscowości Skorzęcin (powiat gnieźnieński), ówcześnie na terenie Prus. Otto Skorzeny urodził się 12 czerwca 1908 w stolicy Austro-Węgier, w rodzinie o tradycjach wojskowych (był trzecim dzieckiem). Jego ojciec prowadził dochodową fabrykę, która podupadła w wyniku kryzysu po I wojnie światowej. Ojciec był z zawodu inżynierem architektem oraz oficerem rezerwy artylerii w armii cesarsko-królewskiej. W 1926 roku Skorzeny rozpoczął studia inżynierskie w Wyższej Szkole Technicznej w Wiedniu. Interesował się motoryzacją i budową silników. Jako student został przyjęty do korporacji akademickiej "Burschenschaft Markomannia zu Wien", której członkostwo wiązało się z odbywaniem obowiązkowych menzur, czyli pojedynków na ostrą broń białą (szermierka była wówczas popularnym sportem). Po nich została mu charakterystyczna blizna na policzku. Był członkiem nacjonalistycznego stowarzyszenia studenckiego. W 1931 roku uzyskał dyplom inżyniera.
W latach 30. zainteresował się wyścigami samochodowymi i otworzył własną fabrykę. Wiele wyścigów organizowała partia nazistowska. Skorzeny wierzył, że ówczesne ekonomiczne problemy Austrii rozwiąże polityczne scalenie z Niemcami. W tym czasie był członkiem Wiedeńskiego Klubu Gimnastycznego. W 1932 roku wstąpił do austriackiego odłamu partii nazistowskiej, ujawniając zdolności przywódcze. W maju 1934 roku zawarł związek małżeński z dziewiętnastoletnią Gretl. Od 1935 roku należał do Niemieckiego Związku Gimnastycznego ("Deutscher Turnerbund"). Był zwolennikiem połączenia Austrii z Niemcami, które wkrótce nastąpiło. W marcu 1938 roku, podczas przyłączenia Austrii do Niemiec, Skorzeny ochraniał w pałacu przy Reisnerstraße prezydenta Austrii Wilhelma Miklasa.
II wojna światowa do 1943.
Po wybuchu II wojny światowej Skorzeny, pracujący jako mechanik, zgłosił się na ochotnika do służby w lotnictwie (Luftwaffe), lecz odrzucono go jako pilota z powodu wieku – powyżej 30 lat. Wstąpił wówczas do oddziałów Waffen-SS. W lutym 1940 roku został przeniesiony do 2. kompanii zapasowego batalionu SS Leibstandarte Adolf Hitler w Berlinie-Lichterfelde. Był inżynierem, kandydatem na oficera. Następnie odbywał staż specjalistyczny w batalionie zapasowym pułku Waffen-SS Germania w Hamburgu-Langenhorn. Na początku maja 1940 roku zdał w Berlinie egzaminy i został mianowany kandydatem na oficera. Podczas inwazji na Holandię w 1940 roku, w trakcie pijackiej burdy strzelił do portretu holenderskiego księcia Bernharda, za co został mu wstrzymany awans. Następnie służył na terenie Francji i Holandii, skąd w końcu marca 1941 jego dywizja wyruszyła na Bałkany. Zrehabilitował się w trakcie kampanii w Jugosławii (kwiecień 1941 roku), gdzie wziął do niewoli 57 żołnierzy (w tym 3 oficerów) i został awansowany na Untersturmführera (podporucznika), z ważnością wsteczną od 30 stycznia 1941.
W składzie dywizji Das Reich wziął udział w kampanii na Bałkanach i w ZSRR. Zajmował się konserwacją broni artyleryjskiej. Pod koniec 1941 roku doznał ciężkiej rany w głowę, a na początku 1942 roku został ewakuowany z pola walki. Po wyjściu ze szpitala został wycofany z walki i skierowany do zakładów naprawczych w Berlinie, gdzie pracował przez kilka miesięcy. Został przydzielony do dywizji Leibstandarte Adolf Hitler (był podchorążym), ponieważ lekarze określili, że był zdatny tylko do służby garnizonowej na terenie kraju. Za dokonania na froncie wschodnim został odznaczony Krzyżem Żelaznym II klasy. Zgłosił się na ochotnika do szkoły wojsk pancernych i został przeniesiony jako oficer-inżynier do dywizji Waffen-SS Totenkopf.
W 1943 roku Niemcy rozpoczęli reorganizację swych sił specjalnych. W ramach SS została utworzona jednostka na wzór brytyjskich komandosów, rywalizująca z niemiecką dywizją Brandenburg. Osobą odpowiedzialną za utworzenie był Ernst Kaltenbrunner (szef Głównego Urzędu Bezpieczeństwa Rzeszy), który znał odważną postawę, jaką Skorzeny prezentował wcześniej podczas politycznych zamieszek towarzyszących przejmowaniu Austrii przez nazistów. Kaltenbrunner zarekomendował Skorzenego na dowódcę tej jednostki, zwanej Batalionem Friedenthal ("Friedenthaler Jagdverbande"). Poszukiwano oficera, który miałby odpowiednie doświadczenie bojowe oraz wiedzę techniczną. Skorzeny otrzymał nominację i 20 kwietnia 1943 został awansowany na stopień Hauptsturmführera (kapitana).
Operacja Eiche (12 września 1943).
26 lipca 1943 Skorzeny otrzymał osobiście od Adolfa Hitlera rozkaz uczestnictwa w operacji o kryptonimie „Eiche” (operacja „Dąb”), mającej na celu uwolnienie włoskiego dyktatora Benito Mussoliniego. Dzień wcześniej Mussolini został uwięziony przez króla Włoch Wiktora Emanuela III, po tym gdy król i Wielka Rada Faszystowska zawiązali spisek, by zakończyć jego dyktaturę. W nocy z 24 na 25 lipca Rada przegłosowała odsunięcie Mussoliniego od władzy (tzw. agenda Grandiego), a sam Mussolini został zatrzymany na terenie rezydencji króla – Villa Savoia – tuż po zakończeniu spotkania z nim. Następnie został umieszczony w karetce pogotowia i potajemnie wywieziony nią do koszar karabinierów w rzymskiej dzielnicy Trastevere. Jeszcze tego samego dnia został przewieziony do gmachu szkoły kadetów policji, gdzie przebywał dwa dni. 25 lipca 1943 został utworzony nowy włoski rząd z Pietro Badoglio na czele, który zapowiedział kontynuowanie walki u boku Niemiec, w co Hitler nie uwierzył. Uważał, że nowy rząd może sprzymierzyć się z aliantami. Osoba Mussoliniego mogłaby stać się głównym czynnikiem reaktywacji faszyzmu we Włoszech, wokół której zebraliby się członkowie partii i zwykli Włosi.
Akcją miał dowodzić generał pułkownik Kurt Student (→Fallschirmjäger), doświadczony oficer Luftwaffe. Dla potrzeb tej operacji Skorzeny został podporządkowany Luftwaffe. Nikt jednak nie wiedział, gdzie Włosi ukryli Mussoliniego. Niemcy musieli czekać, aż wywiad ustali miejsce uwięzienia dyktatora. Skorzeny przywiózł do Włoch około 5000 funtów w fałszywych banknotach, którymi miał płacić informatorom. We Włoszech działało co najmniej 10 000 niemieckich agentów i wykrycie "duce" było tylko kwestią dni. 28 lipca dyktator został przeniesiony do portu wojennego Gaeta, skąd został przetransportowany okrętem na wyspę Ponza, gdzie znajdował się do 6 sierpnia. Napływały informacje, że widziano Mussoliniego na wyspie Ponza (przebywał tam przez 10 dni), później w Santa Maddalena na Sardynii. Było to zgodne z prawdą, gdyż dyktatora często przewożono w różne miejsca, co wynikało z obawy, że Niemcy zechcą go uwolnić. Skorzeny przebrany za żeglarza dowiedział się, że Mussolini jest w porcie La Maddalena, jednak plan ataku drogą morską pokrzyżowało przeniesienie "duce" 27 sierpnia w inne miejsce. Trafił do małego portu nad jeziorem Bracciano, koło Rzymu. 3 września 1943 alianci uderzyli na Włochy kontynentalne (operacja Baytown), a 8 września Pietro Badoglio ogłosił kapitulację Włoch.
Włosi mieli świadomość, że Niemcy chcieli uwolnić Mussoliniego. Dotychczasowe miejsca ukrycia przestawały być tajemnicą dla tubylców, dlatego postanowili ukryć "duce" w ten sposób, żeby Niemcy nie mogli go łatwo odbić. W celu utrudniania odnalezienia go rząd Badoglia rozpuszczał fałszywe informacje o miejscach jego pobytu. Na początku września niemiecki nasłuch radiowy wykrył wzmożoną pracę włoskiej radiostacji w rejonie góry Gran Sasso (wysokość 2912 metrów n.p.m.), co mogło wskazywać, że tam właśnie uwięziono obalonego dyktatora. Wkrótce wywiad ustalił, że więzieniem "duce" jest hotel narciarski Campo Imperatore (zwany również Albergo-Rifugio), znajdujący się na płaskowyżu, na wysokości ok. 2000 m n.p.m. Przed przyjazdem Mussoliniego zostali ewakuowani wszyscy goście, przebywała tylko obsługa hotelu oraz około 200 osób ochraniających "duce". Bez wątpienia miejsce wybrano znakomicie, gdyż prowadziła tam tylko jedna droga: kolejka linowa, którą oczywiście łatwo było zablokować. Ponadto Niemcy bardzo mało wiedzieli o tym obiekcie. Na zwiad do hotelu został wysłany medyk, pod pretekstem sprawdzenia możliwości wykorzystania hotelu jako szpitala dla niemieckich żołnierzy, jednak włoscy strażnicy nie wpuścili go. Jedynym wyjściem z sytuacji było przeprowadzenie lotu rozpoznawczego. To jednak rodziło niebezpieczeństwo zaalarmowania strażników Mussoliniego. Zdecydowano, że bombowiec Heinkel He 111, wyposażony w aparat fotograficzny, będzie leciał na wysokości ponad 5000 metrów, co uchroni go przed zidentyfikowaniem przez Włochów, zaś teleobiektyw umożliwi zrobienie zdjęć wystarczająco dokładnych, aby rozpoznać wszystkie obiekty na szczycie góry.
Zwiad lotniczy dostarczył informacji o płaskim terenie, nadającym się do lądowania. W tym czasie inna grupa miała zdobyć stację kolejki linowej u stóp góry. Luftwaffe oszacowało możliwe straty w ludziach na 80%. W rozrzedzonym górskim powietrzu byłoby utrudnione użycie spadochronów, ponieważ skoczkowie mogliby opadać zbyt szybko. Dodatkowo nieprzewidywalne podmuchy wiatru wokół płaskowyżu prawdopodobnie rozrzuciłyby komandosów na dużym obszarze, utrudniając szybkie zorganizowanie się i wykonanie skoncentrowanego uderzenia. Potrzebne było całkowite zaskoczenie strażników. Żołnierze niemieccy, wspinający się po górskich stromych stokach, zostaliby zauważeni. Niemcy chcieli początkowo użyć śmigłowców, ale nie było dostępnych maszyn.
Grupa operacyjna została wyposażona w bardzo dobrą broń: karabinki oddziałów powietrznodesantowych FG 42, karabiny maszynowe i lekkie moździerze, jednak ustalono, żeby ogień otworzyć tylko w razie nieuniknionej konieczności. Po potwierdzeniu miejsca pobytu Mussoliniego, 12 września 1943 major Harald Mors dowodził atakiem na hotel Albergo-Rifugio na zboczu góry w Apeninach. W ataku brali udział spadochroniarze generała Studenta oraz komandosi Skorzenego (108 żołnierzy, w tym 26 Skorzenego), transportowani dziewięcioma niemieckimi szybowcami transportowymi DFS 230 (przygotowano 12 szybowców, w każdym dziewięciu żołnierzy i pilot). Tuż przed zaplanowanym startem lotnisko zostało zbombardowane przez Amerykanów i dwa szybowce rozbiły się podczas startu na uszkodzonej nawierzchni. Na pokładzie szybowca Skorzenego był dodatkowo dowódca włoskich karabinierów generał Fernando Soleti, co miało powstrzymać Włochów przed otwarciem ognia do napastników. Początkowo generał zgodził się na tę podróż, jednak zdecydowanie zmienił zdanie, gdy okazało się, że będzie leciał szybowcem i ostatecznie został zabrany pod przymusem. 300 ludzi wyruszyło lądem, by opanować stację kolejki linowej; sprawnie złamali blokady drogowe i szybko opanowali stację. Ich zadanie polegało na osłanianiu grupy znajdującej się na szczycie przed możliwą włoską odsieczą. O godzinie 14:00 szybowce zaczęły bezgłośnie lądować; generał Soleti pobiegł w stronę hotelu, krzycząc po włosku: "Nie strzelać!" i Niemcy błyskawicznie zajęli teren hotelu. Jako pierwszy w kontakt z byłym dyktatorem wszedł Skorzeny i powitał go słowami: "Duce, przysłał mnie führer, jest pan wolny!" Mussolini odpowiedział: "Wiedziałem, że mój przyjaciel Adolf Hitler nie pozostawi mnie w potrzebie". Ostatni szybowiec rozbił się podczas lądowania; wszyscy na jego pokładzie zginęli. Była to jedyna niemiecka strata podczas całej akcji (według innych źródeł i świadków straty w ludziach były mniejsze lub nie było ich w ogóle). Sytuacja była opanowana, nie padł nawet jeden strzał ze strony włoskich karabinierów pilnujących byłego dyktatora. Mussolini był wolny po 12 minutach od lądowania. Kolejką wjechał korespondent wojenny, który wykonał fotografie.
Około pół godziny przed lądowaniem do dowódcy straży w hotelu przyszedł telegram z Rzymu, w którym szef policji zalecał mu najwyższą ostrożność.
Odwrót z Mussolinim lądem niósł duże ryzyko spotkania sił włoskich. Niemcy opracowali trzy wersje odwrotu. Pierwsza przewidywała, że z uwolnionym Mussolinim zjadą na dół kolejką linową opanowaną przez żołnierzy majora Morsa i ruszą w stronę pobliskiego lotniska w Aquila de Abruzzi, które wcześniej zostanie zajęte przez Niemców i utrzymane do momentu, aż wylądują tam trzy samoloty He 111, z których jeden zabrałby "duce" i żołnierzy, zaś pozostałe, krążąc w powietrzu, osłaniałyby odwrót i utrzymywały wojska włoskie w odpowiedniej odległości od pasa startowego. Jednakże nie udało się nawiązać łączności radiowej z oddziałem, który miał opanować lotnisko. W tej sytuacji z tego planu zrezygnowano.
Drugi wariant przewidywał, że na polu przy dolnej stacji kolejki linowej wylądowałby niewielki, lekki samolot Fieseler Fi 156 Storch, do którego wsiadłby Mussolini. Było to najbezpieczniejsze rozwiązanie, lecz Skorzeny, rozmawiając przez telefon z żołnierzami obsadzającymi dolną stację, dowiedział się, że samolot, który tam wylądował, uległ uszkodzeniu. Pozostał więc trzeci wariant.
Nad hotelem krążył drugi Fieseler Storch, pilotowany przez kapitana Heinricha Gerlacha, uważanego za świetnego pilota. Wylądował przy hotelu na łące, która została pospiesznie oczyszczona. Samolot był dwumiejscowy (łącznie z pilotem), jednak Skorzeny nie zgadzał się na odstąpienie od Mussoliniego. Nie chciał wypuścić z rąk „trofeum”. Ostatecznie wszyscy trzej odlecieli, z kłopotami, przeciążonym samolotem, a Gerlachowi udało się bezpiecznie przetransportować Mussoliniego i Skorzenego na lotnisko Pratica di Mare. Samolot leciał nisko nad szczytami, ponieważ nadmiernie obciążony nie mógł nabrać wysokości. Dodatkowo przy starcie uległo uszkodzeniu lewe koło Storcha i pilot wylądował na dwóch pozostałych. Tam czekał już na nich Heinkel He 111, który natychmiast zabrał "duce" i Skorzenego do Wiednia, skąd po krótkim odpoczynku Mussolini poleciał do Wilczego Szańca na spotkanie z Hitlerem. Pozostałe oddziały wycofały się bez przeszkód lądem. Za tę akcję Skorzeny został awansowany na stopień Sturmbannführera (majora) i odznaczony Krzyżem Rycerskim.
Po południu 12 września komandosi z batalionu Friedenthal uwolnili z Rocca delle Caminate żonę Rachele i dwoje dzieci Mussoliniego. We wrześniu tego samego roku zostało powołane nowe faszystowskie państwo Mussoliniego – Włoska Republika Socjalna. Jednak dyktator "de facto" był niemieckim więźniem. Był już zmęczony życiem, schorowany i bierny, chciał wycofać się z życia politycznego. Zawiódł Hitlera, który oczekiwał od niego triumfalnego powrotu.
Skorzeny stał się głównym bohaterem i gwiazdą operacji „Dąb”. Jemu przypisano większą część zasług, w czym wydatnie pomogła mu niemiecka propaganda. Generał Kurt Student i major Harald Mors zostali odsunięci na dalszy plan, jakby SS samo wykonało tę misję. Jednakże to Skorzeny przeprowadził rekonesans z powietrza, pierwszy wylądował na Gran Sasso (niezgodnie z planem), pilnował generała Soletiego i pierwszy dotarł do Mussoliniego.
Kolejne akcje.
Będący pod wrażeniem sukcesu w operacji, Hitler powierzył Skorzenemu kontrolę nad wszystkimi siłami specjalnymi III Rzeszy. Postępujący upadek III Rzeszy sprawił, że powstały plany kolejnych akcji specjalnych. Jednym z kolejnych planowanych celów mieli być Winston Churchill, Franklin Delano Roosevelt i Józef Stalin podczas konferencji teherańskiej (listopad 1943 roku) w operacji „Weitsprung” („Długi Skok”). Planu jednak zaniechano z powodu zbyt dużej odległości.
Dodatkowo Skorzenemu przekazano dowództwo nad kilkoma jednostkami sił specjalnych Luftwaffe (m.in. 500 Batalion Strzelców Spadochronowych SS) i Kriegsmarine. Z marynarki wojennej otrzymał jednostkę miniaturowych okrętów podwodnych i żywych torped (Neger), zwanych małą grupą bojową (Kleinkampfverband lub K-Verband). W skład wchodzili również płetwonurkowie-saperzy. Pierwsza akcja z ich udziałem miała miejsce w styczniu 1944 roku na froncie włoskim (po rozpoczętej przez aliantów operacji Shingle). Wśród jego sił znalazła się tajna formacja KG 200 (Kampfgeschwader Zwei Hundert), która używała przechwyconych samolotów na tyłach wroga. Podjął także próby zwiększenia skuteczności latających bomb Reichenberg.
Inne operacje:
Po uchwyceniu w marcu 1945 roku przez Amerykanów mostu na Renie w Remagen, służył on aliantom do wkraczania na terytorium Niemiec. Pomimo niemieckich prób zniszczenia, most pozostawał czynny. Siły Skorzenego otrzymały zadanie zniszczenia mostu, jednak podjęte bez powodzenia. Most zawalił się w końcu w wyniku uszkodzeń.
W ostatnich miesiącach wojny Skorzeny organizował w Niemczech oddziały partyzantów. Na początku kwietnia 1945 roku został w Berlinie odznaczony przez Hitlera Krzyżem Rycerskim Krzyża Żelaznego z liśćmi dębu i otrzymał rozkaz udania się w Alpy, gdzie miał objąć dowództwo i przygotować się do walki w górach. Dotarł do Bawarii, ale nie było tam żadnych wojsk.
Po wojnie.
Został aresztowany przez żołnierzy amerykańskich dziesięć dni po zakończeniu wojny w okolicach Salzburga. Amerykańscy oficerowie podejrzewali go o wywiezienie w końcu kwietnia 1945 roku i ukrycie Hitlera. W 1947 roku stanął przed sądem w Dachau za zbrodnie wojenne popełnione podczas ofensywy ardeńskiej. Został oskarżony o złamanie prawa wojennego poprzez noszenie nieprzyjacielskich mundurów i planowanie zabójstwa generała Dwighta Eisenhowera. Zarzuty zostały jednak wkrótce oddalone, a Skorzeny 9 września 1947 został uniewinniony. Niedługo potem został ponownie aresztowany – tym razem przez władze niemieckie, by odpowiedział za zarzuty innych państw. Alianci osadzili go w obozie dla jeńców wojennych, z którego uciekł w lipcu 1948 roku. Ucieczkę zorganizowali jego dawni towarzysze z SS: przebrani za amerykańskich żołnierzy, w amerykańskich wojskowych samochodach zjawili się w więzieniu w Darmstadt. Skontaktował się z byłym szefem wywiadu Hitlera na froncie wschodnim – gen. Reinhardem Gehlenem – który wówczas pracował dla CIA. Z jego pomocą otworzył firmę zajmującą się projektowaniem, a głównie pracami w przemyśle stalowym i maszynowym (reprezentował firmy niemieckie i austriackie). Osiedlił się w Hiszpanii; w 1950 roku przybył do Madrytu, gdzie działał jako przedsiębiorca Rolf Steinbauer.
Był związany z tajną nazistowską organizacją ODESSA, która miała ułatwiać przerzut zbrodniarzy hitlerowskich do krajów nieposiadających umowy o ekstradycji, takich jak Argentyna, Brazylia, Chile.
Francuska gazeta "Le Figaro" kupiła prawo do publikacji jego wspomnień, które wyszły drukiem w 1950 roku. 
Zmarł w Madrycie 5 lipca 1975 na raka. Jego ciało zostało poddane kremacji, a prochy umieszczono w Döblinger Friedhof w Wiedniu.
Inne informacje.
Niemcy zazwyczaj wymawiali jego nazwisko „skorceny” lub „szkorceny”, choć właściwa wymowa, trudna dla Niemców, brzmiała „skożeny”. Jedną z niewielu osób, która potrafiła poprawnie wymówić austriackie nazwisko Skorzenego, był sam Hitler, który również pochodził z Austrii.
W 1963 roku Mosad poprosił Skorzenego o pomoc – chodziło o udzielenie informacji na temat Niemców zatrudnionych w Egipcie, zwłaszcza naukowców pracujących nad programem rakietowym. Mosad wysłał ludzi podstawionych jako urzędników NATO. Jednym z możliwych wyjaśnień może być to, że szef Centralnej Agencji Wywiadowczej (CIA) James Jesus Angleton, odpowiedzialny za kontakty z innymi zachodnimi agencjami, miał dobre stosunki z Izraelem i Mosadem. Szef CIA, Allen Dulles, poprosił Gehlena o informację do egipskich służb specjalnych:
Skorzeny mierzył 1,95 m wzrostu (według innych źródeł od 1,9 m do 1,98 m).

</doc>
<doc id="131853" url="https://pl.wikipedia.org/wiki?curid=131853" title="Tutti fratelli">
Tutti fratelli



</doc>
<doc id="131854" url="https://pl.wikipedia.org/wiki?curid=131854" title="Jerzy z Podiebradów">
Jerzy z Podiebradów

Jerzy z Podiebradów () (ur. 6 kwietnia 1420 w Podiebradach, zm. 22 marca 1471 w Pradze) – król Czech w latach 1458–1471, zwolennik nauk Jana Husa.
Życiorys.
Dzieciństwo i młodość.
Jerzy był synem Wiktoryna z Podiebradów, czeskiego możnowładcy, stronnika Jana Žižki, który przeszedł z obozu sierotek, radykalnego odłamu husyckich taborytów na stronę umiarkowanych kalikstynów. Jako czternastoletni chłopiec brał udział w bitwie pod Lipanami, która przyniosła koniec ruchu taborytów. Jeszcze w młodości współdowodził wojskami czeskimi, które pokonały króla niemieckiego Albrechta II, zięcia i sukcesora króla Zygmunta.
Działalność polityczna.
Wkrótce został znacznym członkiem umiarkowanego odłamu husytów, a po śmierci Hynka Ptáčka z Pirksteina – jego przywódcą. Do czasu osiągnięcia pełnoletniości przez Władysława, syna Albrechta, który urodził się po śmierci ojca, kraj podzielił się na dwa obozy – katolicki, rządzoną przez Ulryka z Rożemberka (Oldřich II. z Rožmberka) (1403–1462) oraz husycki kierowany przez Jerzego.
Po szeregu nieudanych prób pokojowego zjednoczenia, Jerzy zdecydował się na rozwiązanie siłowe. Stopniowo powiększał armię w północno-wschodnich Czechach, gdzie husyci posiadali wielu zwolenników oraz gdzie były usytuowane jego umocnione posiadłości. Z 10-tysięcznymi siłami pomaszerował z Kutnej Hory do Pragi, gdzie w nocy z 2 na 3 września 1448 roku prawie bez oporu przejął władzę nad stolicą. Doprowadziło to do nowej wojny domowej, jednak Jerzemu udało się pokonać szlachtę katolicką. W roku 1451 cesarz Fryderyk III, jako suzeren młodego króla Władysława, powierzył mu zarządzanie Czechami. Rok później zwołany kongres wyznaczył go na regenta.
Walki nie kończyły się, a położenie Jerzego skomplikowało się, gdy koronowany w roku 1453 młody król Władysław opowiedział się po stronie katolickiej, honorując jednakże wcześniejsze umowy wyznaniowe kompaktatów praskich i przywileje stanowe. Także w 1453 roku Jerzy wykupił ziemię kłodzką i księstwo ziębickie. Król potwierdził jego tytuł na Kłodzku, a w 1456 także jako księcia ziębickiego.
Król Czech.
W 1457 król Władysław zmarł nagle, co doprowadziło do pojawienia się oskarżeń Jerzego o otrucie władcy. Jednak 2 marca 1458 czescy właściciele ziemscy jednomyślnie wybrali Jerzego na króla – poparli go nawet zwolennicy Habsburgów.
W 1462 na zjeździe z Kazimierzem Jagiellończykiem w Głogowie zatwierdził świeże nabytki Królestwa Polskiego na Śląsku (hołd lenny z księstwa zatorskiego w 1456 a rok później wykup oświęcimskiego).
Rok po wyborze Jerzego papieżem został wybrany nieprzychylny mu Pius II, którego wrogość do husyckiego króla okazała się znaczną przeszkodą w rządach. Papiestwo nigdy nie uznało ustaleń kompaktatów praskich, na których opierał się Jerzy. Próbował podnieść rangę swej polityki poprzez zabiegi o międzypaństwowy sojusz antyturecki, który na dworach europejskich w latach 1465–1467 bezskutecznie propagowało jego poselstwo. Śmierć Piusa przeszkodziła papiestwu w ogłoszeniu nowej krucjaty przeciw husyckiemu królestwu. W 1459 podniósł ziemię kłodzką do rangi hrabstwa, a w 1465 pozyskał dla swego rodu księstwo opawskie.
Jerzy miał wielu wrogów pośród katolickiej szlachty czeskiej, a spośród ziem koronnych szczególnie opierał mu się Wrocław, gdzie obok rady miejskiej ważną rolę odgrywał biskup Jodok z Rożemberka, pochodzący z możnego, południowoczeskiego rodu szlacheckiego będącego filarem katolicyzmu w królestwie. Miasto zobowiązało się do złożenia hołdu dopiero w 1460 roku wskutek oblężenia wojsk królewskich. Przedstawiciele katolickiej opozycji spotkali się na zamku Zelená Hora w zachodnich Czechach 28 listopada 1465 roku i zawarli pakt przeciwko królowi znany jako Unia Zielonogórska. Konfederacja była wspierana przez papiestwo, choć król, po śmierci Piusa II, znowu próbował negocjacji z kurią i nowym papieżem Pawłem II. Zerwano je po tym, jak papież znieważył wysłanników króla czeskiego.
23 grudnia 1466 Paweł II ekskomunikował Jerzego i wymówił mu koronę Czech, zakazując jednocześnie katolickim poddanym posłuszeństwa wobec władcy. Do wystąpień katolickiej szlachty czeskiej dołączyli cesarz Fryderyk III i król Węgier, Maciej Korwin, zięć i dawny sojusznik Jerzego. Podiebrad pokonał Korwina w lutym 1469 pod Vilémovem, ale uwolnił przeciwnika po obietnicy współpracy. Korwin złamał dane słowo i 3 maja 1469 został obwołany w Ołomuńcu, na przeważająco katolickich Morawach antykrólem przez część szlachty opozycyjną wobec Jerzego. W następnym roku Jerzy odniósł szereg sukcesów przeciw Maciejowi.
Schorowany Jerzy zmarł 22 marca 1471. Jego następcą – w ziemiach niezajętych przez Korwina – zgodnie z wcześniejszymi układami obrano w Kutnej Horze – Władysława Jagiellończyka, syna polskiego króla Kazimierza, prawnuka cesarza i króla Czech Zygmunta Luksemburskiego. Władysław i Maciej ułożyli się w 1479 roku co do swych praw do korony czeskiej zawierając pokój w Ołomuńcu, w którym wzajemnie uznali swe tytuły i uzgodnili zasady dziedziczenia.
Potomstwo.
Jerzy z Podiebradów był dwukrotnie żonaty. w 1441 roku poślubił Kunegundę ze Šternberka, która zmarła w 1449. Rok później zawarł drugi związek małżeński z Joanną z Rožmitálu (zm. 1475). Z pierwszego małżeństwa miał sześcioro dzieci:
Z drugiego małżeństwa Jerzy z Podiebradów doczekał się czworga dzieci:
Upamiętnienie.
Mimo że Jerzy nie ustanowił na tronie królestwa własnej dynastii, jako pierwszy rodzimy władca na tronie od wygaśnięcia Przemyślidów cieszył się estymą rodaków, zwłaszcza w czasach XIX-wiecznego czeskiego odrodzenia narodowego. W 1896 wystawiono mu konny posąg w Pradze autorstwa Bohuslava Schnircha.
W praskiej dzielnicy Vinohrady znajduje się plac jego imienia (), a pod nim stacja linii A metra praskiego o tej samej nazwie. Upamiętniające go ulice i place istnieją w szeregu miast, m.in. w Ołomuńcu, Ostrawie, Igławie, Pardubicach.

</doc>
<doc id="131860" url="https://pl.wikipedia.org/wiki?curid=131860" title="Dezoksyryboza">
Dezoksyryboza



</doc>
<doc id="131861" url="https://pl.wikipedia.org/wiki?curid=131861" title="Sylwester Stallone">
Sylwester Stallone



</doc>
<doc id="131863" url="https://pl.wikipedia.org/wiki?curid=131863" title="Załamek P">
Załamek P

Załamek P – w terminologii medycznej określenie fragmentu zapisu elektrokardiograficznego odpowiadającego depolaryzacji przedsionków serca. 
W warunkach prawidłowych załamek P występuje na schemacie zapisu elektrokardiograficznego przed zespołem QRS, od którego oddzielony jest odcinkiem PQ. Prawidłowo czas trwania depolaryzacji obrazowanej załamkiem P jest mniejszy niż 0,12 s, a jego amplituda nie przekracza 3 mm w odprowadzeniach przedsercowych. Załamek ma zazwyczaj wychylenie dodatnie we wszystkich odprowadzeniach, z wyjątkiem aVR, gdzie fizjologicznie powinien być ujemny.
Zaburzenia w obrębie kształtu lub występowania załamka P świadczą o dysfunkcji w obrębie układu bodźcotwórczego lub mięśniówki przedsionków. Jednym z najczęstszych zaburzeń rytmu prowadzącym do zmiany morfologii załamków P jest migotanie przedsionków. W zapisie EKG nie występują wtedy załamki P, obserwujemy nieregularne, zmiennokształtne wychylenia linii izoelektrycznej zwane "falą f". 
Fizjologia.
Fala pobudzenia rozpoczyna się w węźle zatokowo-przedsionkowym (węzeł SA), którego depolaryzacja nie wywołuje jednak zmian w EKG. Załamek P jest wyrazem depolaryzacji mięśniówki przedsionków, która szerzy się promieniście z węzła SA. Fala depolaryzacyjna dociera do najdalej położonych fragmentów mięśniówki w czasie około 80 ms. Fala pobudzenia jest przewodzona zazwyczaj w kierunku większości elektrod aparatu (wektor siły elektromotorycznej jest skierowany ku dołowi i w lewo), stąd dodatnie wychylenie załamków w tych odprowadzeniach. Jedynie w przypadku aVR kierunek przepływu jest przeciwny (elektroda aVR umieszczona jest na prawej ręce), dlatego zwykle załamek P w tym odprowadzeniu ma amplitudę ujemną. Ramię wstępujące załamka odpowiada pobudzeniu prawego przedsionka, a część zstępująca – lewego.
Depolaryzacja całości mięśniówki przedsionków zajmuje około 80 ms, stąd czas trwania załamka P w zapisie EKG również wynosi przeciętnie około 80 ms. 
Mniejsze wychylenie załamków P w stosunku do zespołów QRS wynika z różnej masy mięśniówki przedsionków i komór. Powstające napięcia są odpowiednio niższe. 
Repolaryzacja przedsionków jest niewidoczna w zapisie EKG, gdyż występuje w trakcie czasu trwania depolaryzacji komór, co w EKG odpowiada załamkom QRS. Ewentualne wychylenia linii izoelektrycznej są całkowicie schowane w QRS-ach. Repolaryzacja rozpoczyna się od miejsca pierwszego pobudzenia, to jest od okolic węzła przedsionkowo-komorowego. Przebiega w tym samym kierunku co depolaryzacja, ale wektor siły elektromotorycznej jest skierowany ku górze i na prawo, czyli w kierunku przeciwnym.
Warunki prawidłowe.
W warunkach prawidłowych załamek P jest dodatni w odprowadzeniach:
Zwykle dodatni w:
Ujemny:
W odprowadzeniu aVL jest przeważnie płaski (może być również w linii izoelektrycznej lub dodatni), a w V1 zmienny (może był ujemny, dodatni, płaski lub dwufazowy).
Czas trwania prawidłowego załamka P wynosi zwykle mniej niż 0,12 s (zwykle 0,04-0,11 s), a amplituda jest nie wyższa niż 2,5 mm (0,25 mV) w odprowadzeniach kończynowych i 3 mm (0,3 mV) w odprowadzeniach przedsercowych.
Prawidłowy kąt nachylenia osi elektrycznej w płaszczyźnie czołowej mieści się w zakresie 0° do +70° (zwykle wynosi około +60°).
Cechą prawidłowego rytmu zatokowego jest obecność załamków P przed każdym zespołem QRS oraz występowanie dodatnich załamków w odprowadzeniach I i II i ujemnego w odprowadzeniu aVR. 
Załamki P występują w regularnych od siebie odstępach. Jedyną niepatologiczną sytuacją, w której dochodzi do niemiarowości w zakresie załamków P jest niemiarowość zatokowa.
Załamki P mogą mieć silnie szpiczasty kształt u wytrenowanych sportowców.
Nieprawidłowości w obrębie załamków P mogą wynikać z czynników pozasercowych, takich jak współistniejące drżenie mięśniowe, czy też błędów wynikających z niewłaściwie przeprowadzonego badania, np. nieprawidłowe podłączenie elektrod.

</doc>
<doc id="131868" url="https://pl.wikipedia.org/wiki?curid=131868" title="Prompter">
Prompter

Prompter (także teleprompter, autocue) – urządzenie służące do wyświetlania wcześniej zapisanego tekstu, który jest czytany przez osobę stojącą przed kamerą.
Ekran promptera jest montowany w pozycji poziomej przed obiektywem kamery, a wytwarzany przez niego obraz jest odbijany przez lustra weneckie umieszczone na osi optycznej kamery. Osoba czytająca tekst z promptera może patrzeć wprost w obiektyw, co daje złudzenie naturalnego mówienia z pamięci.
Aby zminimalizować przenikanie obrazu promptera przez lustro do obiektywu kamery najczęściej stosuje się biały tekst wyświetlany na czarnym tle.
Promptery są wykorzystywane głównie w studiach telewizyjnych, ale używa się ich również podczas przemówień, a także na koncertach.
W niektórych przypadkach zamiast promptera stosuje się plansze suflerskie (ang. "cue cards") z zapisanym lub wydrukowanym tekstem. Plansze te muszą być umieszczone poza osią kamery, dlatego osoba czytająca z nich tekst nie może patrzeć prosto w obiektyw.
Nazwa.
Nazwy "teleprompter" i "autocue" pochodzą od nazwy firm, które produkowały te urządzenia. Firma TelePrompTer rozpoczęła działalność w USA w roku 1955. Początkowo oferowała promptery mechaniczne. Firma Autocue LTD powstała w podobnym czasie w Anglii. Określenia "autocue" jest używane w Wielkiej Brytanii, Irlandii i Australii, w pozostałych krajach stosuje się określenie "telemprompter" lub "prompter".

</doc>
<doc id="131870" url="https://pl.wikipedia.org/wiki?curid=131870" title="Stała Hamakera">
Stała Hamakera

Stała Hamakera – współczynnik proporcjonalności w wyrażeniach określających zależność siły oddziaływania od odległości pomiędzy obiektami o różnym składzie chemicznym (cząsteczki, cząstki np. koloidalne, obiekty makroskopowe – odrębne fazy) oraz różnych kształtach. Wielkość stałej Hamakera zależy także od ośrodka w którym te obiekty są umieszczone - pozwala np. w prosty sposób wytłumaczyć przyciąganie, jak i odpychanie pomiędzy ciałami fizycznymi w zależności od właściwości ośrodka w którym są zanurzone.
Wartość stałej Hamakera "A" dla oddziaływań Van der Waalsa definiuje równanie:
gdzie formula_2 i formula_3 są liczbą atomów w jednostce objętości oddziałujących ciał, a C jest współczynnikiem dla potencjału pary atom–atom.

</doc>
<doc id="131874" url="https://pl.wikipedia.org/wiki?curid=131874" title="Powiat koniński">
Powiat koniński

Powiat koniński – powiat w Polsce (województwo wielkopolskie), przywrócony w 1999 roku w ramach reformy administracyjnej. Jego siedzibą jest miasto Konin. Powiat zajmuje powierzchnię 1578,7 km² i jest czwartym co do wielkości powiatem w województwie oraz jednym z większych w kraju.
Według danych z 31 grudnia 2019 roku powiat zamieszkiwały 130 053 osoby. Natomiast według danych z 30 czerwca 2020 roku powiat zamieszkiwało 130 005 osób.
Podział administracyjny.
Podzielone są na 297 sołectw. Społeczność lokalna zamieszkuje 488 miejscowości wiejskich i 5 miejskich.
Położenie.
Powiat koniński położony jest w centralnej Polsce, we wschodniej części Wielkopolski. Zajmowany teren wchodzi w skład pasa nizin w obrębie Niziny Wielkopolskiej. W centralnej części powiatu rozpościera się szeroka dolina Warty. Na północ i południe od niej, wznoszą się zróżnicowane obszary wysoczyzn, na północy dodatkowo urozmaicone przez 23 jeziora polodowcowe. Północno-wschodnia część powiatu to historyczne Kujawy, do których należą m.in. wsie Mąkoszyn, Skulsk oraz miasto Sompolno.
Komunikacja.
Drogi krajowe.
Autostrada A2 jest częścią międzynarodowego korytarza transportowego E30 Berlin – Warszawa – Mińsk – Moskwa.
Drogi powiatowe i gminne.
Pozostałą część sieci dróg o nawierzchni twardej w powiecie konińskim tworzą drogi powiatowe o łącznej długości 562,9 km i drogi gminne o długości 1031,6 km Razem stanowią 88% wszystkich dróg o nawierzchni twardej na terenie powiatu. Gęstość sieci dróg powiatowych o nawierzchni twardej wynosi 35,7/100 km², natomiast dróg gminnych 65,4/100 km². Sieć dróg powiatowych i gminnych uzupełniają drogi o nawierzchni nieutwardzonej, których jest ponad 650 km.
Gospodarka.
W końcu września 2019 liczba zarejestrowanych bezrobotnych w powiecie konińskim obejmowała ok. 3,5 tys. mieszkańców, co stanowi stopę bezrobocia na poziomie 7,% do aktywnych zawodowo.
Edukacja.
Samorząd powiatowy jest organem prowadzącym dla trzech szkół ponadgimnazjalnych:
Obszary chronione.
Rezerwaty przyrody oraz parki krajobrazowe wchodzą w skład obszarów chronionego krajobrazu:

</doc>
<doc id="131875" url="https://pl.wikipedia.org/wiki?curid=131875" title="Powiat kościański">
Powiat kościański

Powiat kościański – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Kościan.
W skład powiatu wchodzą:
Według danych z 31 grudnia 2019 roku powiat zamieszkiwały 79 183 osoby. Natomiast według danych z 30 czerwca 2020 roku powiat zamieszkiwało 79 114 osób.
Gospodarka.
W końcu września 2019 liczba zarejestrowanych bezrobotnych w powiecie kościańskim obejmowała ok. 0,9 tys. mieszkańców, co stanowi stopę bezrobocia na poziomie 2,9% do aktywnych zawodowo.

</doc>
<doc id="131876" url="https://pl.wikipedia.org/wiki?curid=131876" title="Forszpan">
Forszpan

Forszpan (niem. "Vorspann") – w programach informacyjnych: kilkudziesięciosekundowy skrót najważniejszych informacji zawartych w danym serwisie, emitowany na początku serwisu; składa się zwykle z dwóch lub trzech, rzadziej czterech ujęć dla każdego "newsa" i jednego zdania wprowadzającego każdy materiał. Najczęściej z elementami oprawy graficznej charakterystycznej dla danej stacji. Nadawany również w radiu.
W żargonie filmowców forszpan to zwiastun filmu, czyli krótka zapowiedź (reklama) filmu fabularnego, zmontowana z wybranych z niego fragmentów. Zwiastuny są wyświetlane w kinach (przed głównymi seansami) i w przerwach reklamowych w TV. Używa się także słów: z ang. "trejler" (ang. trailer) i z ros. "zajawka".
Forszpan ma coraz większe znaczenie, jako element na stronie WWW, gdzie ułatwia szybkie zapoznanie się z jej zawartością, bez konieczności analizy i przeglądania całej strony.

</doc>
<doc id="131877" url="https://pl.wikipedia.org/wiki?curid=131877" title="Powiat krotoszyński">
Powiat krotoszyński

Powiat krotoszyński – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Krotoszyn.
Pod nazwą "powiat krotoszyński" funkcjonowała również jednostka administracyjna m.in. w okresie I Rzeczypospolitej (1791–1793), w czasie zaboru pruskiego (powiat Krotoszyn, 1793–1919), II Rzeczypospolitej (1919–1939) oraz w latach Polski Ludowej (1945–1975).
W skład powiatu wchodzą:
Według danych z 31 grudnia 2019 roku powiat zamieszkiwały 77 274 osoby. Natomiast według danych z 30 czerwca 2020 roku powiat zamieszkiwały 77 182 osoby.
Gospodarka.
W końcu września 2019 liczba zarejestrowanych bezrobotnych w powiecie krotoszyńskim obejmowała ok. 1 tys. mieszkańców, co stanowi stopę bezrobocia na poziomie 2,8% do aktywnych zawodowo.

</doc>
<doc id="131878" url="https://pl.wikipedia.org/wiki?curid=131878" title="Powiat leszczyński">
Powiat leszczyński

Powiat leszczyński – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Leszno, które jednak nie wchodzi w skład powiatu, jest samodzielnym powiatem grodzkim.
W skład powiatu wchodzą:
Według danych z 31 grudnia 2019 roku powiat zamieszkiwało 57 201 osób. Natomiast według danych z 30 czerwca 2020 roku powiat zamieszkiwały 57 544 osoby.
Gospodarka.
W końcu września 2019 liczba zarejestrowanych bezrobotnych w powiecie leszczyńskim obejmowała ok. 0,6 tys. mieszkańców, co stanowi stopę bezrobocia na poziomie 2,4% do aktywnych zawodowo.
Historia.
Powiat leszczyński powstał w 1887 r. w wyniku reorganizacji administracji terytorialnej niemieckiej Cesarstwa Niemieckiego, która oddzieliła obszar 524,7 km² ze wschodniej części powiatu wschowskiego. Wcześniej te tereny należały początkowo do ziemi wschowskiej, którą wyodrębnił w 1343 król Kazimierz Wielki. II rozbiór Polski sprawił, że okolice Leszna zostały włączone do departamentu poznańskiego i podzielone pomiędzy powiat kościański i wschowski. W pierwszych latach XIX wieku w Lesznie znajdował się sąd powiatowy i tzw. sąd przysięgłych. Po 1850 powstała tu filia banku państwowego, a w 1874 urząd stanu cywilnego. Na czele powstałego powiatu stanął mianowany na ten urząd w 1888 starosta (landrat) Hans von Hellmann, któremu podlegał zespół urzędników sprowadzonych w większości z Cesarstwa Niemieckiego. W krótkim czasie powstały instytucje, które istniały w każdym mieście powiatowym, tj. urząd celny, kasa komunalno-oszczędnościowa, lekarz powiatowy i weterynarz. Kolejnymi starostami byli Arnold von Rosenstiel i Siegfried von Kardoff. Odzyskaniu niepodległości przez Polskę towarzyszyły w Wielkopolsce nastroje niepodległościowe – tu miało miejsce powstanie wielkopolskie, którego nie zakończył rozejm w Trewirze. Dopiero 1 czerwca 1919 powstała polska administracja powiatowa, starostą został wówczas Tadeusz Sobeski, a siedzibą powiatu – Osieczna. Leszno w tym czasie nadal znajdowało się w granicach Rzeszy; po wprowadzeniu w życie postanowień traktatu wersalskiego ustalono nowy przebieg granic. Leszno od 17 stycznia 1920 znalazło się w Polsce; zorganizowano wówczas Wydział Powiatowy pełniący funkcję sejmiku powiatowego złożonego z 12 członków, których mianował do tej funkcji wojewoda poznański. Po raz pierwszy powszechne i wolne wybory do rady powiatu miały miejsce 6 stycznia 1922; wybrano wówczas 37 członków. Powiat leszczyński składał się z czterech miast (Leszno, Osieczna, Rydzyna i Święciechowa), 76 tzw. gmin wiejskich i 41 obszarów folwarczno-dworskich, a na urząd starosty wybrany został Edmund Zenkteler i pełnił ją przez trzy kadencje. Zastąpił go w 1936 Rudolf Świątkowski. Po wybuchu II wojny światowej władze samorządowe zostały ewakuowane na wschód w okolice Żółkwi; dalsze losy starosty pozostały nieznane. Administracja hitlerowska postawiła na czele powiatów wschowskiego i leszczyńskiego Reinfrieda von Baumbacha, który pełnił tę funkcję do 1940, a następnie przez pozostały okres II wojny światowej landratem był Karl Wollner. Armia Czerwona wkroczyła do Leszna 31 stycznia 1945, tydzień później, tj. 6 lutego 1945, Miejski Komitet Robotniczy ustanowił na czele powiatu leszczyńskiego tymczasowego starostę Ludwika Wielickiego. Zgodnie z zarządzeniem pełnomocnika rządu na województwo poznańskie Michała Gwiazdowicza, Miejski Komitet Robotniczy wspólnie z pełnomocnikami wojewódzkimi i pełnomocnikami rządu rozpoczął proces organizowania miejskich i gminnych rad narodowych oraz Powiatowej Rady Narodowej i Wydziału Powiatowego; w Lesznie delegatem rządu został Roman Jur, starostą Kazimierz Roszkiewicz, a jego zastępcą Wacław Żółty. 22 marca tego samego roku wybrano Powiatową Radę Narodową, na czele której stanął Jan Rutkowiak. W dniu 10 lutego 1948 weszły w życie zmiany administracyjne, które wydzielały z powiatu Leszno, od tego czasu podlegało ono bezpośrednio Wojewódzkiej Radzie Narodowej w Poznaniu. Dwa lata później przestała istnieć funkcja starosty, zastąpił go przewodniczący prezydium powiatowej rady narodowej; stanowisko to pomiędzy 1950 a 1973 piastowali kolejno Henryk Miaśkiewicz, Stefan Walczak, Paweł Kałuża i Tadeusz Dudziński. W 1973 przejściowo połączono funkcję naczelnika miasta i przewodniczącego prezydium powiatowej rady narodowej i powierzono ją Stanisławowi Koronowskiemu. Generalna zmiana zaszła w związku z wprowadzoną w 1975 reformą administracji państwowej. Zlikwidowano wówczas powiaty, a Leszno stało się stolicą nowo powstałego województwa. Powiat leszczyński powstał ponownie na podstawie ustawy z 5 czerwca 1998 o samorządzie powiatowym; weszła ona w życie 1 stycznia 1999.

</doc>
<doc id="131879" url="https://pl.wikipedia.org/wiki?curid=131879" title="Powiat międzychodzki">
Powiat międzychodzki

Powiat międzychodzki – powiat w zachodniej Polsce, w województwie wielkopolskim. Jego siedzibą jest miasto Międzychód. Jest powiatem o najmniejszej liczbie mieszkańców w woj. wielkopolskim (36 751 osób). Został utworzony w 1999 roku w ramach reformy administracyjnej.
Według danych z 1 stycznia 2014 r. powierzchnia powiatu wynosiła 736,44 km².
Według danych z 31 grudnia 2019 roku powiat zamieszkiwało 36 751 osób. Natomiast według danych z 30 czerwca 2020 roku powiat zamieszkiwało 36 686 osób.
Podział administracyjny.
W skład powiatu wchodzą:
Demografia.
Według danych z 31 grudnia 2010 r. powiat miał 36 704 mieszkańców. Powiat międzychodzki jest powiatem o najmniejszej liczbie mieszkańców w woj. wielkopolskim.
Siedziba powiatu, Międzychód, jest także najmniejszym demograficznie miastem będącym siedzibą powiatu w województwie.
Gospodarka.
W końcu września 2019 liczba zarejestrowanych bezrobotnych w powiecie międzychodzkim obejmowała ok. 0,5 tys. mieszkańców, co stanowi stopę bezrobocia na poziomie 4,2% do aktywnych zawodowo.

</doc>
<doc id="131880" url="https://pl.wikipedia.org/wiki?curid=131880" title="Powiat nowotomyski">
Powiat nowotomyski

Powiat nowotomyski – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Nowy Tomyśl.
W skład powiatu wchodzą:
Według danych z 31 grudnia 2019 roku powiat zamieszkiwały 75 543 osoby. Natomiast według danych z 30 czerwca 2020 roku powiat zamieszkiwało 75 675 osób.
Rezerwaty przyrody i pomniki przyrody.
Ochroną jako założenia zabytkowe, jak i przyrodnicze, objęto na tym terenie 23 parki podworskie. Szczególne miejsce wśród nich zajmuje park w Posadowie z dobrze zachowanym układem regularnym z XVIII w. Wartościowe założenia terenów zielonych znaleźć można w parkach w Łomnicy, Wąsowie i Zbąszyniu. Dobrym utrzymaniem cechuje się większość parków, zwłaszcza w Brodach, Michorzewie, Porażynie, Starym Tomyślu, Trzciance, Wąsowie i Zbąszyniu. Znaleźć w nich można wiele ciekawych drzew pomnikowych.
Według danych z 1998r. w granicach powiatu nowotomyskiego było 189 zarejestrowanych pomników przyrody. Najokazalsze z nich to dęby, a o miano najgrubszego konkurują dwa okazy o obwodzie przekraczającym 7m: w Łomnicy oraz Urbanowie Starym. Najgrubsza lipa (o obw. 670 cm) ocienia kościół w Brodach. Wspaniała sosna (o obw. 470 cm) zachowała się koło Strzyżewa. Jedyny objęty ochroną głaz narzutowy znajduje się w lesie koło Wąsowa.
Osadnictwo olęderskie.
Rejon ten jest zamknięty linią: Pniewy–Lwówek–Pszczew–Trzciel-Zbąszyń–Wolsztyn-Rakoniewice od początku XVIII wieku stał się terenem (największego w Wielkopolsce) intensywnego osadnictwa olęderskiego, którego ślady uchwytne są jeszcze dzisiaj. Osada samotnicza leżała na prostokątnym pasie wykarczowanego terenu, a zabudowania zlokalizowane były pośrodku. Gospodarstwa te posiadały własną drogę łączącą z traktatem głównym. Jeszcze dziś centrum niecki nowotomyskiej zamknięte w trójkącie: Kąkolewo – Chrośnica – Wytomyśl pokryte jest siecią zagród położonych obok siebie i odnosi się wrażenie, że jest to jedna – rozlokowana na dużej przestrzeni wieś.
Zagroda osadnika olęderskiego składa się najczęściej z trzech wolnostojących budynków: chałupy i budynków gospodarczych (chlewa i stodoły) rzadziej wozowni kurnika i drewutni. Wsie z terenu niecki wyróżniają się w krajobrazie kulturowym Wielkopolski charakterem gospodarki związanej z uprawą chmielu i wikliny oraz związanej z nią specyficzną formą budynku inwentarskiego, w którym występuje tzw. trempel – wysokie poddasze pełniące funkcję spichrza lub suszarni.
Komunikacja.
Powiat nowotomyski jest jednym z większych powiatów województwa wielkopolskiego. Charakteryzuje się cennymi walorami zarówno turystycznymi, jak i krajobrazowymi. W dużej mierze rozwój turystyki ułatwiają:
Turystyka.
Na terenie powiatu, odbywają się liczne imprezy kulturalne, m.in. Jarmark Chmielo-Wikliniarski w Nowym Tomyślu, czy Święto Chleba w Lwówku.
Gospodarka.
Powiat nowotomyski jest znany z uprawy chmielu i wikliny, które zależą od uwarunkowań
przyrodniczych i historycznych. W Nowym Tomyślu istnieje Muzeum Wikliniarstwa i Chmielarstwa, w którym można podziwiać wielowiekowy dorobek w tej dziedzinie. Nowotomyski chmiel stał się w drugiej połowie XIX w. znany w całej Europie i stanowił źródło utrzymania oraz podstawę dobrobytu wielu mieszkańców miasta i okolic.
W końcu września 2019 liczba zarejestrowanych bezrobotnych w powiecie nowotomyskim obejmowała ok. 0,7 tys. mieszkańców, co stanowi stopę bezrobocia na poziomie 1,9% do aktywnych zawodowo.
Przyroda.
W powiecie nowotomyskim są również liczne pomniki przyrody. W czterech rezerwatach przyrody: "Urbanowo", "Wielki Las", Rezerwat na Jeziorze Zgierzynieckim im. Bolesława Papi i "Glińskie Góry" obserwować można rzadkie okazy flory i fauny.

</doc>
<doc id="131881" url="https://pl.wikipedia.org/wiki?curid=131881" title="Zespół QRS">
Zespół QRS

Zespół QRS – w terminologii medycznej określenie fragmentu zapisu elektrokardiograficznego. Mianem tym określa się największy zespół załamków EKG. Opisuje depolaryzację (pobudzenie) mięśni komór serca i składa się z jednego lub kilku załamków określanych kolejno jako Q, R i S, w zależności od miejsca wystąpienia i kierunku wychylenia.
Jeżeli wychyleń R jest więcej niż jedno, to opisuje się jako R', jeżeli wychyleń S jest więcej niż jedno, to opisuje się jako S'. Zespół QRS dodatni lub ujemny oznacza, że najwyższe wychylenie QRS jest skierowane ku górze lub ku dołowi. Dla podkreślenia różnic amplitudy załamków stosuje się litery duże i małe: q, Q, r, R, s i S. Zespół QS - jest to zespół QRS bez załamka R. 
Czas trwania zespołu prawidłowo wynosi od 0,06-0,11 s. 
Załamek R.
Amplituda załamka R:
Załamek R w odprowadzenie V1 jest niski (do 0,6 mV) lub może być nieobecny, w kolejnych odprowadzeniach amplituda rośnie i jest największa w odprowadzeniach V4 i V5, gdzie nie przekracza 2,5 mV (25 mm). W V6 amplituda R jest trochę niższa.
Załamek S.
Załamek S jest najgłębszy w odprowadzeniach prawokomorowych, zwykle w V2, gdzie amplituda nie przekracza 2,6 mV (26 mm)
Załamek Q.
Załamek Q przegrodowy.
Jest to niepatologiczny załamek Q o czasie trwania krótszym niż 30 ms i głębokości mniejszej niż 1/4 załamka R. Może występować w odprowadzeniach: I, aVL, aVF, V4, V5, V6.

</doc>
<doc id="131882" url="https://pl.wikipedia.org/wiki?curid=131882" title="Powiat obornicki">
Powiat obornicki

Powiat obornicki – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Oborniki.
W skład powiatu wchodzą:
Według danych z 31 grudnia 2019 roku powiat zamieszkiwało 59 825 osób. Natomiast według danych z 30 czerwca 2020 roku powiat zamieszkiwało 59 826 osób.
Gospodarka.
W końcu września 2019 liczba zarejestrowanych bezrobotnych w powiecie obornickim obejmowała ok. 0,6 tys. mieszkańców, co stanowi stopę bezrobocia na poziomie 2,6% do aktywnych zawodowo.

</doc>
<doc id="131883" url="https://pl.wikipedia.org/wiki?curid=131883" title="Powiat ostrowski">
Powiat ostrowski



</doc>
<doc id="131884" url="https://pl.wikipedia.org/wiki?curid=131884" title="Automaty komórkowe">
Automaty komórkowe



</doc>
<doc id="131886" url="https://pl.wikipedia.org/wiki?curid=131886" title="Powiat ostrzeszowski">
Powiat ostrzeszowski

Powiat ostrzeszowski – powiat w Polsce (województwo wielkopolskie), reaktywowany w 1999 roku w ramach reformy administracyjnej. Jego siedzibą jest miasto Ostrzeszów.
Według danych z 31 grudnia 2019 roku powiat zamieszkiwało 55 500 osób. Natomiast według danych z 30 czerwca 2020 roku powiat zamieszkiwało 55 436 osób.
Podział administracyjny.
W skład powiatu wchodzą:
Historia.
Za początek historii powiatu można uznać moment umieszczenia w Ostrzeszowie przez Kazimierza Wielkiego siedziby starostwa grodowego. Obszar podległy staroście ostrzeszowskiemu z czasem powiększył się także o tereny wokół Grabowa nad Prosną i Mikstatu (po likwidacji starostwa grabowskiego). Tereny te w czasie kongresu wiedeńskiego zostały przyznane Prusom. Z części powiatu ostrzeszowskiego (z Bolesławcem i Wieruszowem), która pozostała w Królestwie Polskim, utworzono powiat ostrzeszowski województwa kaliskiego z siedzibą w Wieruszowie.
W wyniku reorganizacji podziału administracyjnego w państwie pruskim utworzono 1 stycznia 1818 nowy Powiat Ostrzeszowski ("Kreis Schildberg"), który mimo germanizacji w 1900 roku zamieszkiwało 90% Polaków. Powiat zniesiono 1 kwietnia 1932. 
Powiat ostrzeszowski został reaktywowany 1 października 1954 roku w województwie poznańskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat ostrzeszowski złożyły się 3 miasta i 20 gromad, które wyłączono z trzech ościennych powiatów (w praktyce gromady te należały do tych powiatów przez zaledwie dwa dni):
1 stycznia 1956 do powiatu ostrzeszowskiego przyłączono z powiatu ostrowskiego gromadę Szklarka Przygodzicka, a z powiatu kępińskiego gromadę Mąkoszyce.
Po zniesieniu gromad i reaktywacji gmin z dniem 1 stycznia 1973 roku powiat ostrzeszowski podzielono na 3 miasto i 6 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu ostrzeszowskiego włączono do nowo utworzonego województwa kaliskiego. 1 października 1982 roku z części obszaru gminy Grabów nad Prosną utworzono gminę Czajków a 1 stycznia 1984 roku, również z gminy Grabów wyodrębniono gminę Kraszewice (obie gminy istniały też przejściowo od 21 września 1953 do 28 września 1954 w powiecie wieluńskim, województwie łódzkim).
Wraz z reformą administracyjną z 1999 roku przywrócono w województwie wielkopolskim powiat ostrzeszowski o kształcie przybliżonym do granic z 1975 roku. Powiat powiększył się administracyjnie (lecz nie terytorialnie) o reaktywowane w latach 80. gminy Czajków i Kraszewice, natomiast dawna gmina Kuźnica Grabowska nie została odtworzona. Inną różnicą między dzisiejszym powiatem a tym z 1975 roku było połączenie miast Grabów nad Prosną, Mikstat i Ostrzeszów z jednoimiennymi gminami 1 stycznia 1992 roku we wspólne gminy miejsko-wiejskie.
Zabytki.
Kościoły i klasztory.
Najciekawsze kościoły i klasztory powiatu ostrzeszowskiego:
Przyroda.
Na terenie powiatu ostrzeszowskiego użytki rolne zajmują 55%, lasy 32%, grunty i wody 9%
Gospodarka.
Środkowa część powiatu, z Ostrzeszowem, wchodzi w skład Kalisko-Ostrowskiego Okręgu Przemysłowego.
Poza przemysłem, najważniejszą rolę odgrywa turystyka (Wzgórza Ostrzeszowskie) oraz rolnictwo (w dolinie Prosny) i leśnictwo.
W końcu września 2019 liczba zarejestrowanych bezrobotnych w powiecie ostrzeszowskim obejmowała ok. 1 tys. mieszkańców, co stanowi stopę bezrobocia na poziomie 3,9% do aktywnych zawodowo.
Transport.
Przez powiat przebiegają linie kolejowe:
oraz drogi krajowe i wojewódzkie:

</doc>
<doc id="131889" url="https://pl.wikipedia.org/wiki?curid=131889" title="Judith Krantz">
Judith Krantz

Judith „Judy” Krantz z domu Tarcher (ur. 9 stycznia 1928 w Nowym Jorku, zm. 22 czerwca 2019 w Los Angeles) – amerykańska pisarka; autorka licznych powieści dla kobiet, wielokrotnie filmowanych.
Życiorys.
Wczesne lata.
Urodziła się w Nowym Jorku jako Judith Bluma-Gittel Tarcher w rodzinie żydowskiej. Jej matka, Mary (z domu Braeger; ur. na Litwie), była prawniczką, a ojciec, Jack David Tarcher, pracował jako kierownik ds. reklamy. W wieku szesnastu lat ukończyła Birch Wathen Lenox School. Naukę kontynuowała w Wellesley College w Wellesley w Massachusetts. 
Po ukończeniu Wellesley w 1948, Krantz przeprowadziła się do Paryża, gdzie pracowała w public relations mody. Lubiła uczęszczać na eleganckie przyjęcia, pożyczać suknie i spotykać wybitnych ludzi, takich jak Marlene Dietrich, Orson Welles czy Hubert de Givenchy.
Kariera.
W pierwszym okresie swej kariery zajmowała się dziennikarstwem, pracowała w magazynie „Good Housekeeping” i „Cosmopolitan”. 
Do pisania książek zachęcił ją mąż, Steve Krantz, który był producentem telewizyjnym. Jej pierwsze opowiadanie powstało po tym, jak razem z mężem udała się na jego lekcję pilotażu samolotów; zainspirowana przełamaniem tego lęku, zaczęła pisać. Już jej pierwsza książka "Scruples" (polski tytuł "Dom mody"), która ukazała się w 1978 stała się bestsellerem, podobnie jak następne.
Krantz była autorką scenariusza do miniserialu "Secrets" (polski tytuł "Sekrety") z 1992 z udziałem Dereka de Linta i Victora Spinetti.
Jej mąż wiele z jej opowiadań zaadaptował na potrzeby telewizji. Zekranizowano m.in.: "Księżniczkę Daisy" (1983) z Claudią Cardinale, "Córkę Mistrela" (1984) ze Stefanie Powers, "Dazzle" (1995) z Lisą Hartman, "Tylko Manhattan" (1987) z Valerie Bertinelli, "Póki znów się nie spotkamy" (1989) z Courteney Cox, Mią Sarą, Hugh Grantem i Maxwellem Caulfieldem czy "Łabędzi śpiew" ("Torch Song", 1993) z Raquel Welch, Jackiem Scalią i Alicią Silverstone. Sam "Dom mody" adaptowano około trzech razy - po raz pierwszy już w 1980 z Lindsay Wagner, Barrym Bostwickiem, Marie-France Pisier i Efremem Zimbalistem Jr., w 1981 z Dirkiem Benedictem i Priscillą Barnes oraz po raz ostatni w 2012 z Chadem Michaelem Murrayem, Mimi Rogers, Borisem Kodjoe, Gillesem Marini i Hartem Bochnerem. 
Życie prywatne.
19 lutego 1954 wyszła za mąż za Stephena Krantza. Mieli dwóch synów: Tony’ego i Nicholasa. 4 stycznia 2007 jej mąż, Steve Krantz, zmarł na zapalenie płuc. 
Jej brat Jeremy w latach 1958-1998 był żonaty z Shari Lewis.
Judith Krantz zmarła 22 czerwca 2019 w swym domu w Los Angeles w Kalifornii w wieku 91 lat.

</doc>
<doc id="131890" url="https://pl.wikipedia.org/wiki?curid=131890" title="Geometria absolutna">
Geometria absolutna

Geometria absolutna jest geometrią opartą tylko na czterech pierwszych postulatach Euklidesa. Piąty postulat Euklidesa mówi, że przez każdy punkt przechodzi tylko jedna prosta równoległa do danej prostej. Pierwotnym pojęciem jest tu przestrzeń, w skład której wchodzą proste i płaszczyzny. Twierdzenia geometrii absolutnej są prawdziwe zarówno dla geomertii euklidesowej, jak i geometrii nieeuklidesowej.

</doc>
<doc id="131892" url="https://pl.wikipedia.org/wiki?curid=131892" title="Jaromiar">
Jaromiar



</doc>
<doc id="131893" url="https://pl.wikipedia.org/wiki?curid=131893" title="Jeromiar">
Jeromiar



</doc>
<doc id="131894" url="https://pl.wikipedia.org/wiki?curid=131894" title="Jeromier">
Jeromier



</doc>
<doc id="131896" url="https://pl.wikipedia.org/wiki?curid=131896" title="Jirosław">
Jirosław



</doc>
<doc id="131897" url="https://pl.wikipedia.org/wiki?curid=131897" title="Jerogniew">
Jerogniew



</doc>
<doc id="131901" url="https://pl.wikipedia.org/wiki?curid=131901" title="Wola Justowska">
Wola Justowska

Wola Justowska – obszar Krakowa wchodzący w skład Dzielnicy VII Zwierzyniec (przyłączony do Krakowa w 1941 roku), dawna wieś (do XVI wieku Wola Chełmska) ulokowana między Przegorzalską Przełęczą znajdującą się między Sikornikiem (297 m), Pustelnikiem (362 m n.p.m.) w Lesie Wolskim i Rudawą. Od wschodu graniczy ze Zwierzyńcem, od południa z Przegorzałami, zaś od zachodu z Chełmem. Główną oś komunikacyjną stanowi ulica Królowej Jadwigi.
Wola Justowska stanowiła własność Chełmskich, Kmitów. Około 1528 r. Wolę Chełmską kupił Justus Ludwik Decjusz, dyplomata, historyk, sekretarz Zygmunta I Starego, i od jego imienia przyjęła się pierwotna nazwa "Wola Decjuszowa", a następnie "Wola Justowska". W 1595 roku wieś Wola położona w powiecie proszowickim województwa krakowskiego była własnością kasztelana małogoskiego Sebastiana Lubomirskiego.
Według austriackiego spisu ludności z 1900 w 51 budynkach na Woli Justowskiej na obszarze 223 hektarów mieszkało 668 osób, z czego 607 (90,9%) było katolikami, 2 (0,3%) wyznawcami judaizmu, 10 (1,5%) grekokatolikami, a 49 (7,3%) innej religii lub wyznania, 484 (72,5%) było polsko-, 81 (12,1%) niemiecko-, 9 (1,3%) rusko-, a 94 (14,1%) innojęzycznymi.
Na terenie Woli Justowskiej znajduje się Park Decjusza, a w nim renesansowa Willa Decjusza. Wznosi się tu też Kościół Najświętszej Maryi Panny Królowej Polski.
W 1870 r. pierwsza szkoła na Woli Justowskiej.
W latach 1886–1887 wzniesiono strzelnicę garnizonową przy obecnej ulicy Królowej Jadwigi.
Pod koniec XIX wieku przy obecnej ulicy Modrzewiowej 22 na Woli Justowskiej zbudowano koszary wojskowe na potrzeby austriackich oddziałów Twierdzy Kraków. W okresie międzywojennym w koszarach nazwanych imieniem Króla Władysława Jagiełły stacjonował batalion piechoty 3 Pułku Strzelców Podhalańskich. Od 15 sierpnia 1939 r. też pododdziały 10 Brygady Kawalerii. Od zakończenia II wojny światowej stacjonowały tu jednostki LWP m.in. 6. Pomorskiej Dywizji Powietrznodesantowej. Po opuszczeniu terenu przez wojsko ulokowano tu Krakowskie Centrum Rehabilitacji.
Przy ul. Modrzewiowej 20 Zgromadzenie Córek Bożej Miłości zakupiło w 1912 r. sad owocowo-warzywny. Zbudowano tu klasztor, kościół i szpitalik, w którym pomoc otrzymywali wszyscy potrzebujący. Placówka otrzymała nazwę Dom pod wezwaniem Opatrzności Bożej (po łacinie: Villa Providentiae). Poszerzona o przedszkole i bursę studencką, działa ona nieprzerwanie do dziś.
W nocy z 28 na 29 lipca 1943 r. Niemcy dokonali pacyfikacji Woli Justowskiej. 21 osób rozstrzelano na miejscu, 3 zamordowano w obozach koncentracyjnych. Ofiary pochowano na cmentarzu na Salwatorze. Miejsce zbrodni upamiętnia pomnik.
W 1945 r. przy ul. Sosnowej powstał Zakład Produkcji Szczepionek, dziś pod nazwą Instytut Biotechnologii Surowic i Szczepionek BIOMED S.A.
W 1945 r. szkoła podstawowa przenosi się do dawnej wilii Bisanzów przy ul. Modrzewiowej.
Po II wojnie światowej wzniesiono tajnym obiekt wojskowy „Zielony Dół”, posiadający schron przeciwatomowy dla władz PZPR, województwa i Krakowa.
W 1949 r. z inicjatywy prof. Seweryna Udzieli powstaje Muzeum Budownictwa Drewnianego „Skansen”. Pierwszym obiektem jest drewniany kościół, przeniesiony z Komorowic.
Zabudowa Woli Justowskiej znajduje się na trasie Małopolskiego Szlaku Architektury Drewnianej.
Od lat 20. do 50. XX wieku funkcjonowały tutaj skocznie narciarskie.
W latach 1964–1965, rękoma mieszkańców Woli Justowskiej i żołnierzy z pobliskich koszar uporządkowano Park Decjusza. Zbudowano tu muszlę koncertową wraz z mini-amfiteatrem i kinem letnim „Muszla”. Obiekty były nieudane i działały krótko. W 1995 roku opuszczoną i dewastowaną muszlę koncertową wydzierżawił na stałą, autorską galerię rzeźbiarz Bronisław Chromy.

</doc>
<doc id="131904" url="https://pl.wikipedia.org/wiki?curid=131904" title="Île-de-France">
Île-de-France

Île-de-France (czyt. ; dosłownie: "wyspa Francji") – region francuski, największa aglomeracja we Francji, na którą składa się 8 departamentów: Essonne, Hauts-de-Seine, Paryż, Sekwana-Saint-Denis, Sekwana i Marna, Dolina Marny, Dolina Oise i Yvelines. Graniczy z regionami: Grand Est, Burgundia-Franche-Comté, Region Centralny-Dolina Loary, Normandia i Hauts-de-France.
Powierzchnia aglomeracji wynosi ponad 12 012 km², jest najbardziej zaludnionym obszarem Francji: na 1 km² przypadało w 2006 roku 957 mieszkańców. Île-de-France skupia 18% ludności kraju. Zabudowa podmiejska jest tak gęsta, że często granice administracyjnej przynależności danego miejsca są zauważalne tylko dzięki oznakowaniu.
Nagromadzenie w Île-de-France dużej liczby zabytków, ośrodków nauki, bibliotek, uniwersytetów, muzeów, wystaw czasowych, stwarza dogodne warunki do kształcenia się, a bogata oferta rozrywkowa (kina, teatry, kluby, kawiarnie, kabarety, sale sportowe) daje różnorodne okazje do odpoczynku, co przyciąga rzesze turystów z całego świata. Zjawisku temu sprzyja rozwinięta sieć szybkich pociągów TGV oraz portów lotniczych, a także kilka podmiejskich centrów rozrywki (m.in. podparyski Eurodisneyland oraz Park Asteriksa).
Region Île-de-France nazywany jest Wielkim Paryżem. 
Wielki Paryż.
Największymi miastami aglomeracji paryskiej są:
Gospodarka.
W regionie Île-de-France wytwarza się mniej więcej 
30% produktu krajowego brutto Francji, mimo iż zamieszkuje go jedynie 18% populacji kraju. Aglomeracja cechuje się dużą wydajnością pracy. Bardzo dobrze rozwinięte są różne dziedziny przemysłu, przede wszystkim przemysł samochodowy (fabryki marek Renault, Peugeot, Citroën i DS). Komunikacja i transport miejski należą do najnowocześniejszych w Europie, przede wszystkim rozbudowana sieć metra, a także szybka kolej regionalna, łącząca Paryż z dalszymi przedmieściami (RER).
Istotną gałęzią gospodarki Île-de-France jest turystyka, dzięki której w 2018 istniało 420 tys. miejsc pracy (9% wszystkich miejsc pracy w regionie). Region skupia 90% aktywności kinematograficznej i audiowizualnej Francji. Przedsiębiorstwa z tego sektora zatrudniają w Île-de-France 115 tys. osób.

</doc>
<doc id="131905" url="https://pl.wikipedia.org/wiki?curid=131905" title="Kalcytonina">
Kalcytonina

Kalcytonina (CT, z ang. "calcitonin") – organiczny związek chemiczny z grupy peptydów, złożony z 32 aminokwasów, o masie cząsteczkowej 3,42 kDa; hormon zwierzęcy. U człowieka występuje w postaci monomeru lub dimeru i powstaje z polipeptydowego prohormonu o masie ok. 21 kDa. Kalcytonina łososiowa stosowana jest jako lek w chorobach związanych z zaburzeniami gospodarki wapniowo-fosforanowej.
Budowa.
Kalcytonina ludzka i łososiowa zbudowane są z 32 aminokwasów, z których jedynie 16 jest identycznych. W obu cząsteczkach Cys-1 i Cys-7 na C-końcu połączone są mostkiem dwusiarczkowym. Różnice w budowie sprawiają, że przyjmowanie kalcytoniny łososiowej wywołuje produkcję przeciwciał u znaczącej liczby pacjentów.
Fizjologia.
Kalcytonina produkowana jest głównie w komórkach C tarczycy. Obecność komórek neuroendokrynnych produkujących kalcytoninę wykrywa się też w wielu narządach, głównie w ośrodkowym układzie nerwowym, w przysadce, płucach, w przewodzie pokarmowym,
wątrobie i innych.
Wraz z innymi hormonami, parathormonem i kalcytriolem, odgrywa istotną rolę w regulacji gospodarki wapniowo-fosforanowej ustroju.
Wrażliwe na stężenie jonów wapnia w osoczu krwi receptory rozmieszczone są na komórkach C tarczycy. Wzrost stężenia jonów wapnia Ca2+ powoduje zwiększenie wydzielania kalcytoniny. Z kolei spadek stężenia jonów wapnia powoduje zmniejszenie wydzielania tego hormonu. Kalcytonina obniża stężenie wapnia i zmniejsza stężenie fosforanów w osoczu hamując działanie osteoklastów w kościach oraz hamując reabsorpcję wapnia i fosforanów przez komórki cewek nerkowych powoduje zwiększone ich wydalanie. Oba typy komórek wyposażone są w receptory dla kalcytoniny, które należą do grupy receptorów związanych z białkami G.
Wydzielanie kalcytoniny jest pobudzane przez glukagon, kilka hormonów przewodu pokarmowego oraz wysokie stężenie jonów wapnia we krwi.
Wskazania.
Kalcytonina łososiowa jest lekiem który jest stosowany w schorzeniach takich jak:
Interakcje.
Równoległe stosowanie kalcytoniny łososiowej z litem może prowadzić do zmniejszenia stężenia litu w osoczu.

</doc>
<doc id="131909" url="https://pl.wikipedia.org/wiki?curid=131909" title="Tensor napięć-energii">
Tensor napięć-energii

Tensor energii-pędu (zwany też tensorem napięć-energii) – tensor drugiego rzędu. Jest używany na przykład w ogólnej teorii względności, w której wchodzi w skład równań Einsteina i pełni rolę źródła zakrzywienia czasoprzestrzeni odczuwanego jako grawitacja.
Definicja.
W szczególnej i ogólnej teorii względności przyjmuje się następujące indeksowanie składowych tensora napięć-energii:
Definicja.
Składowa formula_3 tensora napięć-energii jest równa składowej "formula_4 strumienia" "wektora czteropędu" przepływającego przez hiperpowierzchnię o stałej współrzędnej formula_5 w czasoprzestrzeni.
Własność symetrii.
Tensor napięć-energii w czterowymiarowej czasoprzestrzeni ma wymiary 4×4. Tensor napięć-energii jest w teorii względności symetryczny, tj.
W teoriach alternatywnych, jak np. teoria Einsteina-Cartana tensor napięć-energii może nie być dokładnie symetryczny. W takich teoriach nie obowiązuje np. zasada zachowania spinu, choć obowiązuje zasada zachowania momentu pędu – spin może zamieniać się w orbitalny moment pędu i na odwrót. Przy symetrycznym tensorze napięć-energii spin i orbitalny moment pędu są zachowane.
Przykład.
Jeżeli mamy strumień cząstek w przestrzeni, to aby obliczyć składową formula_7 w danym punkcie oblicza się sumę składowych formula_4 czterowektora pędu cząstek, które przechodzą przez mały element hiperpowierzchni prostopadłej do wektora bazowego odpowiadającego wymiarowi formula_9 i dzieli przez wielkość tej hiperpowierzchni.
Sens fizyczny składowych tensora napięć-energii.
(1) Składowa formula_10 tensora napięć-energii jest równa gęstości energii w pobliżu danego punktu.
(2) Składowe formula_11 oraz formula_12 gdzie formula_13 to gęstość pędu (pomnożona przez formula_14) w pobliżu danego punktu (łączna wartość pędu w danym obszarze, dzielona przez objętość tego obszaru).
(3) Składowe formula_15 gdzie formula_16 tworzą "tensor napięć" (pojęcie analogiczne do "tensora napięć znanego w technice"):
a) składowe diagonalne tego tensora to ciśnienie,
b) składowe pozadiagonalne to naprężenie ścinające.
Postać macierzowa tensora napięć-energii.
Tensor napięć-energii jest tensorem drugiego rzędu, dlatego jego składowe można przedstawić w postaci macierzy 4×4:
lub też, identyfikując odpowiednie składowe z wielkościami fizycznymi
gdzie:
Przykłady tensora napięć-energii.
Cząstka izolowana.
Dla cząstki izolowanej (nie oddziałującej z otoczeniem) o masie "m," znajdującej się w położeniu formula_24 tensor napięć-energii ma postać:
gdzie:
Wiele cząstek punktowych.
Dowolny rozkład materii/energii można otrzymać ze zbioru cząstek punktowych.
Dlatego tensor napięć-energii można wyrazić za pomocą sumy tensorów napięć-energii pojedynczych cząstek. Tensor ten dla pojedynczej cząstki ma postać
w położeniu, gdzie cząstka znajduje się aktualnie, zaś zero wszędzie indziej. Tensor ten zmienia się w ogólności w czasie, gdy zmienia się w czasie położenie i prędkość cząstki. Zmienna formula_32 jest wektorem prędkości, tj. równym pochodnej położenia cząstki względem czasu (nie czasu własnego)
Widać stąd, że wszystkie składowe tensora napięć-energii mają jednakowy wymiar formula_34
Aby otrzymać tensor napięć-energii w przypadku zbioru wielu cząstek sumuje się tensory dla cząstek punktowych i dzieli przez objętość, jaką zajmuje zbiór cząstek – w ten sposób składowe tensora będą gęstościami pędu i ciśnienia, średnimi dla dyskretnego zbioru cząstek.
Element formula_35 jest energią cząstki. Stąd, jeżeli dodamy energie wszystkich cząstek punktowych, to otrzymamy całkowitą energię.
Elementy formula_36 oznaczają pędy cząstek w kierunki formula_37 mnożone przez prędkość światła formula_38 Stąd, jeżeli dodamy te elementy od wszystkich cząstek punktowych, to otrzymamy całkowity pęd w kierunku formula_39 mnożony przez prędkość światła formula_40 czyli prędkość w kierunku osi czasu.
Podobnie, niediagonalne elementy formula_41 dla zbioru cząstek dodane do siebie dają sumę pędów cząstek w kierunku formula_39 mnożonych przez ich prędkości w kierunku formula_43
Elementy diagonalne formula_44 wyglądają jak energie kinetyczne. W zbiorze cząstek chaotycznie poruszających się, jak np. w gazie, energia kinetyczna związana jest z ciśnieniem, dlatego elementy diagonalne odpowiadają za ciśnienie.
Tensor napięć-energii płynu w równowadze.
Dla płynu idealnego w równowadze termodynamicznej tensor napięć-energii ma prostą postać
gdzie:
Ślad tego tensora wynosi
a czteroprędkość spełnia równanie
W układzie odniesienia poruszającym się z płynem, zwanym właściwym układem odniesienia, mamy
Odwrotny tensor metryczny ma postać
Tensor napięć-energii jest diagonalny
Elektromagnetyczny tensor napięć-energii.
Tensor napięć-energii Hilberta dla pozbawionego źródeł pola elektromagnetycznego ma postać:
gdzie formula_56 – tensor pola elektromagnetycznego.
Pole skalarne.
Tensor napięć-energii dla pola skalarnego formula_57 które jest rozwiązaniem równania Kleina-Gordona ma postać
Gdy metryka jest płaska (metryka Minkowskiego), to otrzyma się:
Przybliżenie quasi-klasyczne.
Uważa się, że najdokładniejszy opis oddziaływanie pola grawitacyjnego z materią da kwantowa teoria grawitacji, traktująca materię i pole grawitacyjne jako układy kwantowe. Nie istnieje jednak jak dotąd kwantowa teoria grawitacji, choć podejmowane są liczne próby jej sformułowania.
Pierwszym podejściem w tym kierunku jest tzw. przybliżenie quasi-klasyczne, które traktuje pole grawitacyjnie w sposób klasyczny, a materię kwantowo, tzn. modyfikuje się równania Einsteina do postaci
czyli:
przy czym średni statystyczna zależy od funkcji falowej określającej stan kwantowy materii.
Tensor energii pędu jest teraz określony przez gęstość energii i ciśnienie układu fizycznego
gdzie formula_19 jest wektorem jednostkowym formula_64 formula_65 jest przestrzennym rozkładem energii, a formula_66 rozkładem ciśnienia.
Np. w płaskiej przestrzeni Minkowskiego formula_67 wektor jednostkowy formula_68 i tensor energii-pędu ma postać macierzową
Aby rozwiązać równania Einsteina musi być podana pełna informacja o układzie fizycznym, dlatego trzeba zadać dodatkowo równanie stanu materii (EOS), określające zależność ciśnienia od gęstości materii

</doc>
<doc id="131912" url="https://pl.wikipedia.org/wiki?curid=131912" title="Sympozjum">
Sympozjum



</doc>
<doc id="131913" url="https://pl.wikipedia.org/wiki?curid=131913" title="Cosecans hiperboliczny">
Cosecans hiperboliczny



</doc>
<doc id="131915" url="https://pl.wikipedia.org/wiki?curid=131915" title="Biczownicy">
Biczownicy



</doc>
<doc id="131917" url="https://pl.wikipedia.org/wiki?curid=131917" title="Elektrostatyka">
Elektrostatyka

Elektrostatyka – dziedzina fizyki zajmująca się oddziaływaniami pomiędzy nieruchomymi ładunkami elektrycznymi. Oddziaływania te zwane są elektrostatycznymi. Elektrostatyka rozpatruje też ładunki poruszające się, o ile pomija się wszystkie efekty wynikające z ruchu ładunków z wyjątkiem zmiany ilości ładunku. Analogicznie, magnetostatyka zajmuje się polami magnetycznymi stałymi w czasie.
Historia.
O istnieniu oddziaływań elektrostatycznych wiedziano już w starożytności. Dwadzieścia sześć wieków temu grecki filozof i matematyk Tales z Miletu (620-540 p.n.e.) spostrzegł, że potarty suknem bursztyn przyciąga drobne, lekkie ciała jak np. drewniane wiórki. Nazwa elektryczność pochodzi od greckiego słowa "ήλεκτρον" ("ēlektron") oznaczającego bursztyn.
Sposoby elektryzowania ciał.
Przez tarcie.
Elektryzowanie polega na pocieraniu jednego ciała o drugie, następuje także w wyniku zetknięcia początkowo nienaelektryzowanych ciał i rozdzielenie ich, występuje także podczas uderzenia kropli cieczy w ciało stałe.
Potarta suknem laska ebonitowa elektryzuje się ujemnie a sukno dodatnio. Laska szklana zaś potarta jedwabiem elektryzuje się dodatnio a jedwab ujemnie.
Przez dotyk.
Elektryzować można też przez zetknięcie ciała nienaelektryzowanego z ciałem naelektryzowanym, gdyż ładunek elektryczny może przechodzić z jednego ciała na drugie.
Przez indukcję (wpływ).
Ciało można też naelektryzować przez indukcję (wpływ). Ten sposób elektryzowania polega na zbliżeniu do elektryzowanego ciała innego ciała naelektryzowanego. Jeżeli w elektryzowanym ciele wytworzone ładunki nie zostaną przeniesione na inne ciała lub będą mogły powrócić do poprzednich miejsc, to po oddaleniu ciała naelektryzowanego pole elektrostatyczne ciała zanika.
Elektryczność statyczna.
Elektryczność statyczna jest to zespół zjawisk towarzyszących pojawieniu się niezrównoważonego ładunku elektrycznego na materiałach o małej przewodności elektrycznej (dielektrykach, materiałach izolacyjnych) lub na odizolowanych od Ziemi obiektach przewodzących (np. ciele człowieka, elementach urządzeń, itp.). Ładunki te wytwarzają wokół siebie pole elektrostatyczne o natężeniu tym większym, im większa jest wartość ładunku.
Zagrożenia elektrycznością statyczną.
Zagrożenia elektrycznością statyczną są spowodowane bezpośrednim oddziaływaniem pola elektrycznego wytwarzanego przez naelektryzowane obiekty lub oddziaływaniem wyładowań elektrostatycznych. Wyróżnia się trzy rodzaje zagrożeń:
Ochrona odgromowa.
Ochrona odgromowa to inaczej ochrona przed wyładowaniami elektrycznymi w powietrzu (piorunami).
Zadaniem urządzeń odgromowych jest ochrona życia i zdrowia ludzi oraz ich mienia przed niszczącym działaniem wyładowań atmosferycznych. Pierwsze i do dziś używane piorunochrony wykorzystują zasadę działania opracowaną przez Franklina i Faradaya. Wyładowanie powstaje w wyniku różnicy potencjałów między chmurami a ziemią, nagromadzony ładunek przeskakuje po elementach o najmniejszym oporze elektrycznym. Chcąc uniknąć jego niszczącego przepływu przez części budynków, należy umożliwić mu swobodny przepływ do ziemi po specjalnie w tym celu zaprojektowanej instalacji odgromowej.
Piorunochron składa się z części nadziemnej i podziemnej:
Zadaniem zwodów jest przejęcie na siebie wyładowania atmo­sferycznego, zadaniem przewodów odprowadzających jest przekazanie go do uziomu. Rolą uziomu jest doprowadzenie energii wyładowania do ziemi i jej rozproszenie.
Prawo Coulomba.
Prawo Coulomba jest podstawowym prawem elektrostatyki, podaje wartość siły z jaką działają na siebie punktowe ładunki elektryczne. Głosi, że siła wzajemnego oddziaływania dwóch punktowych ładunków elektrycznych jest wprost proporcjonalna do iloczynu ładunków i odwrotnie proporcjonalna do kwadratu odległości między ich środkami.
Z prawa tego wynika, że im większy ładunek będą miały punktowe ciała, tym między nimi będzie większa siła; także im większa odległość będzie między nimi, tym mniejsza siła będzie między nimi.
Prawo to opublikował w 1785 Charles Coulomb.

</doc>
<doc id="131918" url="https://pl.wikipedia.org/wiki?curid=131918" title="Willa Decjusza">
Willa Decjusza

Willa Decjusza – renesansowy pałacyk znajdujący się w Krakowie przy ul. 28 Lipca 1943 17a, w Parku Decjusza, na Woli Justowskiej.
Historia.
Pierwotnie w miejscu dzisiejszego pałacu wznosił się dwór, który polecił zbudować w latach 1530-1540 właściciel Woli Justowskiej – Just Ludwik Decjusz. Dwór ten nakryty był wysokim dachem, miał nieregularnie rozmieszczone okna, a przed fasadą posiadał niewielką loggię widokową. Wg najnowszych badań należy wykluczyć udział w budowie takich architektów jak Giovanni Cini ze Sieny, Bernardinus de Gianottis i Filip z Fiesole (niektórzy badacze wymieniali także Berecciego jako przypuszczalnego współtwórcę willi).
W 1590 roku posiadłość kupił Sebastian Lubomirski, którego syn wojewoda Stanisław Lubomirski po 1620 roku polecił rozbudować budynek prawdopodobnie według projektu Macieja Trapoli o jedno piętro, dobudować dwie barokowe wieże i dobudować pomiędzy nimi loggię widokową. Dodano także na wieżach cebulaste hełmy. Zbudowano także oficynę zwaną obecnie Domem Łaskiego. Kolejnymi właścicielami byli od 1720 roku Sanguszkowie, Andrzej Morzkowski i Wielowiejscy.
W XIX wieku Willę przebudowali Ledóchowscy usuwając cebulaste barokowe hełmy i manierystyczne bastiony. Po 1844 roku Henrietta z Ankwiczów Kuczkowska zbudowała reprezentacyjne schody wejściowe, balkony wież i attykę wieńczącą willę. Od 1876 roku właścicielką pałacu była Marcelina Czartoryska, która po pożarze, w 1882 roku odrestaurowała willę według projektu Tadeusza Stryjeńskiego. Wcześniej odbywały się tam koncerty organizowane przez księżną, uczennicę Fryderyka Chopina. Do 1917 roku willa była własnością Czartoryskich.
W czasie I wojny światowej znajdowały się w nim koszary wojskowe, w czasie II wojny światowej była tam siedziba policji niemieckiej. Po wojnie w pałacyku znajdował się Centralny Ośrodek Szkolenia Spółdzielczości Pracy, następnie internat, oraz oddział gruźliczy szpitala im. dr. Anki. W latach 70. XX wieku willa popadła w ruinę. W 1996 Willa Decjusza została odrestaurowana i stanowi obecnie siedzibę Stowarzyszenia Willa Decjusza. Obiekt znajduje się na Szlaku Renesansu w Małopolsce.

</doc>
<doc id="131919" url="https://pl.wikipedia.org/wiki?curid=131919" title="Stała dielektryczna">
Stała dielektryczna



</doc>
<doc id="131920" url="https://pl.wikipedia.org/wiki?curid=131920" title="Układ słuchowy">
Układ słuchowy

Układ słuchowy – zespół wszystkich narządów biorących udział w procesie słyszenia (ucho, droga słuchowa, pola słuchowe kory mózgowej).

</doc>
<doc id="131922" url="https://pl.wikipedia.org/wiki?curid=131922" title="Narząd słuchu">
Narząd słuchu



</doc>
<doc id="131927" url="https://pl.wikipedia.org/wiki?curid=131927" title="AdBusters">
AdBusters

AdBusters to kanadyjski magazyn polityczny założony przez Kalle Lasn, wydawany w Vancouver (Kolumbia Brytyjska) przez "AdBusters Media Foundation".
Jest to czasopismo o tematyce społeczno-politycznej adresowane do młodych aktywistów, alterglobalistów, promujące antykonsumeryzm i antykapitalizm. 
"AdBusters" słynie ze swoich kampanii, kwalifikowanych do "zagłuszania kultury", czy też "prowokacji kulturowych" (polskie odpowiedniki angielskiej nazwy "culture jamming"), umieszczając na swoich łamach zdjęcia nadesłane przez aktywistów, przedstawiające reklamy antypolityczne oraz "reklamowy wandalizm" własnego autorstwa. 
"AdBusters" dało początek "Buy Nothing Day (Dniowi Bez Zakupów)" - akcji odbywającej się dzień po Święcie Dziękczynienia (w powszechnej opinii jest to dzień największych zakupów), mającej na celu zachęceniu obywateli do powstrzymania się od kupowania czegokolwiek tego dnia.
"AdBusters" jest także jednym ze sponsorów akcji "TV-Turnoff Week (Tygodnia Bez Telewizora)".
W roku 2004 "AdBusters" (jako organizacja) rozpoczął sprzedaż butów z czarnym znaczkiem "anti-logo". Zdaniem pomysłodawców projektu jest to swoisty eksperyment w kampanii anty-kapitalizmu.

</doc>
<doc id="131928" url="https://pl.wikipedia.org/wiki?curid=131928" title="Dean Koontz">
Dean Koontz

Dean Ray Koontz (ur. 9 lipca 1945 w Everett) – pisarz amerykański, autor licznych thrillerów i horrorów.
Zaczął pisać pod koniec lat 60., skupiając się początkowo na powieściach science fiction. Później porzucił ten gatunek i częściowo pod prawdziwym nazwiskiem, częściowo pod pseudonimami zajął się pisaniem thrillerów i horrorów.
Przełomowym okazał się rok 1980, kiedy ukazała się powieść "Szepty" ("Whispers"). Kolejne stawały się również bestsellerami.
Obecnie mieszka z żoną Gerdą w Kalifornii.
Pseudonimy.
Dean R. Koontz tworzył m.in. pod pseudonimami:
Dzieła.
Pozostałe powieści.
Thrillery/Horrory.
Wydane dotychczas w Polsce oraz zapowiedziane na najbliższy czas powieści Koontza z gatunku thriller/horror.
Science fiction.
Wczesne powieści Koontza z gatunku science fiction.
Powieści gotyckie.
Napisane pod pseudonimem Deanna Dwyer romanse gotyckie dla kobiet.
Sensacja/Thrillery.
Niewydane w Polsce wczesne powieści Koontza z gatunku sensacja/thriller.
Nowele.
Wydane w formie e-booka nowele Koontza.
Powieści graficzne.
Powieści graficzne Koontza.

</doc>
<doc id="131929" url="https://pl.wikipedia.org/wiki?curid=131929" title="Birmingham">
Birmingham

Birmingham – miasto ("city") i dystrykt metropolitalny w Wielkiej Brytanii, w Anglii, w hrabstwie metropolitalnym West Midlands. W 2014 roku miasto liczyło 1 137 100 mieszkańców.
Cały ośrodek metropolitalny (m.in. wraz z Coventry, Wolverhampton, Solihull, Tamworth, Dudley, Walsall), a także miasto samo w sobie jest drugim pod względem ludności (po Londynie) w Wielkiej Brytanii – zamieszkuje go ok. 4 mln osób.
Ważny ośrodek przemysłowy (m.in. zakłady Rovera i Cadbury), kulturalny (Led Zeppelin, Black Sabbath, Judas Priest, Electric Light Orchestra, Napalm Death, Duran Duran, City of Birmingham Symphony Orchestra, której dyrygentem był przez trzy lata Andrzej Panufnik) i akademicki (trzy uniwersytety).
Birmingham ma rozbudowany system kanałów, które łącznie są dłuższe od kanałów w Wenecji.
W mieście znajdują się stacje kolejowe Birmingham Moor Street, Birmingham Snow Hill, Birmingham New Street.
Położenie.
Miasto jest stolicą regionu West Midlands. Miasto leży niedaleko na zachód od geograficznego środka Anglii, na wysokości 150–200 m n.p.m. Najwyższe miejsce znajduje się przy ulicy "Broad Street". Centrum miasta leży na wapieniach. Z północy na południe przebiega przez miasto dział wodny między zlewiskami Atlantyku (dorzecze rzeki Severn) i Morza Północnego (dorzecze rzeki Trent). Na południe i zachód od miasta znajdują się wzniesienia "Lickey Hills", "Clent Hills" i "Walton Hill", dochodzące do 315 m n.p.m.
Budowa geologiczna.
Miasto i okolice przecięte są uskokiem "Birmingham Fault" o przebiegu SW-NE, biegnącym z "Lickey Hills" przez "Edgbaston", "Bull Ring", "Erdington" i "Sutton Coldfield". Na południe i wschód od uskoku zalegają warstwy "Mercia Mudstone Group", znane jako margle kajpru, przekładające się ze zlepieńcami "Bunter pebbles" (pstry piaskowiec). Na północ i zachód od strefy uskokowej zalegają odporne piaskowce kajpru, o miąższości 45–180 m.
Historia.
W czasach rzymskich w okolicach współczesnego Birmingham znajdował się obóz wojskowy i skrzyżowanie szlaków. Pierwsza wzmianka o miejscowości pochodzi z 1086, z Księgi Sądu Ostatecznego ("Domesday Book"), gdzie Birmingham określono jako małą wioskę (Bermingeham). W XII wieku na terenie Birmingham istniała osada targowa. W związku z odkryciem w pobliżu złóż rud żelaza oraz węgla kamiennego, od XVI wieku nastąpił rozwój przemysłu metalowego. Tutejsze zakłady zbroiły m.in. wojska Cromwella (dzielnica "Gun Quarter"). W XVIII wieku powstało tu centrum przemysłowe.
Od 1760 do lat 20. XIX w. rozwijała się w mieście i okolicy sieć kanałów.
W 1837 powstało pierwsze połączenie kolejowe – "Grand Junction Railway", później następne – "London and Birmingham Railway". W 1854 obie spółki oddały do użytku stację "New Street Station". Kolejna spółka – "Great Western Railway" otworzyła stację "Snow Hill station".
W XIX wieku miejscowość rozrosła się znacznie, a prawa miejskie uzyskała w 1889. W 1900 powstał uniwersytet ("University of Birmingham").
Miasto słynące z Gangu o nazwie Peaky Blinders. 
Na przełomie XIX i XX wieku nastąpił dalszy rozwój miasta, ze szczególnym uwzględnieniem rozwoju przemysłu zbrojeniowego. W czasie II wojny światowej miasto dotknęły naloty bombowe, co spowodowało gruntowną przebudowę w latach 50. i 60. Centrum Birmingham z biurowcami i drapaczami chmur sprawiało niekorzystne wrażenie i było nazywane „betonową pustynią”. Pod koniec XX wieku miasto zostało poważnie przebudowane, co uczyniło z niego nowoczesny ośrodek miejski.
Demografia.
W 2011 roku miasto liczyło 1 073 045 mieszkańców.
Poniżej przedstawiona jest struktura etniczna, wyznaniowa i językowa miasta (dane ze spisu powszechnego w 2011 roku).

</doc>
<doc id="131930" url="https://pl.wikipedia.org/wiki?curid=131930" title="Maskowanie">
Maskowanie

Zobacz też: maska

</doc>
<doc id="131931" url="https://pl.wikipedia.org/wiki?curid=131931" title="Izabela II Hiszpańska">
Izabela II Hiszpańska

Izabela II, hiszp. "Isabel II" (ur. 10 października 1830 w Madrycie, zm. 9 kwietnia 1904 w Paryżu) – królowa Hiszpanii w latach 1833–1868 z dynastii Burbonów.
Była starszą córką króla Hiszpanii – Ferdynanda VII i jego czwartej i ostatniej żony – Marii Krystyny, księżniczki Obojga Sycylii.
Królowa Hiszpanii.
Na tronie Hiszpanii zasiadła na mocy sankcji pragmatycznej, którą w konstytucji zapisał jej ojciec, Ferdynand VII, czym odsunął od tronu swego brata, Don Carlosa, hrabiego Molina. Niezadowolony z tego zapisu Don Carlos po śmierci Ferdynanda VII wszczął I wojnę karlistowską. Izabelę II poparli konserwatywni liberałowie, którzy w latach 1833–1839 pokonali karlistów, popierających Don Carlosa i objęli rządy w kraju.
Izabela II miała zaledwie trzy lata, kiedy odziedziczyła koronę. Ze względu na wiek, regencję sprawowała jej matka, Maria Krystyna, jako królowa rządząca. Wojnę karlistowską zakończył traktat z Vegara podpisany w sierpniu 1839 roku. Mimo że traktat ogłosił zwycięstwo obozu królowej Izabeli II, w roku 1840 doszło do przewrotu, w wyniku którego władzę przejął generał Baldomero Espartero. W roku 1843 w wyniku kolejnego zamachu stanu Espartero został obalony, 8 listopada 1843 Izabelę ogłoszono dorosłą (miała 13 lat) i wstąpiła na tron jako Izabela II.
Okres rządów Izabeli był czasem pałacowych intryg i spisków. 28 września 1868 roku wojska królowej zostały ostatecznie pokonane pod Acolą. Rewolucyjna junta proklamowała w Madrycie podstawowe wolności i ogłosiła detronizację Izabeli II, która nazajutrz przekroczyła granicę hiszpańsko-francuską ze słowami „Sądziłam, iż mam w tym kraju więcej poparcia”. Znalazła schronienie na zamku w Pau. Miała wówczas trzydzieści osiem lat. Przez jakiś czas mieszkała w Saite-Adresse koło Hawru, później osiadła w Paryżu w pałacu Tuileries, a następnie w Pałacu Basilewskim w towarzystwie swego kochanka Marforiego. Dopiero 27 czerwca 1870 roku podpisała akt abdykacji na rzecz księcia Aosty – Włocha Amadeusza Sabaudzkiego. Podobno podpisując akt szepnęła „Oto pozbyłam się wielkiego ciężaru”.
Małżeństwo i potomstwo.
Kiedy królowa Izabela II skończyła 16 lat, pilną sprawą stało się znalezienie odpowiedniego małżonka. Wybór padł na Francisca de Asís de Borbón, hrabiego Kadyksu (1822–1902). Drobny, mówiący falsetem i zniewieściały Francisco był przezywany "Paquita", a Izabela stwierdziła, że woli abdykować niż za niego wyjść. Ostatecznie jednak królowa musiała się ugiąć i w Madrycie, 10 października 1846, wyszła za mąż za Francisca. Tego samego dnia odbył się ślub jej młodszej siostry – Ludwiki Ferdynandy – z Antonim Orleańskim, najmłodszym synem króla Ludwika Filipa I. Francisco został mianowany naczelnym wodzem armii hiszpańskiej i otrzymał tytuł "króla małżonka".
Izabela miała dziewięcioro dzieci, z których tylko pięcioro przeżyło. Najprawdopodobniej Francisco nie może być uważany za ojca żadnego z nich, choć uznał wszystkie za własne.
Pomimo zarzucanej jej nieobyczajności, królowa zachowała do końca znaczną popularność wśród narodu.
Tytulatura.
W 1837 Hiszpania stała się monarchią konstytucyjną. Przed tym rokiem, sama Izabela II była nazywana według starego, długiego nazewnictwa obowiązującego od średniowiecza: "Doña Isabel II por la Gracia de Dios, Reina de Castilla, de Leon, de Aragon, de las Dos Sicilias, de Jerusalén, de Navarra, de Granada, de Toledo, de Valencia, de Galicia, de Mallorca, de Sevilla, de Cerdeña, de Córdoba, de Córcega, de Murcia, de Menorca, de Jaen, de los Algarbes, de Algeciras, de Gibraltar, de las Islas Canarias, de las Indias Orientales y Occidentales, Islas y Tierra firme del mar Océano; Archiduquesa de Austria; Duquesa de Borgoña, de Brabante y de Milan; Condesa de Aspurg, Flandes, Tirol y Barcelona; Señora de Vizcaya y de Molina etc. etc." Po 1837, oficjalny podpis królowej brzmiał "Por la gracia de Dios y la Constitución de la Monarquía española, Reina de las Españas" (pl. "Z łaski Boga i konstytucji hiszpańskiej monarchii, Królowa Hiszpanii" (liczba mnoga))

</doc>
<doc id="131932" url="https://pl.wikipedia.org/wiki?curid=131932" title="Mira Jaworczakowa">
Mira Jaworczakowa

Mira Jaworczakowa (ukr. Міра Яворякова, Mira Yavoryakova, ur. 21 kwietnia 1917 w Sartanie k. Mariupola, zm. 5 października 2009 w Krakowie) – polska pisarka, autorka książek dla dzieci i młodzieży oraz opowiadań historycznych.
Życiorys.
Urodziła się w małej wsi Sartana, na wschodzie Ukrainy. Studiowała fizykę na UW. Jej utwory dla najmłodszych ukazywały się w ramach serii „Poczytaj mi mamo”. Była współpracownikiem prasy dziecięcej i młodzieżowej („Płomyk”, „Iskierki”, „Świerszczyk”) oraz Polskiego Radia. Do jej najbardziej znanych książek należą: "Jacek, Wacek i Pankracek", "Oto jest Kasia" i "Majka z Siwego Brzegu". Dwie pierwsze są lekturami obowiązkowymi w najmłodszych klasach szkoły podstawowej.
W 1983 została uhonorowana Nagrodą Miasta Krakowa.
Zmarła w wieku 92 lat. Została pochowana na Cmentarzu Rakowickim w Krakowie.
Twórczość.
Seria "Poczytaj mi mamo"

</doc>
<doc id="131933" url="https://pl.wikipedia.org/wiki?curid=131933" title="Diapsida">
Diapsida



</doc>
<doc id="131934" url="https://pl.wikipedia.org/wiki?curid=131934" title="TOZM">
TOZM



</doc>
<doc id="131936" url="https://pl.wikipedia.org/wiki?curid=131936" title="Maskowanie (psychoakustyka)">
Maskowanie (psychoakustyka)

Maskowanie (psychoakustyka) – zjawisko zachodzące w układzie słuchowym polegające na podwyższeniu progu detekcji sygnału maskowanego w wyniku obecności innego sygnału – maskera. Rozróżnia się maskowanie równoczesne, gdy masker występuje razem z sygnałem maskowanym, oraz maskowanie nierównoczesne, gdy masker występuje bezpośrednio przed lub bezpośrednio po sygnale maskowanym. Zjawisko maskowania jest ściśle związane z adaptacją układu słuchowego.
Wiedza na temat maskowania sygnałów wykorzystywana jest między innymi w kodowaniu percepcyjnym. Ponadto maskowanie jest jednym z podstawowych elementów modelu psychoakustycznego wykorzystywanego między innymi w kompresji stratnej dźwięku i systemach automatycznie rozpoznających mowę.

</doc>
<doc id="131937" url="https://pl.wikipedia.org/wiki?curid=131937" title="Richard Oastler">
Richard Oastler

Richard Oastler (ur. 20 grudnia 1789 w Leeds, zm. 22 sierpnia 1861 w Harrogate, Yorkshire), angielski działacz na rzecz praw robotniczych.
Pochodził z bogatej rodziny, jego ojciec był właścicielem fabryki. Oastler sprzeciwiał się wykorzystywaniu dzieci do ciężkich prac w fabrykach tekstyliów i w fabrykach zajmujących się wydobyciem stali. W czasach rewolucji przemysłowej było to spotykane w praktycznie każdej fabryce. Dzieci pracowały z reguły od 14 do 17 godzin. Richard Oastler próbował przekonać angielski parlament do wprowadzenia 10-godzinnego limitu pracy dla dzieci. W 1830 napisał list do gazety "The Leeds Mercury", w którym ostro skrytykował wykorzystywanie pracy dzieci w fabrykach. Oastler spędził 4 lata w więzieniu z powodu braku pieniędzy na spłatę długów. Po odbyciu kary dalej działał na rzecz skrócenia godzin pracy dzieci. W późniejszych czasach zyskał przydomek "King of the Factory Children" (w wolnym tłumaczeniu z angielskiego: Król fabrycznych dzieci).

</doc>
<doc id="131938" url="https://pl.wikipedia.org/wiki?curid=131938" title="Sygnał maskowany">
Sygnał maskowany

Sygnał maskowany – dźwięk, dla którego zdolność słuchacza do jego postrzegania jest zakłócana (obniżana) w wyniku występowania innego sygnału (maskera).

</doc>
<doc id="131939" url="https://pl.wikipedia.org/wiki?curid=131939" title="Masker">
Masker

Masker, sygnał maskujący – dźwięk, którego obecność obniża (zakłóca) zdolność słuchacza do postrzegania sygnału maskowanego.
Typy maskowania.
Wyróżnia się dwa rodzaje maskowania dźwięku:

</doc>
<doc id="131940" url="https://pl.wikipedia.org/wiki?curid=131940" title="Teoria objętościowego zapełniania mikroporów">
Teoria objętościowego zapełniania mikroporów

Teoria objętościowego zapełniania mikroporów Dubinia i Raduszkiewicza (TOZM, 1947 r.) (ang. TMVF, Theory of Micropore Volume Filling) jest oparta na teorii potencjałowej Euckena i Polanyi'ego (1914-1916 r.). Opisuje ilościowo proces adsorpcji fizycznej cząsteczek w bardzo małych porach zwanych mikroporami. Adsorpcja w takich małych porach o wymiarach porównywalnych z rozmiarami cząsteczek adsorbatu różni się znacząco od adsorpcji na powierzchni płaskiej, w makroporach i w porach pośrednich (mezoporach), w których pojawiają się zjawiska kondensacji kapilarnej. 
Dubinin i współpracownicy wyprowadzili szereg równań izoterm adsorpcji, z których najważniejsze jest równanie izotermy DR (izoterma Dubinina-Raduszkiewicza):
Zob. adsorpcja, izoterma adsorpcji, struktura porowata, izoterma DR, izoterma DA, całkowe równanie Stoeckliego.

</doc>
<doc id="131943" url="https://pl.wikipedia.org/wiki?curid=131943" title="Maskera">
Maskera



</doc>
<doc id="131946" url="https://pl.wikipedia.org/wiki?curid=131946" title="Jean Francois Champollion">
Jean Francois Champollion



</doc>
<doc id="131947" url="https://pl.wikipedia.org/wiki?curid=131947" title="Równanie Kelvina">
Równanie Kelvina

Równanie Kelvina – równanie określające wielkość obniżenia lub podwyższenia ciśnienia pary nad meniskiem cieczy w zależności od jego krzywizny:
gdzie:
Równanie nazwane zostało na cześć Williama Thomsona, znanego jako Lord Kelvin.
Kształt menisku.
Menisk cylindryczny.
Dla menisku wewnątrz obustronnie otwartego poru cylindrycznego, można przyjąć: formula_14 oraz formula_15 stąd:
Menisk sferyczny.
Dla menisku sferycznego, formula_17 stąd:

</doc>
<doc id="131951" url="https://pl.wikipedia.org/wiki?curid=131951" title="Otto Skorzenny">
Otto Skorzenny



</doc>
<doc id="131952" url="https://pl.wikipedia.org/wiki?curid=131952" title="Leibstandarte Adolf Hitler">
Leibstandarte Adolf Hitler



</doc>
<doc id="131953" url="https://pl.wikipedia.org/wiki?curid=131953" title="Das Reich">
Das Reich



</doc>
<doc id="131956" url="https://pl.wikipedia.org/wiki?curid=131956" title="Stanisław Mycielski (pułkownik)">
Stanisław Mycielski (pułkownik)

Stanisław Mycielski herbu Dołęga (ur. 9 listopada 1767 w Nowej Wsi pod Wronkami, zm. 3 lutego 1813 w Poznaniu) – polski działacz niepodległościowy, pułkownik wojsk napoleońskich.
Życiorys.
Był synem Józefa (wojewody inowrocławskiego) i Franciszki z Koźmińskich. Pierwsze nauki pobierał w domu pod kierunkiem księży filipinów z Gostynia, następnie studiował w Paryżu nauki przyrodnicze, geografię i medycynę. W 1789 odziedziczył dobra ziemskie po śmierci ojca. Główną rezydencję urządził w Kobylempolu, gdzie przebudował dwór na wzór francuski oraz założył bogatą bibliotekę. Wskutek odmowy władz pruskich nie mógł otworzyć manufaktury farb i witriolu.
W czasie powstania kościuszkowskiego był członkiem komisji porządkowej województwa poznańskiego, ale władze pruskie po upadku insurekcji uznały go za niewinnego. Brał nadal udział w działalności polskiej po III rozbiorze, utrzymywał kontakt z generałem Stanisławem Fiszerem. W listopadzie 1806 specjalny list do Mycielskiego skierował generał Jan Henryk Dąbrowski, wzywając go do podjęcia akcji propagandowej w Poznaniu na rzecz Napoleona i Francji. Wkrótce Mycielski był jednym z pierwszych mieszkańców Poznania, witających wkraczające oddziały francuskie; w szeregach armii napoleońskiej odbył kampanię zimową 1806―1807 i dosłużył się stopnia pułkownika. 8 stycznia 1808 został przewodniczącym nowo powstałej polsko-francuskiej loży masońskiej Français et Polonais Réunis. W 1809 został odznaczony Legią Honorową.
W kolejnych latach brał m.in. udział w życiu politycznym Księstwa Warszawskiego, będąc członkiem rady departamentu poznańskiego (z powiatu poznańskiego). Zmarł w trakcie epidemii ospy; ze względu na wykształcenie medyczne sam próbował pomagać swoim poddanym, stosując nowatorskie wówczas szczepienia Jennera. Został pochowany w kościele filipinów w Gostyniu.
Jego żona, Anna z Mielżyńskich (zm. 1 marca 1840), wcześniej rozwiedziona z Bonawenturą Gajewskim, także uczestniczyła w działalności propolskiej i pronapoleońskiej. Z małżeństwa urodziło się sześcioro dzieci: synowie Franciszek, Michał, Ludwik i Józef oraz córki Konstancja Wiktoria (żona Józefa Brezy) i Seweryna (żona Józefa Sokolnickiego).
Stanisław Mycielski bywa niekiedy mylony ze swoim stryjem, także Stanisławem (1743-1818), generałem wojsk litewskich.

</doc>
<doc id="131960" url="https://pl.wikipedia.org/wiki?curid=131960" title="Ministerstwo Gospodarki (Polska)">
Ministerstwo Gospodarki (Polska)

Ministerstwo Gospodarki – polski zniesiony urząd administracji rządowej obsługujący ministra właściwego do spraw działu administracji rządowej gospodarka. Ministerstwo istniało w latach 1999–2003 oraz w latach 2005–2015. W latach 2015–2018 zadania obsługi działu gospodarka wykonywało Ministerstwo Rozwoju, a od 2018 r. Ministerstwo Przedsiębiorczości i Technologii.
Ministerstwo zostało utworzone rozporządzeniem Rady Ministrów z dnia 3 listopada 1999 r. (wchodzącym w życie dzień później z mocą obowiązującą 10 listopada 1999r.). Zniesione zostało rozporządzeniem Rady Ministrów z 7 stycznia 2003 r., komórki organizacyjne włączono w nowe Ministerstwo Gospodarki, Pracy i Polityki Społecznej.
Ponownie Ministerstwo zostało utworzone rozporządzeniem Rady Ministrów z dnia 31 października 2005 r. (wchodzącym w życie tego samego dnia). Zniesione zostało rozporządzeniem Rady Ministrów z dnia 7 grudnia 2015 r., komórki organizacyjne włączono w nowe Ministerstwo Rozwoju.
Zakres działania ministra.
Minister Gospodarki kierował następującymi działami administracji rządowej:
Dział gospodarka.
Dział gospodarka obejmował sprawy w chwili zniesienia urzędu:
Struktura organizacyjna.
W skład ministerstwa wchodził Gabinet Polityczny Ministra oraz następujące komórki organizacyjne:
Organy nadzorowane przez ministra:
Organy podlegające ministrowi:
Jednostki organizacyjne podlegające ministrowi:
Jednostki organizacyjne nadzorowane przez ministra

</doc>
<doc id="131964" url="https://pl.wikipedia.org/wiki?curid=131964" title="Georg Jellinek">
Georg Jellinek

Georg Jellinek (ur. 16 czerwca 1851 w Lipsku, zm. 12 stycznia 1911 w Heidelbergu) – niemiecki prawnik, znawca prawa państwowego i teoretyk prawa, profesor uniwersytetów w Wiedniu, Bazylei i Heidelbergu. Rektor uniwersytetu w Heidelbergu.
Przedstawiciel pozytywizmu prawniczego, zajmował się teorią państwa i prawa, podkreślając rolę gwarancji zapewniających poszanowanie prawa, z których najbardziej istotne były czynniki kulturowe. Autor m.in. dzieł: "Ogólna nauka o państwie", "System publicznych praw podmiotowych", "Prawo mniejszości", "Prawna natura umów państwowych".
Opracował klasyczną trójelementową koncepcję państwa, definiując je jako organizację osiadłego na określonym terytorium narodu, wyposażoną w bezpośrednią władzę zwierzchnią. Definiując państwo wskazał trzy istotne elementy: władza – jako czynnik najistotniejszy, przymiot suwerenności, terytorium, na którym władza jest sprawowana oraz ludność tej władzy poddana.

</doc>
<doc id="131965" url="https://pl.wikipedia.org/wiki?curid=131965" title="David Duchovny">
David Duchovny

David William Duchovny (ur. 7 sierpnia 1960 w Nowym Jorku) – amerykański aktor filmowy i telewizyjny, reżyser, scenarzysta, producent i wokalista pochodzenia żydowsko-szkockiego. Znany głównie z seriali "Z Archiwum X" i "Californication".
Życiorys.
Wczesne lata.
Jest synem Margaret z domu Miller, szkolnej administratorki i nauczycielki, i Amrama Duchovny’ego (1927–2003), scenarzysty i publicysty American Jewish Committee. Miał siostrę Laurie i starszego brata Daniela. Jego ojciec był Żydem, którego rodzina pochodziła z Ukrainy i Polski, a matka Szkotką (luterańską imigrantką z Aberdeen). Ojciec usunął z nazwiska literę "h", aby uniknąć pomyłek, które zdarzały się, gdy służył w wojsku. 
Uczęszczał do Grace Church School i nowojorskiej szkoły dla chłopców The Collegiate School. Należał do Phi Beta Kappa Society. W 1982 ukończył studia na Uniwersytecie Princeton na wydziale literatury angielskiej. Otrzymał tytuł Master of Arts na wydziale literatury angielskiej na Uniwersytecie Yale.
Kariera.
Pojawił się w dwóch scenach jako gość na przyjęciu w komediodramacie Mike’a Nicholsa "Pracująca dziewczyna" ("Working Girl", 1988) z Harrisonem Fordem, Sigourney Weaver i Melanie Griffith. W serialu ABC "Miasteczko Twin Peaks" (1990-91) grał postać transseksualnego agenta specjalnego Drug Enforcement Administration Dennisa/Denise Bryson. Był narratorem i gospodarzem serialu Showtime "Pamiętnik Czerwonego Pantofelka" ("Red Shoe Diaries", 1992–1999). W dramacie biograficznym Richarda Attenborough "Chaplin" (1992) z Robertem Downeyem Jr. wystąpił w roli hollywoodzkiego operatora filmowego Rolanda Herberta Totheroha.
Przełom w jego karierze nastąpił w roku 1993, kiedy przyjął rolę agenta specjalnego FBI Foxa Muldera w serialu science fiction Fox "Z Archiwum X". W dreszczowcu "Kalifornia" (1993) u boku Brada Pitta i Juliette Lewis wystąpił jako Brian Kessler, student psychologii, który jako dziennikarz pisze artykuły o seryjnych mordercach.
Od 13 maja 1995 do 9 maja 1998 gościł w "Saturday Night Live". W maju 2000 wziął udział w teleturnieju "Who Wants to Be a Millionaire?". Wystąpił też w komedii romantycznej Bonnie Hunt "Wróć do mnie" ("Return to Me", 2000) z Minnie Driver i Carrollem O’Connorem, komedii sci-fi Ivana Reitmana "Ewolucja" (2001) z Seannem Williamem Scottem oraz komedii Bena Stillera "Zoolander" (2001) jako model J.P. Prewitt. W 2003 pojawił się gościnnie w 84. odcinku serialu HBO "Seks w wielkim mieście" ("Sex and the City") jako Jeremy, ex-przyjaciel z liceum Carrie Bradshaw, który zobowiązał się do leczenia w szpitalu psychiatrycznym w Connecticut. Za rolę Hanka Moody’ego w serialu Showtime "Californication" (2007-2014) otrzymał w 2008 roku nagrodę Złoty Glob.
Wyreżyserował trzy odcinki "Z archiwum X" (1999–2002), komedię "Głowa do góry" ("House of D", 2004) z Robinem Williamsem, Antonem Yelchinem, Erykah Badu i Téą Leoni, jeden z odcinków serialu "Kości" – pt. "Judas on a Pole" (2006).
W 2015 nagrał folk-rockowy album "Hell or Highwater" (wyd. ThinkSay Music)
Życie prywatne.
Był związany z Sheryl Lee (1991–1992), Perrey Reeves (1992–1995), Mandy Komlosy (od października 1992 do czerwca 1993), Sharon Stone (1993), Daną Wheeler-Nicholson (1995–1996), Lisą Loeb (1995), Winoną Ryder (1996), Ashley Judd i Maggie Wheeler.
6 maja 1997 ożenił się z aktorką Téą Leoni. Mają dwoje dzieci: córkę Madelaine West (ur. 24 kwietnia 1999) i syna Kyda Millera (ur. 15 czerwca 2002). 14 czerwca 2014 rozwiedli się.
Duchovny był wegetarianem, a w 2007 roku przeszedł na pescowegetarianizm.
28 sierpnia 2008 Duchovny ogłosił, że dobrowolnie zgłosił się do kliniki odwykowej, gdzie leczy się z uzależnienia od seksu i od internetowych stron pornograficznych.

</doc>
<doc id="131968" url="https://pl.wikipedia.org/wiki?curid=131968" title="Wielkopolski Ośrodek Kształcenia i Studiów Samorządowych">
Wielkopolski Ośrodek Kształcenia i Studiów Samorządowych

Wielkopolski Ośrodek Kształcenia i Studiów Samorządowych (WOKiSS) - stowarzyszenie powstałe w czerwcu 1990 roku. Zrzesza 245 gmin oraz 30 powiatów z terenu przede wszystkim Wielkopolski - jest największym regionalnym stowarzyszeniem samorządowym w Polsce. 
Celem stowarzyszenia jest wspieranie idei samorządu terytorialnego poprzez podejmowanie działań nakierowanych na przygotowanie kadr dla wspólnot samorządowych, umożliwianie podnoszenia kwalifikacji pracowników zatrudnionych w administracji samorządowej oraz działalność informacyjno-doradczą.
Oferuje usługi w ramach siedmiu programów:

</doc>
<doc id="131973" url="https://pl.wikipedia.org/wiki?curid=131973" title="Góry wulkaniczne">
Góry wulkaniczne

Góry wulkaniczne – góry, które powstały w wyniku działalności wulkanicznej. Erupcja wulkanu wyrzuca na powierzchnię lawę, która zastyga i tworzy nową warstwę skalną. Góry wulkaniczne zbudowane są ze skał wulkanicznych, piroklastycznych, lawy oraz popiołów wulkanicznych.
Mają postać stożków lub kopuł z obniżeniami kraterowymi. Niektóre góry wulkaniczne w wyniku wyjątkowo silnej erupcji ulegają częściowemu zniszczeniu – powstaje rozległe zagłębienie zwane kalderą. W jej obrębie lub na brzegach powstają młodsze stożki wulkaniczne z kraterami, np. Kibo (Kilimandżaro) i Mauna Loa.
Na lądach tworzą najczęściej pojedyncze stożki lub ich zespoły, pokrywające pewien obszar. Tylko w wyjątkowych wypadkach, kiedy kilka wulkanów bezpośrednio sąsiaduje ze sobą, możliwe jest powstanie pasma gór wulkanicznego pochodzenia. Inaczej wygląda rozwój rzeźby na dnie oceanu. Góry podmorskie przeważnie są pochodzenia wulkanicznego. W pobliżu rowów oceanicznych przetapianie skał w procesie subdukcji tworzy łańcuchy gór równoległych do rowu, często widoczne na powierzchni jako łuk wyspowy. Plamy gorąca na dnach oceanów tworzą łańcuchy gór (i wysp) wulkanicznych na pełnym morzu; góry wulkaniczne, które uległy erozji są skryte pod powierzchnią oceanu jako gujoty. Ponadto proces rozrostu dna oceanicznego tworzy grzbiety wulkaniczne o łącznej długości 65 tysięcy kilometrów, noszące nazwę grzbietów śródoceanicznych, rzadko widoczne ponad powierzchnią (np. na Islandii).

</doc>
<doc id="131974" url="https://pl.wikipedia.org/wiki?curid=131974" title="Krystyna Skarbek">
Krystyna Skarbek

Krystyna Skarbek (Christine Granville), właśc. Maria Krystyna Skarbek-Giżycka OBE (ur. 1 maja 1908 w Warszawie, zm. 15 czerwca 1952 w Londynie) – polska agentka brytyjskiej tajnej służby Kierownictwa Operacji Specjalnych (SOE), wywiadowczyni Secret Intelligence Service (SIS).
Życiorys.
Młodość.
Maria Krystyna Skarbek herbu Abdank, urodziła się 1 maja 1908 w Warszawie jako drugie dziecko ziemianina Jerzego Skarbka h. Abdank oraz Stefanii z d. Goldfeder, pochodzącej z łódzkiej zamożnej rodziny żydowskich bankierów Goldfederów.
Młoda Maria Skarbkówna uprawiała jazdę konną oraz wspinaczkę górską. W 1930 uczestniczyła w konkursie Miss Polonia. W tym samym roku, po śmierci ojca, wraz z rodziną przeniosła się z Trzepnicy do Warszawy, gdzie w 21 kwietnia 1930 r. poślubiła pabianickiego przemysłowca – Gustawa Gettlicha. Ślub odbył się w kościele Opieki św. Józefa (seminaryjnym), ale akt małżeństwa spisano w parafii św. Jakuba na warszawskiej Ochocie. Małżeństwo nie trwało długo – rozpadło się po 6 miesiącach.
Arkady Fiedler, który poznał ją w Warszawie w połowie lat 30. XX w., tak ją charakteryzował w swoich wspomnieniach o „kobietach swej młodości”: "była młodą kobietą o niezwykłej urodzie i burzliwych losach." (...) "Krystyna zwróciła na mnie roziskrzony wzrok i zbliżyliśmy się do siebie. Chociaż obdarzona bujnym temperamentem, pozostaliśmy tylko przyjaciółmi; wolałem stwarzać z nią przy stole restauracyjnym czy dansingowym miłe nastroje pełne wesołych szaleństw i szampańskiej fantazji, niż wdawać się w amory. Krystyna była wyjątkowo urocza, inteligentna, lecz nabita dziwnymi kompleksami; przeżywała rodowe fanaberie i snobistyczne łamańce" (...).
Fiedler domniemywał, że miała jakieś kontakty w polskim MSZ i z tego powodu często wyjeżdżała do Anglii, oficjalnie do swoich krewnych z rodziny Granville’ów.
W listopadzie 1938 wyszła za mąż po raz drugi, za podróżnika i pisarza powieści dla młodzieży, Jerzego Giżyckiego. W 1939 oboje przebywali w Kenii, gdzie Giżycki przybył jako dyplomata mający pracować w stolicy Abisynii. Na wieść o wybuchu wojny wyjechali do Francji, skąd już sama (była w separacji z mężem) przedostała się do Anglii, gdzie 
jeszcze we wrześniu 1939 zgłosiła się do brytyjskich służb wywiadowczych.
Działalność szpiegowska.
Współpracowała z brytyjskimi służbami od 1939, do 1941 działała na Węgrzech, skąd sześciokrotnie wyjeżdżała do Polski, ośmiokrotnie na [Słowacja|[Słowację]]. Później pracowała w Jugosławii, do jesieni 1941 współpracowała jako kurierka z tajną brytyjską agencją rządową SOE, powołaną przez Winstona Churchilla, w czerwcu 1944 przeniesiona do komórki SOE w Algierze.
Przyjęła pseudonim Christine Granville oraz zmieniła rok urodzenia na 1915. Jako agentka została skierowana na Węgry z zadaniem podjęcia pracy konspiracyjnej, którą wykonywała wspólnie z Andrzejem Kowerskim (pseudonim Andrew Kennedy). Z Budapesztu, gdzie pracowała jako dziennikarka, trzykrotnie odbyła podróż do okupowanej Polski konspiracyjnym szlakiem przez Słowację jako kurierka tatrzańska. Współpracowała ze Stefanem Witkowskim oraz utworzoną przez niego organizacją konspiracyjną Muszkieterzy. Pośredniczyła w kontaktach tej organizacji z Secret Intelligence Service (SIS). Podczas jednej z wypraw dostarczyła Muszkieterom radiostację, która następnie zaczęła działać w Podkowie Leśnej.
Wspólnie z Andrzejem Kowerskim zajmowali się m.in. organizowaniem ucieczek internowanych w węgierskich obozach Polaków do dalszej służby w polskich siłach zbrojnych na Zachodzie. Zbierali również informacje wywiadowcze, które m.in. (według źródeł brytyjskich) pomogły Churchillowi w uściśleniu przewidywanego terminu niemieckiej inwazji na ZSRR, chociaż Brytyjczycy posiadali informacje z innych źródeł, przede wszystkim z „Ultry”, co ujawniono wiele lat po wojnie. W czerwcu 1940 Krystynie udało się odwiedzić w Warszawie matkę, ale nie udało się skłonić jej do ucieczki z okupowanej Polski. Stefania Skarbek została aresztowana i zamordowana przez Niemców na Pawiaku w styczniu 1942. 
W kolejnych latach Krystyna Skarbek-Giżycka i Andrzej Kowerski powrócili do Wielkiej Brytanii, jako agenci SOE byli prowadzeni przez brytyjskiego oficera Francisa Cammaertsa. Gdy wojska Osi zaatakował Bałkany w 1941, przeniesieni zostali na Bliski Wschód, gdzie przez półtora roku pracowali dla Brytyjczyków w Kairze.
Sir Douglas Dodds-Parker, brytyjski oficer Special Operations Executive, zaplanował na jej wniosek kolejną misję w okupowanej Francji. W lipcu 1944 po przeszkoleniu spadochronowym została przerzucona jako Pauline Armand i pomagała francuskim partyzantom na płaskowyżu Vercors w południowej Francji, gdzie m.in. zorganizowała wykupienie z rąk Gestapo kilku aresztowanych szefów siatki sabotażowo-dywersyjnej „Jockey” – dwóch Francuzów: Rogera i mjr Sorensena oraz Anglika – mjr Xan Fieldinga.
Zrzucona na teren Francji w nocy 6/7 lipca 1944 w ramach operacji lotniczej SOE pod kryptonimem "Jockey"/"Roger", w rejon Vassieux, była łączniczką brytyjskiego ppłk Francisa Cammaertsa. Po jego aresztowaniu przez gestapo w Digne, w brawurowej akcji doprowadziła do jego uwolnienia. Współpracowała z francuskimi Maquis, nawiązała kontakt z Polakami służącymi w Wermachcie, 70 z nich nakłoniła do dezercji. 
W końcu sierpnia 1944, gdy w Warszawie trwało powstanie, Skarbek-Giżycka dotarła do Londynu. Wielokrotnie składała prośby o przerzut do kraju, które za każdym razem spotykały się z odmową. Pod koniec roku, kiedy do Polski miała udać się brytyjska misja wojskowa, uzyskała zezwolenie, ale w ostatniej chwili Churchill odwołał wszystkie loty do Polski.
Została zdemobilizowana w kwietniu 1945 w Kairze, otrzymując odprawę w wysokości zaledwie 100 funtów (roczna przeciętna płaca wynosiła wtedy ok. 3000 funtów) wraz z osobistymi podziękowaniami od Winstona Churchilla.
Po demobilizacji.
1 sierpnia 1946 w polskim konsulacie w Berlinie, po siedmiu latach separacji, wzięła rozwód z Jerzym Giżyckim.
W ostatnich latach życia pracowała jako pokojówka w hotelu, telefonistka, sprzedawczyni w londyńskim domu towarowym Harrods, stewardesa na statkach pasażerskich „Rauhine” i „Winchester Castle” na linii Anglia-Związek Południowej Afryki. Choć nie ma na to dowodów, w okresie tym poznała podobno zdemobilizowanego z Navy Intelligence Division (NID) Iana Fleminga, z którym miała mieć trwający blisko rok romans. Istnieją niepotwierdzone pogłoski, że ten prawdopodobnie wzorował się na niej tworząc postać Vesper Lynd do swej pierwszej powieści o Jamesie Bondzie – "Casino Royale". Na statku „Rahuine” poznała stewarda, Dennisa Muldowneya, swojego późniejszego mordercę, na drugim – pasażerkę, którą się zajmowała – Madeleine Masson, swą przyszłą biografkę ("Christine: A Search for Christine Granville").
15 czerwca 1952 w londyńskim hotelu „Shelbourne” w Kensington została pchnięta nożem przez Dennisa Muldowneya, którego oświadczyny wcześniej odrzuciła; tegoż dnia zmarła, a zabójca został ujęty i skazany na śmierć.
Krystyna Skarbek-Giżycka została pochowana na rzymskokatolickim cmentarzu St. Mary w Kensal Green, w północno-zachodnim Londynie.
Odznaczenia.
Polska
Wielka Brytania
Francja
Upamiętnienie.
10 maja 2013 na londyńskim cmentarzu Kensal Green St. Mary, staraniem Polish Heritage Society, grób Krystyny Skarbek został odrestaurowany i zabezpieczony na przyszłość. W uroczystości ponownego odsłonięcia grobu, w którym pochowany jest również Andrzej Kowerski wzięli udział przedstawiciele wojskowi z Francji, Wielkiej Brytanii oraz dyplomaci, kombatanci, duchowni i wojskowi z Polski. Sprawa Krystyny Skarbek wróciła tego dnia na strony brytyjskich gazet: „The Guardian” oraz „Evening Standard”, a główne wydanie wiadomości ITV poświęciło Skarbek kilkuminutowy materiał.
Postać Krystyny Skarbek występuje w powieści Kazimierza Koźniewskiego i filmie nakręconym na jej podstawie "Sto koni do stu brzegów".
Tablica upamiętniająca na ścianie rodzinnego dworku w Trzepnicy, gdzie się wychowywała i przyjęła chrzest w pobliskim kościele.

</doc>
<doc id="131975" url="https://pl.wikipedia.org/wiki?curid=131975" title="Komórki tuczne">
Komórki tuczne

Komórki tuczne, mastocyty, labrocyty – komórki tkanki łącznej oraz błon śluzowych, mające okrągły lub owalny kształt, powstające z prekursorów szpikowych, do miejsca ostatecznego osiedlenia niedojrzałe docierają wraz z krwią. W tkankach docelowych ostatecznie dojrzewają.
Komórki tuczne są bardzo podobne zarówno pod względem wyglądu, jak i funkcji do bazofili, innego rodzaju białych krwinek. Chociaż kiedyś uważano, że komórki tuczne są bazofilami występującymi w tkankach, wykazano, że te dwie komórki rozwijają się z różnych linii krwiotwórczych (prekursorów szpikowych), a zatem nie mogą być tymi samymi komórkami.
Najczęściej można spotkać je w okolicy niewielkich naczyń krwionośnych w narządach stykających się ze środowiskiem zewnętrznym, w tkance łącznej (otrzewna) lub wokół nerwów.
Jądro komórkowe jest niewielkie, chromatyna skondensowana, aparat Golgiego jest dobrze rozbudowany, pozostałe organella są słabo rozwinięte. W cytoplazmie znajdują się liczne, ciemne, zasadochłonne ziarna, mające właściwość metachromazji. Błona komórkowa tworzy liczne mikrokosmki. Ziarnistości mastocytów są bogate w histaminę i heparynę. Ponadto pobudzone wydzielają prostaglandyny i cytokiny (np. interleukinę 4 i TNF-α). Zawierają również proteazy (np. tryptazę lub chymazę). Na ich powierzchni znajduje się receptor FcεRI wiążący przeciwciała IgE. Mastocyty zostały odkryte i opisane po raz pierwszy przez Paula Ehrlicha w 1876 roku.
Są elementem układu immunologicznego i biorą udział w obronie organizmu przed pasożytami, bakteriami i innymi drobnoustrojami. Odgrywają rolę zarówno w mechanizmach odpowiedzi immunologicznej wrodzonej oraz nabytej. Ich zasadniczą rolą jest wywoływanie lokalnego stanu zapalnego (m.in. alergie) w reakcji na czynniki egzogenne. Pełnią istotną rolę w rozpoznawaniu antygenów patogenów (wirusy i bakterie), ich rola w mechanizmach nabytej odpowiedzi immunologicznej opiera się na zdolności do prezentowania antygenu oraz różnorodnego działania uwalnianych cytokin i innych czynników humoralnych. W procesie rozwoju reakcji zapalnych, w tym alergicznych, substancje wydzielane w dużych ilościach (mediatory preformowane i syntetyzowane de novo) przez mastocyty (degranulacja) mogą wywoływać objawy układowe, w tym wstrząs anafilaktyczny. Bezpośredni sygnał do degranulacji (degranulacja to gwałtowne uwolnienie na zewnątrz zawartości ziarnistości) stanowi między innymi reakcja antygenu z przeciwciałami IgE znajdującymi się na powierzchni błony komórkowej komórki tucznej. Sygnałem indukującym degranulację może być też związanie wzorców drobnoustrojów przez inne receptory (w tym TLR).
Substancje uwolnione przez mastocyt powodują degradację składników macierzy pozakomórkowej, poszerzenie kapilar, napływ granulocytów – skutkiem tego jest powstawanie stanu zapalnego.
Nadmierna proliferacja komórek tucznych jest przyczyną mastocytozy. W przebiegu tej choroby komórki tuczne gromadzą się w skórze (mastocytoza skórna) lub w narządach wewnętrznych (mastocytoza układowa). Ponadto u psów i kotów często występuje nowotwór komórek tucznych, czyli mastocytoma.

</doc>
<doc id="131976" url="https://pl.wikipedia.org/wiki?curid=131976" title="Twierdzenie Stokesa">
Twierdzenie Stokesa

Twierdzenie Stokesa – twierdzenie mówiące, że cyrkulacja pola wektorowego po zamkniętym i zorientowanym konturze gładkim jest równa strumieniowi rotacji pola przez dowolną powierzchnię ograniczoną tym konturem. Twierdzenie to odgrywa ważną rolę w teorii pól. Używane jest w mechanice płynów, równaniach Maxwella i wielu innych. Twierdzenia Greena i Ostrogradskiego-Gaussa można traktować jako szczególne przypadki twierdzenia Stokesa.
Twierdzenie Stokesa w przestrzeni formula_1.
Jeżeli formula_2 jest płatem powierzchni w formula_3 a formula_4 jego gładkim, zorientowanym dodatnio konturem, to dla dowolnego pola wektorowego formula_5 (gdzie formula_6) mamy:
Dowód.
Niech formula_8 gdzie formula_9 oraz formula_10 Wówczas, wykorzystując regułę łańcuchową oraz wzór na całkę krzywoliniową (tu krzywą jest formula_11), otrzymujemy równość:
(Analogiczne wzory zachodzą dla składowych formula_13 i formula_14).
A więc z twierdzenia Greena mamy:
Po prawej stronie powyższej równości stosujemy wzór na pochodną iloczynu oraz regułę łańcuchową i otrzymujemy:
Gdy przeprowadzimy analogiczne rozumowania dla składowych formula_13 i formula_14 i wyniki zsumujemy, otrzymamy:
gdzie formula_20
Jednak prawa strona powyższego równanie jest strumieniem pola wektorowego formula_21 przez płat formula_22 Co daje tezę.
Najogólniejsza wersja twierdzenia Stokesa.
Twierdzenie Stokesa można wypowiedzieć najogólniej dla formula_23-wymiarowych powierzchni gładkich.
Załóżmy, że formula_24 jest orientowalną powierzchnią gładką, formula_25 jest zbiorem zwartym oraz formula_26 oraz że brzeg formula_27 jest formula_28-wymiarową powierzchnią gładką. Jeżeli formula_29 jest zbiorem otwartym zawierającym powierzchnię formula_30 formula_31 jest formą klasy formula_32 a formula_33 jest orientacją powierzchni formula_30 to
gdzie orientacja formula_36 powierzchni formula_27 dana jest wzorem
dla formula_39 a
jest taką funkcją, że formula_41 jest wektorem zewnętrznym do zbioru formula_42 w punkcie formula_43 formula_44 formula_41 jest wektorem normalnym do powierzchni formula_27 w punkcie formula_47 dla każdego formula_48
Wnioski.
Wzór Gaussa-Ostrogradskiego.
Załóżmy, że formula_29 jest zbiorem otwartym, formula_50 zbiorem zwartym, który jest równy domknięciu swojego wnętrza oraz takim, brzeg formula_27 jest formula_52-wymiarową powierzchnią gładką oraz
jest funkcją o własnościach
Jeżeli formula_62 jest funkcją klasy formula_32 to
gdzie formula_65 oznacza operator dywergencji.
Wzór Greena-Riemanna.
Załóżmy, że formula_66 jest zbiorem otwartym, formula_67 jest zbiorem zwartym takim, że formula_26 oraz brzeg formula_27 jest krzywą gładką (to znaczy powierzchnią gładką 1-wymiarową), a ponadto
jest funkcją o własnościach
gdzie formula_41 jest funkcją taką jak w poprzednim twierdzeniu (przy formula_77). Jeżeli formula_78 jest funkcją klasy formula_32 to

</doc>
<doc id="131981" url="https://pl.wikipedia.org/wiki?curid=131981" title="Christine Granville">
Christine Granville



</doc>
<doc id="131982" url="https://pl.wikipedia.org/wiki?curid=131982" title="Adam Robak">
Adam Robak

Adam Robak (ur. 16 lipca 1957 w Warszawie) – polski szermierz, medalista olimpijski, specjalista floretu.
Drużynowy mistrz świata w 1978 w Hamburgu. Uczestnik igrzysk olimpijskich w 1980 r. w Moskwie. W zawodach drużynowych wraz z Lechem Koziejowskim, Bogusławem Zychem i Marianem Sypniewskim zdobył brązowy medal, wygrywając w meczu o 3. miejsce z ekipą NRD (9:5). W turnieju indywidualnym florecistów zajął miejsce 9-12.
2-krotny indywidualny wicemistrz Polski oraz 5-krotny drużynowy (w barwach AZS AWF Warszawa) mistrz kraju.
W 1977 zdobył srebrny medal Letniej Uniwersjady w turnieju drużynowym, a w 1985 złoty medal Letniej Uniwersjady w turnieju indywidualnym.
W 1987 zakończył karierę zawodniczą. Aktualnie (2005) pracuje jako trener w Berlinie.

</doc>
<doc id="131983" url="https://pl.wikipedia.org/wiki?curid=131983" title="Jan Banaś">
Jan Banaś

Jan Banaś (ur. 29 marca 1943 w Berlinie jako Heinz-Dieter Banas) – polski piłkarz, reprezentant Polski, mistrz Polski. Imię i nazwisko zmienił 2 marca 1967.
Życiorys.
Syn Niemca i Polki, jego rodzice poznali się i rozstali podczas wojny. Z wykształcenia technik górniczy, na boisku spełniał zadania prawoskrzydłowego. Karierę piłkarską zaczynał w AKS Mikołów (1956-1958), następnie w Szkółce Wojewódzkiego Komitetu Wychowania Fizycznego Katowice (1958-1959). W 1959 przeszedł na trzy lata do Zrywu Chorzów, uzyskując w tym czasie powołanie do juniorskiej reprezentacji Polski, gdzie grał razem m.in. z Zygfrydem Szołtysikiem i Antonim Piechniczkiem. Karierę ligową rozpoczął po przejściu w 1962 do bytomskiej Polonii. W czerwcu 1966 był jednym z bohaterów afery, kiedy przed meczem Polonii ze szwedzkim IFK Norrköping w ramach rozgrywek Pucharu Intertoto zdecydował się pozostać na Zachodzie. Nakłonił go do tego ojciec, obiecując szybkie załatwienie gry w Niemczech (wraz z nim do Polski nie powrócili wówczas Konrad Bajger i Norbert Pogrzeba). Już jednak rok później, rozczarowany postawą ojca, postanowił wrócić i ze względu na wysokie umiejętności sportowe został zrehabilitowany; zmienił wówczas oficjalnie pisownię nazwiska.
W 1969 przeszedł do Górnika Zabrze, w barwach którego zdobył dwa tytuły mistrza Polski (1971, 1972) i trzy Puchary Polski (1970, 1971, 1972). Występował także w najlepszym sezonie Górnika w europejskich pucharach – przyczynił się do awansu zespołu do finału Pucharu Zdobywców Pucharów, strzelając m.in. bramki Lewskiemu Sofia w ćwierćfinale; zdobył także gola w pierwszej z trzech słynnych półfinałowych potyczek Górnika z AS Roma. W Górniku rozegrał łącznie 170 oficjalnych meczów, w tym 124 w ekstraklasie i 20 w pucharach europejskich.
W 1975 zakończył karierę w Górniku i wyjechał za granicę. Grał początkowo w polonijnych klubach w Chicago (Wisła, Polonia, Eagles), następnie w Atlético Español (1976), francuskich US Melun (1977), US Bolougne (1977-1978), AS Cambrai (1978-1981), Porto Vecchio (1981-1983), Saintes (1984-1985, także grający trener), Mantes (1986-1990).
Jako piłkarz Banaś imponował świetnym wyszkoleniem technicznym, zbierał oklaski za sztuczki techniczne, posiadał znakomity przegląd sytuacji, strzelał bramki w nieprawdopodobnych sytuacjach.
Reprezentacja Polski.
W latach 1964-1973 zaliczył 31 oficjalnych spotkań w reprezentacji Polski, zdobywając w nich 7 bramek. Wystąpił m.in. w meczu z Anglią na Stadionie Śląskim w Chorzowie w czerwcu 1973, wygranym przez Polskę 2:0 (pierwsza bramka tego meczu, zaliczona oficjalnie Gadosze, bywa niekiedy przypisywana Banasiowi). Banaś nie znalazł się jednak w kadrze na mistrzostwa świata w 1974, podobnie jak dwa lata wcześniej w kadrze olimpijskiej z przyczyn pozasportowych, gdyż po jego ucieczce z 1966 roku polskie władze uniemożliwiały mu wyjeżdżanie z reprezentacją Polski do Niemiec, choć pozwalały mu tam wyjeżdżać z klubem; zarówno igrzyska olimpijskie w 1972 r., jak i mistrzostwa świata w 1974 r. odbywały się właśnie w Niemczech.
Odniesienia w kulturze.
9 maja 2017 r. miał premierę film „Gwiazdy” w reżyserii Jana Kidawy-Błońskiego, opowiadający o życiu i karierze Jana Banasia.

</doc>
<doc id="131986" url="https://pl.wikipedia.org/wiki?curid=131986" title="Dural">
Dural



</doc>
<doc id="131987" url="https://pl.wikipedia.org/wiki?curid=131987" title="Cliff Williams">
Cliff Williams

Cliff Williams (ur. 14 grudnia 1949 w Romford koło Londynu) – muzyk brytyjski, basista zespołu rockowego AC/DC.
W wieku dziewięciu lat wraz z rodziną przeniósł się do Liverpoolu, gdzie dorastał. Pod koniec lat sześćdziesiątych postanowił spróbować sił jako profesjonalny muzyk; został basistą grupy Home. W 1971 grupa ta towarzyszyła Led Zeppelin w czasie trasy koncertowej. W 1972 Home wydali swoją drugą płytę, która dotarła do 41. miejsca brytyjskich notowań, a utwór "Dreamer" stał się jedynym przebojem grupy. "The Alchemist" - trzecia płyta Home zwiastowała koniec zespołu. Williams wrócił do Wielkiej Brytanii, gdzie założył zespół Bandit. Zespół podpisał kontrakt z wytwórnią Arista i w 1977 wydał debiutancki album "Bandit", grając ostrego rocka tkwiącego w korzeniach bluesowych. W tym samym roku Cliff nagrał płytę z Alexi Korner.
Latem 1977 roku Williams został zaproszony na przesłuchanie przez zespół AC/DC i po pokonaniu ponad 50 innych basistów został członkiem tej grupy. Jego pierwsza trasa z AC/DC była europejska odnogą trasy Let There Be Rock. We wrześniu 2016 roku opuścił zespół. 30 września 2020 zespół za pośrednictwem Twittera poinformował o powrocie Williamsa do składu.
Cliff Williams jest ojcem modelki i aktorki, Erin Lucas.
Styl.
Rolą Williamsa w AC/DC było zapewnienie stałych i podstawowych linii basowych, które szły razem z gitarą rytmiczną Malcolma Younga), składały one się głównie z ósemek. Williams nie miał trudności z utrzymaniem swojego niskiego profilu w stosunku do reszty zespołu, oświadczając, że "Nie mam z tym żadnego problemu, bo lubię grać prosto. Nigdy nie jestem zły, ani nie czuję się więźniem."

</doc>
<doc id="131988" url="https://pl.wikipedia.org/wiki?curid=131988" title="Sun Zi">
Sun Zi

Sun Zi (ur. 544 p.n.e., zm. 496 p.n.e.) – jeden z największych starożytnych myślicieli Dalekiego Wschodu, autor "Sztuki wojennej Sun Zi" (), najstarszego na świecie podręcznika sztuki wojennej. Uważa się go również za jednego z pierwszych realistów w teorii stosunków międzynarodowych, a jego książka jest współcześnie traktowana jak podręcznik prakseologii i reinterpretowana w odniesieniu do innych dziedzin, które wymagają stosowania strategii, jak m.in. zarządzanie przedsiębiorstwem.
Znane są również, zwłaszcza na Wschodzie i w Chinach, interpretacje jego dzieła odnoszące się do dziedzin życia pozornie niezwiązanych z działaniami strategicznymi, jak stosunki międzyludzkie, sport, kariera czy marketing, którą to dziedzinę traktuje się w obecnych czasach coraz częściej jak pole bitwy i opisuje za pomocą terminów wojskowych.
Faktycznie nazywał się Sun Wu (), ale w chińskiej tradycji – podobnie jak wielu innych szanowanych autorów – nazywa się go Sun Zi, czyli „Mistrz Sun”. Znany jest również pod imieniem dworskim Chang Qing ( ).
Życie.
Jedynym źródłem informacji o życiu Sun Zi jest biogram zamieszczony w "Zapiskach historyka" Sima Qiana z II w. p.n.e. Według Sima, Sun Zi był generałem w służbie króla Helü w królestwie Wu w VI w. p.n.e., a więc w czasach innego wielkiego chińskiego myśliciela – Konfucjusza, jednak biografia ta nie jest zgodna z innymi źródłami z tej epoki, a zarówno forma jak i zawartość "Sztuki wojennej" sugerują, że książka została spisana dopiero między 400 p.n.e. a 320 p.n.e.
"Sztuka wojenna" sama zawiera parę wskazówek pomagających w sprecyzowaniu pewnych szczegółów z życia teoretyka, np. rydwany bojowe opisane przez Sun Zi były używane w stosunkowo krótkim okresie pod koniec IV w. p.n.e. i w związku z tym na ten okres jest datowana przynajmniej część książki.
Istnieje znana opowieść ilustrująca charakter i sposób myślenia Sun Zi:
Sztuka wojenna.
Niektórzy naukowcy sugerują, że praca Suna jest anonimowa, a on sam nie istniał jako postać historyczna. Uważał tak m.in. Herbert Giles, który przetłumaczył księgę w 1910. Uważa się, że francuskie wydanie pracy Sun Zi z 1782 czytał Napoleon Bonaparte..
W 1972 odkryto w miejscowości Linyi w prowincji Szantung zestaw tekstów wyrytych na bambusie, datowanych na lata pomiędzy 134 p.n.e. i 118 p.n.e., co potwierdziło autentyczność "Sztuki wojennej" i wyklucza teorie, że treść księgi została spisana znacznie później. Z tego materiału dodano do księgi kilka nieznanych dotąd rozdziałów.

</doc>
<doc id="131989" url="https://pl.wikipedia.org/wiki?curid=131989" title="Mark Evans">
Mark Evans

Mark Whitmore Evans (ur. 2 marca 1956 w Melbourne) – australijski muzyk rockowy, dawniej basista AC/DC.
Urodził się w robotniczej dzielnicy Melbourne, Trahan. W latach 1975-1977 był członkiem zespołu AC/DC. Okoliczności przyjęcia go do zespołu były anegdotyczne - AC/DC koncertowało w hotelu, z którego Evans został nieco wcześniej zwolniony; Evans chciał dostać się na koncert, ale ochrona hotelu, mając odpowiednie polecenia kierownictwa, starała się nie wpuścić byłego pracownika. W czasie zamieszania w obronie fana stanął lider AC/DC Bon Scott oraz dawny znajomy Evansa, zatrudniony w obsłudze technicznej. Dzięki ich interwencji mógł on nie tylko wysłuchać koncertu, ale kilka tygodni później sam został basistą.
Odszedł z zespołu w 1977 po konflikcie z Angusem Youngiem. Grał później w kilku innych zespołach w Australii.

</doc>
<doc id="131991" url="https://pl.wikipedia.org/wiki?curid=131991" title="Forte Agent">
Forte Agent



</doc>
<doc id="131992" url="https://pl.wikipedia.org/wiki?curid=131992" title="Forté Agent">
Forté Agent

Forté Agent – czytnik grup dyskusyjnych w środowisku Windows.
Popularny w połowie lat 90., był pierwszym przyjaznym dla użytkownika programem do obsługi grup dyskusyjnych; wkrótce stracił na znaczeniu po ukazaniu się czytnika Microsoftu Outlook Express, dostarczanego standardowo razem z systemem operacyjnym. Początkowo dostępny był w dwóch wersjach: darmowej (freeware) i płatnej, przy czym wersja darmowa cechowała się wieloma ograniczeniami, m.in. brakiem obsługi polskich znaków (w późniejszych wersjach darmowych dodano wiele funkcji, m.in. obsługę polskich znaków). Ostatnia wersja darmowa to 3.3, wersje nowsze są rozprowadzane wyłącznie jako shareware. Jest w dalszym ciągu używany przez wiele osób. Najnowszą (2014) wersją jest 8.0. Konkurencją nie jest już MS Outlook Express ale raczej 40tude Dialog.

</doc>
<doc id="131996" url="https://pl.wikipedia.org/wiki?curid=131996" title="System zarządzania wiedzą">
System zarządzania wiedzą

System zarządzania wiedzą (ang. "Knowledge Management System", KMS) – podsystem organizacji, obejmuje metody i techniki zarządzania, formy organizacyjne oraz narzędzia informatyczne stosowane w ramach zarządzania wiedzą cichą i jawną.
Do zarządzania wiedzą stosowane są między innymi:

</doc>
<doc id="131997" url="https://pl.wikipedia.org/wiki?curid=131997" title="Kadet">
Kadet

Kadet – tytuł ucznia bez szczególnego nadania w szkole wojskowej a także w szkole pożarniczej, którym posługuje się tylko w okresie nauki w szkole kadetów.
Historia.
Kadet to określenie uczniów szkół wojskowych dla małoletnich wieku 12-16 lat, zapewniających najczęściej oprócz podstawowego wyszkolenia militarnego, wykształcenie ogólne, najczęściej na poziomie szkoły gimnazjalnej. W Polsce szkoły takie funkcjonowały od XVIII w., przez okres międzywojenny XX w. i w PRL pod nazwą korpusów kadetów. Marszałek Józef Piłsudski ustanowił dzień 21 maja (rozpoczęcie walk na górze św. Anny) oficjalnym „Dniem Kadeta”.
Współcześnie.
Od dnia 1 stycznia 2010 roku, tytuł kadeta otrzymują żołnierze służby przygotowawczej kształcący się na pierwszy wojskowy stopień podoficerski – kaprala. Objęci kształceniem otrzymują tytuł kadeta, bez szczególnego nadania z dniem rozpoczęcia pełnienia kandydackiej służby przygotowawczej.
Z dniem 23 marca 2011 roku, tytuł kadeta może być używany także przez żołnierzy w czynnej służbie wojskowej, w stopniach szeregowych, kształcących się na podoficera. Wymienieni otrzymują tytuł kadeta, bez szczególnego nadania:
Tytuł kadeta jest stosowany również w innych służbach mundurowych. Jedną z takich instytucji jest Państwowa Straż Pożarna. Słuchacze Szkół Aspirantów w ramach służby kandydackiej otrzymują tytuł kadeta na ślubowaniu, które jest zwieńczeniem przeszkolenia unitarnego odbywanego na poligonie pożarniczym przez 2 miesiące. 
Oznaczenie.
W Wojsku polskim w okresie Sejmu Wielkiego i w wojsku Kościuszki oznaką stopnia był 1 galon na mankietach i 1 galon na kołnierzu.
Zasługi.
Nadawanie tytułu honorowy "Wzorowy Kadet" wraz z legitymacją i odznaką.
Etykieta Kadeta.
Kadeci (uczniowie) w szkole rycerskiej przedstawiali się przełożonym (nauczycielom) w formie regulaminowej np.: Kadet Jan Kowalski, Kadet Maria Nowak oraz nadal zwracają się wzajemnie w korpusie kadetów formie grzecznościowej (Pan/Pani) przed tytułem.

</doc>
<doc id="131998" url="https://pl.wikipedia.org/wiki?curid=131998" title="Akcja Polska">
Akcja Polska

Ruch Chrześcijańsko-Narodowy Akcja Polska – polska narodowo-konserwatywna partia polityczna istniejąca w latach 90.
Historia.
Partia została powołana na bazie działającego w Sejmie I kadencji Koła Poselskiego Akcji Polskiej, utworzonego przez byłych działaczy Zjednoczenia Chrześcijańsko-Narodowego, którzy opuścili to ugrupowanie w 1992 po odwołaniu rządu Jana Olszewskiego. W skład koła weszli Antoni Macierewicz (jako jego przewodniczący i lider partii w całym okresie jej działalności), Mariusz Marasek oraz Piotr Walerych. Pierwszy zjazd partii odbył się 27 lutego 1993.
6 czerwca 1993 Akcja Polska przystąpiła do Ruchu dla Rzeczypospolitej i w wyborach parlamentarnych w 1993 działacze AP kandydowali z listy Koalicji dla Rzeczypospolitej, która nie dostała się do Sejmu RP.
W 1995 poparła kandydaturę Jana Olszewskiego w wyborach prezydenckich. Następnie zgłosiła akces do Ruchu Odbudowy Polski. Formalnie istniała do 1998.

</doc>
<doc id="131999" url="https://pl.wikipedia.org/wiki?curid=131999" title="ZOG">
ZOG

ZOG – wczesny system hipertekstowy opracowany w latach 70. przez Donalda McCrackena i Roberta Akscyna w Carnegie Mellon University. 
ZOG został po raz pierwszy uruchomiony w 1972 jako duża baza danych do użytkowania w środowisku wielodostępnym. Składał się z tekstowych ramek, które zawierały tytuł, opis, wiersza zawierającego polecenia systemowe ZOG oraz punktów menu, które prowadziły do innych ramek.
Baza danych ZOG stała się w pełni funkcjonalna w 1977. W 1982 ZOG został przeniesiony z pierwotnego IBM-owskiego komputera mainframe do stacji roboczych Three Rivers PERQ i zastosowany na amerykańskim lotniskowcu USS "Carl Vinson". McCracken i Akscyn rozwinęli potem Knowledge Management System, ulepszoną wersję ZOG.

</doc>
<doc id="132003" url="https://pl.wikipedia.org/wiki?curid=132003" title="GIMPS">
GIMPS



</doc>
<doc id="132004" url="https://pl.wikipedia.org/wiki?curid=132004" title="Balzac">
Balzac



</doc>
<doc id="132005" url="https://pl.wikipedia.org/wiki?curid=132005" title="Rajd Polski">
Rajd Polski

Rajd Polski – rajd samochodowy, runda Mistrzostw Europy, wcześniej także runda m.in. Mistrzostw Polski, Mistrzostw Świata i Mistrzostw Litwy.
Rajd Polski jest drugim, po słynnym Rajdzie Monte Carlo, najstarszym rajdem samochodowym na świecie. Jest to także najbardziej prestiżowa i największa w Polsce impreza w sportach samochodowych.
Historia.
Pierwsza edycja rajdu odbyła się w 1921 roku. Trasa wiodła wówczas z Warszawy do Białowieży, a z sześciu uczestników najlepszy okazał się Tadeusz Heyne, jadący samochodem marki Dodge. Z roku na rok trasa rajdu wydłużała się i w 1925 osiągnęła długość 3798 km. W roku 1926 oraz w latach 1931-1936 rajd z powodu kryzysu gospodarczego nie odbył się. Start w 1940 roku uniemożliwił wybuch II wojny światowej.
Rajd Polski wystartował ponownie w 1947 roku z przeszło 2500-kilometrową trasą, wiodącą niemal przez całą Polskę. W kolejnym roku patronat nad zawodami objął prezydent Bolesław Bierut. Rajd Polski nie uzyskał jednak przychylności władzy komunistycznej i następna edycja zawodów odbyła się dopiero w 1954 r.
W 1960 po raz pierwszy użyto nazwy „Rajd Polski”, a zawody zostały rundą Mistrzostw Europy (wówczas był to najważniejszy na świecie cykl mistrzowski). Z roku na rok, Rajd Polski stawał się imprezą coraz bardziej popularną, prestiżową, a zarazem trudniejszą. W 1973 roku rajd stał się rundą nowo powstałego cyklu Rajdowych Mistrzostw Świata. Wygórowane średnie prędkości na dojazdówkach i błędy organizacyjne spowodowały, że zawody ukończyły tylko trzy załogi, a rajd na kolejne 36 lat stracił status rundy Mistrzostw Świata.
Kolejna edycja imprezy również obfitowała w błędy organizacyjne, co było głównym powodem przeniesienia jej z okolic Krakowa na Dolny Śląsk. Rajd powoli odzyskiwał swój prestiż, zmieniał się także pod wpływem nowych zasad rozgrywania rajdów samochodowych. Od tej pory zawody nie odbyły się tylko w latach 1981-1983 z powodu kryzysu paliwowego i wprowadzenia stanu wojennego. W 1989 roku rajd uzyskał najwyższy – 20. współczynnik w Mistrzostwach Europy.
Kiedy w 1997 roku Automobilklub Dolnośląski dotknęły kłopoty finansowe, rajd z powrotem przeniesiony został do Krakowa, powrócił jednak na Dolny Śląsk w 2000 r. Od tego czasu bazą rajdu było Kłodzko, a odcinki specjalne rozgrywano na asfaltowych drogach ziemi kłodzkiej.
W 2005 roku Rajd Polski został przeniesiony na szutrowe drogi Mazur, a bazą zawodów zostały wybrane Mikołajki. Zmiana ta była podyktowana aspiracjami organizatora – Polskiego Związku Motorowego, by rajd ponownie stał się rundą Mistrzostw Świata. W latach 2006-2008 impreza miała status oficjalnego kandydata do tego cyklu, aby w 2009 roku zostać ostatecznie rundą Rajdowych Mistrzostw Świata. W latach 2010-2013 rajd był rundą Mistrzostw Polski i Mistrzostw Europy, a w 2013 roku także Mistrzostw Litwy. Od 2014 roku Rajd Polski ponownie był rundą Rajdowych Mistrzostw Świata.
Po problemach z kibicami i bezpieczeństwem na odcinkach w 2017 r., jak i w ubiegłych latach, FIA zrezygnowała z rundy mistrzostw świata w Polsce na rzecz Rajdu Turcji.
Z początkiem 2011 roku w środowisku związanym z Automobilklubem Krakowskim powstała idea stworzenia Rajdu Polski Historycznego, którego celem miałoby być przypomnienie samochodów, jakie startowały w Rajdzie Polski i stworzenie imprezy przypominającej swoim klimatem rajdy Rallye Monte Carlo Historique, Acropolis Historic czy Safari Historic.
Trasa.
Rajd przebiega po szybkich i szutrowych, wymagających dobrej techniki, trasach województwa warmińsko-mazurskiego. W 2014 roku jeden z etapów rajdu częściowo odbywał się na terenie Litwy.

</doc>
<doc id="132006" url="https://pl.wikipedia.org/wiki?curid=132006" title="Alain Prost">
Alain Prost

Alain Marie Pascal Prost OBE (ur. 24 lutego 1955 w Lorette) – francuski kierowca wyścigowy, jeden z najbardziej utytułowanych kierowców Formuły 1 wszech czasów. W czasie swojej kariery w F1, która trwała od 1980 do 1993, zwyciężył w 51 Grand Prix (rekord został pobity przez Michaela Schumachera w sezonie 2001) i zdobył 4 tytuły Mistrza Świata. W trakcie swojej kariery w F1 jeździł dla zespołów Renault, McLaren, Ferrari i Williams.
Został odznaczony m.in. francuską Legią Honorową V klasy, Orderem Imperium Brytyjskiego oraz brazylijskim Orderem Krzyża Południa.
Prost jest entuzjastą kolarstwa i pomaga w projektowaniu ram do rowerów francuskiemu przedsiębiorstwu Cyfac.
Życiorys.
Dzieciństwo.
Alain Prost urodził się nieopodal Saint-Chamond w departamencie Loire we Francji jako syn André i Marie-Rose Prost, którzy byli ormiańskiego pochodzenia. Prost miał starszego brata Daniela, który zmarł na raka we wrześniu 1986. Pomimo niskiego wzrostu, Prost był aktywnym i wysportowanym dzieckiem. Uprawiał wiele różnych sportów, m.in. zapasy i piłkę nożną. Przez tę aktywność złamał kilka razy nos. W przyszłości chciał zostać instruktorem na siłowni lub profesjonalnym piłkarzem. Odkrył karting w wieku 14 lat będąc na rodzinnych wakacjach. To zdarzenie zmieniło jego plany na przyszłość.
Początki kariery.
Swoją karierę rozpoczął zaraz po ukończeniu szkoły. W 1973 został Mistrzem Francji i Europy juniorów w kartingu. Rok później powtórzył swój sukces w kategorii seniorów. W 1975 uległ poważnemu wypadkowi i musiał przerwać swoją karierę. Powrócił w 1977 i rozpoczął pracę dla zespołu Lola &amp; Martini we Francuskiej Formule Renault. Zdołał wygrać sześć wyścigów. Od 1978 zespół startował w Formule 3, a w 1979 r. wygrał dziewięć wyścigów, zdobywając mistrzostwo we Francuskiej Formule 3, jak i również w Europejskiej Formule 3.
Formuła 1.
W sezonie 1980 startował dla zespołu McLaren-Ford. W swoim debiutanckim sezonie zdobył 5 punktów.
Od sezonu 1981 jeździł w zespole Renault. Uczestniczył w 15 wyścigach i w tych, w których dojechał do mety, zawsze stawał na podium. Ostatecznie uplasował się na piątej pozycji w klasyfikacji generalnej. Rok później zwyciężył dwukrotnie, a w klasyfikacji zajął czwarte miejsce. W sezonie 1983 udało mu się zdobyć tytuł wicemistrza.
W 1984 powrócił do zespołu McLaren i przegrał walkę o mistrzostwo ze swoim partnerem z zespołu, Austriakiem Niki Laudą zaledwie o 0,5 punktu. W 1985 był bezkonkurencyjny i zdobył swój pierwszy tytuł Mistrza Świata. W klasyfikacji generalnej zdobył 73 punkty, wyprzedził drugiego Michele’a Alboreto o 20 punktów. Niki Lauda tymczasem ukończył zaledwie trzy wyścigi. Walka o tytuł w sezonie 1986 trwała do ostatniego wyścigu w Australii. Ostatecznie Nigel Mansell nie ukończył ostatniego wyścigu, a Prost wygrał i wyprzedził dzięki temu Brytyjczyka o dwa punkty w klasyfikacji generalnej. W sezonie 1987 samochody napędzane silnikami Hondy były bezkonkurencyjne i Prost musiał zadowolić się czwartą pozycją w walce o tytuł. Samochody McLarena od sezonu 1988 były napędzane silnikami Hondy zamiast Porsche. Tym razem na drodze do tytułu stanął nowy partner z zespołu, Ayrton Senna. Sezon 1989 został ponownie zdominowany przez kierowców zespołu z Woking, tym razem lepszym okazał się Prost. Wygrał 4 razy i zdobył swój trzeci tytuł Mistrza Świata. Był to jego ostatni sezon w barwach McLarena.
Od sezonu 1990 związał się z zespołem Ferrari. Po raz kolejny lepszym okazał się były partner, Senna. Prost musiał zadowolić się tytułem wicemistrza. Kolejny sezon był dużo gorszy. Nie wygrał ani jednego wyścigu i zajął piąte miejsce w klasyfikacji generalnej. Nie wystąpił też podczas wszystkich Grand Prix. W sezonie 1992 nie wystartował w żadnym wyścigu.
W 1993 podpisał kontrakt z zespołem Williams-Renault. Był to jego triumfalny powrót do Formuły 1: wygrał 7 wyścigów, zdobył tytuł Mistrza Świata i pokonał odwiecznego rywala, Sennę. Mimo ogromnego sukcesu po tym sezonie wycofał się z Formuły 1.
Rywalizacja pomiędzy Prostem i Senną uważana jest za jedną z najbardziej ekscytujących w historii Formuły 1.
W czasie swojej kariery dorobił się kilku przydomków: „The Professor”, „The Calculator” i „Fast Son of a Bitch”, który został mu nadany przez Laudę. Nazywano go także „The King of Rio”, ponieważ wygrał 6 razy Grand Prix Brazylii, w tym 5 razy w Rio de Janeiro.
W sezonach 1997–2001 prowadził zespół Prost Grand Prix powstały na bazie zespołu Ligier istniejącego w latach 1969–1996 i wykupionego przez Prosta. Zespół zbankrutował na początku 2002 roku.
Porównanie z partnerami z zespołu.
W trakcie swojej kariery zawodowej w Formule 1 Alain Prost zwyciężył prawie wszystkich kolegów z zespołu, wśród nich pięciu mistrzów świata. Wyjątek stanowi jedynie sezon, w którym debiutował – ze względu na uraz ręki startował tylko w jedenastu wyścigach; oraz rok 1984, w którym uległ Nikiemu Laudzie w najściślejszym rozstrzygnięciu o mistrzostwo świata w historii Formuły 1 zaledwie o 0,5 punktu. W 1988 r. Prost zdobył więcej punktów niż jego przeciwnik Ayrton Senna, jednak w końcowej punktacji osiągnął tylko drugie miejsce. W 1989 r. Prost zdobył swój trzeci tytuł, ale szeroko było komentowane GP Japonii – przedostatniej eliminacji cyklu. Doszło do kolizji z Senną spowodowanej przez Prosta, w wyniku której Brazylijczyk ominął szykanę powracając na tor. Wygrał i sprawa mistrzostwa była zupełnie otwarta, lecz po dyskwalifikacji tytuł przypadł Francuzowi. Rok później podczas wyprzedzania Prosta przez Sennę doszło do kolizji i tym razem Ayrton wygrał tytuł.
Uwaga: Do 1991 roku system punktacji do wyłonienia Mistrza Świata kierowców Formuły 1 stosowany przez FIA nie obejmował wszystkich osiągniętych w wyścigach wyników. Wyniki w nawiasach stanowią końcową punktację według ówczesnego systemu punktacji.

</doc>
<doc id="132007" url="https://pl.wikipedia.org/wiki?curid=132007" title="Tekodonty">
Tekodonty

Tekodonty (Thecodontia) – parafiletyczna grupa wczesnych archozaurów (gadów naczelnych) o budowie pokrojowo przypominającej krokodyle, ale z bardziej prostymi nogami niż inne gady. Poza najprymitywniejszymi formami większość posiadała uzębienie tekodontyczne – zęby osadzone w zębodołach szczęki i żuchwy. Czaszka diapsydalna, zęby zwykle ostre i zakrzywione ku tyłowi.
Tradycyjnie tekodonty były wyróżniane jako rząd obejmujący najprymitywniejsze archozaury, w tym zarówno wymarłe bezpotomnie linie ewolucyjne (m.in. aetozaury i fitozaury), jak i przodków bardziej zaawansowanych ewolucyjnie archozaurów: dinozaurów, pterozaurów i krokodyli. Jednak tak pojmowane tekodonty, nieobejmujące wywodzących się od nich zaawansowanych archozaurów, są grupą parafiletyczną, więc zgodnie z zasadami kladystyki nie powinno się ich wyróżniać. W nowszych opracowaniach generalnie nie używa się tej nazwy. Kischlat (2000) podjął próbę przedefiniowania Thecodontia, tak by stały się taksonem monofiletycznym; zdefiniował je jako klad obejmujący ostatniego wspólnego przodka rodzajów "Protorosaurus" i "Thecodontosaurus" oraz wszystkich jego potomków. Definicja ta nie jest jednak wykorzystywana przez innych autorów.
Najstarsze tekodonty były prymitywnymi drapieżnikami poruszającymi się na czterech nogach a formy bardziej zaawansowane ewolucyjnie przeszły na dwunożny chód. Kończyny przednie i tylne 5-palcowe zakończone pazurami. Tylne dłuższe od przednich. Spośród 6 podrzędów przedstawiciele tylko jednego byli roślinożercami.
Występowały od późnego permu do późnego triasu, na wszystkich kontynentach.
W Polsce tropy tekodontów znaleziono w okolicach Dołów Biskupich koło Ostrowca Świętokrzyskiego.

</doc>
<doc id="132008" url="https://pl.wikipedia.org/wiki?curid=132008" title="Great Internet Mersenne Prime Search">
Great Internet Mersenne Prime Search

Great Internet Mersenne Prime Search (GIMPS) – projekt obliczeń rozproszonych w którym biorą udział ochotnicy poszukujący liczb pierwszych Mersenne’a. Założycielem i autorem oprogramowania jest George Woltman. Podstawowe programy wykorzystywane w projekcie, Prime95 i MPrime, są typu open source.
Statystyki.
Łączna średnia tygodniowa moc komputerów zaangażowanych w ten projekt oscyluje obecnie na poziomie 122 teraflopów (dane na sierpień 2013). Zarejestrowanych jest ponad 70 tysięcy maszyn, w tym po około 30 tysięcy Pentium 4 oraz AMD Athlon (podstawowy program jest dostępny w wersji na te właśnie procesory).
W projekcie generowane są raporty włożonej pracy dla każdego konta. W ramach jednego konta może pracować jeden lub więcej komputerów (zespół). Przykładowo czołowi uczestnicy wykonali obliczenia równoważne 96 tysiącom lat pracy Pentium 90. Pierwsza setka najbardziej aktywnych zamyka się wkładem na poziomie 1600 lat P90.
Osiągnięcia.
Do marca 2016 w ramach GIMPS znaleziono 15 liczb pierwszych Mersenne’a, w tym liczbę pierwszą równą 274207281−1, która w zapisie dziesiętnym liczy 22 338 618 cyfr Została ona odkryta 7 stycznia 2016 przez Curtisa Coopera.
Największą obecnie znaną liczbą pierwszą Mersenne’a jest formula_1 Odkrył ją 7 grudnia 2018 roku Patrick Laroche w ramach projektu GIMPS. Do jej zapisania w układzie dziesiętnym potrzeba cyfr.
Electronic Frontier Foundation wyznaczyła nagrodę 150 000 dolarów za zidentyfikowanie liczby pierwszej mającej ponad 100 milionów cyfr w zapisie dziesiętnym.

</doc>
<doc id="132009" url="https://pl.wikipedia.org/wiki?curid=132009" title="Akustyka słuchu">
Akustyka słuchu

Akustyka słuchu – dziedzina akustyki dzieląca się na dwie zasadnicze gałęzie:
Przy obecnym stanie wiedzy tylko niektóre aspekty percepcji słuchowej można wyjaśnić na gruncie anatomii lub fizjologii układu słuchowego. Dlatego podstawowym zadaniem stojącym przed akustyką słuchu, jako nauką, jest poznanie i zrozumienie relacji wiążących zjawiska psychoakustyczne z budową anatomiczną i fizjologią układu słuchowego.
Najbardziej cenionym obecnie podręcznikiem z akustyki słuchu jest książka Briana C.J. Moore’a „Wprowadzenie do psychologii słyszenia”.

</doc>
<doc id="132010" url="https://pl.wikipedia.org/wiki?curid=132010" title="Koma (optyka)">
Koma (optyka)

Koma, aberracja komatyczna – wada optyczna, układów optycznych, polegająca na tym, że wiązka promieni świetlnych wychodząca z punktu położonego poza osią optyczną tworzy, po przejściu przez układ, plamkę w kształcie przecinka lub komety.
Stopień zniekształcenia jest tym większy im dalej od osi optycznej układu znajduje się źródło światła. Komę koryguje się przez budowanie zespołów soczewek. Obiektyw lub układ optyczny wolny od komy i aberacji sferycznej nazywa się aplanatem.
Koma wynika z konstrukcji układu optycznego, może być też wywołana niecentrycznym ustawieniem powierzchni soczewek lub zwierciadeł. Dla przykładu koma jest typowym zniekształceniem w przypadku zwierciadła parabolicznego.
Gdy w prostym układzie optycznym pozbawionym innych aberracji optycznych, pod kątem do osi optycznej, pada wiązka równoległych promieni, to dwa promienie świetlne padające na soczewkę w takiej samej odległości od osi optycznej i po przeciwnych stronach, skupiają się w płaszczyźnie ogniska w tym samym punkcie. Odległość punktu skupienia tych promieni od promienia przechodzącego przez oś optyczną soczewki jest proporcjonalna do kwadratu odległości padania promienia na oś optyczną soczewki i zależy od kąta padania wiązki.

</doc>
<doc id="132011" url="https://pl.wikipedia.org/wiki?curid=132011" title="Eksperyment Stanleya Millera">
Eksperyment Stanleya Millera

Eksperyment Stanleya Millera (lub Millera–Ureya) – klasyczny eksperyment powstania życia na Ziemi. Wykonany został w 1953 roku przez Stanleya Millera w laboratorium Harolda C. Ureya na Uniwersytecie Chicagowskim. Polegał na symulowaniu hipotetycznych warunków środowiska wczesnej Ziemi i testował możliwość zaistnienia ewolucji chemicznej.
Założenia eksperymentu opierały się na hipotezie wysuniętej przez Aleksandra Oparina i Johna Haldane'a (hipoteza Oparina-Haldane'a), że redukcyjna atmosfera Ziemi w owym czasie sprzyjała syntezie związków organicznych z nieorganicznych prekursorów.
Przebieg eksperymentu.
Substancje wyjściowe: woda (H2O), metan (CH4), amoniak (NH3) i wodór (H2)
Aparatura: sterylny układ dwóch kolb szklanych, jednej wypełnionej częściowo wodą, drugiej zawierającej elektrody, pomiędzy którymi przepuszczano wyładowania elektryczne (łuk elektryczny) symulujące wyładowania elektryczne w atmosferze. Para z podgrzewanej kolby dolnej mieszała się z doprowadzanymi z zewnątrz gazami, następnie poddawana była działaniu wyładowań elektrycznych w górnym naczyniu, następnie po schłodzeniu w chłodnicy powracała do pierwszego naczynia.
Wyniki: po tygodniu trwania eksperymentu 10-15% węgla doprowadzonego do systemu znajdowało się w związkach organicznych. Dwa procent węgla utworzyło 13 aminokwasów z 20-22 budujących białka w organizmach żywych. Najczęstszym znajdowanym aminokwasem była glicyna (najprostszy aminokwas). Badania prowadzono za pomocą chromatografii bibułowej)
W październiku 2008 roku przebadano ponownie wyniki oryginalnych eksperymentów Millera stosując współczesne metody badawcze. Nowe wyniki wykazały, że w jednym z eksperymentów Millera powstały aż 22 różne aminokwasy.
Warianty eksperymentu.
Rezultaty odpowiadały oryginalnemu eksperymentowi.
Interpretacja.
Był to pierwszy eksperyment wykazujący możliwość uzyskania prostych podstawowych składników organizmów żywych z materii nieożywionej. Utorował on drogę dla szeregu podobnych eksperymentów. W 1961 r. Joan Oró uzyskał aminokwasy z cyjanowodoru (HCN) i amoniaku w roztworze wodnym, uzyskując także znaczne ilości adeniny. Późniejsze eksperymenty[] wykazały, że inne zasady RNA i DNA mogą być uzyskane w symulowanym prebiotycznym środowisku w atmosferze redukcyjnej.
W mieszaninie znajdowały się także inne, niewystępujące w organizmach żywych aminokwasy tworzące minipeptydy z innymi aminokwasami.
Pierwotna atmosfera Ziemi.
Doświadczenie Millera zakłada, że pierwotna atmosfera Ziemi była silnie redukująca. W atmosferze obojętnej – postulowanej obecnie przez niektórych geochemików – wydajność reakcji syntezy związków organicznych, a przede wszystkim aminokwasów zmniejsza się o kilka rzędów wielkości.

</doc>
<doc id="132014" url="https://pl.wikipedia.org/wiki?curid=132014" title="Kombii">
Kombii

Kombii (pisownia stylizowana: KombII) – polski zespół grający muzykę z pogranicza pop-rocka i synth popu, założony w 2003 roku przez Grzegorza Skawińskiego, Waldemara Tkaczyka i Jana Plutę – trzech byłych członków zespołu Kombi.
Historia.
Początki (2003–2004).
Grupa powstała z inicjatywy Grzegorza Skawińskiego i Waldemara Tkaczyka oraz byłego menedżera zespołu Kombi Jacka Sylwina, tuż po rozpadzie zespołu O.N.A. Skawiński i Tkaczyk, którzy są kolegami jeszcze z czasów liceum, grają razem bez przerwy przez całą swoją karierę muzyczną. Do współpracy muzycy zaprosili pierwszego perkusistę i pomysłodawcę nazwy zespołu Kombi – Jana Plutę. Grupa ta tylko częściowo stanowi kontynuację i reaktywację zespołu Kombi z lat 1976–1992, co sugeruje już sama nazwa Kombii, która ma oznaczać „Kombi 2” (dwa „i” stylizowane są na rzymską liczbę II). Zespół prezentuje odmienny styl muzyczny, będący swego rodzaju kompromisem pomiędzy synth popowym brzmieniem nawiązującym stylistycznie do lat 80. a elektrycznymi partiami gitarowymi Skawińskiego. Brakuje w nim lidera zespołu Kombi, klawiszowca Sławomira Łosowskiego, który z powodu odmiennej koncepcji artystycznej nie został zaproszony do grania w nowym zespole. W 2004 roku założył on zespół pod nazwą Łosowski, przemianowany w 2013 na Kombi Łosowski. W latach 2014–2022 zespół ten funkcjonował jako Kombi (bez dopisku „Łosowski”) i pod taką nazwą wydał: dwa albumy studyjne – "Nowy album" (2016) i "Minerał życia" (2021), album koncertowy – "Koncert 40-lecia" (2017) oraz album kompilacyjny – "Bez ograniczeń energii 5-10-50" (2019). Funkcjonowanie na polskim rynku muzycznym dwóch zespołów o łudząco podobnych nazwach – Kombi i Kombii – spowodowało konflikt, którego finał miał miejsce przed Trybunałem Sprawiedliwości Unii Europejskiej (więcej na ten temat – patrz sekcja „Spór o prawa do nazwy zespołu”).
Po dwóch miesiącach prób zespół stworzył program oparty na znanych przebojach zespołu Kombi takich jak: „Hotel twoich snów”, „Linia życia”, „Nasze rendez vous”, „Nie ma zysku”, „Kochać cię za późno”, „Black and white”, „Słodkiego miłego życia” w nowych aranżacjach. Pierwszym publicznym występem Kombii był koncert w amfiteatrze w Wiśle, specjalnie na zaproszenie Adama Małysza i jego Fundacji. Następnie zespół wziął udział w finale programu talent-show "Szansa na sukces" oraz w Festiwalu Polskiej Piosenki w Opolu. 11 lipca 2003 odbył się inauguracyjny koncert w Operze Leśnej w Sopocie, transmitowany na żywo przez TVP2.
"C.D." (2004–2006).
Sezon lato-jesień 2003 wypełniła trasa koncertowa po wielu miastach Polski, podczas której Kombii było entuzjastycznie przyjmowane przez publiczność. Na przełomie 2003 i 2004 zespół rozpoczął pracę nad tworzeniem premierowego materiału na pierwszą płytę. W tym czasie nawiązał współpracę z producentem muzycznym Rafałem Paczkowskim (laureatem Fryderyka 2003) i od marca rozpoczął nagrywanie nowej płyty, której wydanie przewidziano na wrzesień. Wiosną Kombii podpisało wieloletni kontrakt płytowy z przedsiębiorstwem Universal Music Polska. 25 października miała miejsce premiera albumu zatytułowanego "C.D." Znalazły się na niej premierowe utwory, z których jeden – „Sen się spełni” – odnosił już sukcesy na listach przebojów. Jesienią zespół zagrał kilkanaście koncertów.
Na początku 2005 zespół wyjechał na koncerty do Stanów Zjednoczonych i Kanady. W lutym w sklepach muzycznych pojawiła się reedycja płyty "C.D." Specjalne dwupłytowe wydanie zostało wzbogacone o 10 utworów zespołu Kombi z lat osiemdziesiątych i 1 utwór zespołu Skawalker z lat dziewięćdziesiątych, w nowych aranżacjach. Wiosną grupa rozpoczęła trwającą cały sezon trasę koncertową. Ukazał się również drugi singel zespołu – „Pokolenie”. W kwietniu płyta „C.D.” otrzymała status złotej płyty, zaś w maju Superjedynkę w kategorii "Album roku – pop" podczas 41. edycji KFPP w Opolu. W czerwcu muzycy zostali zaproszeni do udziału w festiwalu TOPTrendy jako gwiazda wieczoru. Podczas koncertu transmitowanego na żywo w telewizji Polsat, zespołowi Kombii została wręczona platynowa płyta.
W 2006 Grzegorz Skawiński, Waldemar Tkaczyk i Jan Pluta obchodzili 30-lecie pracy artystycznej. Podczas lata zespół zagrał serię koncertów. W tym czasie, dzięki sprzedaży 145 tys. egzemplarzy, album "C.D." pokrył się podwójną platyną, która wręczona została podczas Festiwalu Jedynki w Sopocie, gdzie Kombii zagrało recital pod hasłem „Pokolenie Kombii”. Kolejne wyróżnienie, jakie zespół zdobył w tym roku, to nagroda za najlepszą płytę "C.D." podczas gali Eska Music Awards.
"Ślad" (2007–2008).
Początek 2007 zespół Kombii spędził, intensywnie pracując nad nową płytą. Pierwszym singlem zespołu z płyty "Ślad", który ukazał się 4 maja, było tytułowe nagranie. Drugim – utwór „Myślę o Tobie”, trzecim – „Merenge”, a czwartym i ostatnim – piosenka „Awinion”. Zespół po raz kolejny wystąpił na festiwalu TOPtrendy: 9 czerwca jako jury i gość specjalny konkursu „Trendy”, a następnego dnia w koncercie „Cyganeria” z okazji jubileuszu pracy artystycznej Jacka Cygana. 15 czerwca miała miejsca premiera płyty "Ślad", która już w pierwszym tygodniu zajęła pierwsze miejsce na listach sprzedaży i osiągnęła status złotej płyty. Jej oficjalne wręczenie miało miejsce w październiku podczas gali Viva Comet Awards. Przez całą drugą połowę 2007 zespół promował materiał z nowej płyty, grając koncerty zarówno w Polsce, jak i poza granicami kraju. W 2008 otrzymał również kilka znaczących nagród, m.in. Nagrodę Orłów Pomorskich, nominację do Eska Music Awards w kategorii zespół roku, nominację do Fryderyków 2008 w kategoriach: "Album roku", "Piosenka roku" i "Teledysk roku". W czerwcu Kombii znalazło się w gronie TOP 10 najlepszych polskich wykonawców. Podczas festiwalu TOPtrendy zespołowi została wręczona platynowa płyta za album "Ślad". 14 czerwca ukazała się płyta "D.A.N.C.E.", zawierająca remiksy nagrań zespołu.
Zmiany personalne i kolejne albumy (2009–2014).
Wiosną 2009 z zespołu wycofał się z powodu pogorszenia stanu zdrowia Jan Pluta, który nie powrócił już do czynnego grania i zmarł w 2013. Nowym perkusistą grupy został Adam Tkaczyk, syn Waldemara Tkaczyka. Zespół przystąpił do nagrania kolejnej studyjnej płyty zatytułowanej "O Miłości". Ukazała się ona 24 maja 2010. 23 kwietnia na gali Eska Music Awards 2010 został zaprezentowany pierwszy singel zwiastujący nowe wydawnictwo pt. „Gdzie jesteś dziś”. Drugim singlem z tej płyty był utwór „Zaczaruj mnie”.
20 listopada 2012 został wydany dwupłytowy album CD/DVD pt. "Electro acoustic live", na którym znalazły się wybrane utwory zarejestrowane 12 października tegoż roku na koncercie Kombii w Sali Kongresowej w Warszawie. Był to specjalny, elektroakustyczny występ, podczas którego zespół zaprezentował nowe aranżacje oraz akustyczne brzmienie swoich największych przebojów. Album ten stanowi pierwszą koncertową płytę DVD w historii zespołu Kombii. W marcu 2013 grupę opuścił klawiszowiec Bartosz Wielgosz, a jego miejsce zajął Wojciech Horny, który w poprzednich latach grał z Grzegorzem Skawińskim i Waldemarem Tkaczykiem w zespołach Skawalker oraz O.N.A.
6 maja 2014 ukazał się czwarty studyjny album zespołu zatytułowany "Wszystko jest jak pierwszy raz". Była to pierwsza płyta nagrana w składzie: Grzegorz Skawiński (wokal, gitara), Waldemar Tkaczyk (gitara basowa), Wojciech Horny (instrumenty klawiszowe), Adam Tkaczyk (perkusja).
Czasy najnowsze (od 2016).
19 lutego 2016 miał premierę drugi album koncertowy zespołu "Kombii Symfonicznie". Materiał zawarty na płycie jest zapisem z koncertu, który odbył się 22 września 2015 roku w Arkadach Kubickiego w Warszawie. Zespół wykonał swoje utwory w aranżacjach autorstwa Jacka Piskorza oraz Pawła Dampca z towarzyszeniem Polskiej Orkiestry Radiowej. Sesja nagraniowa i koncert był nagrodą przyznaną przez radiową Jedynkę w konkursie „Super Premiery" podczas Festiwalu Polskiej Piosenki w Opolu w 2014 roku. Wydanie płyty zbiegło się z jubileuszem 40-lecia pracy artystycznej Grzegorza Skawińskiego oraz Waldemara Tkaczyka. Z tej okazji muzycy we współpracy z agencją Music Company zorganizowali okolicznościową trasę koncertową zatytułowaną „Mega Tour – Skawiński &amp; Tkaczyk i goście”, którą oficjalnie zainaugurowali 12 lutego 2016 roku koncertem w trójmiejskiej hali Ergo Arena, transmitowanym na żywo przez Polsat i RMF FM. Podczas koncertu artyści wykonali największe przeboje wszystkich swoich projektów muzycznych: Kombi, Skawalkera, O.N.A. i Kombii. Na scenie wraz z zespołem gościnnie wystąpili wówczas: Agnieszka Chylińska, Jan Borysewicz, Ewa Farna, Margaret, Ruda z Red Lips, Bartosz Wielgosz i Tobiasz Pluta (perkusista, syn Jana Pluty). W tym samym roku, podczas Krajowego Festiwalu Piosenki Polskiej w Opolu, Kombii otrzymało nagrodę w kategorii SuperZespół 2016. 27 września 2017 miała miejsce premiera książki pt. "Królowie życia. Kombi, Skawalker, O.N.A. i... Kombii, czyli 40 lat wzlotów i upadków na scenie", wydanej przez Edipresse Polska S.A., będącej artystyczną autobiografią Grzegorza Skawińskiego i Waldemara Tkaczyka.
19 czerwca 2020 po dłuższej przerwie muzyków od nagrań studyjnych ukazał się singiel pt. „Ochronię nas”, a zaś dwa miesiące później, 19 sierpnia – kolejny, zatytułowany „Przetrwamy”. Utwory te stanowiły zapowiedź nowej studyjnej płyty grupy pt. "5", której premiera miała miejsce 3 września 2021. Piosenka „Przetrwamy” została nominowana do konkursu „Premiery” w ramach Krajowego Festiwalu Piosenki Polskiej w Opolu, w którym zespół wziął udział 6 września 2020. Kolejnymi singlami promującymi płytę były „Miłość znajdzie nas” i „23 000 dni”.
Spór o prawa do nazwy zespołu.
Od 2003 roku pomiędzy Sławomirem Łosowskim a Grzegorzem Skawińskim i Waldemarem Tkaczykiem toczył się spór o prawa autorskie do nazwy zespołu Kombi. Obie strony swoje prawa do nazwy wywiodły z odmiennej interpretacji podstawowych faktów z historii zespołu, a zwłaszcza okoliczności, w jakich doszło do jego powstania. Według Łosowskiego zespół Kombi jest bezpośrednią kontynuacją założonej przez niego w 1969 roku grupy Akcenty, która w 1976 roku zmieniła jedynie nazwę na Kombi, i jako taki stanowi jego autorski projekt muzyczny, a co za tym idzie, tylko on ma prawo pod tą nazwą występować, zaś posłużenie się przez Skawińskiego i Tkaczyka łudząco podobną nazwą Kombii stanowi naruszenie jego dóbr osobistych wynikających z prawa własności intelektualnej. Według Skawińskiego i Tkaczyka w wyniku radykalnych zmian personalnych, repertuarowych i organizacyjnych w Akcentach, zwieńczonych zmianą nazwy zespołu na Kombi, doszło do zawiązania nowego, wspólnego przedsięwzięcia całej trójki muzyków, w związku z czym każdemu z nich, a nie tylko Łosowskiemu, przysługują prawa podmiotowe do nazwy Kombi, zaś nazwa ta w swym oryginalnym brzmieniu jest zarezerwowana wyłącznie dla zespołu w pełnym, trzyosobowym składzie i nikt nie ma prawa jednostronnie jej sobie przywłaszczać. Wraz z rozwojem kariery muzycznej członków Kombi po rozpadzie zespołu, konflikt pomiędzy nimi narastał, osiągając swe apogeum na przełomie lat 10. i 20. XXI w., kiedy to doszło do sądowego sporu o znak towarowy Kombi. 11 kwietnia 2011 roku Grzegorz Skawiński i Waldemar Tkaczyk wystąpili o rejestrację unijnego słownego znaku towarowego Kombii. W odpowiedzi 18 marca 2013 roku Sławomir Łosowski w celu zabezpieczenia dóbr osobistych złożył wniosek o rejestrację znaku towarowego przedstawiającego nazwę i logotyp Kombi w Urzędzie Patentowym RP. W styczniu 2014 roku wystąpił o rejestrację unijnego znaku towarowego Kombi dzięki czemu otrzymał wyłączne prawa do korzystania z tego znaku, a osiem miesięcy później powrócił do koncertowania pod nazwą Kombi (bez dopisku „Łosowski”). W odpowiedzi na ruch Sławomira Łosowskiego Grzegorz Skawiński w 2016 roku skierował wniosek do Urzędu Unii Europejskiej ds. Własności Intelektualnej (EUIPO), domagając się unieważnienia praw do znaku, które przysługiwały Łosowskiemu. Urząd przychylił się do wniosku Skawińskiego i unieważnił rejestrację, uznając, że istnieje zbyt duże podobieństwo znaku Kombi do wcześniej zarejestrowanego znaku Kombii, a biorąc pod uwagę taki sam zakres objętych tymi znakami towarów i usług (muzyka, rozrywka), to takie podobieństwo może wprowadzać odbiorców w błąd. Łosowski złożył odwołanie, próbując wykazać, że przysługują mu „wyłączne prawa podmiotowe” do nazwy Kombi, jednak Izba Odwoławcza we wrześniu 2021 roku oddaliła wniosek, dlatego artysta skierował sprawę do Trybunału Sprawiedliwości Unii Europejskiej. 7 września 2022 roku Trybunał Sprawiedliwości Unii Europejskiej oddalił skargę, na skutek czego Sławomir Łosowski utracił wyłączne prawa do znaku towarowego Kombi. W uzasadnieniu stwierdzono, że „dowody przedstawione przez skarżącego w celu wykazania istnienia wyłącznego prawa podmiotowego do nazwy Kombi nie miały znaczenia dla sprawy oraz, po drugie, że w niniejszym wypadku istniało prawdopodobieństwo wprowadzenia w błąd” ze względu na łudzące podobieństwo unijnego znaku towarowego Kombi do wcześniej zarejestrowanego znaku Kombii. Jednocześnie stwierdzono, że cała sprawa dotyczyła wyłącznie nazwy Kombi jako znaku towarowego, a nie praw autorskich do niej samej. Co za tym idzie, nie jest wykluczone istnienie wyłącznego prawa podmiotowego do nazwy Kombi, które miałoby przysługiwać Sławomirowi Łosowskiemu, ale jeśli ten chce je udowodnić i powołać się na jego ewentualne naruszenie, to musi to uczynić w odrębnym postępowaniu przed polskim sądem. Od momentu przegrania sprawy przed Trybunałem Sprawiedliwości Unii Europejskiej zespół Łosowskiego ponownie posługuje się znakiem towarowym Kombi Łosowski.

</doc>
<doc id="132016" url="https://pl.wikipedia.org/wiki?curid=132016" title="Sabina Wojtala">
Sabina Wojtala

Sabina Wojtala (ur. 12 września 1981 w Bielsku-Białej) – polska łyżwiarka figurowa, startująca w konkurencji solistek. Uczestniczka mistrzostw świata i Europy, medalistka zawodów międzynarodowych, 6-krotna mistrzyni Polski (1999–2003, 2006).
Życiorys.
Przez pewien czas startowała wraz z Januszem Komenderą w kategorii par sportowych, następnie jako solistka; wielokrotna mistrzyni Polski (1999-2003). Zapowiadała się bardzo obiecująco, zajmując m.in. 5. miejsce na Mistrzostwach Świata Juniorów w 1999 i 10. na Mistrzostwach Europy (seniorów) w 1999.
W kwietniu 2000 roku potwierdziła swoją wysoką klasę, zdobywając na Mistrzostwach Świata seniorów w Nicei dobre 13 miejsce. Zakwalifikowała się na Igrzyska Olimpijskie w Salt Lake City 2002, jednak PKOl, ze względu na nagłe załamanie formy tuż przed Olimpiadą zdecydował się jej nie wysyłać.
Po kontuzji kręgosłupa, jakiej nabawiła się na lodowej tafli w roku 2003, zmuszona była się wycofać. Wyjechała na pewien czas do Niemiec. Po powrocie do kraju, wraz z innym zawodnikiem z Oświęcimia - Bartoszem Domańskim - zajęła się trenowaniem zawodników w Opolu. W roku 2005 wystartowała w Mistrzostwach Polski 2005/06, zajmując 1 miejsce. Nie wystartowała jednak w żadnych innych zawodach w sezonie 2005/2006.
Osiągnięcia.
Pary sportowe.
Z Januszem Komenderą

</doc>
<doc id="132017" url="https://pl.wikipedia.org/wiki?curid=132017" title="Kompleksy arenowe">
Kompleksy arenowe

Kompleksy arenowe – to związki metaloorganiczne, z grupy π-kompleksów, w których występują wiązania powstałe na skutek nałożenia się orbitali π ligandu aromatycznego (arenowego) z orbitalami d metalu przejściowego. W ramach chemii metaloorganicznej związki, w których występują ligandy arenowe, ale przyłączone do metalu centralnego zwykłymi wiązaniami σ nie zalicza się do kompleksów arenowych lecz do kompleksów alkilowych.
Otrzymywanie.
Synteza kompleksów arenowych jest trudniejsza od syntezy analogicznych kompleksów cylkopentadienylowych. Sandwichowe kompleksy arenowe – będące odpowiednikami metalocenów można w zasadzie otrzymywać tylko w bezpośredniej reakcji zgazowanych metali z oparami związków aromatycznych w wysokiej temperaturze:
Kompleksy półsandwichowe – można otrzymać w wyniki wymiany ligandów:
lub przez redukcję odpowiednich dienów cyklicznych:
Kompleksy arylowe typu "bent" – tzn. z dwoma ligandami arenowymi przesuniętymi "do tyłu" i dwoma innymi ligandami:
nie zostały jak dotąd otrzymane. Uważa się, że ich otrzymanie jest niemożliwe ze względu na zbyt duże rozmiary ligandów arenowych, które nie są w stanie pomieścić się obok siebie w takim układzie przestrzennym.
Zastosowania i własności.
Kompleksy arenowe przypominają swoim własnościami kompleksy cyklopentadienylowe. Są one π-kompleksami, które powstają na skutek nakładania się zdelokalizowanych orbitali π ligandu z orbitalami d metalu centralnego – dając złożony, zdelokalizowany układ połączeń, w których każdy z ligandów arenowych jest donorem tylu elektronów ile atomów węgla liczy ich układ cykliczny (zwykle 6). Pojedyncze wiązania między poszczególnymi atomami węgla a metalem centralnym są bardzo słabe – znacznie słabsze niż np. analogiczne wiązania w kompleksach alkenowych – ale ze względu na to, że występuje ich aż 6 cała struktura jest bardzo stabilna. Moc wiązań ligandów arenowych jest jednak mniejsza od mocy wiązań ligandów cyklopentadienylowych, gdyż nie występują tu dodatkowe oddziaływania elektrostatyczne, które wzmacniają wiązanie metali z ligandami cyklopentadienylowymi.
Jako ligandy modyfikujące aktywność katalityczną związków metaloorganicznych, analogicznie do ligandów cyklopentadienylowych są one rzadko stosowane gdyż:
Czasami jednak ligandy arenowe są stosowane w katalizatorach, gdy do uzyskania stabilnego związku bardzo potrzebny jest ligand dostarczający do układu dokładnie 6 elektronów (cyklopentadienylowy dostarcza maksymalnie 5).
Przyłączanie metali do arenów przez wiązanie π-d przydaje się jednak do ułatwiania wbudowywania grup do samych arenów, gdyż metal "uczula" je na atak nukleofilowy umożliwiając zajście wielu reakcji, które inaczej nie byłyby możliwe. Np:
Polimeryczne kompleksy arenowe tzw. "multidecker" – znalazły zastosowanie jako materiały przewodzące prąd elektryczny – tzw. druty molekularne:

</doc>
<doc id="132022" url="https://pl.wikipedia.org/wiki?curid=132022" title="Fëanor">
Fëanor



</doc>
<doc id="132023" url="https://pl.wikipedia.org/wiki?curid=132023" title="Akustyka fizjologiczna">
Akustyka fizjologiczna

Akustyka fizjologiczna – drugi obok psychoakustyki (akustyki psychologicznej) dział akustyki słuchu. Akustyka fizjologiczna zajmuje się budową i działaniem organów mowy oraz słuchu, a także badaniem uszkodzeń słuchu i ich przyczyn, leczeniem wad wymowy.

</doc>
<doc id="132024" url="https://pl.wikipedia.org/wiki?curid=132024" title="Finarfin">
Finarfin



</doc>
<doc id="132025" url="https://pl.wikipedia.org/wiki?curid=132025" title="Fitozaury">
Fitozaury

Fitozaury (Phytosauria, syn. Parasuchia) – rząd archozaurów z kladu Crurotarsi o budowie pokrojowo przypominającej krokodyle. Obejmuje jedną rodzinę – Phytosauridae.
Fitozaury charakteryzowały się wydłużoną wąską głową z długim pyskiem uzbrojonym w liczne, stożkowate zęby (około 200) i nozdrzami przesuniętymi znacznie do tyłu. Kończyny rozstawione szeroko, przednie nieznacznie krótsze od tylnych dobrze przystosowane do chwytania i utrzymywania zdobyczy zakończone ostrymi pazurami. Ogon potężny, bocznie spłaszczony, służył do pływania, podczas którego kończyny prawdopodobnie były złożone wzdłuż ciała.
Prawdopodobnie były także zdolne do szybkiego biegu na krótkie dystanse. Stopy szerokie, utrzymujące zwierzę na bagnistej ziemi.
Mimo zewnętrznego podobieństwa nie są blisko spokrewnione z krokodylami.
Najbardziej znacząca różnica między nimi a krokodylami to rozmieszczenie nozdrzy w czaszce. Fitozaury miały nozdrza umieszczone blisko głowy albo powyżej poziomu oczu podczas gdy krokodyle mają nozdrza umieszczone daleko w przodzie przy końcu pyska. Były też pokryte potężną tarczą z łusek. Wypełniały tę samą niszę, którą zajmują dzisiaj krokodyle prowadząc ziemnowodny tryb życia wzdłuż brzegów słodkowodnych jezior i rzek podczas późnego triasu. Sądząc po budowie pyska były głównie rybożerne. Osiągały przeciętnie od 3 do 8 metrów długości, niektóre gatunki dochodziły jednak nawet do 12 metrów. Były jednymi z większych lądowych drapieżników okresu triasowego. Prawdopodobnie wymarły podczas wymierania późnotriasowego. Nieliczne skamieniałości sugerują możliwość przetrwania niektórych fitozaurów do wczesnej jury (znany jedynie z zębów ""Megalosaurus" terquemi" z hettangu Francji, fragment żuchwy przypisywany fitozaurowi z rodzaju "Mystriosuchus" z Anglii); jednak zdaniem Barretta i Xu (2012) część rzekomych skamieniałości jurajskich fitozaurów nie należy do przedstawicieli tej grupy, innych nie można jednoznacznie zidentyfikować, a jeszcze inne w rzeczywistości są kośćmi fitozaurów żyjących w triasie.
Według większości analiz filogenetycznych fitozaury są bazalnymi przedstawicielami linii archozaurów obejmującej krokodyle i wymarłe taksony bliżej spokrewnione z krokodylami niż z ptakami, jednak niektóre analizy sugerują, że Phytosauria w ogóle nie należą do archozaurów, lecz stanowią grupę dla nich siostrzaną.
Szczątki fitozaurów znajdowano w triasowych osadach Europy, Indii, Chin, Północnej i Południowej Afryki oraz Ameryki Północnej. W Polsce licznie zachowały się w Krasiejowie.
Filogeneza.
Kladogram fitozaurów
 Phytosauridae
 |--"Parasuchus"
 |--"Paleorhinus"
 `--Euphytosauridae
 |--"Angistorhinus"
 |--"Brachysuchus"
 `--Rutiodontinae
 |--"Rutiodon"
 |--"Smilosuchus"
 `--Pseudopalatinae
 |--"Pseudopalatus"
 |--"Nicrosaurus"
 `--"Mystriosuchus"

</doc>
<doc id="132027" url="https://pl.wikipedia.org/wiki?curid=132027" title="Fingolfin">
Fingolfin



</doc>
<doc id="132030" url="https://pl.wikipedia.org/wiki?curid=132030" title="Franciszek Sobieszczański">
Franciszek Sobieszczański



</doc>
<doc id="132032" url="https://pl.wikipedia.org/wiki?curid=132032" title="Gepard (działo przeciwlotnicze)">
Gepard (działo przeciwlotnicze)

Flugabwehrkanonenpanzer Gepard – niemieckie samobieżne działo przeciwlotnicze zbudowane na podwoziu czołgu Leopard 1. Zbudowane w 1965 roku i produkowany w kooperacji trzech firm: KraussMaffei (Niemcy) – podwozie, Siemens AG (Niemcy) – wyposażenie elektroniczne i Oerlikon Contraves (Szwajcaria) – uzbrojenie.
Historia.
W 1965 roku zaczęto produkować na bazie podwozia niemieckiego czołgu „Leopard 1” samobieżne działo przeciwlotnicze wyposażone w dwie sprzężone armaty przeciwlotnicze kal. 35 mm oznaczony jako Gepard. Produkowany był on w kooperacji trzech firm, dwóch niemieckich i jednej szwajcarskiej.
Samobieżne działo przeciwlotnicze Gepard jest wyposażone w dwie sprzężone armaty przeciwlotnicze kal. 35 mm oraz własną stację radiolokacyjną i może prowadzić samodzielnie obserwację sytuacji powietrznej, rozpoznawać samoloty własne i przeciwnika oraz zwalczać je. Informację o celach powietrznych dostarczane są przez własną stację radiolokacyjną, a dane potrzebne artylerzyście do celowania obliczane są automatycznie na podstawie namierzonych prędkości, wysokości, kierunku lotu celu oraz danych balistycznych pocisku, warunków atmosferycznych. Ogień można również prowadzić w sposób klasyczny przy użyciu celowników optycznych. Działo Gepard może także zwalczać cele naziemne, a pocisk z rdzeniem stalowym przebija pancerz o grubości 44 mm z odległości 1 km.
Produkcję działa Gepard zakończono w 1976 roku i w tym czasie wyprodukowano łącznie 570 sztuk tych dział. Z tego 420 otrzymała niemiecka Bundeswehra, 95 sztuk – Holandia i 55 sztuk – Belgia. W 2004 roku 43 działa tego typu otrzymała od Niemiec Rumunia.
Konstrukcja.
Samobieżne działo przeciwlotnicze Gepard jest zbudowane na podwoziu niemieckiego czołgu „Leopard 1”, który jednak w związku z wprowadzonym w przedniej części dodatkowym agregatem prądotwórczym został wydłużony. Ponadto w związku z zadaniami, jakie ma spełniać, zmieniono układ opancerzenia, w celu zabezpieczenia załogi przed atakami z powietrza. W prawej przedniej części kadłuba znajduje się przedział mechanika-kierowcy, którego właz może być otwarty w czasie obrotów wieży. W środkowej części kadłuba znajduje się przedział bojowy mieszczący się w wieży, gdzie znajdują się stanowiska: z prawej strony – celowniczego, a z lewej – dowódcy wozu.
Po obu stronach wieży, na zewnątrz zamontowano dwie armaty przeciwlotnicze kal. 35 mm KDA firmy Oerlikon. Takie zamontowanie armat zapobiega przedostawaniu się do wnętrza przedziału załogi gazów prochowych. Armaty te są ze sobą sprzężone, automatyczne, zasilane przy pomocy taśm. Do strzelania można używać nabojów z pociskami: odłamkowymi, zapalającymi, przeciwpancernymi i podkalibrowanymi.
Na wieży znajduje się radar obserwacji okrężnej MPDR 12 o zasięgu 16 km wraz z systemem identyfikacji swój/obcy, jego antena jest składana w położeniu marszowym. Z przodu wieży, pomiędzy armatami, zamontowano w ruchomej osłonie antenę radaru śledzącego o zasięgu 15 km, którego antena może obracać się w zakresie 180°. Ponadto działo Gepard wyposażono jest w optyczne przyrządy celownicze ze stabilizowaną linią celowania o powiększeniu 1,5x i polu widzenia 50° oraz 6x i polu widzenia 12,5°. System kierowania ogniem współpracuje z autonomicznym systemem nawigacyjnym oraz cyfrowym systemem transmisji danych. Część wozów jest wyposażona również w dalmierz laserowy, którego głowica znajduje się na szczycie anteny radaru obserwacji okrężnej. Wieża zestawu jest wyposażona w hydrauliczne mechanizmy naprowadzania.
W tylnej części kadłuba znajduje się silnik wysokoprężny, wielopaliwowy MTU MB 838 Ca M500 o mocy 830 KM (610 kW). Układ jezdny działa, w odróżnieniu od podwozia czołgu Leopard 1, wyposażono w amortyzatory hydrauliczne. Gepard ma system ochrony przed bronią masowego rażenia oraz środki łączności wewnętrznej i zewnętrznej.
Zestawy produkowane dla armii holenderskiej wyposażono w inną niż niemiecka stację radiolokacyjną opracowaną przez firmę Holland Signaal.

</doc>
<doc id="132034" url="https://pl.wikipedia.org/wiki?curid=132034" title="Alberta (ujednoznacznienie)">
Alberta (ujednoznacznienie)

Miejscowości w USA:
Gminy w USA:
Biografie:
Inne:

</doc>
<doc id="132035" url="https://pl.wikipedia.org/wiki?curid=132035" title="Finwe">
Finwe



</doc>
<doc id="132039" url="https://pl.wikipedia.org/wiki?curid=132039" title="Ñoldorowie">
Ñoldorowie



</doc>
<doc id="132040" url="https://pl.wikipedia.org/wiki?curid=132040" title="Philadelphia">
Philadelphia



</doc>
<doc id="132041" url="https://pl.wikipedia.org/wiki?curid=132041" title="Partia Demokratyczna – demokraci.pl">
Partia Demokratyczna – demokraci.pl

Partia Demokratyczna – demokraci.pl (Partia Demokratyczna, PD) – polska centrowa partia polityczna o charakterze socjalliberalnym, powstała w 2005 z przekształcenia Unii Wolności. W 2016 przekształciła się w Unię Europejskich Demokratów, poprzez poszerzenie się o środowisko stowarzyszenia Europejscy Demokraci.
Historia.
Partia Demokratyczna pod względem prawnym była kontynuacją Unii Wolności. Inicjatorami przekształcenia UW w PD byli: przewodniczący UW Władysław Frasyniuk, pierwszy po odsunięciu PZPR od władzy premier Tadeusz Mazowiecki oraz wicepremier i minister gospodarki i pracy w rządzie Leszka Millera i Marka Belki, profesor Jerzy Hausner. Pierwotnie projekt powstania PD zakładał poszerzenie środowiska UW zarówno w lewą, jak i prawą stronę sceny politycznej – prowadzone były rozmowy z Partią Centrum Janusza Steinhoffa i Zbigniewa Religi, zakończone niepowodzeniem. Ostatecznie w PD poza członkami UW znalazła się grupa dawnych członków SLD oraz osoby niezwiązane wcześniej formalnie z partiami politycznymi.
Pod deklaracją ideową Partii Demokratycznej 27 lutego 2005 podpisało się 176 ludzi nauki, kultury, przedstawicieli organizacji samorządowych i pozarządowych, głównie dotychczas popierających Unię Wolności, a wcześniej Unię Demokratyczną (m.in. Magdalena Abakanowicz, Zbigniew Bujak, Izabella Cywińska, Marek Edelman, Marian Filar, Piotr Fronczewski, Kamila Gasiuk, Bronisław Geremek, Andrzej Grabowski, Agnieszka Holland, Paweł Huelle, Maja Komorowska, Marek Kondrat, Krzysztof Kozłowski, Robert Kropiwnicki, Olga Krzyżanowska, Waldemar Kuczyński, Jan Kułakowski, Kazimierz Kutz, Robert Leszczyński, Bogdan Lis, Jan Lityński, Piotr Machalica, Jan Miodek, Piotr Nowina-Konopka, Daniel Olbrychski, Janusz Onyszkiewicz, Jerzy Osiatyński, Antoni Piechniczek, Jerzy Pilch, Andrzej Potocki, Henryk Samsonowicz, Andrzej Seweryn, Kuba Sienkiewicz, Dorota Simonides, Joanna Szczepkowska, Jarosław Wałęsa, Jan Widacki, Henryk Wujec, Michał Zaleski i Zbigniew Zapasiewicz). Poparcia inicjatywie udzielił również urzędujący premier Marek Belka.
Polityków i działaczy społecznych, którzy zadeklarowali chęć założenia ugrupowania o nazwie „Partia Demokratyczna”, ubiegli młodzi działacze Ligi Polskich Rodzin, rejestrując własną partię o takiej nazwie. Dlatego ostatecznie nowa partia przybrała nazwę „Partia Demokratyczna – demokraci.pl” (dodatkowy człon jest nazwą domeny, pod którą znajdowała się oficjalna witryna internetowa ugrupowania).
W dniach od 7 do 8 maja 2005 odbył się w Warszawie założycielski Kongres Partii Demokratycznej – demokraci.pl z udziałem Władysława Frasyniuka, Tadeusza Mazowieckiego, Jerzego Hausnera oraz premiera Marka Belki. W swoim wystąpieniu premier podsumował swoją sympatię do partii słowami: "Jeśli ktoś dziś przychodzi do Demokratów, to nie przychodzi do partii władzy, ale robi to z potrzeby serca i poczucia odpowiedzialności." Podjęta w trakcie kongresu decyzja o formalnym przekształceniu UW w PD spotkała się z protestami dawnych działaczy, partię opuścili m.in. Bogdan Borusewicz i Czesław Fiedorowicz.
Pod koniec maja 2005, PD deklarowała liczebność na poziomie blisko 13 000 osób, z czego ponad 8000 dawnych członków Unii Wolności.
W wyborach parlamentarnych w 2005 Partia Demokratyczna – demokraci.pl nie osiągnęła progu wyborczego, uzyskując wynik 2,45% głosów w skali kraju. Największe poparcie spośród jej polityków uzyskali Tadeusz Mazowiecki (w okręgu warszawskim 30 143 głosy, tj. 3,97% głosów w całym okręgu), Władysław Frasyniuk (w okręgu wrocławskim 13 086 głosów, 3,37%), a także Marek Belka (w okręgu łódzkim 12 774 głosy, tj. 4,34%). Jednocześnie okręg łódzki był jedynym okręgiem, w którym partia przekroczyła barierę 5%. Żaden z kandydatów do Senatu nie został wybrany.
W wyborach prezydenckich w 2005 Partia Demokratyczna wystawiła kandydaturę bezpartyjnej Henryki Bochniarz, która uzyskała 1,26% głosów, zajmując 7. miejsce spośród 12 kandydatów. W drugiej turze PD poparła Donalda Tuska z PO.
4 marca 2006 Władysław Frasyniuk na kongresie Partii Demokratycznej zrzekł się przewodnictwa w ugrupowaniu, przekazując swoje poparcie Januszowi Onyszkiewiczowi.
Latem 2006, przed wyborami samorządowymi, po nieudanych próbach wejścia w sojusz z Platformą Obywatelską, władze partii nawiązały współpracę z Sojuszem Lewicy Demokratycznej, Socjaldemokracją Polską oraz Unią Pracy. Ugrupowania te stworzyły koalicję Lewica i Demokraci. Doprowadziło to do sporów w PD, które spowodowały dalsze odejścia z partii. Część rozłamowców (w tym pięciu szefów regionów PD) stworzyło nową formację – stowarzyszenie Forum Liberalne. Z podobnych przyczyn ścisłą współpracę z PD zakończyła dotychczasowa młodzieżówka partii, Młode Centrum, podejmując samodzielną działalność; w jej miejsce została powołana oranżada.org. W Łodzi powstało stowarzyszenie „Młodzi dla Młodych”, na czele którego stanął dotychczasowy wiceprzewodniczący koła młodzieżówki Młode Centrum, a samo MdM wprowadziło z list Platformy Obywatelskiej najmłodszych radnych do sejmiku wojewódzkiego w historii Polski. Część nielicznych już w tym czasie samorządowców związanych z Partią Demokratyczną zdecydowała się na start z list PO.
PD z ramienia LiD wprowadziła 4 radnych do sejmików, a także nielicznych radnych (w tym po jednym do rad miejskich Warszawy, Poznania i Łodzi).
W ramach tej samej koalicji PD wystartowała także w wyborach parlamentarnych w 2007. Rekomendowani przez nią Bogdan Lis, Marian Filar i Jan Widacki uzyskali mandaty poselskie. 94 członków PD kandydujących z list koalicyjnego komitetu wyborczego Lewica i Demokraci zdobyło w sumie ponad 145 tysięcy głosów (ok. 0,9% wszystkich ważnie oddanych głosów).
29 marca 2008 Wojciech Olejniczak ogłosił koniec współpracy z Partią Demokratyczną w ramach koalicji Lewicy i Demokratów. W odpowiedzi posłowie rekomendowani w wyborach przez PD wystąpili z klubu poselskiego LiD i utworzyli odrębne Demokratyczne Koło Poselskie.
10 stycznia 2009 nową przewodniczącą partii została Brygida Kuźniak, która w głosowaniu pokonała dotychczasowego wiceszefa PD Bogdana Lisa, zastępując Janusza Onyszkiewicza.
1 lutego 2009 Partia Demokratyczna wraz z SDPL i Zielonymi 2004 powołała koalicję Porozumienie dla Przyszłości. 13 marca 2009 koalicja ta zarejestrowała Koalicyjny Komitet Wyborczy Porozumienie dla Przyszłości – CentroLewica przed wyborami do Parlamentu Europejskiego (z list komitetu startowali również członkowie Stronnictwa Demokratycznego oraz Unii Lewicy III RP). Uzyskał on 179 602 głosy (2,44%), nie osiągając progu wyborczego. Członkowie PD otrzymali 25 937 głosów (14,44% głosów na listę).
26 czerwca 2009 należący do PD posłowie Demokratycznego Koła Poselskiego – Marian Filar i Bogdan Lis – opuścili partię, pozbawiając demokratów.pl reprezentacji w parlamencie (wszyscy posłowie DKP wstąpili następnie do SD).
W 2009 i 2010 kolejna fala członków opuściła PD, rozpoczynając działalność w Platformie Obywatelskiej lub Stronnictwie Demokratycznym. W grudniu 2009 z partii wystąpił jej były przewodniczący Władysław Frasyniuk.
Wspólnym kandydatem PD i SDPL na urząd prezydenta w wyborach w 2010 został ogłoszony 1 grudnia 2009 polityk SDPL Tomasz Nałęcz, jednak 21 kwietnia 2010 w związku z przyspieszeniem wyborów po katastrofie smoleńskiej wycofał swoją kandydaturę. 25 kwietnia tego samego roku partia udzieliła poparcia kandydatowi PO Bronisławowi Komorowskiemu. Po jego wygranej kilkoro członków PD związało się z Kancelarią Prezydenta.
W wyborach samorządowych w tym samym roku członkowie PD startowali z różnych list, uzyskując nieliczne mandaty radnych (m.in. w Łodzi).
W wyborach parlamentarnych w 2011 PD zarejestrowała dwóch kandydatów do Senatu: Henryka Kierzkowskiego w okręgu włocławskim i Grażynę Szelc w okręgu krośnieńskim. Do PD wstąpił wówczas także poseł niezrzeszony Andrzej Celiński, startujący do Senatu jako kandydat niezależny. W wyborach do Sejmu kilku reprezentantów PD znalazło się na listach SLD, pojedynczy również na listach PO i Ruchu Palikota. Żaden z nich nie uzyskał mandatu. Kandydaci do Senatu zajęli ostatnie miejsca w swoich okręgach.
21 stycznia 2012 Andrzej Celiński został wybrany na nowego przewodniczącego partii. W głosowaniu pokonał dotychczasową przewodniczącą Brygidę Kuźniak. 10 listopada tego samego roku odbyła się konferencja pod hasłem „Nowego Otwarcia” PD, która miała być wyrazem rozpoczęcia ponownego rozwoju działalności partii.
W 2013 PD nawiązała bliższe kontakty z SD. W czerwcu tego roku obie partie przystąpiły do zespołu politycznego Europy Plus wraz z Ruchem Palikota, SDPL, Unią Lewicy, Racją Polskiej Lewicy, Polską Partią Pracy – Sierpień 80 i stowarzyszeniem Ryszarda Kalisza Dom Wszystkich Polska (PD przystąpiła do koalicji 24 czerwca, podczas gdy pozostałe podmioty 17 dni wcześniej).
4 września tego samego roku Andrzej Celiński na wspólnej konferencji z Januszem Palikotem zapowiedział, że PD przyłączy się do nowej partii tworzonej na bazie Ruchu Palikota. Partia nie przystąpiła 6 października do powstałego wówczas ugrupowania Twój Ruch, jednak Andrzej Celiński przemawiał na jego kongresie i zasugerował możliwość przyłączenia się PD do nowego ugrupowania w przyszłości (ostatecznie do połączenia obu partii nie doszło).
W wyborach do Parlamentu Europejskiego w 2014 Europa Plus wystartowała jako KKW Europa Plus Twój Ruch. Na listach komitetu znalazło się 9 członków PD (m.in. szef partii Andrzej Celiński, który otwierał listę E+ w okręgu mazowieckim, a także m.in. Małgorzata Gryniewicz i Ewa Hołuszko). Na listach koalicji znaleźli się też ostatecznie działacze TR (w większości), a także DWP i SD. Komitet otrzymał 252 779 głosów (3,58%), nie osiągając progu wyborczego. Na działaczy PD oddano łącznie 12 294 głosy (4,86% głosów na komitet, 0,17% w skali kraju). 26 maja (dzień po wyborach) koalicja przestała istnieć.
Kilka miesięcy później w jednym z trzech okręgów, w których odbywały się wybory uzupełniające do Senatu, kandydatem PD był jej sekretarz generalny Zdzisław Litwińczuk. Zajął on 5. miejsce spośród 6 kandydatów w okręgu podwarszawskim, uzyskując 1,34% głosów. W wyborach samorządowych w tym samym roku członkowie PD kandydowali z różnych list. Aleksander Półchłopek bezskutecznie startował do sejmiku małopolskiego z listy koalicji SLD Lewica Razem. Krystyna Suszyńska kandydowała z ramienia lokalnego komitetu na prezydenta Radomia, uzyskując nieco ponad 1% głosów. Startująca także z lokalnego komitetu na burmistrza Gniewkowa Joanna Borowska zdobyła niecałe 7% głosów. Wiceszefowa partii Anna Sporyszkiewicz została radną Sosnowca z listy PO. Z ramienia lokalnych komitetów członkowie PD uzyskali także po jednym mandacie radnych w Mysłowicach i Krynicy-Zdroju. Działacze PD startowali bez powodzenia m.in. do rady Warszawy z listy komitetu posła TR Andrzeja Rozenka, do rady Krakowa z listy komitetu Jacka Majchrowskiego, do rady Łodzi z listy PO, do rady Kalisza z listy SLD LR, czy też do rady Konina z listy komitetu związanego z SD.
10 stycznia 2015 Andrzej Celiński uzyskał reelekcję na stanowisko przewodniczącego partii, pokonując w głosowaniu Witolda Piecucha. W wyborach prezydenckich w 2015 PD, podobnie jak pięć lat wcześniej, poparła kandydaturę Bronisława Komorowskiego.
Przed wyborami parlamentarnymi w 2015 PD wyraziła gotowość wystawienia własnych list, z umieszczaniem na nich nazwisk w kolejności alfabetycznej. Podjęła jednak także rozmowy w sprawie uczestnictwa w komitecie Zjednoczona Lewica. Ostatecznie partia wystawiła jedynie swojego przewodniczącego Andrzeja Celińskiego w wyborach do Senatu w części Warszawy (przegrał on z kandydatami PO i PiS, otrzymując 25,4% głosów). Dwoje działaczy PD znalazło się ponadto na podwarszawskiej liście ZL do Sejmu (koalicja ta nie uzyskała mandatów). Część byłych działaczy PD związała się wcześniej z powstałą w tym samym roku partią Nowoczesna i kandydowała w wyborach z jej list.
28 listopada tego samego roku Andrzej Celiński został odwołany z funkcji przewodniczącego partii, a jego następczynią została dotychczasowa wiceprzewodnicząca Elżbieta Bińczycka. Kilka tygodni później środowisko PD zainicjowało w porozumieniu z Komitetem Obrony Demokracji utworzenie klubów dyskusyjnych im. Tadeusza Mazowieckiego, których koordynatorem był (do śmierci w czerwcu 2016) Marek Chimiak. Andrzej Celiński wraz z końcem roku przestał być członkiem partii.
PD była członkinią powołanej w maju 2016 koalicji Wolność Równość Demokracja, skupionej wokół KOD. Elżbieta Bińczycka została przewodniczącą komitetu koordynacyjnego WRD.
12 listopada 2016, na kongresie nadzwyczajnym PD w Warszawie, partia połączyła się ze środowiskiem tworzącego się stowarzyszenia Europejscy Demokraci, skupionego wokół koła poselskiego o tej nazwie (zrzeszającego byłych posłów PO), w wyniku czego przekształciła się w Unię Europejskich Demokratów.
Program polityczny.
Do postulatów Partii Demokratycznej należały:
Partia Demokratyczna postulowała wprowadzenie rejestrowanych związków partnerskich, sprzeciwiała się natomiast legalizacji eutanazji, przywróceniu kary śmierci, powszechnemu dostępowi do broni oraz archiwów Instytutu Pamięci Narodowej. Była zwolenniczką wprowadzenia częściowej odpłatności za studia państwowe i usługi medyczne w placówkach publicznych oraz zachowania powiatów i Senatu.
Struktura i działacze.
Władze krajowe partii składały się z Zarządu Krajowego, Rady Politycznej oraz Rady Krajowej. Lokalnymi jednostkami organizacyjnymi, które grupowały członków i umożliwiały im działanie w ramach partii, były koła, wchodzące następnie w skład regionów. Zarządy wszystkich ciał były wybierane w sposób demokratyczny przez wszystkich członków (w przypadku kół), bądź też ich delegatów (w przypadku regionów bądź stopnia krajowego). Władze krajowe partii wybierane były na kongresie krajowym.
Posłowie PD w Sejmie VI kadencji (tworzący Demokratyczne Koło Poselskie, wybrani z list LiD).
Na początku lipca 2009 wszyscy przystąpili do Stronnictwa Demokratycznego. W październiku 2011 do PD wstąpił poseł niezrzeszony Andrzej Celiński, wybrany z listy LiD jako kandydat SDPL.
Senatorowie Koła Senackiego demokraci.pl w Senacie V kadencji (2005).
Koło przybrało nazwę „demokraci.pl” 18 maja 2005 (wcześniej nosiło nazwę „Koło Senackie Unii Wolności”). Krystyna Bochenek i Klemens Ścierski zostali wybrani w wyborach uzupełniających w 2004 z ramienia komitetu wyborczego UW. Pozostali senatorowie PD (pełniący mandat od początku kadencji) zostali wybrani w 2001 z ramienia komitetu Blok Senat 2001.

</doc>
<doc id="132042" url="https://pl.wikipedia.org/wiki?curid=132042" title="ClanLib SDK">
ClanLib SDK



</doc>
<doc id="132044" url="https://pl.wikipedia.org/wiki?curid=132044" title="Równania Einsteina">
Równania Einsteina



</doc>
<doc id="132051" url="https://pl.wikipedia.org/wiki?curid=132051" title="Nacjonalista">
Nacjonalista



</doc>
