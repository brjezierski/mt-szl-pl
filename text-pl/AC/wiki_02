<doc id="132052" url="https://pl.wikipedia.org/wiki?curid=132052" title="Historia Ostrowa Wielkopolskiego">
Historia Ostrowa Wielkopolskiego

Historia Ostrowa Wielkopolskiego – miasta, siedziby starostwa powiatu ostrowskiego w województwie wielkopolskim, jednego z siedmiu głównych ośrodków tego województwa.
Rozwój Ostrowa nastąpił po roku 1714, kiedy to przejęli je na własność Przebendowscy i ponownie ulokowali na prawie magdeburskim. Miasto rozwijało się w dużym stopniu przez sprowadzanych ze Śląska rzemieślników pochodzenia niemieckiego i żydowskiego. Wkrótce potem Ostrów przeszedł w ręce Radziwiłłów, którzy przenieśli tu po upadku Księstwa Warszawskiego stolicę powiatu odolanowskiego. Ważnym czynnikiem rozwoju było zbudowanie po 1875 r. linii kolejowej Poznań – Kluczbork, a później ważnego węzła kolejowego.
W 1918 r. doszło tu do wydarzeń tzw. Republiki Ostrowskiej. W czasach II Rzeczypospolitej miasto stało się ważnym ośrodkiem przemysłu, o tempie rozwoju porównywalnym z Gdynią. Wtedy też uzyskało obecną, oficjalną nazwę.
Ostrów był ważnym ośrodkiem oporu partyzanckiego. W czasach PRL-u znaczenie miasta spadło na skutek reformy administracyjnej, która obniżyła jego rangę, jednak rozwijało się ono nadal jako ważny ośrodek przemysłu.
Do roku 1714.
Na północno-wschodnich obrzeżach obecnego Ostrowa ok. X w. prawdopodobnie znajdował się niewielki gród. Najstarsza wzmianka (dokument z XVII wieku) mówi o Ostrowie jako niewielkim prywatnym ośrodku miejskim (jakie zresztą licznie wówczas zakładano), istniejącym w roku 1404. Wcześniej Ostrów był prawdopodobnie niewiele znaczącą osadą wśród łęgów i bagien. Świadczy o tym jego nazwa oznaczająca w staropolszczyźnie "wyspę", "kępę". Oddzielną parafię utworzono tu, staraniem kanonika kolegiaty kaliskiej Jerzego z Ostrowa herbu Korab, dopiero w 1434 roku, wcześniej był tu kościół filialny parafii w Wysocku Wielkim. Ostrów miał wówczas charakter rolniczy. Przez ten czas jest nieokazały nawet na tle swoich sąsiadów – Sulmierzyc, Odolanowa, Raszkowa, Kwiatkowa czy Sobótki. Rozwój uniemożliwiała w znacznej mierze obecność wokół wielu silnych, prężnie działających ośrodków takich jak Ostrzeszów, Kalisz, Krotoszyn, czy Koźmin. Miasto kilkakrotnie nawiedzały pożary, było wiele razy niszczone przez wojny. W 1710 roku, wobec tragicznej sytuacji miasta (spalenie podczas III wojny północnej), przedstawiciel parafii ostrowskiej przybył do zamku kaliskiego, aby prosić o zwolnienie z opłat. Prawdopodobnie decyzja była negatywna, ponieważ w kolejnym, 1711 roku delegacja mieszczan ostrowskich uroczyście, na kolanach, zrzekła się praw miejskich, by uniknąć podatków i potwierdziła kompletną ruinę Ostrowa.
Właścicielami miasta w tym okresie byli m.in.:
Lata 1714–1815.
Nowy właściciel, podskarbi wielki koronny Jan Jerzy Przebendowski, który posiadł miasto w roku 1699, wyjednał u króla Augusta II Sasa ponowną lokację, w 1714, na prawie magdeburskim. Wcześniej, w 1713, wydany został przywilej na cztery jarmarki rocznie. Wraz z aktem fundacyjnym wydane zostały też przywileje dla rzemieślników: szewców, rzeźników, piekarzy, krawców, stolarzy, kowali, a przede wszystkim – sukienników. Właściciel zwolnił nowo przybyłych z danin na 6 lat, pomógł w odbudowie miasta, wydał nowy status, nakazał tolerancję religijną. Przebendowscy władali miastem do roku 1729. Kolejnymi właścicielami byli:
Kolejni właściciele miasta, również nie skąpili na Ostrów. Marszałek wielki koronny Franciszek Bieliński potwierdził stare przywileje i nadał nowe, a kolejni właściciele, Radziwiłłowie, byli patronami (i fundatorami) wielu przedsięwzięć w mieście.
Przez sprowadzanych ze Śląska rzemieślników miasto, w krótkim czasie, stało się trójnarodowym. Zamieszkiwali je Niemcy, Żydzi i Polacy.
"więcej o gminie ewangelickiej w Ostrowie: Gmina ewangelicka w Ostrowie"
"więcej o gminie żydowskiej w Ostrowie: Gmina żydowska w Ostrowie"
Wybudowano m.in.:
Założone zostały:
Parafia ostrowska została znacznie powiększona, a cmentarz grzebalny przeniesiono poza miasto (obecny Stary Cmentarz – najstarszy czynny cmentarz w Polsce). Ostrów powoli zmieniał swój charakter z ośrodka rolniczego na handlowy. Świadczą o tym cechy Rynku – centralne place w miastach kupieckich były obszerniejsze, aby pomieścić targi i jarmarki. Pod koniec XVIII wieku Ostrów należał już do najznaczniejszych ośrodków w ówczesnym powiecie kaliskim.
Lata 1815–1845.
W 1815 roku właścicielem Ostrowa był Antoni Henryk Radziwiłł, późniejszy namiestnik Wielkiego Księstwa Poznańskiego. Po upadku Księstwa Warszawskiego przeniesiono do Ostrowa (m.in. dzięki staraniom księcia Radziwiłła) z sąsiedniego Odolanowa siedzibę powiatu odolanowskiego, Sąd Powiatowy oraz Kasę Powiatową.
Powstały kolejne obiekty użyteczności publicznej, zakłady przemysłowe:
Zwiększyła się rola garnizonu ostrowskiego, gęstniała sieć dróg bitych. Przygraniczne położenie zaczęło procentować. Jednocześnie w szybkim tempie wzrastał odsetek ludności polskiej, choć jeszcze niedawno Ostrów zwano Niemieckim. W wyniku regulacji uwłaszczeniowej przeprowadzonej w prowincji poznańskiej miasto przestało być własnością książąt Radziwiłłów.
Lata 1845–1914.
Za symboliczną cezurę między okresem „niemieckim” i okresem „polskim” w historii miasta można uznać założenie w roku 1845 Królewskiego Katolickiego Gimnazjum Męskiego. Wzniesione wysiłkiem społecznym szybko stało się najlepszą „kuźnią kadr” i ostoją walki z germanizacją – nazywano je „Polskim Atenami” i „Wielkopolską Szkołą Edukacji Narodowej”. Działały liczne organizacje narodowościowe. Ostrowianie brali aktywny udział w Wiośnie Ludów i powstaniu wielkopolskim.
W latach 1874–1876 więziony był w ostrowskim więzieniu kardynał Mieczysław Ledóchowski, którego pomnik stoi dziś na placu przed konkatedrą.
W tym okresie bogate było również życie kulturalne i gospodarcze. W dziedzinie życia społecznego warto odnotować:
Najważniejsze nowe obiekty, zakłady, osiągnięcia gospodarcze tego okresu:
Intensywnie rozwijała się zabudowa. Kamienice nowo budowane były już bez wyjątku stylowe. W roku 1910 opracowano nowy plan zabudowy miasta, który przyczynił się do swego rodzaju boomu budowlanego w mieście. W 1887 z powiatu odolanowskiego wydzielono powiat ostrowski.
Bardzo ważnym czynnikiem miastotwórczym w tamtym okresie okazało się powstanie w Ostrowie węzła kolejowego. W 1875 roku uruchomiono pierwszą linię kolejową (Poznań – Kluczbork). W 1888 uruchomiono linię do Leszna, w 1894 do Skalmierzyc, w 1909 do Wrocławia. W roku 1913 odnotowano tutaj znaczący, jeden z największych w Poznańskiem, wzrost sprzedaży biletów.
Lata 1914–1918.
Przygraniczne położenie powodowało, że ostrowski garnizon odgrywał znaczącą rolę podczas I wojny światowej. Przez miasto kilkakrotnie przechodziły pochody wojsk: rosyjskich i pruskich. Pomimo tego samo miasto nie poniosło większych strat. Inaczej niż w Kaliszu, który w dniach 7–22 sierpnia 1914 roku został prawie całkowicie zniszczony na skutek działań wojsk pruskich (w tym także z garnizonu ostrowskiego), a na tamtejszym Wzgórzu Wiatracznym dokonano mordu na 80 cywilach (decymacja 800 zatrzymanych mężczyzn). 5 kompania 155 pułku piechoty (dowódcą pułkownik von Heise-Rothenburg) z Ostrowa wkroczyła do Kalisza już 2 sierpnia. Wkrótce na czele pozostałych kompanii wkroczył też mjr Preusker, którego obarcza się odpowiedzialnością za ten atak.
Republika Ostrowska.
Na miesiąc przed wybuchem powstania wielkopolskiego sformowano w Ostrowie pierwsze polskie oddziały („I Pułk Piechoty Polskiej”). 10 XI 1918 roku ogłoszono niezależność Ostrowa od władzy pruskiej, a następnie włączenie tego terenu do wolnej Rzeczypospolitej. Strona polska poleciła (pod naciskiem Prus) rozwiązać oddziały (21 XI 1918). Część żołnierzy została potem włączona w struktury stacjonującego w Szczypiornie kaliskiego Batalionu Pogranicznego, który wkrótce po wybuchu powstania wkroczył do miasta. O wydarzeniach związanych z Republiką Ostrowską opowiadają serial „Republika Ostrowska” (1986) oraz film pełnometrażowy (1988) „Republika Nadziei”. Na pamiątkę tamtych wydarzeń Święto Miasta Ostrowa obchodzone jest 10 listopada. Ostateczne wyzwolenie nastąpiło 31 grudnia 1918 roku.
Lata 1918–1939.
Lata międzywojenne są okresem największej prosperity miasta – dynamikę rozwoju Ostrowa porównywano do samej Gdyni (na pocz. lat 30. 2. miejsce w kraju pod względem szybkości rozbudowy – za Polską Agencją Telegraficzną). Powiększono obszar miasta, znacznie zwiększyła się liczba ludności. W 1920 roku nadano urzędową nazwę miasta – Ostrów Wielkopolski, choć często używano też nazwy potocznej – Ostrów Poznański. Pierwszym burmistrzem został Stefan Rowiński (endecja). Najważniejsze osiągnięcia tego okresu to:
Burmistrzami byli wówczas:
Starostami powiatu ostrowskiego w latach 1919–1939 byli:
W roku 1932 powiat odolanowski został przyłączony do ostrowskiego. W roku 1934 poszerzono granice miasta.
Do początków lat 20. stacjonował w Ostrowie złożony z ochotników 221. Pułk Piechoty, w którym służyli m.in. Jarosław Iwaszkiewicz i Aleksander Wat.
Ostrów wizytowali w latach wojennych m.in.:
Lata 1939–1945.
Ostrów należał do najważniejszych ośrodków konspiracji w Wielkopolsce. Po rozbiciu przez gestapo w 1941 r. struktur poznańskich Okręgu ZWZ jego siedziba została, na wniosek Wacława Koteckiego, przeniesiona do Ostrowa, stąd też prowadzono odbudowę struktur Związku dla całego Poznańskiego (kierowali nią m.in. mjr Jan Kamiński i płk Henryk Kowalówka). Tutaj, w 1941 r. zasady działania konspiracji w Wielkopolsce ustalali gen. Tadeusz Bór-Komorowski oraz dowódcy wielkopolscy. W mieście aktywne było podziemie harcerskie – Szare Szeregi ("Dziennik Harcerza i Szarotki"). Ostrowski 60 Pułk Piechoty uczestniczył m.in. w bitwie nad Bzurą i obronie Warszawy.
Władzę w okresie okupacji sprawowali:
Wysiedlono ok. 5,5 tysiąca z ok. 30 tysięcy mieszkańców miasta, w tym (do getta Litzmannstadt) liczącą 66 ludzi mniejszość żydowską (część czasowo osadzono w obozie na Majdanie). Wielu szanowanych przedstawicieli ostrowskiej społeczności wywieziono lub zamordowano (m.in. 14 grudnia 1939 roku w Lasku Winiarskim pod Kaliszem, zob.: zbrodnia w Winiarach). Na tzw. Majdanie znajdował się obóz pracy, w którym śmierć poniosło 198 jeńców. Hitlerowcy zdążyli jeszcze wybudować w obrębie dzielnicy Piaski-Szczygliczka krematorium (istniało zdewastowane do lat 60.).
Zlikwidowana została cała dzielnica żydowska (Zielony Rynek) z wyjątkiem zamienionej na magazyn synagogi. Na jej miejscu założono park, do budowy którego używano macew z nowego cmentarza żydowskiego. Z tego okresu pochodzi Park Miejski oraz osiedla dla niemieckich pracowników z Rzeszy i ze wschodu zwane "Heimstetami" (na Krępie i przy ul. Żwirki). Przebudowany został też ostrowski węzeł kolejowy (przystosowanie do zwiększonego ruchu pociągów). Do tych prac wykorzystywano więźniów z ostrowskiego obozu pracy oraz utworzono firmę budowlaną Adamek przy ul. Odolanowskiej (do budowy osiedli).
Burmistrzami miasta mianowano kolejno: znanego ostrowskiego przemysłowca, nastawionego pokojowo do Polaków Waltera Hirscha oraz zdecydowanie antypolskiego Willy’ego Kemnitza.
Okupacja hitlerowska zakończyła się z dniem 23 stycznia 1945 roku (choć ostatnie walki trwały jeszcze 25 stycznia) w wyniku akcji „Burza”. Już 23 stycznia 1945 roku mieszkańcy Ostrowa utworzyli pierwsze, niezależne jeszcze od rządu lubelskiego, władze (Tymczasowy Komitet Miasta i Powiatu) czuwające nad administrowaniem miastem, aprowizacją oraz bezpieczeństwem mieszkańców.
25 stycznia przybył do Ostrowa jego sowiecki komendant wojenny, major Fieczin. 26 stycznia zadecydował on o desygnowaniu na stanowiska burmistrza i starosty przedstawicieli rządu komunistycznego, przy czym przedstawicieli PPR – wobec braku kadr – sprowadzono z zewnątrz.
Wokół Ostrowa w dalszym ciągu działały niekomunistyczne grupy zbrojne – Wielkopolska Samodzielna Grupa Ochotnicza „Warta” (ok. 10 tysięcy żołnierzy w regionie wielkopolskim) oraz koordynowane przez nią grupy: „Otta” (150 ludzi), „Murata” (40 ludzi, do listopada 1948), „Korona” (6 ludzi), „Rudka” (12 ludzi), „Szarego” (60 ludzi), a także jednostka „Błyska” – ponad stuosobowy, dobrze uzbrojony i zmotoryzowany oddział, który został rozbity 22 października 1945 roku, w ciężkiej bitwie pod Odolanowem.
Lata 1945–1989.
Burmistrzem w roku 1945 został Idzi Zemski (1945–1948). W 1948 stanowisko burmistrza zastąpiono urzędem prezydenta miasta. Został nim Władysław Prętkowski (1948–1949). Od 1950 władzę w Ostrowie sprawowali przewodniczący Prezydium Miejskiej Rady Narodowej.
Stefan Cajdler 1950–1954
Stanisław Chojdak 1954–1957
Sylwester Walczak 1957–1958
Marian Gilarski 1958–1969
Janusz Garbacz 1969–1973
Józef Czubak 1973-1975.
Ponownie stanowisko prezydenta przywrócono w roku 1975. Funkcję tę sprawowali w omawianym okresie:
Lech Makowski 1975–1977
Grzegorz Woźny 1977–1985
Jerzy Świątek 1985-1990.
Był to okres intensywnej rozbudowy miasta, jednak trudno ocenić go jako pozytywny ze względu na chaotyczność zabudowywania, powiązaną z poważnymi uszczerbkami w substancji zabytkowej, nierozsądną gospodarką komunalną i poważnym niedoinwestowaniem w różne dziedziny (przede wszystkim edukacja, infrastruktura i kultura). . , przeniesiono do miasta wojewódzkiego jedyny tytuł prasowy („Południowa Wielkopolska”), zlikwidowano II Liceum, . . .
Na korzyść tego okresu świadczą osiągnięcia z różnych dziedzin takie jak:
w tym w dziedzinie kultury:
W lipcu 1980 roku Ostrów należał do pierwszych i najważniejszych ośrodków strajkowych, a na I Krajowym Zjeździe Delegatów NSZZ „Solidarność” w Gdańsku, w 1981 roku, delegat z Ostrowa, Henryk Siciński, zainicjował uchwalenie "Posłania do ludzi pracy Europy Wschodniej".
W latach 1981–1982 w Ostrowie znajdował się obóz dla internowanych.
Od roku 1989.
W 1999 roku przywrócono powiaty, powiększono też zakres działania prezydentów miasta. Do dnia dzisiejszego funkcję tę sprawowali:
Przywrócenie samorządności otwarło miastu nowe perspektywy. Najważniejsze osiągnięcia Ostrowa i jego mieszkańców w III RP to:
Za osiągnięcia w dziedzinie gospodarowania finansami i mieniem komunalnym miasto otrzymało w okresie 1990–2002 wiele wyróżnień, m.in. Najlepsza Gmina III Rzeczypospolitej, Profesjonalna Gmina – przyjazna inwestorom i in. Zdolność kredytowa samorządu Ostrowa w latach 1997–2002 była oceniana na wysokim poziomie „A-”, a rozwiązania stosowane wówczas w mieście uznane zostały za modelowe i nazwane tzw. „ostrowskim modelem zarządzania”.
W ciągu dwudziestu lat utworzono w Ostrowie 5 filii uczelni wyższych, na których studiuje ok. 2000 tysięcy studentów. Założone zostało 24 sierpnia 2006 Stowarzyszenie Edukacji Akademickiej w Ostrowie Wielkopolskim, skupiające przedstawicieli środowiska naukowego Politechniki Wrocławskiej i społeczności lokalnej.
Stopa bezrobocia utrzymuje się na wysokim poziomie (19,8% na początku roku 2004, 16,3% 30 czerwca 2006). Dotyczy ono głównie zwolnionych na skutek upadłości bądź restrukturyzacji pracowników przemysłu elektromaszynowego. Decydująca o sytuacji gospodarczej Ostrowa w ostatnim piętnastoleciu była też likwidacja Jednostki Wojskowej 1956 oraz to, że przez cały ten czas udało się sprowadzić do miasta, pomimo przodowania w rankingach ekonomicznych, zaledwie dwóch znaczących inwestorów (General Motors – Delphi Harrison Thermal Systems oraz PKN Orlen).
Dworzec Ostrów Wielkopolski został w 2006 r. włączony w sieć PKP „Dworce kolejowe”. 
Bardzo pozytywnie na tym tle wypadają liczne nowe inicjatywy kulturalne i naukowe, a wśród nich: Ostrowski Festiwal Nauki (II edycja pod patronatem honorowym Ministra Nauki i Szkolnictwa Wyższego), działalność Południowowielkopolskiej Grupy Ogólnopolskiego Towarzystwa Ochrony Ptaków, publikacje związane z obchodami 600-lecia miasta i nie tylko – "Bedeker Ostrowski" Marka Olejniczaka (PTTK Ostrów 2004), "Ostrów pod znakiem pegaza" Witolda Banacha (Muzeum Miasta 2005), monografia ostrowskiej AK Edmunda Jakubka i in.
Przynależność administracyjna Ostrowa.
Przynależność do jednostek administracyjnych:

</doc>
<doc id="132054" url="https://pl.wikipedia.org/wiki?curid=132054" title="Lluís Llach">
Lluís Llach

Lluís Llach i Grande (ur. 7 maja 1948 w Gironie) – kataloński pieśniarz.
Dzieciństwo spędził w Verges, dorastał w Figueres, studiował na uniwersytecie w Barcelonie. Tam zaczął działać w ruchu antyfrankistowskim, w grupie zwanej "Szesnastu Sędziów" ("Els Setze Jutges"), uderzającej swoją twórczością w reżim generała Franco. W marcu 1971 z powodu prześladowań zmuszony był opuścić Katalonię, do której powrócił w 1976.
W Polsce piosenki Lluísa Llacha spopularyzował Zespół Reprezentacyjny (płyta "Za nami noc..."). Piosenka "L'Estaca" (Pal) rozpoznawalna jest w Polsce dzięki napisanym przez Jacka Kaczmarskiego "Murom", piosence do tej samej melodii, inspirowanej "L'Estaca".
Pożegnalny koncert Lluís Llach zagrał w 2007 roku w Verges. Obecnie zajmuje się wyrobem win w rejonie Priorat jako współwłaściciel firmy Vall Llach. W 2015 został posłem do parlamentu katalońskiego z listy Republikańskiej Lewicy Katalonii, nadal działa na rzecz jej niepodległości.

</doc>
<doc id="132055" url="https://pl.wikipedia.org/wiki?curid=132055" title="Luis Llach">
Luis Llach



</doc>
<doc id="132056" url="https://pl.wikipedia.org/wiki?curid=132056" title="Franciszek Maksymilian Sobieszczański">
Franciszek Maksymilian Sobieszczański

Franciszek Maksymilian Sobieszczański (ur. 13 października 1814 w Bychawie, zm. 3 czerwca 1878 w Warszawie) – historyk, historyk sztuki, Warszawy, wydawca źródeł, encyklopedysta, cenzor.
Życiorys.
Po ukończeniu szkoły parafialnej w Horochowie na Wołyniu rozpoczął pracę jako uczeń ogrodnika w ogrodzie botanicznym Liceum Krzemienieckiego. W lipcu 1831 przedostał się do Królestwa Polskiego i wstąpił do oddziału powstańczego Samuela Różyckiego. Po upadku powstania przedostał się do Galicji. Pracował w dobrach hr. Tarnowskiego w Dzikowie jako lektor Tarnowskiego, a następnie został kierownikiem biblioteki dzikowskiej.
W 1834 rozpoczął pracę w krakowskiej drukarni Helcla. W latach 1837–1838 podróżował po Niemczech, Francji i Anglii. Po powrocie do Krakowa w sierpniu 1838 został aresztowany i przekazany Rosjanom. Osadzony w Cytadeli Warszawskiej, przyznał się do udziału w powstaniu i zgodził się na współpracę z carską policję w zamian za uwolnienie. W 1839 udał się do Belgii i Francji, aby na zlecenie Rosji śledzić działalność polskich uchodźców. Sporządził m.in. kilka memoriałów o działalności emigracji polskiej we Francji. Po zakończeniu współpracy z carską policją pracował w drukarni w Warszawie. Od 1846 pracował w Komitecie Cenzorskim, od 1854 jako starszy cenzor.
W latach 1857-1861 był redaktorem "Kalendarza" wydawanego przez Obserwatorium Astronomiczne w Warszawie. Był członkiem komitetu redakcyjnego "Tygodnika Ilustrowanego". Redagował dział geografii, archeologii i bibliografii pisarzy polskich w "Encyklopedii Powszechnej Orgelbranda". Jego nazwisko wymienione jest w I tomie z 1859 roku na liście twórców zawartości tej encyklopedii. W 1861 został prezesem Komitetu Cenzorskiego, w latach 1861–1863 był jednocześnie redaktorem „Dziennika Powszechnego”. W ostatnich latach życia zajmował się pracą naukową, publicystyczną i redakcyjną.
Poglądy.
Jako historyk był samoukiem. Uważał, że poznanie historyczne na charakter empiryczny, oparte jest bowiem na badaniach naukowych (przeciwstawiał się intuicjonizmowi historycznemu). Postulował wykorzystanie w badaniach archeologicznych metod nauk przyrodniczych, uważał, że archeolog powinien rekonstruować całość na podstawie zachowanych szczątków. Na podstawie zabytków archeologicznych doszedł do wniosku, że wszystkie ważniejsze grody Polski, Rusi, Czech i Pomorza istniały jeszcze przed chrześcijaństwem. Zajmował się historią sztuki; jego dwutomowa monografia "Wiadomości historyczne o sztukach pięknych w dawnej Polsce" (1847–1849) uchodzi za pierwszą syntezę historii sztuki polskiej.

</doc>
<doc id="132057" url="https://pl.wikipedia.org/wiki?curid=132057" title="Wojskowa Akademia Medyczna">
Wojskowa Akademia Medyczna

Wojskowa Akademia Medyczna im. gen. dyw. Bolesława Szareckiego (WAM) – nieistniejąca obecnie akademia wojskowa, działająca w latach 1957–2003 w Łodzi, która kształciła żołnierzy – oficerów wojskowej służby zdrowia (lekarzy, lekarzy-dentystów, farmaceutów, analityków medycznych i psychologów) dla potrzeb SZ PRL i SZ RP, ale także dla sił zbrojnych innych państw. W 1975 uczelni nadano imię gen. dyw. Bolesława Szareckiego.
Historia.
Formalne tradycje Wojskowej Akademii Medycznej wywodzą się z Wojskowej Szkoły Sanitarnej w Warszawie kształcącej oficerów służby zdrowia, utworzonej rozkazem ministra Spraw Wojskowych w 1922 roku. W 1925 szkołę tę połączono z Wojskowym Instytutem Sanitarnym i ze Szpitalem Ujazdowskim i przemianowano na Oficerską Szkołę Sanitarną. W 1928 roku szkołę przemianowano na Centrum Wyszkolenia Sanitarnego. Szkołę tę w roku 1930 włączono do nowo utworzonego Centrum Wyszkolenia Sanitarnego w Warszawie (na Centrum to składały się: Komenda, Szkoła Podchorążych Sanitarnych i Szpital Szkolny). Szkoła ta funkcjonowała pod tą nazwą i w takiej formie organizacyjnej, aż do wybuchu II wojny światowej. Ogółem w przedwojennych wojskowych szkołach medycznych przeszkolono blisko 500 oficerów-lekarzy. Około 120 z nich poległo w czasie wojny, a wielu z nich było ofiarami zbrodni w Katyniu, Starobielsku i Ostaszkowie (jednostki medyczne należały zwykle do służb tyłowych, znajdujących się na terenach zajętych podczas wojny obronnej 1939 przez Armię Czerwoną). 35 absolwentów wojskowych szkół medycznych zostało odznaczonych Krzyżem Virtuti Militari za męstwo na polach bitewnych.
Po upadku Rzeczypospolitej Polskiej w 1939, na alianckim Zachodzie Europy powstawały polskie ośrodki kształcące kadry medyczne dla Polskich Sił Zbrojnych na Zachodzie. Należały do nich: Centrum Wyszkolenia Sanitarnego działające w Coëtquidan i w Combourg we Francji (listopad 1939 – czerwiec 1940), Obóz Uniwersytecki dla żołnierzy polskich z 2 Dywizji Strzelców Pieszych w Winterthur w Szwajcarii, którzy studiowali na Wydziale Medycznym Uniwersytetu w Zurychu (1940–1946) oraz Polski Wydział Lekarski na Uniwersytecie w Edynburgu w Szkocji (1941–1949). Ogółem dyplomy lekarskie w Szwajcarii i Szkocji zdobyło ponad 300 lekarzy wojskowych, a 35 obroniło prace doktorskie.
W 1944 utworzono na Uniwersytecie Marii Curie-Skłodowskiej w Lublinie Katedrę Medycyny Wojskowej, która działała do 1946 roku. Jej funkcje przejęła założona w tym samym roku w Łodzi Wojskowo-Medyczna Szkoła Felczerów. W roku 1950 utworzono przy łódzkiej Akademii Medycznej specjalny Fakultet Wojskowo-Medyczny, spełniający rolę zalążka przyszłej Akademii Wojskowej, kształcący lekarzy wojskowych.
W dniu 19 maja 1958 na podstawie uchwały nr 477/57 Rady Ministrów z 7 listopada 1957 Minister Obrony Narodowej wydał rozkaz Nr 03/Org. powołujący WAM od 1 lipca 1958. W początkach swej działalności Akademia w znacznej mierze korzystała z zasobów (personelu, katedr, zakładów i klinik) cywilnej Akademii Medycznej w Łodzi. Bazą kliniczną WAM stały się Centralne Szpitale Kliniczne MON w Łodzi (I CSK WAM w Łodzi przy ul. Żeromskiego i II CSK WAM przy ul. Szaserów w Warszawie). Proces usamodzielniania się Akademii Wojskowej pod względem struktury naukowo-dydaktycznej i etatowej trwał do około 1968 roku. W latach 70. XX w. i 80. XX w. Akademia rozwijała własną kadrę i bazę naukowo-dydaktyczną i budowała swoją pozycję dydaktyczną i naukową tak w kraju, jak i za granicą. Posiadała również Muzeum Polskiej Wojskowej Służby Zdrowia, działające do dziś przy Uniwersytecie Medycznym w Łodzi.
Program kształcenia studentów WAM obejmował przedmioty medyczne w pełnym zakresie przewidzianym dla odpowiednich wydziałów uczelni medycznych, przedmioty ogólnowojskowe oraz wojskowo-medyczne. Studenci WAM kształcili się jako podchorążowie . Studia medyczne odbywali także, po zdaniu egzaminów wstępnych, żołnierze zawodowi w określonym przedziale wiekowym. Znaczącą rolę w procesie dydaktyczno-wychowawczym realizowanym w WAM odgrywała kadra profesorska rekrutująca się jeszcze z czasów przedwojennych, a tradycje poprzedniczek WAM były kultywowane w mniej lub bardziej oficjalny sposób.
W dniu 9 maja 1975 roku weszła w życie uchwała Nr 76 Rady Ministrów z dnia 29 kwietnia 1975 roku w sprawie nadania Wojskowej Akademii Medycznej imienia generała dywizji Bolesława Szareckiego.
W 1992 roku na terenie WAM odbyła się uroczystość z udziałem absolwentów przedwojennych szkół wojskowo-medycznych, Ministra Obrony Narodowej RP oraz przewodniczącego ds. Duszpasterstwa Służby Zdrowia kard. Fiorenzo Angeliniego z Watykanu, w trakcie której w sposób formalny przekazano do łódzkiej uczelni tradycje, dokumenty i pamiątki wojskowych uczelni medycznych z czasów przedwojennych oraz tych, które funkcjonowały w okresie wojny (m.in. zmieniono odznaki absolwenckie WAM, których forma nawiązywała do odznak przedwojennych).
Restrukturyzacja od lat 90. XX w. Sił Zbrojnych RP, zwłaszcza zaś ich redukcja liczebna, wymusiła poważne zmiany w Akademii. Zmniejszano liczbę jednostek organizacyjnych, liczbę etatów (w tym etatów naukowych i dydaktycznych), zredukowano poważnie limity naboru na studia. Równocześnie obniżano budżet uczelni.
W obliczu wszystkich tych cięć i ograniczeń pod koniec lat 90. XX w. przekształcono WAM w uczelnię wojskowo-cywilną otwierając w latach 1998–1999 dwa zaoczne kierunki studiów dla słuchaczy cywilnych: zdrowie publiczne oraz fizjoterapia. Wkrótce Ministerstwo Obrony Narodowej wprowadziło radykalną reformę wyższego szkolnictwa wojskowego. Dla Akademii reforma ta sprowadzała się praktycznie do jej likwidacji, ponieważ zdecydowano o wstrzymaniu resortowego systemu kształcenia lekarzy wojskowych. W wyniku tych decyzji, chcąc utrzymać akademicki status uczelni i nie zaprzepaścić kilku dziesięcioleci pracy naukowej władze WAM podjęły w pierwszym półroczu 2002 roku rozmowy z władzami cywilnej Akademii Medycznej w Łodzi w sprawie utworzenia po połączeniu obu uczelni wspólnego Uniwersytetu Medycznego. Projekt ten został zrealizowany z powodzeniem i od roku 2003 Wojskowa Akademia Medyczna przestała istnieć (równocześnie w ramach swoistej fuzji obu uczelni zlikwidowano cywilną łódzką Akademię Medyczną) po wykształceniu przez 44 lata funkcjonowania sześciu tysięcy oficerów medycyny wojskowej – lekarzy, lek. stomatologów i farmaceutów (oraz przez krótki czas także psychologów klinicznych). Działalność Wojskowej Akademii Medycznej jest obecnie kontynuowana przez Wydział Wojskowo-Lekarski Uniwersytetu Medycznego w Łodzi, który w programie nauczania uwzględnia specyfikę potrzeb medycznych służb mundurowych, jak również statutowo przejął dotychczasowe tradycje wojskowych uczelni medycznych.
W marcu 2006 podjęto przygotowania do utworzenia przy Wydziale Wojskowo-Lekarskim UM kompanii akademickich podchorążych – studentów UM, organizacyjnie w oparciu o Centrum Szkolenia Wojskowych Służb Medycznych w Łodzi – popularnie nazwane „mini-WAM-em”, a utworzone na bazie tego, czego nie wchłonął powstający Uniwersytet Medyczny – oraz o Wyższą Szkołę Oficerską Wojsk Lądowych im. gen. Tadeusza Kościuszki. Przyświeca mu "de facto" idea powrotu do poprzednich idei kształcenia wojskowej kadry medycznej i spowodowana fiaskiem koncepcji powoływania do wojska cywilnych lekarzy (lansowanej w czasie restrukturyzacji WAM i AM), w obliczu trudności w zapewnieniu właściwej opieki medycznej w jednostkach wojskowych, zwłaszcza podczas operacji zagranicznych SZ RP. W roku akademickim 2008/2009 do obiektów przy pl. gen. Józefa Hallera w Łodzi wrócili studenci medycyny w mundurach. Są oni studentami Wydziału Wojskowo-Lekarskiego, którzy zdecydowali się podpisać umowę z MON.
Odznaki pamiątkowe i absolwenckie

</doc>
<doc id="132058" url="https://pl.wikipedia.org/wiki?curid=132058" title="Miasta w Boliwii">
Miasta w Boliwii

Według danych oficjalnych pochodzących z 2010 roku Boliwia posiadała ponad 50 miast o ludności przekraczającej 10 tys. mieszkańców. Ludność miejska stanowi 51,4% ogółu mieszkańców Boliwii. Znajduje się tutaj jednak kilka miast, które przekraczają pół miliona mieszkańców. Największym miastem kraju jest Santa Cruz, która dzięki dynamicznemu rozwojowi demograficznemu w latach 90. XX wieku przegoniła stolicę kraju La Paz i jako jedyne miasto liczyło ponad milion mieszkańców; 3 miasta z ludnością 500÷1000 tys.; 6 miast z ludnością 100÷500 tys.; 6 miast z ludnością 50÷100 tys.; 7 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Boliwii.
Największe miasta w Boliwii według liczebności mieszkańców (stan na 01.07.2010):
Największe aglomeracje w Boliwii.
Największe aglomeracje w Boliwii według liczebności mieszkańców (stan na 01.07.2010):

</doc>
<doc id="132063" url="https://pl.wikipedia.org/wiki?curid=132063" title="Czarna Ręka (Serbia)">
Czarna Ręka (Serbia)

Czarna Ręka (serb. Црна рука / Crna Ruka) – serbska organizacja konspiracyjna założona w sierpniu 1901 w Belgradzie przez grupę serbskich nacjonalistów, w tym oficerów serbskiej armii. 22 maja 1911 ci sami oficerowie założyli organizację „Zjednoczenie albo Śmierć” ("Ujedinjenje ili Smrt"), choć zwyczajowo używano starej nazwy „Czarna Ręka”. Najgłośniejszą akcją organizacji był zamach na arcyksięcia Franciszka Ferdynanda, który doprowadził do wybuchu I wojny światowej.
Organizacją kierował płk Dragutin Dimitrijević ps. „Apis”, szef serbskiego wywiadu wojskowego. W jej skład wchodzili: Ilija Radivojević, Bogdan Radenković, Čedomiľ A. Popović, Velimir S. Vemić, Vojislav Tankosić, Ilija M. Jovanović, Milan Vasić i Milan G. Milovanović. Jej programem było wyzwolenie Serbów spoza Serbii (czyli z Austro-Węgier i Imperium Osmańskiego) i zjednoczenie wszystkich ziem serbskich w ramach Królestwa Serbów. Program ten zawierał się w jej oficjalnej nazwie z 1911 roku – „Zjednoczenie albo śmierć”. „Czarna Ręka”, z centralą w Belgradzie, zajmowała się propagandą oraz organizowała walkę przeciw Austro-Węgrom na terenie Bośni. W jej szeregach w 1914 było ok. 2500 osób, głównie młodych oficerów, ale także i cywili.
W nocy z 28 na 29 maja 1903 roku grupa oficerów należących do organizacji dokonała ataku na Stary Pałac w Belgradzie, gdzie zamordowali króla Aleksandra I i jego żonę za rzekomą uległość wobec Austro-Węgier. W 1911 podjęto nieudaną próbę zamordowania cesarza Franciszka Józefa, a potem austriackiego gubernatora Bośni gen. Oskara Potiorka.
28 czerwca 1914 „Czarna Ręka” przeprowadziła udany zamach na następcę tronu austriackiego Franciszka Ferdynanda. Wykonawcami byli zamachowcy z organizacji Młoda Bośnia, a bezpośrednio Gawriło Princip. Zamach ten był bezpośrednim pretekstem do wybuchu I wojny światowej.
Książę Aleksander, głównodowodzący armii serbskiej, widząc rosnące wpływy organizacji, postawił przywódców Czarnej Ręki przed sądem za próbę dokonania przewrotu. 23 maja 1917 sąd uznał Dimitrijevicia za winnego zdrady i skazał na śmierć. Wyrok wykonano 27 czerwca 1917 w Salonikach.

</doc>
<doc id="132064" url="https://pl.wikipedia.org/wiki?curid=132064" title="Niemieckie obozy koncentracyjne">
Niemieckie obozy koncentracyjne



</doc>
<doc id="132067" url="https://pl.wikipedia.org/wiki?curid=132067" title="ORP Ryś (1929)">
ORP Ryś (1929)

ORP Ryś – pierwszy polski okręt podwodny formalnie przyjęty do służby w Marynarce Wojennej, jednostka minowo-torpedowa typu "Wilk" służąca w polskiej flocie w latach 1931-1955. Zwodowany 22 kwietnia 1929 roku we Francji, uczestniczył w wojnie obronnej 1939 roku, biorąc udział w działaniach podwodnych na Bałtyku. Wielokrotnie atakowany przez okręty i lotnictwo przeciwnika, w nocy z 3 na 4 września przeprowadził nieudany atak torpedowy na niezidentyfikowaną jednostkę pływającą. Wobec wyczerpania psychicznego załogi nieustannymi atakami, licznych uszkodzeń okrętu oraz braku paliwa w ilości wystarczającej na wydostanie się z Bałtyku, dowodzący okrętem kmdr ppor. Aleksander Grochowski podjął decyzję o zawinięciu do portu neutralnego w Szwecji.
18 września 1939 roku okręt wpłynął do Stavsnäs, po czym został internowany i odholowany do Mariefred, gdzie pozostał do końca wojny. Powrócił do Polski w 1946 roku, pełnił służbę operacyjną na Morzu Bałtyckim, a następnie został przesunięty do służby szkoleniowej, którą pełnił do 8 września 1955 roku, po czym został złomowany. ORP „Ryś” był pierwszą jednostką o tej nazwie w Marynarce Wojennej.
Budowa okrętu.
Na początku lat 20. XX wieku pomyślnie rozwijała się współpraca Polski z Francją, zwłaszcza z jej marynarką wojenną. Działająca w Polsce w latach 1924-1927 Francuska Misja Wojskowa, starała się przenieść na polski grunt dorobek francuskiej myśli wojskowej i morskiej. W kwietniu 1926 roku została podpisana w Paryżu umowa na dostawę dwóch kontrtorpedowców i trzech okrętów podwodnych. O ile powierzenie Francji budowy niszczycieli spotkało się z pewną krytyką, z powodu braku większych tradycji Francji w budowie jednostek tej klasy, o tyle kraj ten należał do światowych pionierów budowy okrętów podwodnych. Tym niemniej według wielu opinii, powierzając budowę okrętów Francji, kierowano się przede wszystkim względami politycznymi i o zamówieniu dwóch niszczycieli typu "Wicher" i trzech okrętów podwodnych typu "Wilk" zdecydował nacisk ze strony Ministerstwa Spraw Zagranicznych na Ministerstwo Spraw Wojskowych. Można zatem przyjąć, że celem było uzyskanie poparcia Francji dla Polski w sprawach gospodarczych i politycznych. Wydaje się, że zasadność krytyki tych zamówień znajduje potwierdzenie w kryzysie zaufania do francuskiego sprzętu i uzbrojenia, jaki pojawił się w latach 1933-1934, głównie na podstawie negatywnej oceny wartości taktyczno-technicznej niszczycieli i okrętów podwodnych. Dodatkowym usprawiedliwieniem zamówienia okrętów we Francji były stosunkowo chłodne w tym czasie stosunki polityczne z Wielką Brytanią.
Budowę okrętu ORP „Ryś” powierzono stoczni Ateliers et Chantiers de la Loire w Nantes. Przyjęty do budowy projekt stanowił powiększoną wersję francuskich dwukadłubowych okrętów typu "Saphir". Stępkę pod okręt położono 28 maja 1927 roku, wodowanie zaś nastąpiło 22 kwietnia 1929 roku. Rozkazem z 25 października 1929 roku Kierownictwo Marynarki Wojennej wyznaczyło komisję do odbioru ORP „Ryś”, której przewodniczącym został kmdr Czesław Petelenz. Po wyposażeniu okrętu i zakończeniu testów stoczniowych i morskich, jednostkę uroczyście przyjęto do służby w Marynarce Wojennej 2 sierpnia 1931 roku, rozkazem Ministra Spraw Wojskowych marszałka Polski Józefa Piłsudskiego. Pierwszym dowódcą okrętu został kpt. mar. Edward Szystowski.
Konstrukcja i uzbrojenie.
ORP „Ryś” był dwukadłubowym okrętem minowo-torpedowym, zdolnym do prowadzenia działań zarówno na małych akwenach morskich, jak i w wodach oceanicznych. Był przedstawicielem podwodnych stawiaczy min typu "Wilk". Przy długości 77,95 metra i szerokości kadłuba wynoszącej 5,45 metra, zanurzenie okrętu na powierzchni wynosiło 4,2 metra. Okręt wypierał na powierzchni 980 ton wody, wyporność zaś w zanurzeniu wynosiła 1248 ton. Dopuszczalna konstrukcyjna głębokość zanurzenia wynosiła prawdopodobnie 80 metrów, choć niektóre źródła wskazują na głębokość 100 metrów. Obie wielkości nie odbiegały przy tym od ówczesnych standardów.
System napędowy okrętu składał się z dwóch ośmiocylindrowych silników wysokoprężnych typu Normand Vickers o łącznej mocy 1800 KM (1324 kW) przy 390 obr./min i dwóch silników elektrycznych o łącznej mocy 1200 KM (883 kW) produkcji Societée Alsacienne de Constructions Mecaniques, Belfort (110 V, 250 obr./min) z dwiema bateriami akumulatorów po 100 ogniw każdy, napędzających dwa wały napędowe. Układ taki zapewniał maksymalną prędkość nawodną 14 węzłów, pod wodą zaś 9 węzłów oraz duży zasięg nawodny wynoszący 7000 mil morskich przy prędkości 7,5 węzła oraz 100 mil morskich w zanurzeniu, przy prędkości 5 węzłów. Uzbrojenie okrętu stanowiło 1 działo kalibru 100 mm Schneider wz. 1917 (L/40), do roku 1935 armata przeciwlotnicza 40 mm Vickers (L/40), od 1935 roku zaś nkm plot. kalibru 13,2 mm Hotchkiss wz.30 (L/76) (1 x II).Uzbrojenie główne okrętu stanowiło 6 wyrzutni torpedowych (4 na dziobie i jedna podwójna wyrzutnia na podstawie zewnętrznej) z 10 torpedami wz. 1924V oraz 40 min typu SM-5 – po pięć sztuk w dwóch rufowych aparatach minowych i 30 sztuk w przedziale minowym. W praktyce, wszystkie okręty typu "Wilk" zabierały mniej min, aby ułatwić obsługę urządzeń. Natomiast w warunkach bojowych, ze względów bezpieczeństwa, zabierano 30 min do przedziału minowego, gdyż miny znajdujące się w aparatach minowych (2 razy po 5 sztuk) powinny być uzbrojone, co znacznie obniżało bezpieczeństwo okrętu w przypadku ataku sił ZOP przeciwnika. Układ minowy odbiegał więc konstrukcyjnie od swojego, uważanego za bardzo niezawodny, francuskiego pierwowzoru Normand-Fenaux – składającego się z 20 pionowych wyrzutni umieszczonych w zbiornikach balastowych po 10 na każdej stronie okrętu, z których każda mieściła 2 miny ułożone jedna nad drugą.
Znaczącym mankamentem okrętu był brak aparatów podsłuchowych (szumonamierników-peryfonów), co poważnie obniżało poziom bezpieczeństwa okrętu oraz jego sprawność bojową. Jak natomiast wszystkie okręty swojego typu, wyposażony był w urządzenie ŁS („aparat strzału dyskretnego”), które umożliwiało strzelanie torpedami z zanurzonego okrętu bez tworzenia się pęcherzy powietrznych zdradzających pozycję jednostki. Podobnie jak wszystkie przedwojenne polskie okręty podwodne, także „Rysia” charakteryzował bardzo krótki czas zanurzenia, wynoszący niespełna 50 sekund, co w sytuacji awaryjnej wydatnie podnosiło szansę na uniknięcie skutecznego ataku wroga. Dla porównania, wydzierżawiony od Wielkiej Brytanii ORP „Jastrząb”, miał przed modernizacją po przybyciu do Anglii ze Stanów Zjednoczonych czas zanurzenia sięgający 2 minut.
Przebieg służby.
ORP „Ryś” był pierwszym okrętem podwodnym pełniącym służbę w Marynarce Wojennej. W lipcu 1931 roku zostały zakończone próby morskie. Polska bandera została uroczyście podniesiona 2 sierpnia, a 19 sierpnia ORP „Ryś” przypłynął do Gdyni. W tym samym roku okręt został wcielony do grupy okrętów podwodnych wraz z okrętami OORP „Żbik” i „Wilk”. Grupą tą dowodził kapitan mar. Adam Mohuczy. W latach 1932-1935 ORP „Ryś” odbywał liczne ćwiczenia, jak również złożył kilka wizyt kurtuazyjnych, m.in. w Tallinnie i Helsinkach. W tym też okresie nastąpiła zmiana na stanowisku dowódcy. Kapitan Edward Szystowski, który był także pilotem, został przeniesiony w 1933 roku do lotnictwa Marynarki Wojennej, a jego następcą na stanowisku dowódcy „Rysia” został kapitan mar. Andrzej Łoś. Według Mariusza Borowiaka, w lutym 1936 roku okręt odbywający rozpoznanie w Zatoce Fińskiej, miał zostać wytropiony przez dwa radzieckie niszczyciele i zmuszony do wynurzenia i udania się do Kronsztadu w celu złożenia wyjaśnień, po czym wrócił do Gdyni. Prawdziwość informacji o tym zdarzeniu budzi jednak poważne wątpliwości, wobec braku ich potwierdzenia w archiwach polskich i radzieckich, oraz zalodzenia Zatoki Fińskiej o tej porze roku. 1 kwietnia eksplodowała jedna z baterii akumulatorów, raniąc 14 marynarzy. W wyniku tego incydentu dowódca dywizjonu okrętów podwodnych, komandor porucznik Eugeniusz Pławski został usunięty ze stanowiska. Doszło także do zmiany na stanowisku dowódcy okrętu. Andrzej Łoś został zastąpiony przez kapitana mar. Aleksandra Grochowskiego. Lata 1937-1938 to rutynowe ćwiczenia, a także wizyty w zagranicznych portach.
W związku z niemieckimi przygotowaniami wojennymi, 18 marca 1939 roku „Ryś” wraz z całym Dywizjonem Okrętów Podwodnych został postawiony w stan podwyższonej gotowości bojowej. Nieco później, po zajęciu przez Niemcy Kłajpedy, dowództwo floty postanowiło rozpocząć prowadzenie rozpoznania niemieckiej żeglugi na trasie z Rzeszy do Prus Wschodnich oraz systematyczną obserwację Zatoki Gdańskiej. W związku z ogłoszeniem 23 marca przez polski rząd częściowej mobilizacji wojsk, w tym na „Rysiu” oraz innych okrętach podwodnych i nawodnych, uzupełniono zapasy amunicji, paliwa i suchego prowiantu, oficerom zaś i marynarzom wstrzymano urlopy i nakazano zabrać na okręt rzeczy osobiste. W tym okresie wszystkie jednostki dywizjonu uczestniczyły w intensywnych ćwiczeniach w Zatoce Gdańskiej i na południowym Bałtyku. Ćwiczono pływanie i manewrowanie w położeniu nawodnym i podwodnym, na różnych głębokościach oraz przy różnych prędkościach, wykonywano także strzelania torpedowe i artyleryjskie do celów morskich i powietrznych. Prowadzono także działania rozpoznawcze w pobliżu niemieckiej bazy w Piławie. Od maja 1939 roku zaczęła obowiązywać w całej flocie sześciogodzinna gotowość. W związku z zarządzeniem 24 sierpnia przez komandora porucznika Aleksandra Mohuczego, dowódcę dywizjonu, pełnej gotowości bojowej, załogi okrętów w ciągu kilku godzin uzupełniły na jednostkach zapasy paliwa, amunicji, torped, żywności i innych środków niezbędnych do prowadzenia walki na morzu przez 42 dni. Marynarze zobowiązani zostali do szybkiego przeprowadzenia przeglądu mechanizmów głównych i pomocniczych oraz systemów okrętowych i uzbrojenia. W sierpniu 1939 roku ORP „Ryś” został przebazowany na Hel, co miało na celu rozczłonkowanie polskich sił podwodnych między dwie główne bazy w obliczu nieuchronnie zbliżającej się wojny.
II wojna światowa.
Datowany na 30 marca 1939 roku rozkaz Nr 2 dowództwa na wypadek wojny, wyznaczał rejony atakowania okrętów i transportów nieprzyjaciela w celu zadania mu jak największych strat. Obok trzech innych okrętów – „Sępa” nie było jeszcze wówczas w kraju – wykonać miał go również „Ryś”, pod warunkiem otrzymania sygnału „Burza”. Zgodnie z tym rozkazem dywizjon postawić miał stałe i ruchome zagrody minowe na przypuszczalnych szlakach komunikacyjnych przeciwnika. „Ryś” wraz z pozostałymi okrętami swojego typu, postawić miał zagrody minowe, jednak przystąpienie do ich stawiania wymagało otrzymania odrębnego rozkazu. Rozkaz operacyjny Nr 8/G (którego wykonanie uzależnione było do otrzymania sygnału „Znak”) z 7 kwietnia 1939 roku nakazywał dywizjonowi (cztery okręty) utworzenie „zagrody stałej” na przedpolu bazy (Hel-Gdynia) i Gdańska oraz obserwację i natychmiastowe meldowanie o zauważonych ruchach nieprzyjaciela. Rejon działań obejmował Zatokę Gdańską, ograniczona od północy równoleżnikiem 54º54’ N, od zachodu południkiem przechodzącym przez Jezioro Żarnowieckie (granica polsko-niemiecka) i od wschodu południkiem 19º20’ E [O] (granica gdańsko-niemiecka). Rozkaz ten dotyczył operacji przeciwko niemieckiej próbie zmiany statusu Wolnego Miasta Gdańsk, przy czym zakładano, że taka próba nie jest równoznaczna z wojną polsko-niemiecką. Rozkaz zakładał współdziałanie z flotą nawodną w operacji przeciwko Gdańskowi (Operacja X). Uzupełnieniem „Znaku” był komunikat minowy „Morwa” z kwietnia 1939 roku. Zawierał on współrzędne geograficzne pod oznaczeniami literowymi od „A” do „I”. Poszczególne litery oznaczały pojedyncze zagrody minowe, postawione w jednej linii (zanurzenie min określono na 3 metry). Kolejnym rozkazem był rozkaz minowy „Mazur” z 26 maja 1939 roku. Podzielono go na trzy sygnały wykonawcze: „Mazur Jeden”, „Mazur Dwa” i „Mazur Trzy”, nakazujące postawienie zapór minowych. Rozkazami, których realizację w praktyce podjęto, były „Worek” oraz „Rurka” z 24 sierpnia 1939 roku. „Worek” określał skład sił do jego wykonania (5 okrętów podwodnych) oraz nakazywał utworzenie „stałej zagrody” na przedpolu bazy Hel. Poszczególne jednostki dywizjonu miały zadanie atakować i niszczyć okręty niemieckie znajdujące się w sektorach dozorowania. Informacje o akwenach zagrożonych przez własne miny okręty otrzymały w kopercie o kryptonimie „Rurka”. Właściwy rozkaz „Rurka” dla okrętów typu "Wilk" składał się z trzech części: „Rurka Anna”, „Rurka Baran”, „Rurka Cal”, które dotyczyły postawienia zagród minowych w rejonach o określonych współrzędnych geograficznych. Układały się one gwiaździście wokół Półwyspu Helskiego i wraz z okrętami podwodnymi w przypisanych sektorach miały stanowić szczelną osłonę półwyspu. Stawianie min mogło odbywać się tylko na rozkaz. Uzupełnieniem planu „Worek” był rozkaz operacyjny „Sygnałowy nr 1”, opracowany i podpisany przez dowódcę dywizjonu okrętów podwodnych. Przydzielał on poszczególnym okrętom podwodnym sektory działań oraz wskazywał miejsce ładowania baterii akumulatorów. Określał również seanse łączności KF i DF (krótko- i długofalowej) w relacji okręt–brzeg. Sektor „Rysia” został wyznaczony na północny wschód od cypla Helu. Na zachód od jego sektora operować miał „Żbik”, na południu zaś „Wilk” z „Orłem”. Dowódca „Rysia”, kpt. mar. Aleksander Grochowski został – wraz z innymi dowódcami okrętów podwodnych – zapoznany z zatwierdzonym przez Szefa Kierownictwa Marynarki Wojennej planem „Worek” 31 sierpnia 1939 roku. Z innych dokumentów wykonawczych przekazanych na „Rysia” należy wymienić rozkaz o kryptonimie „Smok”, który informował, że: „otrzymany jakimikolwiek środkami łączności oznacza rozpoczęcie działań wojennych przeciw Niemcom”.
Działania wojenne.
Po wybuchu wojny działalność „Rysia” przebiegała w dwóch fazach. Pierwsza z nich to próba realizacji rozkazu „Worek”, druga natomiast obejmowała działania na środkowym Bałtyku – zwalczanie komunikacji na trasie Rzesza–Prusy Wschodnie – która zakończyła się internowaniem okrętu w Szwecji.
Podobnie jak i inne polskie okręty podwodne, wybuch wojny zastał „Rysia” w porcie, co należy uznać za niedociągnięcie dowództwa floty. 1 września 1939 roku, „Ryś” wyszedł w morze o godzinie 6:00. Zgodnie z rozkazem „Worek” zająć miał pozycję na północny wschód od Helu. Środek sektora patrolowego wyznaczony był współrzędnymi 54° 48' 24"N i 19° 8' 54"E, natomiast sektor przewidziany na ładowanie baterii znajdował się na północ od niego. W ramach rozkazu okręty podwodne otrzymały pozwolenie na atakowanie okrętów przeciwnika klasy kontrtorpedowca i większych oraz uzbrojonych lub konwojowanych statków handlowych (transportowych). Zgodnie z postanowieniami Protokołu londyńskiego z 1936 roku, płynące samotnie statki nieuzbrojone można było zatopić wyłącznie po wcześniejszym zatrzymaniu, sprawdzeniu ładunku i zapewnieniu załodze bezpiecznego zejścia do szalup ratunkowych. Tej treści obostrzenie, wobec bezwzględnej przewagi niemieckiego lotnictwa i floty (aczkolwiek wymuszone przez obowiązujące ówcześnie prawo międzynarodowe, w praktyce uniemożliwiało jakiekolwiek zwalczanie żeglugi przeciwnika za pomocą okrętów podwodnych) i z powodu swojej irracjonalności z punktu widzenia taktyki działań morskich, szybko zostało zarzucone przez wszystkie strony działań morskich podczas drugiej wojny światowej.
W drodze do swego sektora ORP „Ryś” spotkał 2 poławiacze min i 2 eskortowce, a także zaobserwował peryskop okrętu podwodnego. W czasie patrolowania już w swoim sektorze okręt napotkał dwa niszczyciele typu "Leberecht Maas" oraz kilka ścigaczy i trałowców, jednak zbyt duża odległość od nich uniemożliwiła dokonanie ataku torpedowego. Po zmroku okręt się wynurzył i odszedł na północ w celu ładowania baterii akumulatorów.
Następnego dnia, 2 września, dowódca okrętu – komandor podporucznik Grochowski – podjął decyzję o opuszczeniu sektora przydzielonego rozkazem „Worek” i przejścia na północny zachód – w obszar pomiędzy sektorami dozorowanymi przez ORP „Żbik” i ORP „Sęp”.
O godzinie 9.35 płynący na głębokości peryskopowej okręt został zaatakowany przez niemiecki samolot, który zrzucił 5 bomb. W godzinach od 11:35 do 18:45 okręt był ośmiokrotnie atakowany przez niemieckie jednostki nawodne (zrzucono 26 bomb głębinowych), jednak bez poważniejszych dla niego skutków. O godzinie 19.20 dostrzeżono przez peryskop niemiecki trałowiec w odległości 2000 metrów. O godzinie 20.00 „Ryś” się wynurzył i odszedł na północ aby doładować baterie akumulatorów.
3 września, o godzinie 00:20 dostrzeżono niemiecki ścigacz. Przerwano ładowanie akumulatorów i zanurzono okręt. Tej nocy komandor podporucznik Grochowski podjął decyzję o powrocie do pierwotnego sektora przydzielonego w rozkazie „Worek”. Od godziny 6.00 do 19.57 „Ryś” płynął w zanurzeniu. W ciągu dnia nie dostrzeżono nieprzyjaciela. Po wynurzeniu kontynuowano marsz w kierunku sektora, ładując jednocześnie akumulatory. O godzinie 22.25 dostrzeżono nierozpoznaną sylwetkę okrętu, w rezultacie czego ORP „Ryś” zanurzył się na pół godziny. Po wynurzeniu wznowiono ładowanie baterii. O 23.30 zauważono światła małego statku. Po krótkiej chwili światła zostały wygaszone, a statek nadał wiadomość radiową, którą przechwycono na „Rysiu”: „polniche U-B minen feld abrücken” („polski okręt podwodny, pole minowe, odchodzę”).
4 września, o godzinie 1.05 zauważono jasno oświetlony statek, który naśladował wszelkie zmiany kursu polskiego okrętu. Wobec tego „Ryś” się zanurzył, jednak po dłuższej chwili dostrzeżono przez peryskop światła innych trzech jednostek (prawdopodobnie trałowców) śledzących zanurzony okręt. Około godziny trwały próby wyrwania się z okrążenia w zanurzeniu. Komandor podporucznik Grochowski widząc, że próba ucieczki w położeniu podwodnym nie daje rezultatu, a wiedząc, że za dwie godziny rozpocznie się wschód słońca, zdecydował się na przedarcie w położeniu nawodnym, w razie potrzeby ostrzeliwując się z wielkokalibrowego karabinu maszynowego Hotchkissa. Gdy kilkanaście minut po godzinie drugiej „Ryś” wyszedł na powierzchnię, światła niemieckich jednostek pogasły. Około godziny 2.30 dostrzeżono długą, nierozpoznaną sylwetkę („mógł to być okręt podwodny”), do której wystrzelono dwie torpedy. Jednostka nie została trafiona i po chwili znikła w ciemnościach. Jeden z trałowców został ostrzelany z karabinu Hotchkissa. Przed świtem udało się odłączyć od prześladowców i o godzinie 3.30 zanurzono okręt.
Wspomniane osaczenie okrętu przez niemieckie jednostki nawodne, było jednym z najcięższych sytuacji taktycznych w jakich znalazł się „Ryś” we wrześniu 1939 roku. Według jednego z marynarzy, motorzysty Władysława Słomy:
Rano ORP „Ryś” wynurzył się na głębokość peryskopową w celu dokonania obserwacji. Ponieważ peryskop wachtowy po kilku godzinach przebywania w zanurzeniu na skutek zamglenia nie nadawał się do użytku, korzystano z peryskopu bojowego. Peryskop bojowy nie umożliwiał jednak obserwacji nieba i płynący na głębokości 12 metrów okręt został zaskoczony i trzykrotnie zaatakowany przez niemiecki samolot (łącznie eksplodowało 19 bomb). Jak się później okazało, przyczyną wykrycia była ropa, wydobywająca się z nieszczelnych zbiorników. Mimo braku zgody na wejście do portu wojennego na Helu z powodu obecności w pobliżu bazy 10 ścigaczy niemieckich, dowódca jednostki zdecydował się na zawinięcie 5 września do portu. W porcie helskim okręt został zanurzony po właz wejściowy w kiosku. Reszta kadłuba została zamaskowana przed rozpoznaniem lotniczym. Uszkodzenia nie były jednak możliwe do naprawienia w krótkim czasie, tak więc z zewnętrznych zbiorników została wypompowana ropa. Następnie ORP „Ryś” udał się wraz z kutrem straży granicznej „Batory” na próbę, czy okręt w dalszym ciągu pozostawia za sobą ślady ropy. Żadnego śladu nie zauważono i ORP „Ryś” wyszedł w morze do swojego nowego rejonu, tam też zgodnie z rozkazem w odległości 8 Mm na północny wschód od Helu miał postawić zagrodę minową. W trakcie operacji udało się postawić tylko 10 min, ponieważ w pobliżu przebywały liczne jednostki niemieckie.
Praktyka pierwszych dni wojny potwierdziła nierealność założeń planu „Worek”. Polskie okręty podwodne były wykrywane, śledzone i atakowane przez lotnictwo, okręty nawodne, a także przez U-Booty. Wszystkie zostały uszkodzone, a załogi zaczęły odczuwać wyczerpanie fizyczne i psychiczne, spowodowane ciągłymi atakami. Stąd też dowódca „Rysia” postanowił opuścić swój sektor. Decyzję o przesunięciu okrętu bardziej na północ można uznać za uzasadnioną o tyle, że sektor przydzielony „Rysiowi” pokrywał się z odcinkiem głównej blokady niemieckiej. Trudno jednoznacznie ocenić wejście „Rysia” do portu Hel pomimo wyraźnego zakazu, jednak biorąc pod uwagę opisywany w literaturze stan psychiczno-fizyczny załogi oraz fakt pozostawienia części zamiennych w bazie, można usprawiedliwić działania dowódcy okrętu.
Okres internowania.
11 września ORP „Ryś” otrzymał depeszę od dowództwa, nakazującą udanie się do Anglii lub internowanie w Szwecji. Załoga okrętu znalazła się w ten sposób w trudnej sytuacji. Według wspomnień jednego z członków załogi:
Zapas paliwa nie pozwalał jednak na przejście do Anglii i komandor podporucznik Grochowski zdecydował pozostać w patrolu dopóki będzie to umożliwiał zapas oleju napędowego, a następnie udać się do Szwecji. Ponadto Niemcy rozpoczęli oświetlać płytką cieśninę Sund, gdzie okręt nie mógł skryć się pod wodę. 12 września ORP „Ryś” przebywał w pobliżu latarni Oland. Panowały nieprzychylne warunki pogodowe, silny wiatr i sztorm. Peryskopy coraz bardziej zaczęły niedomagać, więc dowódca postanowił zejść na większą głębokość, by dać wypocząć załodze, a także, by osuszyć peryskopy. Następny dzień przebiegł na ORP „Rysiu” podobnie.
14 września dowódca okrętu przekazał drogą radiową prośbę do dowództwa o zgodę na atakowanie jednostek niemieckich bez ostrzeżenia. Otrzymał odpowiedź odmowną nakazującą w dalszym ciągu postępować zgodnie z postanowieniami protokołu londyńskiego, wedle którego atak bez ostrzeżenia dopuszczalny jest jedynie wobec okrętów lub statków transportowych płynących pod eskortą. Na domiar złego, uszkodzeniu uległa echosonda umożliwiająca pomiar głębokości pod kilem. Ponownie też dał o sobie znać problem z nieszczelnymi zbiornikami paliwa, wobec czego dowódca podjął decyzję o zawinięciu do portu szwedzkiego.
18 września o godzinie 2:25 ORP „Ryś” podchodził do latarni Almagrundet. O 7:15 do polskiego okrętu przypłynął szwedzki torpedowiec i wprowadził polski okręt do Stavnas. Zgodnie z prawem międzynarodowym ORP „Ryś” miał prawo przebywać w porcie państwa neutralnego tylko przez 24 godziny, jednak po przeglądzie okrętu okazało się, że usterek nie da się naprawić w tym czasie i zapadła decyzja o internowaniu okrętu. 
„Ryś” pod eskortą szwedzkiego torpedowca został doprowadzony do Vaxholmu, fortecy morskiej, gdzie pozbawiono go broni i zapalników. Kasy okrętowe zostały zdeponowane w banku Handelsbanken, tym samym, który później wypłacał marynarzom pieniądze na ich utrzymanie, a które przed wojną zdeponował tam polski rząd na kupno dział Boforsa. Rozbrojony okręt wraz z załogą skierowano do położonego nad jeziorem Melar Mariefredu. Pozbawiony paliwa „Ryś” większość okresu internowania spędził w tym odległym od Bałtyku jeziorze. W związku z brawurową ucieczką ORP „Orzeł” z Tallinna, wobec internowanych w Szwecji załóg zastosowano szczególne środki bezpieczeństwa. Marynarzy przeniesiono z okrętów do koszar ogrodzonych drutem kolczastym i strzeżonych przez żołnierzy. W roku 1940, po napaści Niemiec na Norwegię, w nadziei na pomoc Polaków w razie agresji Niemiec na Szwecję, okręt wraz z załogą powrócił na pewien czas do Sztokholmu i został uzbrojony, bez zatankowania jednak paliwa. Po uzyskaniu jednak przez Szwecję większego stopnia pewności co do wzajemnych relacji z Niemcami, ponownie pozbawiony części uzbrojenia okręt i załoga powróciły do Mariefredu. Marynarzom zapewniono wówczas już jednak lepsze warunki bytowe. W 1941 roku, bez zgody załóg, polskie okręty podwodne zostały przeholowane ponownie do Sztokholmu, i zwrócone po sprzeciwie polskich marynarzy i połączonej z nim groźby ich zatopienia.
Załogi polskich jednostek internowane w Mariefred zostały zwolnione dopiero w sierpniu 1945 roku. Okręty zabrano do Sztokholmu, a potem podobnie jak „Dar Pomorza” przekazano komunistycznym władzom w Polsce. Z szesnastu oficerów polskich okrętów podwodnych w Szwecji, tylko jeden – komandor Władysław Salamon zdecydował się na powrót. Większość marynarzy postanowiła pozostać albo wyjechać do Anglii. W Szwecji zamieszkało 71 marynarzy z polskich okrętów.
Lata powojenne.
Po zakończeniu działań zbrojnych w 1945 roku rozpoczęły się rozmowy mające na celu powrót okrętu do kraju. Ostatecznie ORP „Ryś” powrócił do Polski w roku 1946, w obsadzie 16 członków załogi. 6 maja tegoż roku rozpoczął się jego remont, który trwał do początku 1949 roku. Na początku swojej powojennej służby wraz z ORP „Sęp” i ORP „Żbik” utworzył Dywizjon Okrętów Podwodnych. Początkowo odbywał liczne ćwiczenia w celu wyszkolenia nowej kadry, a także złożył kilka wizyt kurtuazyjnych, jedną z nich była podróż do Rygi w dniach 13-30 października 1951 roku pod dowództwem kpt. mar. Władysława Urbańskiego. Na początku lat 50. okręt został też poddany modyfikacjom, w ramach których jego wyrzutnie torpedowe przystosowano do torped radzieckich, a także zgodnie z ówczesnym trendem mającym na celu zmniejszenie oporów i turbulencji wodnych podczas pływania podwodnego, usunięto działo pokładowe. 1 września 1953 roku specjalna komisja określiła dopuszczalną głębokość zanurzenia dla „Rysia”, wynoszącą 20 metrów. 10 stycznia 1955 roku kolejna komisja orzekła, że okręt pod względem techniczno-taktycznym nie odpowiada wymogom stawianym jednostkom tej klasy. W konsekwencji, 8 września 1955 roku na „Rysiu” odbyła się uroczystość opuszczenia bandery, a okręt wycofano ze służby w Marynarce Wojennej. W 1956 roku został przekazany do złomowania.

</doc>
<doc id="132070" url="https://pl.wikipedia.org/wiki?curid=132070" title="Jan A.P. Kaczmarek">
Jan A.P. Kaczmarek

Jan Andrzej Paweł Kaczmarek (ur. 29 kwietnia 1953 w Koninie) – polski kompozytor.
Autor muzyki do ponad 70 filmów długometrażowych i dokumentalnych oraz polskich i amerykańskich spektakli teatralnych. Laureat Nagrody Akademii Filmowej (2005) za muzykę do filmu "Marzyciel".
Wirtuoz gry dwoma smyczkami na Fidoli Fischera. W 1983 wraz z poznańskimi lutnikami Stefanem i Jakubem Niewczykami stworzył instrument muzyczny niewkacz, którego konstrukcja została oparta na Fidoli Fischera.
Dyrektor i twórca Międzynarodowego Festiwalu Filmu i Muzyki "Transatlantyk", który odbywał się w Poznaniu, Łodzi i na Śląsku.
Życiorys.
Od wczesnych lat dzieciństwa matka zabierała go do poznańskiej filharmonii. Jego dziadek był skrzypkiem i grał z miejscowymi muzykami do filmów w kinie. Uczęszczał na lekcje gry na fortepianie. Odniósł swój pierwszy sukces w I Liceum w Koninie, gdy skomponował muzykę do hymnu szkolnego, a potem podkładów muzycznych do szkolnych przedstawień. Myślał jednak o karierze dyplomaty i wybrał studia prawnicze na Wydziale Prawa i Administracji Uniwersytetu im. Adama Mickiewicza w Poznaniu, gdzie był seminarzystą profesora Zygmunta Ziembińskiego w Katedrze Teorii Państwa i Prawa UAM.
Przełomem w karierze muzycznej były dla niego staże w awangardowym Teatrze Laboratorium Jerzego Grotowskiego. W 1977 rozpoczął dwuletnią współpracę z Teatrem Ósmego Dnia i stworzył kameralną Orkiestrę Ósmego Dnia, a w latach 1978–1988 współpracował z Teatrem Polskim w Poznaniu. W 1982 po swojej pierwszej trasie koncertowej po USA nagrał debiutancki album pt. "Music for the End" dla chicagowskiej, niezależnej wytwórni Flying Fish Records. W 1989 osiadł na stałe w Los Angeles. W 1992 otrzymał nagrodę Drama Desk przyznaną przez nowojorskich krytyków za najlepszą muzykę teatralną roku do spektaklu Joanne Akalaitis "'Tis Pity She’s a Whore", wystawionego w ramach The New York Shakespeare Festival.
Nagrywał płyty m.in. dla Sony Classical, Decca, Varèse Sarabande, Milan i Savitor Records, stale koncertuje zarówno w USA, jak i w Europie. Jest członkiem Amerykańskiej Akademii Filmowej i Europejskiej Akademii Filmowej. W 2001 został nominowany do nagrody Orzeł w kategorii najlepsza muzyka za film "Quo vadis". W 2005 zdobył Oscara za muzykę do filmu "Marzyciel" wyreżyserowanego przez Marca Forstera. Za muzykę do tego filmu dostał też nagrodę National Board of Review dla najlepszego kompozytora oraz nominacje do Złotego Globu i nagrody Brytyjskiej Akademii Filmowej (BAFTA). Latem tego samego roku władze województwa pomorskiego zamówiły u niego muzykę upamiętniającą działalność „Solidarności”. Tak powstała "Kantata o Wolności", której prawykonanie odbyło się w czasie obchodów 25. rocznicy Solidarności w sierpniu w Gdańsku, a premiera koncertowa we wrześniu w Poznaniu. W 2006 kompozytor skomponował "Oratorium 1956", którego prawykonanie odbyło się 28 czerwca 2006 w dniu 50. rocznicy Powstania Poznańskiego Czerwca. Fragmenty obu utworów stały się ścieżką dźwiękową spektaklu tańca współczesnego "Alexanderplatz" w choreografii Pauliny Wycichowskiej, który powstał w kontekście dwudziestej rocznicy upadku Muru Berlińskiego oraz obrad Okrągłego Stołu. W 2011 w Filharmonii Narodowej odbyła się prapremiera jego utworu "Koncert Jankiela" na troje cymbałów i orkiestrę. Utwór został napisany z okazji 200-lecia wydarzeń opisanych w "Panu Tadeuszu" Adama Mickiewicza. Kompozycję wykonała Sinfonia Varsovia pod dyrekcją Marca Minkowskiego. 30 listopada 2011 na otwarciu odcinka Świecko–Nowy Tomyśl autostrady A2 miała miejsce premiera utworu "Fanfary dla A2" na orkiestrę dętą, gitarę basową i sopran. Utwór zagrała Orkiestra Kameralna L’Autunno pod batutą Adama Banaszaka. Solistką była Barbara Gutaj z poznańskiego Teatru Wielkiego. 10 maja 2014 odbyła się światowa premiera "Universa – Opera Otwarta", utworu napisanego z okazji obchodów 650 – lecia Uniwersytetu Jagiellońskiego. 25 lutego 2017 roku prapremierę miała „Emigra – Symfonia bez Końca”, skomponowana na zamówienie Muzeum Emigracji w Gdyni. 31 sierpnia 2019 roku na Stadionie Śląskim w Chorzowie odbyła się prapremiera „Rapsodii Śląskiej”, napisanej z okazji 100-lecia Powstań Śląskich.
W 2004 powołał do życia Instytut Rozbitek, w Rozbitku, w gminie Kwilcz (powiat międzychodzki) zajmujący się działalnością edukacyjną i produkcją artystyczną.
Jest twórcą i dyrektorem Transatlantyk Festival, którego pierwsza edycja odbyła się w Poznaniu, 5–13 sierpnia 2011.
Choruje na zanik wieloukładowy.
Nagrody i wyróżnienia.
24 kwietnia 2005 otrzymał tytuł Honorowego Obywatela Miasta Konina.
13 stycznia 2006 został odznaczony Złotym Medalem „Zasłużony Kulturze Gloria Artis”. Także w 2006 roku otrzymał Nagrodę Prezydenta Miasta Gdańska „Neptuna”.
20 lutego 2012 odebrał nagrodę Giganta 2011, przyznawaną przez Gazetę Wyborczą za „poznański styl pracy”. Od 2 października 2012 Aula Centrum Wykładowo-Dydaktycznego w Państwowej Wyższej Szkole Zawodowej w Koninie nosi imię Jana A.P. Kaczmarka.
27 lutego 2014 otrzymał Nagrodę Pracy Organicznej przyznawaną przez Głos Wielkopolski za wybitne osiągnięcia w kulturze i cenioną w Wielkopolsce pracę u podstaw. 17 marca 2014 otrzymał honorowy tytuł Ambasadora Marki Wielkopolski (przyznawany wybitnym Wielkopolanom w uznaniu za promowanie „Marki Wielkopolski”).
1 lipca 2015 został odznaczony Krzyżem Kawalerskim Orderu Odrodzenia Polski za wybitne zasługi w pracy twórczej i działalności artystycznej, za osiągnięcia w promowaniu polskiej kultury.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015.
Laureat konkursu Wybitny Polak (2017).
Laureat Nagrody Specjalnej 15-lecia RMF Classic (12 marca 2018).
Otrzymał Honorowe Członkostwo ZAiKS (19 marca 2018).
W 2020 został wyróżniony przez poznańskie Towarzystwo im. Hipolita Cegielskiego statuetką Złotego Hipolita.
W 2021, podczas ceremonii odznaczania zasłużonych Wielkopolan, znalazł się na liście wyróżnionych Medalem Stulecia Odzyskanej Niepodległości nadanym "za zasługi dla Niepodległej".

</doc>
<doc id="132071" url="https://pl.wikipedia.org/wiki?curid=132071" title="Clint Eastwood">
Clint Eastwood

Clint Eastwood, właśc. Clinton Eastwood Jr. (ur. 31 maja 1930 w San Francisco) – amerykański aktor, reżyser, producent, kompozytor muzyki filmowej, polityk i biznesmen.
Wielokrotny zdobywca najważniejszych nagród filmowych – czterech Oscarów, czterech Złotych Globów, trzech Nagród Błękitnej Wstęgi, trzech Cezarów, dwóch nagród Davida di Donatello, jedenastu Nagród Japońskiej Akademii Filmowej, pięciu People’s Choice Award, jednej nagrody Roberta, dwóch Nagród Satelity, a także honorowej Złotej Palmy Festiwalu w Cannes za całokształt twórczości w 2009 roku. Odznaczony Narodowym Medalem Sztuki.
Życiorys.
Wczesne lata.
Przyszedł na świat w San Francisco w stanie Kalifornia w dobie kryzysu jako jedyny syn i młodsze dziecko w rodzinie Margaret Ruth (z domu Runner), pracownicy fabryki IBM, i Clintona Eastwooda seniora, bezrobotnego buchaltera i wędrownego robotnika. Jego przodkowie byli pochodzenia angielskiego, szkockiego, irlandzkiego, a także niemieckiego, holenderskiego i walijskiego. Ma siostrę Jean Bernhard (ur. 1929). Dorastał w klasycznym protestanckim domu klasy robotniczej. Był introwertycznym dzieckiem, bawił się pluszowym misiem, którego przejął po dziadku i ojcu, roznosił gazety, zbierał butelki. Zagrał tylko raz w szkolnym przedstawieniu. W dzieciństwie często przemieszczał się z rodzicami po Zachodnim Wybrzeżu. W wieku dojrzewania dorastał w Piedmoncie w stanie Kalifornia.
W 1948 ukończył Oakland Technical High School. Będąc nastolatkiem, zatrudnił się jako hutnik, potem pompiarz na stacji benzynowej, pianista w domu publicznym i narzędziowy w zakładach Boeinga. Studiował ekonomię w Los Angeles City College, uczęszczał także na Uniwersytet w Seattle. 
Kariera filmowa.
Po odbyciu służby wojskowej w Armii Stanów Zjednoczonych podjął pracę w wytwórni Universal i rozpoczął karierę aktorską. W wojsku, gdzie był instruktorem pływania, poznał człowieka, który miał kontakty w Hollywood i zachęcił go do pójścia na plan filmowy. W Eastwoodzie dopatrywano się podobieństwa do Johna Wayne’a, Gary’ego Coopera i Jamesa Deana. Uczył się aktorstwa u Michaiła Czechowa w Hollywood. Po występie w drugoplanowych rolach w takich klasy B: horror "Zemsta potwora" ("Revenge of the Creature", 1955), komedia "Frank marynarz" ("Francis in the Navy", 1955), dramat historyczny "Lady Godiva" ("Lady Godiva of Coventry", 1955) i "Tarantula" (1955), a trzy lata później zabłysnął w roli młodego weterana wojny secesyjnej Keitha Williamsa w westernie "Zasadzka na przełęczy" ("Ambush at Cimarron Pass", 1958). Jego pierwszym sukcesem stał się udział w serialu CBS "Rawhide" (1959–1965), gdzie zagrał rolę rewolwerowca Rowdy’ego Yatesa zabijającego bandytów.
Prawdziwie kasowego aktora zrobiły z niego spaghetti westerny Sergia Leone. Uznanie zdobył w roli człowieka bez nazwiska ze słynnej „dolarowej trylogii” – "Za garść dolarów" ("Per un pugno di dollari", 1964), "Za kilka dolarów więcej" ("Per qualche dollaro in più", 1965) i "Dobry, zły i brzydki" ("Il Buono, il brutto, il cattivo", 1966), tworząc styl małomównego twardziela o pochmurnej twarzy, strażnika sprawiedliwości ryzykującego życiem, gotowego na każde bezprawie w imię zwalczania zła. Pierwszą główną rolę w amerykańskim filmie zagrał w westernie "Powieście go wysoko" ("Hang ’Em High", 1968) jako zimny, o żelaznej woli, uparty i bezlitosny w swym poszukiwaniu zemsty szeryf Jed Cooper.
W wojennym filmie sensacyjnym "Tylko dla orłów" ("Where Eagles Dare", 1968) zagrał porucznika Morrisa Schaffera. Sławę zyskał rolą inspektora Harry’ego Callahana w dramacie "Brudny Harry" ("Dirty Harry", 1971) i jego kontynuacjach.
Odebrał nagrodę Złotego Globu dla najlepszego reżysera za dramat biograficzny "Bird" (1988). W 1991 uhonorowany został nagrodą publiczności kin amerykańskich za całokształt twórczości. Wielkim sukcesem okazał się antywestern "Bez przebaczenia" ("Unforgiven", 1992), za który otrzymał dwa Oscary – za najlepszą reżyserię i za najlepszy film, Złoty Glob. 
Przewodniczył obradom jury konkursu głównego na 47. MFF w Cannes (1994).
Był na okładkach magazynów takich jak „Life”, „Time”, „People”, „Playgirl”, „Esquire”, „Rolling Stone”, „L’Officiel Hommes”, „TV Guide”, „Entertainment Weekly”, „GQ”, „The Hollywood Reporter” i „Vanity Fair”.
Zdobył nagrodę Błękitnej Taśmy za melodramat "Co się wydarzyło w Madison County" ("The Bridges of Madison County", 1995), nagrodę Future Film Festival Digital Award na 59. MFF w Wenecji za dreszczowiec "Krwawa profesja" ("Blood Work", 2002), Césara i Złoty Powóz na 60. MFF w Cannes za dramat kryminalny "Rzeka tajemnic" ("Mystic River", 2003). W 1998 za swoje dokonania odebrał nagrodę honorową Césara. Kolejne triumfy – Złoty Glob, dwa Oscary, Césara, nagrodę Japońskiej Akademii Filmowej – dostał Eastwood za dramat sportowy "Za wszelką cenę" ("Million Dollar Baby", 2004) z Hilary Swank w roli głównej.
Działalność muzyczna.
Eastwood stał się miłośnikiem jazzu – w szczególności bebopu, bluesa, muzyki country i westernu oraz muzyki klasycznej. Wcześnie parał się muzyką, rozwijając się jako pianista boogie-woogie. Początkowo zamierzał kontynuować karierę muzyczną, studiując teorię muzyki po ukończeniu szkoły średniej. Pod koniec 1959 Eastwood nagrał album "Cowboy Favorites", wydany w 1963 przez wytwórnię Cameo jako "Rawhide’s Clint Eastwood Sings Cowboy Favorites", który zawierał kilka klasyków, takich jak „Don’t Fence Me In” Cole’a Portera. Czasami z Shebem Wooleyem jeździł i koncertował na rodeo, jarmarkach czy festiwalach. W 1962 ich występ zatytułowany "Rozrywkowa kawalkada targów" przyniósł im aż 15 tys. dolarów za występ. Jego ulubieni muzycy to saksofoniści Charlie Parker i Lester Young, pianiści Thelonious Monk, Oscar Peterson, Dave Brubeck i Fats Waller oraz bluesman Delta Robert Johnson.
Śpiewane przez Eastwooda utwory pojawiły się w filmach i serialach, w tym "Rawhide" (1959–1965) – „For All We Know” (1962) i „For You For Me for Evermore” (1962), "Za garść dolarów" (1964) – „Sweet Betsy from Pike”, "Pomaluj swój wóz" (1969) – „I Still See Elisa” i „Gold Fever”, "Złoto dla zuchwałych" (1970) – „When I Loved Her”, "Dwa muły dla siostry Sary" (1970) – „Sam Hall”, "Bronco Billy" (1980) – „Dark Blue Feeling”, "Honkytonk Man" (1982) – „When I Sing About You”, „Honkytonk Man”, „In the Jailhouse Now” i „No Sweeter Cheater Than You”, "Północ w ogrodzie dobra i zła" (1997) – „Ac-Cent-Tchu-Ate the Positive”, "Władza absolutna" (1997) – „Power Waltz” i "Dopóki piłka w grze" (2012) – „You Are My Sunshine”.
Poglądy polityczne.
Eastwood był członkiem Partii Republikańskiej. W 1952 głosował na Dwighta Eisenhowera, a w 1968 i 1972 wspierał kampanię wyborczą Richarda Nixona. Jednak po aferze Watergate i wojnie w Wietnamie zaczął krytykować ówczesnego prezydenta i nazwał jego podejście niemoralnym. W latach 1986–1988 Clint Eastwood pełnił funkcję burmistrza miasta Carmel-by-the-Sea w Kalifornii, został wybrany jako kandydat bezpartyjny. Po zakończeniu dwuletniej kadencji nie ubiegał się o reelekcję.
Od 2009 członek Partii Libertariańskiej.
W wielu wywiadach określał się jako libertarianin. Wypowiadał się za prawnym zrównaniem małżeństw par homoseksualnych z małżeństwami heteroseksualnymi.
Opowiadał się za polityką pro-choice.
Podczas wyborów prezydenckich w USA w 2016 roku poparł kandydata republikanów, Donalda Trumpa. W 2020 jego poparcie w wyborach prezydenckich zyskał jednak rywal Donalda Trumpa Michael Bloomberg.
Życie prywatne.
19 grudnia 1953 poślubił modelkę Maggie Johnson, z którą ma syna – muzyka – Kyle’a (ur. 19 maja 1968) i córkę Alison (ur. 22 maja 1972). Związek ten rozpadł się jednak w 1978. W latach 1963–1977 związany był z tancerką Roxanne Tunis, z którą ma córkę Kimber (ur. 17 czerwca 1964), a w latach 1975–1988 z Sondrą Locke. Spotykał się także ze stewardesą Jacelyn Reeves, z którą ma syna Scotta (ur. 21 marca 1986) i córkę Kathryn (ur. 2 lutego 1988). Miał romans z Frances Fisher, z którą ma córkę Francescę „Franny” Ruth (ur. 7 sierpnia 1993). 31 marca 1996 ożenił się ponownie, tym razem z dziennikarką Diną Ruiz Eastwood, z którą ma córkę Morgan (ur. 12 grudnia 1996). Clint Eastwood i Dina Ruiz, mimo że uchodzili za idealną parę, na początku listopada 2012 roku podjęli decyzję o rozwodzie. Powodem mogła być chęć Ruiz, by pokazać życie swojej rodziny w reality show, a Eastwood znany jest z tego, że bardzo mocno strzeże swojej prywatności. Aktor i reżyser wyprowadził się od młodszej o 35 lat żony w 2012, pozostając w separacji do rozwodu 22 grudnia 2014.

</doc>
<doc id="132072" url="https://pl.wikipedia.org/wiki?curid=132072" title="77. ceremonia wręczenia Oscarów">
77. ceremonia wręczenia Oscarów

77. ceremonia rozdania Oscarów odbyła się 27 lutego 2005 w Kodak Theatre w Los Angeles. Gospodarzem ceremonii wręczania Oscarów był Chris Rock.
Laureaci.
Najwięcej Oscarów otrzymał "Aviator" Martina Scorsese (5 statuetek), ale były one przeważnie za osiągnięcia techniczne i uznano za największego przegranego. 4 Statuetki, w tym za najlepszy film, otrzymał "Za wszelką cenę" Clinta Eastwooda i ten film jest uznany za zwycięzcę.

</doc>
<doc id="132074" url="https://pl.wikipedia.org/wiki?curid=132074" title="Mundur wojskowy">
Mundur wojskowy

Mundur wojskowy – charakterystyczny jednolity dla danej formacji wojskowej ubiór żołnierza. W języku polskim określenie to pojawiło się w XVIII w. i pochodzi z języka francuskiego – "la monture" lub niemieckiego – "die Montur".
Mundur wojskowy we współczesnym znaczeniu tego słowa pojawił się na przełomie XVII i XVIII w., choć jego geneza jest znacznie dłuższa.
Historia.
Pierwsze elementy umundurowania żołnierzy można już zauważyć w wojskach starożytnych Starego Państwa Egiptu, Babilonu, Asyrii, Persji. Podstawową cechę munduru, czyli jego jednolitość, można łatwo zauważyć na wizerunkach tych wojsk. Za pierwszy mundur można uznać strój noszony przez oddziały Gwardii Nieśmiertelnych perskiej dynastii Achemenidów.
Nowożytny mundur wojskowy wywodzi się natomiast z XV-wiecznych ubiorów noszonych w gwardiach królewskich i książęcych zachodniej Europy. W ubiorach tych dominowały barwy heraldyczne: czerwień, biel, zieleń, błękit i rzadziej czerń. Podobnie w XV w. ujednolicono ubiory milicji miejskich, które były formacjami paramilitarnymi, lecz w razie wojny stawały się formacjami wojskowymi służącymi do obrony miast.
Powstanie munduru związane było bowiem z powstaniem w miejsce tworzonych doraźnie na daną kampanię wojsk najemnych, powoływanych przez poszczególnych władców. Początkowo mundury przypominały stroje cywilne, choć wyróżniały się określonymi kolorami i jednolitym krojem.
I tak w trakcie rewolucji angielskiej Oliver Cromwell umundurował swoje wojska w cywilne kurtki koloru czerwonego z barwnymi wyłogami. We Francji Ludwik XIV wprowadził w swoich wojskach odmienne stroje dla piechoty francuskiej, obcej i kawalerii. Strój ten składał się z długiego surduta z dużymi mankietami, spodni zapinanych pod kolanami, pończoch, trzewików, a za nakrycie głowy służył kapelusz filcowy z podwiniętym rondem. Na początku XVII w. także w wojskach polskich pojawiło się jednolite umundurowanie, początkowo w autoramencie cudzoziemskim, a następnie również narodowym.
W XVIII w. mundury coraz bardziej różniły się od strojów cywilnych zarówno krojem, jak i barwą. Zaczęto również dostosowywać je do warunków pola walki, co szczególnie nasiliło się w XIX w. po okresie wojen napoleońskich. Nadal jednak mundury były kolorowe, dopiero pod koniec XIX wieku jako pierwsi Amerykanie w czasie wojny amerykańsko-hiszpańskiej wprowadzili mundury w kolorze ochronnym – khaki. Później wprowadziły mundury w tym kolorze inne państwa z wyjątkiem Francji, która do czasu I wojny światowej i w początkowym jej okresie używała barwnych mundurów (granatowych kurtek i czerwonych spodni), co spowodowało, że armia francuska ponosiła duże straty.
W momencie wprowadzenia mundurów w barwach ochronnych powstały dwa rodzaje mundurów: mundur polowy w barwach ochronnych i mundur wyjściowy, który często zachował tradycyjne elementy z dawnych mundurów.
Obecnie współczesne mundury dzielą się na: mundury polowe, wyjściowe, galowe oraz wieczorowe.
Mundury polowe są wytrzymałe, a ich kolorystyka odpowiada zasadom maskowania na polu walki. Większość armii świata posiada również mundury pustynne. W formacjach wojskowych mundury wyjściowe mają różne kolory pozwalające odróżnić rodzaje sił zbrojnych.
W Polsce.
Obecnie w Siłach Zbrojnych Rzeczypospolitej Polskiej występuje kilka rodzajów umundurowania, które w zależności od przeznaczenia dzieli się na ubiory:
Ubiory zasadnicze występują w następujących barwach:
Ubiory polowe są noszone przez wszystkich żołnierzy w barwach ochronnych.

</doc>
<doc id="132075" url="https://pl.wikipedia.org/wiki?curid=132075" title="Święta Trójca">
Święta Trójca



</doc>
<doc id="132076" url="https://pl.wikipedia.org/wiki?curid=132076" title="Jan Kaczmarek">
Jan Kaczmarek



</doc>
<doc id="132078" url="https://pl.wikipedia.org/wiki?curid=132078" title="Mieczysław Gwalbert Pawlikowski">
Mieczysław Gwalbert Pawlikowski

Mieczysław Gwalbert Pawlikowski (ur. 9 września 1834 we Lwowie, zm. 23 grudnia 1903 w Krakowie) – pisarz, dziennikarz, działacz polityczny, taternik. 
Życiorys.
Urodził się w 1834 we Lwowie lub w Medyce. Był synem Gwalberta działającego na rzecz Zakładu Narodowego im. Ossolińskich. Ukończył studia na Wydziale Prawa Uniwersytetu Lwowskiego. 
W czasie powstania styczniowego od 27 marca 1863 do 1 marca 1864 był pomocnikiem komisarza pełnomocnego na Galicję Wschodnią. W tym okresie od 20 kwietnia do 13 czerwca 1863 był komisarzem do szczególnych poruczeń Wysockiego, a następnie referentem policji przy naczelniku okręgu Galicji Wschodniej. Członek Komitetu Miejskiego oraz Komisji Ekspedycyjnej we Lwowie. 1 marca 1864 został aresztowany. Skazany na karę trzech lat więzienia. Od września 1864 więziony przez Austriaków w Ołomuńcu. Zwolniony w wyniku amnestii 20 listopada 1865.
Później był właścicielem dóbr Medyka. Działał w ruchu liberalno-demokratycznym w Galicji. Kontynuował działalność ojca, Józefa Gwalberta Pawlikowskiego w tworzeniu ośrodka polskiej kultury w majątku Medyka. Gromadzony w Medyce księgozbiór przeniósł do Lwowa. Współzałożyciel Towarzystwa Narodowo-Literackiego (1867) i dziennika „Kraj” (1869). Wiceprezes Krakowskiego Towarzystwa Rolniczego (1879–1883).
Zakładał także pismo „Reforma” i był jego redaktorem. Był autorem utworów poetyckich ("Pamiętnik pieśniarza", 1856; "Ave patria", 1888), opowiadań i powieści ("Plotki i prawo"; "Testament Napoleona", 1880; "Drugi tom", 1885; "Baczmaha", 1898). W publicystyce reprezentował postawy pozytywistyczne i antyklerykalne, pisał także recenzje teatralne.
Przez wiele lat jeździł w Tatry i do Zakopanego, gdzie korzystał z usług przewodnika Macieja Sieczki. Jako pierwszy przeszedł przez Zachodnie Żelazne Wrota, jako drugi wspiął się na Wysoką (razem z Adamem Asnykiem, synem Janem Gwalbertem oraz Maciejem Sieczką). Od 1874 był członkiem Towarzystwa Tatrzańskiego, w latach 1880–1883 jego wiceprezesem. Członek honorowy Towarzystwa Muzeum Narodowego Polskiego w Rapperswilu od 1890, członek założyciel Towarzystwa Gimnastycznego „Sokół” w Krakowie.
Zmarł 23 grudnia 1903 na krakowskim Kleparzu. Został pochowany w grobowcu rodzinnym w Medyce 28 grudnia 1903. Był żonaty z Heleną z domu Dzieduszycką (także udzielająca się podczas powstania 1863, ówczesna przewodnicząca komitetu pań we Lwowie, a po uwięzieniu męża przebywała na emigracji w Szwajcarii do 1866). Jego synami byli Jan Gwalbert (1860–1939), historyk literatury polskiej, oraz Tadeusz (1861–1915), reżyser, krytyk teatralny, dyrektor teatrów.

</doc>
<doc id="132080" url="https://pl.wikipedia.org/wiki?curid=132080" title="Muzeum Pawlikowskich">
Muzeum Pawlikowskich

Muzeum Pawlikowskich - zbiory zgromadzone przez Józefa Benedykta Pawlikowskiego (1770-1830) - burmistrza Przemyśla, Józefa Gwalberta Pawlikowskiego (1793-1852) i Jana Gwalberta Pawlikowskiego.
W latach 1849-1895 zdeponowano zbiory w klasztorze Dominikanów we Lwowie, następnie przeniesiono do budynku na ulicy Trzeciego Maja 5, gdzie Jan Gwalbert Pawlikowski wybudował osobny pawilon i bibliotekę.
Zbiór liczył 26 tys. woluminów książek, 271 rękopisów, 4270 autografów, ponad 25 tys. rysunków i rycin. W 1921 zbiór został przekazany w wieczysty depozyt Ossolineum.

</doc>
<doc id="132081" url="https://pl.wikipedia.org/wiki?curid=132081" title="Bernard Shaw">
Bernard Shaw



</doc>
<doc id="132090" url="https://pl.wikipedia.org/wiki?curid=132090" title="Nicola Pašić">
Nicola Pašić



</doc>
<doc id="132094" url="https://pl.wikipedia.org/wiki?curid=132094" title="August Bielowski">
August Bielowski

August Bielowski (Augustyn), pseud. "Jan Płaza" (ur. 27 marca 1806 w Krechowicach na Pokuciu, zm. 11/12 października 1876 we Lwowie) – polski historyk, slawista, pisarz, dyrektor Zakładu Narodowego im. Ossolińskich we Lwowie, autor, fundator i wydawca „Monumenta Poloniae Historica”, członek honorowy Poznańskiego Towarzystwa Przyjaciół Nauk w latach 1860–1876.
Życiorys.
W 1828 ukończył gimnazjum przy klasztorze oo. bazylianów w Buczaczu i rozpoczął studia na Uniwersytecie Lwowskim. Po wybuchu powstania listopadowego wstąpił do Wojska Polskiego Królestwa Kongresowego, służył w pułku Legii Nadwiślańskiej pieszej w korpusie generała Samuela Różyckiego. Po upadku powstania udał się do Galicji. W 1834 został aresztowany po zarzutem spiskowania przez władze austriackie, w więzieniu przebywał dwa lata. W 1845 związał się z Zakładem Narodowym im. Ossolińskich, od 1869 był dyrektorem Zakładu i redaktorem „Biblioteki Ossolińskich”.
Jego staraniem w latach 1854–1861 wznowiony został "Słownik języka polskiego" Samuela Lindego, z uzupełnianiami i poprawkami.
Odbywał częste podróże naukowe przeszukując archiwa i biblioteki Rosji, Austrii, Niemiec w poszukiwaniu źródeł do dziejów polskich.
Był pomysłodawcą i pierwszym wydawcą serii „Monumenta Poloniae Historica”, w latach 1856–1864 własnym kosztem wydał tom 1. (dzięki finansowemu wsparciu hrabiego Wiktora Baworowskiego ukończono druk). Tom 2. współfinansowało Towarzystwo Naukowe Krakowskie. W 1872 Towarzystwo, po przekształceniu się w Akademię Umiejętności, przejęło wydawanie Monumenta Poloniae Historica. Bielowski został kierownikiem Komisji Historycznej AU we Lwowie.
Został pochowany na Cmentarzu Łyczakowskim.

</doc>
<doc id="132100" url="https://pl.wikipedia.org/wiki?curid=132100" title="Ludwik Bernacki (historyk)">
Ludwik Bernacki (historyk)

Ludwik Bernacki (ur. 12 czerwca 1882 w Jaworowie, zm. 19 września 1939 we Lwowie) – polski historyk literatury polskiej i teatru, edytor, bibliotekarz, bibliograf, dyrektor Zakładu Narodowego im. Ossolińskich we Lwowie.
Życiorys.
Syn Ludwika i Karoliny ze Słupnickich. Ukończył Zakład Naukowo-Wychowawczy Ojców Jezuitów (gimnazjum) w Bąkowicach pod Chyrowem (w 1900) i Uniwersytet Lwowski. W latach 1900–1905 był aplikantem w Archiwum Krajowym Akt Grodzkich i Ziemskich we Lwowie. Od 1906 do śmierci pracował we lwowskim Ossolineum, z początku jako skryptor i kustosz, od 5 marca 1917 jako zastępca dyrektora, a od 1 lipca 1918, po śmierci Wojciecha Kętrzyńskiego, jako dyrektor. Od 1919 docent Uniwersytetu Jagiellońskiego, od 1920 członek korespondent Polskiej Akademii Umiejętności. Członek rzeczywisty Towarzystwa Naukowego Warszawskiego (od 1915), członek czynny Towarzystwa Naukowego we Lwowie (od 1920).
Miał duże przygotowanie bibliograficzne i biblioteczne. Gruntownie zreformował i unowocześnił Ossolineum. Wznowił "Przewodnik Bibliograficzny", brał udział w pracach komisji rewindykacyjnej w Moskwie po I wojnie światowej. Był autorem m.in. monografii "Pierwsza książka polska" (1918) oraz zbioru materiałów "Teatr, dramat i muzyka za Stanisława Augusta" (1925).
Zmarł nagle na serce 19 września 1939 we Lwowie w bramie Ossolineum na wieść o agresji ZSRR na Polskę.

</doc>
<doc id="132101" url="https://pl.wikipedia.org/wiki?curid=132101" title="Magnetyzacja">
Magnetyzacja

Magnetyzacja (namagnesowanie) jest właściwością materiałów (m.in. magnesów), która opisuje pole magnetyczne wytwarzane przez materiał. Przez magnetyzację rozumie się także wielkość fizyczną określającą wytwarzane przez materiał pole magnetyczne, definiuje się ją przez określenie momentów magnetycznych wytworzonych w jednostce objętości. Głównymi składnikami magnetyzacji są orbitalne i spinowe momenty magnetyczne elektronów.
W niektórych materiałach (np.: ferromagnetykach) magnetyzacja istnieje bez obecności zewnętrznego pola magnetycznego (magnetyzacja spontaniczna). W innych typach materiałów magnetyzacja jest indukowana przez zewnętrzne pole magnetyczne. Magnetyzacja zwykle nie jest homogeniczna w całej objętości danego ciała.
Definicja magnetyzacji.
Każda cząstka substancji magnetycznej posiada pewien magnetyczny moment dipolowy o wartości Δm. Magnetyzację definiujemy jako
lub za pomocą pochodnej
Magnetyzacja jest dipolowym momentem magnetycznym na jednostkę objętości ośrodka magnetycznego.
Związek między magnetyzacją, indukcją i natężeniem pola magnetycznego.
Związek natężenia, indukcji i magnetyzacji pola magnetycznego ma następującą postać
co jest równoważne:
gdzie:
Magnetyzacja w ośrodkach liniowych i nieliniowych.
W materiałach diamagnetycznych i paramagnetycznych zależność między formula_6 jest liniowa, wówczas
gdzie
Zatem wektor indukcji magnetycznej dla ośrodków linowych wyraża się wzorem
Wielkość formula_13 definiuje się jako względną przenikalność magnetyczną, a formula_14 – przenikalność magnetyczna w ośrodku liniowym, zatem otrzymujemy:
Dla ośrodków linowych wektor indukcji magnetycznej ma taki sam zwrot i kierunek co wektor natężenia pola magnetycznego.
W ogólności między magnetyzacją a natężeniem pola magnetycznego występuje związek:
gdzie:formula_17 jest tensorem magnetyzacji ośrodka.
Rozpisując powyższe równanie na składowe, otrzymuje się
Można znaleźć taki układ współrzędnych, dla którego elementy pozadiagonalne znikają i pozostają tylko elementy diagonalne, przy czym składowe te mogą mieć różne wartości.
Wynika stąd, że w ogólnym przypadku wektor magnetyzacji i natężenia pola mogą mieć różne kierunki.
Dla ośrodków liniowych występują tylko elementy diagonalne, które są wszystkie sobie równe (wektory magnetyzacji i natężenia są równoległe).
W przypadku ferromagnetyków nie ma jednoznacznej zależności między formula_6 i formula_20 a magnetyzacja zależy od historii zmian natężenia pola magnetycznego. Zjawisko to nazywa się histerezą magnetyczną.
Prąd magnetyzacji.
Magnetyzacja formula_8 wnosi swój udział do gęstości prądu formula_22 Prąd magnetyzacji nazywamy wielkość zdefiniowaną:
tak, że całkowita gęstość prądu wchodząca do równań Maxwella ma postać:
gdzie formula_25 jest gęstością prądu elektrycznego ładunków swobodnych, drugi człon jest wkładem magnetyzacji, a ostatni jest związany z polaryzacją elektryczną formula_26
Prawo Gaussa dla magnetostatyki.
Korzystając z prawa Gaussa dla magnetostatyki i definicji indukcji magnetycznej poprzez natężenie pola magnetycznego i magnetyzację ośrodka, mamy
Z ostatniego równania otrzymujemy:

</doc>
<doc id="132104" url="https://pl.wikipedia.org/wiki?curid=132104" title="Autokracja">
Autokracja

Autokracja (gr. "autokratés", samowładny, "αυτός" sam + "κρατέω" rządzić) – system rządów sprawowany przez jedną osobę lub niewielką grupę osób, posiadającą nieograniczoną władzę, będącą poza jakąkolwiek kontrolą społeczną.
Głównymi wyróżnikami autokratycznych systemów państwowych jest skoncentrowanie całej władzy państwowej w ręku jednostki bądź grupy, panującej za pomocą monolitycznie i hierarchicznie zorganizowanego aparatu nad społeczeństwem pozbawionym legalnych form wpływu na powoływanie i zmienianie rządzących oraz na programy i metody rządzenia.

</doc>
<doc id="132108" url="https://pl.wikipedia.org/wiki?curid=132108" title="Ruska Trójca">
Ruska Trójca

Ruska Trójca (, "Ruśka Trijcia") – ukraińskie ugrupowanie społeczno-kulturalne założone w 1832 roku we Lwowie przez Markijana Szaszkewycza, Iwana Wahyłewycza i Jakiwa Hołowackiego.
Charakterystyka.
Markijan Szaszkewycz, Iwan Wahyłewycz i Jakiw Hołowacki studiowali w greckokatolickim Seminarium Duchownym, mieszczącym się w zabudowaniach cerkwi Św. Ducha we Lwowie. Oprócz działalności badawczej, literackiej i publicystycznej wydali almanach "Rusałka Dnistrowaja", który w 1837 wydrukowany został na Węgrzech, aby ominąć cenzurę. Zbiór ten wprowadził do literatury język ludowy Rusinów, zrywając tym samym z tradycją literatury w języku staro-cerkiewno-słowiańskim.
Działalność „Ruskiej Trójcy” miała duże znaczenie dla obudzenia i wzrostu ukraińskiej świadomości narodowej i rozwoju języka ukraińskiego. Przed Ruską Trójcą takie działania podejmowali, jednak na mniejszą skalę, twórcy tacy jak: Iwan Mohylnyckyj, Denys Zubryćkyj, Iwan Snihurśkyj, Mychajło Harasewycz.
Pierwsze działania w tym kierunku podjął Szaszkewycz. Wkrótce zbliżyli się do niego dwaj inni studenci lwowscy, to jest Hołowacki i Wahyłewycz, i wspólnie zaczęli pracę nad stworzeniem języka i literatury ukraińskiej. Weszli też w kontakt z działaczami słowiańskimi innych krajów monarchii, a sami pod ich wpływem zaczęli zbierać pieśni, legendy i dokumenty historyczne. 
Pierwszym zagadnieniem była sprawa alfabetu. Właśnie wtedy Wacław Zaleski wydał "Pieśni polskie i ruskie ludu galicyjskiego" (1833), w alfabecie łacińskim. Przeciw temu wystąpił Szaszkewycz wydając w 1836 broszurę pt. "Azbuka i abecadło", gdzie postulował używanie cyrylicy. Broszura, wydana w Przemyślu, była odpowiedzią na artykuł Józefa Łozińskiego, ogłoszony w 1834 w „Rozmaitościach Lwowskich" pt. "O wprowadzeniu abecadła polskiego do piśmiennictwa ruskiego". Polemika ta ma wielkie znaczenie, ponieważ Szaszkewyczowi wyraźnie szło tu o zachowanie odrębności narodowej, gdyż alfabet łaciński, jak mu się zdawało, groził utonięciem w morzu polskiej kultury, polskiej literatury owego czasu, która skądinąd fascynowała tych młodych Ukraińców. 
Młodzi ludzie pracując nad wytworzeniem języka literackiego szukali podstawy w mowie ludu. Sami pisali i zbierali pieśni ludowe. 
Korzystając ze wskazówek Kollára, Šafárika, Havlíčka, tłumaczyli "Rękopis królowodworski", drukowali nawet swoje pisma w Czechach. W Galicji przebywał w tym czasie jako urzędnik Karel Vladislav Zap – Czech, literat, zbieracz pieśni ludowych, mający bliskie stosunki z budzicielami czeskimi. Wszedł on w środowisko młodych Ukraińców galicyjskich i pomagał im w kontaktach z Pragą. Zresztą Hołowacki był uczniem Kollara w czasie swego pobytu na uniwersytecie w Peszcie, prowadził korespondencję nie tylko z nim, ale i z Safarikiem, który niemało przyczynił się do ułatwienia prac Ruskiej Trójcy.
Wśród wszystkich kilkudziesięciu członków „Trójcy”, tylko dwóch było stanu świeckiego: Jakub Hołowacki i Hryhorij Ilkewycz. Pozostali byli duchownymi greckokatolickimi; to z tego środowiska wywodziła się w I połowie XIX wieku (do 1848 roku – Wiosny Ludów) prawie cała ówczesna galicyjska inteligencja ukraińska. Ukraiński uczony Iwan Franko pisał:
Do działaczy Ruskiej Trójcy należeli również: Porfiry Bilinkewycz, Iwan Birecki, Mychajło Bulwiński, Iwan Hołowaćkyj, Julian Jamiński, N. Kuszłyk, Wiktor Łopatyński, Josyf Łowycki, Antin Mohylnyćkyj, Płaton Łukaszewycz, Josyf Ochrymowycz, Josyf Ostrożynski, Roman Pasiczynski, Semen Płeszkewycz, Iwan Pokinski, Josyf Skomorowski, Osyp Szuchewycz, Łew Treszczakiwśkyj, Urycki, Mykoła Ustyjanowycz.

</doc>
<doc id="132109" url="https://pl.wikipedia.org/wiki?curid=132109" title="Wacław I zatorski">
Wacław I zatorski

Wacław I zatorski (ur. ok. 1414, zm. przed 29 lipca 1468), książę oświęcimski w latach 1433/4-1445, książę zatorski w latach 1445-1468.
Wacław I był najstarszym synem księcia oświęcimskiego Kazimierza I i Anny żagańskiej.
Wywód genealogiczny.
W chwili śmierci ojca w 1433 lub 1434 był już wystarczająco dorosły, by samodzielnie objąć rządy i przejąć opiekę nad znacznie młodszym rodzeństwem: Przemysławem i Janem IV.
Z nieznanych przyczyn nie wziął osobiście udziału w zjeździe książąt i możnych w Będzinie 15 października 1434, gdzie rozpatrywano m.in. sprawę rozbojów na pograniczu małopolsko-śląskim, co jest tym bardziej dziwne, że była tam obecna jego macocha Małgorzata. 
Nie znaczy to jednak, że książęta oświęcimscy unikali kontaktów z Polską, gdyż już 6 października 1438 w Toszku bracia zobowiązali się uznać Kazimierza Jagiellończyka królem czeskim, jeżeli podobny krok uczyni co najmniej dwóch innych książąt śląskich. W razie niedotrzymania umowy, na własność Polski miał przejść nadgraniczny Zator.
9 lutego 1440 na Śląsk ruszyła wyprawa małopolskiego możnowładcy Dziersława z Rytwian, skierowana przeciwko książętom oświęcimskim, co miało zapewne miejsce w związku z niedotrzymaniem przez Wacława umowy z Toszku. Zaskoczenie książąt oświęcimskich było tak wielkie, że wojskom polskim udało się zająć Zator praktycznie bez oporu. Do układu pokojowego doszło ostatecznie 26 października tegoż roku - Zator powrócił wtedy w granice państewka Wacława, w zamian za co Polska otrzymała zamek w Barwałdzie. Był to początek uzależniania księstwa oświęcimskiego od korony polskiej. Kolejnym krokiem ku temu była umowa z 8 stycznia 1441, kiedy Wacław zobowiązał się pod groźbą utraty władzy złożyć królowi polskiemu hołd lenny i w przyszłości nakłonić do tego samego młodsze rodzeństwo: Przemysława i Jana.
Wspólne rządy synów Kazimierza Oświęcimskiego trwały do 19 stycznia 1445, kiedy to na ich prośbę podziału księstwa dokonał książę karniowski Mikołaj V. Wydzielono wówczas trzy działy: oświęcimski Jana IV, toszecki Przemysława i zatorski Wacława I (nie znamy przyczyn, dla których najstarszy Wacław I zrezygnował z głównego grodu księstwa na rzecz prowincjonalnego Zatora). 
Jako książę zatorski Wacław starał się prowadzić politykę przyjazną Polsce, względem której coraz bardziej stawał się zależny i to pomimo istniejących w dalszym ciągu więzi z królestwem czeskim, którego księstwo było formalnym lennem. 
W 1448 Wacław obiecał wesprzeć wysiłek Polski w zwalczaniu nadgranicznych rozbojów. Pięć lat później oddał również usługi w godzeniu brata Jana z królem polskim.
Nieformalna zależność od korony polskiej potwierdzona została w 1456, kiedy to Wacław I złożył Kazimierzowi Jagiellończykowi hołd lenny. Krok ten ze strony czeskiej został uznany dopiero w 1462 na zjeździe monarchów w Głogowie. 
Wacław był żonaty od około 1450 z Małgorzatą, córką Urbana Kopczowskiego, szlachcica wywodzącego się z ziemi siewierskiej. To niedynastyczne małżeństwo zawarte zostało według kronikarza Jana Długosza z miłości, co wśród panujących książąt stanowi wyjątek. Z małżeństwa tego Wacław dochował się czterech synów (Kazimierza II, Wacława II, Jana V i Władysława) i trzech córek (Zofii, Katarzyny i Agnieszki), o których brak jest jednak bliższych wiadomości). 
Nieznana jest dokładna data śmierci ani też miejsce pochówku księcia zatorskiego Wacława I. 

</doc>
<doc id="132114" url="https://pl.wikipedia.org/wiki?curid=132114" title="Lazurowe Wybrzeże">
Lazurowe Wybrzeże

Lazurowe Wybrzeże (fr. "Côte d’Azur"), znane także jako Riwiera Francuska – odcinek wybrzeża Morza Śródziemnego we francuskiej Prowansji (region Prowansja-Alpy-Wybrzeże Lazurowe), rozciągający się od miejscowości Cassis na zachodzie (na wschodnich przedmieściach Marsylii), aż po granicę włoską.
Jest to największy region turystyczny Francji, który odwiedza około 10 mln turystów rocznie. Początki turystyki w tym obszarze sięgają początków XIX wieku, kiedy to zimą przyjeżdżali tu bogaci Francuzi i Anglicy. Podczas okresu międzywojennego turyści pojawiali się także coraz częściej w lecie. Po II wojnie światowej na całym wybrzeżu powstała intensywna zabudowa dla celów wypoczynkowych: hotele, mariny, kąpieliska i kasyna.
Nazwy Lazurowe Wybrzeże użył po raz pierwszy francuski pisarz Stéphen Liégeard, który w 1887 wydał książkę zatytułowaną właśnie "La côte d’azur". Za to Anglicy używali już wcześniej i nadal używają określenia "Riviera" (do której też wliczają część włoską wybrzeża) lub "French Riviera" (Riwiera Francuska).
Najważniejsze ośrodki Lazurowego Wybrzeża to (z zachodu na wschód):

</doc>
<doc id="132117" url="https://pl.wikipedia.org/wiki?curid=132117" title="Dyskryminacja (psychologia społeczna)">
Dyskryminacja (psychologia społeczna)

Dyskryminacja (łac. "discriminatio" – rozróżnianie) – forma marginalizacji (wykluczenia społecznego), objawiająca się poprzez traktowanie danej osoby mniej przychylnie, niż innej w porównywalnej sytuacji ze względu na jakąś cechę, np. okres rozwojowy, niepełnosprawność, orientację seksualną, płeć, wyznawaną religię, światopogląd, narodowość lub rasę.
Formy główne.
Dwie główne formy dyskryminacji to:
Dyskryminacja bezpośrednia (celowa) – typ dyskryminacji, w którym dana osoba traktowana jest mniej przychylnie niż traktuje lub traktowałoby się inną osobę w porównywalnej sytuacji bezpośrednio z powodu „odmienności”
(np. różnica płacowa kobiet i mężczyzn na tym samym stanowisku pracy, jeżeli wydajność ich pracy jest porównywalna lub kiedy agent nie chce wynająć mieszkania osobie homoseksualnej);
Dyskryminacja pośrednia (niecelowa) – typ dyskryminacji, w którym pozornie neutralne warunki, kryteria lub praktyki stosowane są na równi wobec wszystkich, lecz w sposób szczególny dotykają konkretną grupę społeczną. Pojęcie dyskryminacji pośredniej w wielu przypadkach stanowi uzasadnienie uprzywilejowania danej grupy (np. klub przyjmuje jako członków osoby, które są zameldowane w danym miejscu, przez co np. Romowie nie mogą zostać jego członkami).
Przejawy.
Do przejawów dyskryminacji zalicza się między innymi:

</doc>
<doc id="132120" url="https://pl.wikipedia.org/wiki?curid=132120" title="Jezioro Alberta">
Jezioro Alberta

Jezioro Alberta (ang. "Lake Albert", fr. "Lac Albert", "Albert Nyanza", dawniej jezioro Mobutu Sese Seko) – jezioro w Afryce, jedno z Wielkich Jezior Afrykańskich, siódme pod względem powierzchni na tym kontynencie.
Jezioro położone jest na północny zachód od Jeziora Wiktorii, na granicy Ugandy i Demokratycznej Republiki Konga. Odkryte zostało (przez Europejczyków) w 1864. Powierzchnia jeziora wynosi 5600 km².

</doc>
<doc id="132121" url="https://pl.wikipedia.org/wiki?curid=132121" title="Tomasz Pukacki">
Tomasz Pukacki

Tomasz Pukacki ps. Titus (ur. 9 sierpnia 1967 w Poznaniu) – polski muzyk, kompozytor, wokalista i autor tekstów, multiinstrumentalista, a także okazjonalnie producent muzyczny. Członek Akademii Fonograficznej ZPAV.
Znany przede wszystkim z występów w thrashmetalowej formacji Acid Drinkers w której gra na gitarze basowej i śpiewa. Wraz z zespołem ośmiokrotnie otrzymał nagrodę Fryderyka. Ponadto od 2009 występuje w ramach autorskiego projektu Titus’ Tommy Gunn, a od 2012 współtworzy formację Anti Tank Nun. Był także członkiem zespołów Virgin Snatch, Homo Twist i Albert Rosenfield. Gościł na płytach wykonawców, takich jak Małgorzata Ostrowska, Para Wino Band, Closterkeller, Nagły Atak Spawacza, Żuki Rock and Roll Band, Killjoy czy Chainsaw.
Gra na gitarach basowych firm Spector z serii NS i REX oraz Ibanez model Iceman ICB08 LTD. Stosuje wzmacniacze Marshall Dynamic Bass System i Peavey Tour 700 oraz kolumny głośnikowe Peavey 810 TX. Używa ponadto strun Ernie Ball i Dean Markley. Gra głównie przy użyciu plektronu, w początkowym okresie działalności artystycznej grał palcami.
Jego pseudonim pochodzi od Tytusa de Zoo – bohatera komiksów "Tytus, Romek i A’Tomek" autorstwa Henryka Chmielewskiego.
W 2012 objął funkcję jednego z czterech jurorów w trzeciej edycji programu talent show "Bitwa na głosy", w 2014 brał udział programie "SuperSTARcie", a w 2019 był jednym z jurorów w drugiej edycji talent show "Śpiewajmy razem. All Together Now".
Życiorys.
Jego prababka była Łotyszką. Uczęszczał do Liceum Zawodowego Łożysk Tocznych w Poznaniu, którego jednak nie ukończył. Następnie pracował w fabryce WSK PZL Poznań.
Karierę muzyczną zaczynał jako perkusista w amatorskim zespole, nie posiadał jednak odpowiedniego instrumentarium. Szybko zmienił rolę na wokalistę, gdyż – jak sam twierdzi – ci „mieli więcej zdjęć w gazetach”. W okresie nauki technikum założył razem z trzema kolegami zespół pod nazwą Los Desperados, w którym pełnił funkcję wokalisty. Skład współtworzył także Robert „Litza” Friedrich, wraz z którym grupa zagrała dwa koncerty. Wkrótce potem zespół rozpadł się ze względu na kryzys spowodowany przejściem Friedricha do składu Slavoy.
W latach późniejszych – już jako wokalista i basista – podjął współpracę z gitarzystą Darkiem „Popcornem” Popowiczem i perkusistą Piotrem „Chomikiem” Kuikiem. Był to skład, który stanowił kanwę dla późniejszej grupy pod nazwą Acid Drinkers. Nazwa zespołu została ukuta przez Friedrich i Pukackiego w dniu koncertu Iron Maiden w Poznaniu w 1986, kiedy to obydwaj postanowili sprzedać swoje bilety i za uzyskane pieniądze kupić alkohol. Nowy zespół z Friedrichem pełniącym funkcję drugiego gitarzysty rozpadł się dwa miesiące później. Przyczyną było powołanie do odbycia zasadniczej służby wojskowej przez Pukackiego. Także w wojsku muzyk nie porzucił zainteresowania muzyką, gdzie śpiewał w zespole Ikar. Po odbyciu służby wojskowej muzyk podjął próbę reaktywacji zespołu Los Desperados. Projekt szybko został zarzucony, jednakże Pukacki zdecydował się na kontynuację współpracy z perkusistą grupy Maciejem „Ślepym” Głuchowskim. Wkrótce potem skład uzupełnił Popowicz i Friedrich. W efekcie doszło do reaktywacji Acid Drinkers.
W zespole objął funkcję lidera. Poza śpiewem i grą na gitarze basowej podjął się pisania tekstów, a także okazjonalnie komponowania i produkcji muzycznej. Do wydanego w 1996 albumu "The State of Mind Report" pozostał jednym tekściarzem. W swej twórczości odwoływał się zwykle do wątków autobiograficznych oraz historii przyjaciół i znajomych. Do 2012 wraz z zespołem nagrał dwanaście albumów studyjnych oraz szereg pomniejszych wydawnictw. Były to m.in. takie płyty jak: "Are You a Rebel?" (1990), "Dirty Money, Dirty Tricks" (1991), "Strip Tease" (1992), "Vile Vicious Vision" (1993), "Infernal Connection" (1994), "The State of Mind Report" (1996), "High Proof Cosmic Milk" (1998), "Amazing Atomic Activity" (1999), "Broken Head" (2000), "Acidofilia" (2002), "Rock Is Not Enough" (2004) oraz "Verses of Steel" (2008). W 1994 dołączył do hardrockowego zespołu Albert Rosenfield. Wraz z zespołem nagrał dwie płyty: "The Best Off..." (1995) i "Twin Pigs" (1997). Oba wydawnictwa uzyskały nominacje do nagrody muzycznej Fryderyka. W 1998 po odbyciu trasy koncertowej z zespołami Flapjack i Bandog formacja został rozwiązana.
W 2003 uzupełnił skład krakowskiego zespołu Virgin Snatch, w którym zastąpił Pawła Mąciwodę. Wraz z zespołem nagrał dwa albumy studyjne: "S.U.C.K." z 2003 oraz wydany w 2005 "Art of Lying". Muzyk uczestniczył także w koncertach promujących płyty m.in. poprzedzając występy Rage, Anthrax i Helloween. W 2006 Pukacki opuścił zespół w związku ze zobowiązaniami wobec Acid Drinkers. W międzyczasie Pukacki dołączył także do zespołu Macieja Maleńczuka Homo Twist. Wraz z grupą współpracował do 2008. Wziął udział w nagraniach wydanej w 2005 płyty "Demonologic". W 2009 powołał solowy projekt pod nazwą Titus’ Tommy Gunn. W skład formacji poza Pukackim weszli gitarzysta Tomasz „Lemmy Demolator” Olszewski oraz perkusista Marcin „Viking” Leitgeber. Głównym powodem jego założenia była chęć komponowania własnej muzyki, która, według Titusa, nie zawsze pasuje do stylu grania Acid Drinkers. 15 grudnia został wydany debiutancki album tria pt. "La Peneratica Svavolya". W 2011 nawiązał współpracę z 14-letnim wówczas gitarzystą Igorem „Iggym” Gwaderą. W założeniu jednorazowy projekt powstał w celu nagrania jednej piosenki oraz teledysku. Jednakże w 2012 wykształcił się zespół pod nazwą Anti Tank Nun, w którego skład weszli także gitarzysta Adam „Adi” Bielczuk oraz perkusista Bogumił „Mr. Bo” Krakowski. 25 maja 2012 nakładem Metal Mind Productions ukazał się debiutancki album zespołu pt. "Hang'em High".
Żonaty, ojciec trójki dzieci (ma córkę z nieformalnego związku i dwóch synów z małżeństwa). 

</doc>
<doc id="132123" url="https://pl.wikipedia.org/wiki?curid=132123" title="Dyskryminacja (psychoakustyka)">
Dyskryminacja (psychoakustyka)

Dyskryminacja (łac. "discrimino", rozróżniam) – rozróżnianie dwóch bodźców dźwiękowych o różnym natężeniu tej samej cechy np.:
Pomiar dyskryminacji danej cechy jest stosowany jako jedno z podstawowych narzędzi (obok pomiarów detekcji) przy pomiarach psychoakustycznych w celu wyznaczenia szczególnych własności układu słuchowego, a następnie w celu opracowania modelu psychoakustycznego.

</doc>
<doc id="132126" url="https://pl.wikipedia.org/wiki?curid=132126" title="Beata Obertyńska">
Beata Obertyńska

Beata Obertyńska, z domu Wolska, ps. „Dziodzia”, „Marta Rudzka” (ur. 18 lipca 1898 w Skolem, zm. 21 maja 1980 w Londynie) – polska poetka i pisarka.
Życiorys.
Była córką Maryli z Młodnickich Wolskiej (poetki młodopolskiej, córki Wandy Monne, rzeźbiarki, narzeczonej Artura Grottgera) i inż. Wacława Wolskiego (przedsiębiorcy naftowego). Dzieciństwo i młodość spędziła w rodzinnej willi „Zaświecie” na stokach Cytadeli we Lwowie, ucząc się w domu rodzinnym i zdając egzaminy eksternistycznie. W młodości związana ze "Skamandrem" i środowiskiem artystycznym "Medyki" Pawlikowskich (domu jej uzdolnionej artystycznie siostry Leli Pawlikowskiej).
Pierwsze jej wiersze opublikowane zostały w 1924 w "Słowie Polskim". Studiowała w Państwowym Instytucie Sztuki Teatralnej. W latach 1933–1937 występowała na scenach teatrów lwowskich.
Po agresji ZSRR na Polskę, w czasie okupacji sowieckiej Lwowa, w lipcu 1940, została aresztowana przez NKWD. Była osadzona w areszcie w osławionych lwowskich "Brygidkach", następnie więziona kolejno w Kijowie, Odessie, Charkowie, Starobielsku, wreszcie zesłana do łagru Loch-Workuta.
Po ataku Niemiec na ZSRR uwolniona w konsekwencji układu Sikorski-Majski, wstąpiła do Armii Polskiej w ZSRR pod dowództwem gen. Władysława Andersa. W 1942 ewakuowała się wraz z Armią Andersa do Iranu, przeszła cały szlak bojowy Armii Polskiej: Iran, Palestyna, Egipt i Włochy. Służyła w randze porucznika w kwaterze Oświaty II Korpusu w Rzymie. Na okres kilku miesięcy została odkomenderowana w celu do napisania wspomnień: "W domu niewoli", którego to zadania dokonała w Johannesburgu.
Po wojnie pozostała na uchodźstwie, osiadła w Londynie. Publikowała w "Dzienniku Polskim i Dzienniku Żołnierza", "Orle Białym", "Polsce Walczącej", "Ochotniczce", "Wiadomościach", "Życiu", "Przeglądzie Polskim".
Otrzymała wiele nagród literackich, m.in. nagrodę londyńskiego "Przeglądu Powszechnego" (1967), za tom poezji "Miód i piołun" – nagrodę Fundacji Lanckorońskich (1972) i nagrodę Stowarzyszenia Polskich Kombatantów (1972), ponadto nagrodę Jurzykowskich (1974). Podpisała list pisarzy polskich na obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59).
Była żoną ziemianina Józefa Obertyńskiego.
Jest pochowana na Cmentarzu Zasłużonych na Pęksowym Brzyzku w Zakopanem (kw. L-III-16).

</doc>
<doc id="132127" url="https://pl.wikipedia.org/wiki?curid=132127" title="Model układu słuchowego">
Model układu słuchowego

Model układu słuchowego – matematyczny lub numeryczny model, w maksymalnym stopniu naśladujący swym działaniem pracę rzeczywistego układu słuchowego.
Wstęp.
Badania nad modelowaniem systemu słuchowego człowieka (również ssaków) skupiają się w większości przypadków na analizie funkcjonowania ucha wewnętrznego oraz wybranych fragmentów niższych pięter części nerwowej bądź też na modelowaniu subiektywnych odczuć słuchaczy. W systemie słuchowym trudno jest jednoznacznie wydzielić segmenty pełniące oddzielne funkcje. Oczywiście, bardzo dużo już wiemy na temat narządu słuchu (szczególnie jego części peryferyjnej), jednak gdy przychodzi do ustalania konkretnych modeli fragmentów ucha i wskazywania granic pomiędzy nimi, ujawnia się rozbieżność zdań u wielu badaczy. Dodatkowym problemem jest również słaba znajomość procesów zachodzących na wyższych (kognitywnych) poziomach systemu słuchowego.
Trzy podejścia do modelowania słuchu.
Podejście psychoakustyczne.
W tej grupie wytyczne do modelowania pochodzą z pomiarów psychoakustycznych, w których słuchacze oceniają wrażenia wywołane różnymi sygnałami testowymi prezentowanymi w określonym kontekście. Model przetwarza sygnał w taki sposób, aby jego wyjście stanowiło predykcję ocen subiektywnych słuchaczy, bez szczegółowego wnikania w fizjologiczne podstawy tych reakcji. Zjawiskami słuchowymi najczęściej wykorzystywanymi w modelowaniu psychoakustycznym są maskowanie dźwięków, percepcja wysokości dźwięków oraz dyskryminacja modulacji amplitudy.
Podejście fizjologiczne.
W modelach zrealizowanych zgodnie z podejściem fizjologicznym system słuchowy dzieli się na segmenty dające się wyodrębnić fizjologicznie, a następnie konstruuje się dla nich odrębne modele matematyczne.
Podejście mieszane.
W modelach tego typu system słuchowy dzieli się na segmenty dające się wyodrębnić bądź fizjologicznie, bądź funkcjonalnie, a następnie dla każdego z układów opracowuje się model matematyczny wyprowadzony z analizy fizjologicznej lub na podstawie wyników eksperymentów psychoakustycznych. Zwykle modele części peryferyjnej mają pochodzenie fizjologiczne, natomiast modele procesów zachodzących na wyższych poziomach systemu słuchowego opracowuje się na podstawie eksperymentów psychoakustycznych. Zależnie od kontekstu eksperymentów, których wyniki posłużyły do weryfikacji danego modelu, w jego skład mogą wchodzić różne moduły. Również wartości poszczególnych parametrów modeli podawane w pracach różnych badaczy mogą znacznie różnić się między sobą. Stan taki wynika z niedokładnego rozpoznania modelu słuchu oraz z różnego grupowania w modelach procedur przetwarzania sygnału w systemie słuchowym.
Trudności w opracowywaniu modeli.
Szczególnym problemem przy opracowywaniu nowych modeli układu słuchowego jest modelowanie przetwarzania sygnału na wyższych poziomach układu słuchowego, gdzie wraz ze zmianą warunków eksperymentów procesy ulegają reorganizacji, wpływając poprzez pętlę sprzężenia zwrotnego na parametry układu peryferyjnego. Reorganizacja tego typu ma swoje uzasadnienie w koncepcji tak zwanych modów percepcji słuchowej. W tej koncepcji przyjmuje się, że podczas słuchania np. mowy system słuchowy automatycznie uruchamia mod wyspecjalizowany do odbioru tego złożonego, a jakże ważnego dla człowieka sygnału.
Brak do dnia dzisiejszego jednoznacznego i powszechnie akceptowalnego modelu układu słuchowego jest silnym bodźcem do proponowania i poszukiwania nowych rozwiązań. Dopiero mając taki model będziemy mogli powiedzieć, że rozumiemy pracę tego jak naprawdę działa nasz narząd słuchu. Z drugiej strony, w wielu zastosowaniach ze względu na złożoność obliczeniową szczegółowych modeli numerycznych poszukuje się modeli uproszczonych, co pozwoliłoby na zmniejszenie zapotrzebowania na moc obliczeniową, a dzięki temu na upowszechnienie zastosowania tego modelu w urządzeniach powszechnego użytku (np. dyktafonach i innych urządzeniach rejestrujących).
Numeryczne modele układu słuchowego.
Różne modele układu słuchowego doczekały się implementacji głównie w języku C i MATLAB-ie, z których wiele funkcjonuje jako wolne oprogramowanie. Pozwala to na szybkie zapoznanie się ze szczegółami modelowania układu słuchowego oraz swobodne opracowywanie nowych modeli na bazie już istniejących.

</doc>
<doc id="132128" url="https://pl.wikipedia.org/wiki?curid=132128" title="Nil Biały">
Nil Biały

Nil Biały (arab. "Bahr al-Abjad", "An-Nil al-Abjad") – rzeka w Afryce, jedno z dwóch głównych ramion Nilu, które wraz z Nilem Błękitnym łączy się w okolicach Chartumu.
Niektórzy za Nil Biały uważają już Kagerę – źródłowy odcinek Nilu. Inni jednak za jego początek uznają ciek wypływający z Jeziora Wiktorii, a który nosi nazwę Nil Wiktorii ("Victoria Nile"). Płynie dalej na północ przez terytorium Ugandy, wpada do Jeziora Kioga. Dalej na zachód aż do Jeziora Alberta, z którego wypływa już jako Nil Alberta ("Albert Nile"). Płynie znowu w kierunku północnym do miejscowości Nimule na granicy z Sudanem Południowym - od tego miejsca nosi nazwę Nil Górski ("Bahr al-Dżabal"). Przepływając przez bagniste tereny Sudanu Południowego, a następnie Sudanu, dociera w końcu do Chartumu, gdzie łączy się z Nilem Błękitnym, tworząc Nil. Długość Nilu Białego począwszy od Jeziora Wiktorii do Chartumu wynosi około 3700 km.

</doc>
<doc id="132130" url="https://pl.wikipedia.org/wiki?curid=132130" title="Nil Alberta">
Nil Alberta



</doc>
<doc id="132131" url="https://pl.wikipedia.org/wiki?curid=132131" title="Nil Górski">
Nil Górski



</doc>
<doc id="132132" url="https://pl.wikipedia.org/wiki?curid=132132" title="Nil Wiktorii">
Nil Wiktorii



</doc>
<doc id="132133" url="https://pl.wikipedia.org/wiki?curid=132133" title="Nil Błękitny">
Nil Błękitny

Nil Błękitny () – rzeka w Afryce, najdłuższy i najbardziej zasobny w wodę dopływ Nilu. Wypływa z jeziora Tana w Etiopii, w pobliżu którego tworzy wodospad Tys Ysat.
Płynie na długości 1780 km do Chartumu w Sudanie, gdzie uchodzi do Nilu Białego, po drodze przyjmuje swój największy dopływ Dindar, ponad 70% wód dostarczanych przez dopływy Nilu pochodzi właśnie z Nilu Błękitnego.
Zapora.
Na Nilu Błękitnym budowana jest elektrownia wodna pod nazwą Wielka Tama Etiopskiego Odrodzenia (, w skrócie GERD). Tama jest zaporą grawitacyjną i budowana jest od roku 2011. Znajduje się w regionie Benishangul-Gumuz w Etiopii 11°12′55″N 35°05′35″E, około 15 km na wschód od granicy z Sudanem. Po ukończeniu będzie największą hydroelektrownią w Afryce (o mocy 6450 MW), a także siódmą co do wielkości na świecie. Po ukończeniu zbiornik wypełni się wodą w ciągu 5 do 15 lat.

</doc>
<doc id="132136" url="https://pl.wikipedia.org/wiki?curid=132136" title="Przemysław toszecki">
Przemysław toszecki

Przemysł (Przemysław, Przemek, Przemko) toszecki (ur. ok. 1425, zm. w grudniu 1484) – książę oświęcimski w latach 1433/4–1445 (tylko formalnie), książę toszecki w latach 1445–1484.
Przemysł był drugim pod względem starszeństwa synem księcia oświęcimskiego Kazimierza I i Anny żagańskiej. Po śmierci ojca znalazł się pod opieką starszego brata Wacława I. W 1441 Wacław, ulegając presji polskiego monarchy, zobowiązał się nakłonić swoich młodszych braci Przemysła i Jana do złożenia hołdu królowi polskiemu, gdy tylko osiągną pełnoletniość.
W podziale księstwa dokonanym 19 stycznia 1445 Przemysł otrzymał najmniej znaczące księstwo ze stolicą w Toszku, skąd wspólnie z bratem Janem, księciem oświęcimskim, prowadził awanturniczą politykę drobnego książątka.
Pierwszą decyzją Przemysła jako samodzielnego władcy było uwikłanie się w konflikt z biskupem krakowskim, Zbigniewem Oleśnickim, o zakupione od książąt cieszyńskich księstwo siewierskie. Porozumienie, zawarte 18 lutego 1447 w Krakowie, tylko na moment załatwiło sprawę, gdyż 6 października 1450 Przemysł ponownie uderzył wynajętymi przez siebie oddziałami na zamek biskupi w Siewierzu. W odpowiedzi panowie polscy, nie przejmując się brakiem formalnego wypowiedzenia wojny, wtargnęli do księstwa toszeckiego, dotkliwie je pustosząc.
W 1452 Przemysł poparł swojego młodszego brata Jana IV w walce z Kazimierzem Jagiellończykiem, królem polskim. Dopiero klęska wojsk braci pod Oświęcimiem skłoniła Przemysła do wydania dokumentu (7 marca 1453), w którym wziął na siebie, wraz z bratem, odpowiedzialność za wywołaną wojnę, zwrócił wolność wszystkim wziętym jeńcom oraz zapłacił 2000 grzywien kontrybucji. Pomimo zawartego rozejmu Przemysł nie zaprzestał napadów na przejeżdżających przez terytorium jego księstwa kupców polskich. Do podpisania ugody pomiędzy książętami a Polską doszło jeszcze w tym samym roku w Gliwicach, gdzie Przemysł wyraził zgodę na sprzedaż przez Jana księstwa oświęcimskiego koronie polskiej.
Zbliżenie z Polską zaowocowało zaciągnięciem się Przemysła na wojnę z zakonem krzyżackim, skąd powrócił w 1456, nie mogąc się doczekać od króla zaległego żołdu (ostatnią jego ratę Przemysł otrzymał dopiero w 1469). Pomimo nowego nieporozumienia z Kazimierzem Jagiellończykiem Przemysł nie poparł brata Jana w toczonej przez niego wojnie pogranicznej. Umożliwiło mu to wystąpienie 25 stycznia 1458 w Bytomiu z misją dyplomatyczną, zakończoną nowym porozumieniem braci z Polską.
W 1471 Przemysł poparł kandydaturę Władysława Jagiellończyka na króla czeskiego, co spowodowało zagrożenie jego panowania ze strony króla węgierskiego, Macieja Korwina. Dopiero 25 lipca 1479 książę toszecki uzyskał gwarancję swoich rządów, w zamian za złożenie hołdu lennego. Do uroczystości doszło 12 sierpnia w Ołomuńcu.
Przemysł toszecki żonaty był od 1463 z Małgorzatą (Machną), córką księcia opolskiego, Mikołaja I. Z małżeństwa tego pochodziła tylko córka Małgorzata, późniejsza ksieni klasztoru klarysek we Wrocławiu. Przemysł owdowiał w 1472 i nie ożenił się już powtórnie.
Zmarł w grudniu 1484 w przebudowanym przez siebie zamku w Toszku. Został pochowany w tamtejszym kościele parafialnym. Po śmierci Przemysła jego księstwo zostało przyłączone przez Macieja Korwina do dzierżaw znajdujących się w rękach jego syna Jana.

</doc>
<doc id="132138" url="https://pl.wikipedia.org/wiki?curid=132138" title="Kępa Bazarowa">
Kępa Bazarowa

Kępa Bazarowa – rezerwat przyrody, wyspa przy lewym brzegu Wisły w Toruniu.
Lokalizacja.
Kępa Bazarowa usytuowana jest w lewobrzeżnej części Torunia, w dzielnicy Piaski. Od północy ograniczona rzeką Wisłą, od wschodu i południa tzw. Małą Wisełką, zaś od zachodu ul. Dybowską.
Historia.
Kępa Bazarowa to wyspa leżąca pomiędzy głównym korytem Wisły a tzw. Małą Wisłą i ul. Dybowską, naprzeciwko Zespołu Staromiejskiego. Jej powierzchnia wynosi 70 ha, długość 2,65 km, zaś maksymalna szerokość 438 m. Wyspa swą nazwę zawdzięcza prawdopodobnie od zatrzymujących się i handlujących na niej w średniowieczu kupców. Jest także nazywana „Małpim Gajem”, gdyż w XVI i XVII w. osiedlały się tu wypędzone z miasta nierządnice. W tamtych czasach wyspa była gęsto zabudowana, a zamieszkiwali ją partacze – rzemieślnicy wykonujący swój zawód nielegalnie, poza cechami. W 1411 roku zawarto na Kępie Bazarowej I pokój toruński, a w 1500 roku połączono ją z Toruniem wybudowanym na Wiśle mostem. Wyspa oraz znajdująca się na niej osada Majdan, pomimo bliskiego sąsiedztwa Torunia, podlegały jurysdykcji starosty dybowskiego. Ten stan utrzymywał się do czasu wojny szwedzkiej, kiedy to Toruń na mocy dwóch uchwał sejmowych z lat 1626 i 1629, przejął Kępę Bazarową na własność. W 1809 roku zostało tam odparte austriackie oblężenie Torunia, a tym samym miasto drugi raz w historii (po odparciu oblężenia szwedzkiego w 1629 roku) samodzielnie się obroniło. Na początku XIX wieku Kępa, w ramach rozbudowy Twierdzy Toruń, została ufortyfikowana wraz z Przyczółkiem Mostowym. Od połowy XIX wieku stopniowo zaczęła zarastać lasem łęgowym. W okresie międzywojennym zbudowano tu ośrodek sportów wodnych. Znajduje się tutaj także punkt widokowy, z którego rozpościera się panorama na Zespół Staromiejski.
Rezerwat przyrody.
Znaczny fragment Kępy Bazarowej o powierzchni 32,40 ha został uznany za rezerwat przyrody w 1987 roku. Znajduje się on pomiędzy mostem drogowym im. Piłsudskiego a mostem kolejowym im. Malinowskiego. Ochronie podlega tu naturalne środowisko w postaci rzadkiego lasu łęgowego wierzbowo-topolowego, który należy dziś do rzadkości w Polsce. Obszar rezerwatu podlega ochronie czynnej.
Przez część rezerwatu wiedzie ścieżka dydaktyczna popularyzująca wiedzę nt. tego miejsca.
Infrastruktura.
Obiekty na terenie Kępy Bazarowej:

</doc>
<doc id="132141" url="https://pl.wikipedia.org/wiki?curid=132141" title="Artur Gadowski">
Artur Gadowski

Artur Dionizy Gadowski (ur. 1 czerwca 1967 w Szydłowcu) – polski muzyk rockowy, wokalista zespołu Ira.
Życiorys.
Jest synem Dionizego i Marianny Gadowskich. Jego ojciec był flecistą, a po ukończeniu Konserwatorium Muzycznego grał na saksofonie, a matka była instruktorką śpiewu. Ma młodszego o pięć lat brata Rafała. Ukończył szkołę podstawową oraz średnią szkołę zawodową w Radomiu. Będąc dzieckiem, zaczął uczyć się gry na gitarze. Z wykształcenia jest jubilerem. 
W 1985 wraz z kolegami ze szkoły założył zespół "Kurcze blade", który po niecałym roku działalności się rozpadł. Następnie założył zespół Landrynki dla dziewczynki, w którym początkowo grał na gitarze, a następnie zajął miejsce wokalisty Dariusza Śniocha, gdy ten został powołany do wojska. Grupa wylansowała przebój „Piosenka”, którego tekst oparty był na wierszu Konstantego Ildefonsa Gałczyńskiego. W 1986 grupa zgłosiła się do udziału na Festiwalu w Jarocinie, ale bez powodzenia. W maju 1987 zdobył z zespołem nagrodę na Przeglądzie Kapel Rockowych w klubie „Mewa” w Radomiu. Jednym z jurorów konkursu był Kuba Płucisz, który w październiku 1987 zaproponował Gadowskiemu współpracę w formującym się zespole Ira. Po skompletowaniu składu grupa rozpoczęła próby w amfiteatrze w Radomiu. Występowali na ogólnopolskich przeglądach i festiwalach, zdobywając na nich wyróżnienia oraz nagrody. Po jednym z koncertów otrzymali zaproszenie do występu na 25. Krajowym Festiwalu Piosenki Polskiej w Opolu, na którym wystąpili w czerwcu 1988, a Gadowski otrzymał festiwalową nagrodę dla młodego adepta sztuki estradowej. W tym czasie pracował jako referent ds. administracyjnych w Radomskim Ośrodku Kultury.
W grudniu 1989 wydał z Irą debiutancki krążek, a także odbył trasę po Polsce oraz krajach byłego ZSRR. W pierwszej połowie lat 90. muzycy Iry stawali się coraz popularniejsi w Polsce, a sukces zapewniły im albumy "Mój dom", "1993 rok" oraz koncertowy "Ira Live". Zespół koncertował w Polsce, grając rocznie ponad 150 koncertów, wspierał też wiele rockowych oraz hardrockowych zagranicznych zespołów, m.in. w maju 1994 zagrał przed koncertem Aerosmith. W drugiej połowie lat 90. zespół popadał w kryzys, coraz mniej koncertował, a nagrane kolejne dwa krążki nie osiągnęły sukcesu komercyjnego, co poskutkowały zawieszeniem działalności Iry we wrześniu 1996.
Po zawieszeniu działalności zespołu rozpoczął karierę solową i podpisał kontrakt z wytwórnią fonograficzną BMG Poland. Pierwszy album Gadowskiego miał ukazać się w październiku 1996, ale materiał nagrany na płytę nie spełnił oczekiwań wokalisty, a taśmy z nagranym materiałem zostały wyrzucone. W kwietniu 1997 na zaproszenie Marka Kościkiewicza zaśpiewał piosenkę „Szczęśliwego Nowego Jorku”, która stała się piosenką przewodnią filmu o tym samym tytule. We wrześniu rozpoczął pracę nad nagraniem solowej płyty, zatytułowanej po prostu "Artur Gadowski", która ukazała się 20 kwietnia 1998 i zawierała 10 kompozycji z 30 nagranych, w tym piosenkę „Wszystko jedno jak”, którą Gadowski zarejestrował już podczas sesji nagraniowej w 1996. Płytę promował m.in. utworami „Ona jest ze snu” i „Szczęśliwego Nowego Jorku”, które stały się przebojami i podbiły listy przebojów w Polsce. Do obu utworów powstały także teledyski. W tym samym roku wystąpił na 35. KFPP w Opolu, gdzie pierwszego dnia zaprezentował się z utworami „Na kredyt” oraz „Szczęśliwego Nowego Jorku”, a następnego dnia wykonał utwór Czerwonych Gitar „Biały krzyż”. W tym czasie współpracował też z innymi artystami, m.in. ze Zbigniewem Hołdysem. 30 września wystąpił w warszawskiej Stodole w roli supportu przed gitarzystą zespołu Queen, Brianem Mayem. Występował też na benefisach: 26 września 1998 zaśpiewał w duecie z Anną Marią Jopek na benefisie George’a Gershwina, a dwa dni później wykonał „Mszę beatową” na benefisie Katarzyny Gaertner w Krakowskim Teatrze STU, poza tym 1 maja 1999 wykonał piosenkę „Trzynastego” na benefisie Ryszarda Poznakowskiego. 16 grudnia wystąpił w Sali Kongresowej w Warszawie wraz ze Zbigniewem Hołdysem, gdzie wykonał „Autobiografię” oraz „Niewiele ci mogę dać” z repertuaru grupy Perfect.
W lutym 2000 zajął się tworzeniem oprawy muzycznej do programów: "Ferie z 2", "Mogę wszystko" i "Wakacje z 2". Miesiąc później wydał drugi solowy album pt. "G.A.D.", na którym znalazły się piosenki skomponowane przez Marka Tyspera z tekstami Krzysztofa Jaryczewskiego. W marcu wystąpił w roli supportu przed Joe Cockerem w Warszawie oraz Poznaniu, a w kwietniu ukazała się limitowana edycja płyty "G.A.D.", zawierająca dodatkowo dołączone w formie singla akustyczne wersje piosenek „Inny wymiar”, „Stoisz obok mnie”, „Poziom wód”, „Wish You Were Here” (z repertuaru Pink Floyd) oraz „What a Wonderful World” (z repertuaru Louisa Armstronga). Z powodu słabego zainteresowania płytą oraz niezbyt dużą liczbą zaplanowanych koncertów, Gadowski wraz z Piotrem Sujką i Wojciechem Owczarkiem wyleciał do USA, gdzie pracował jako malarz pokojowy, a w wolnych chwilach ćwiczył z kolegami stary repertuar Iry. Na przełomie maja i czerwca 2000 koncertował ze Zbigniewem Hołdysem po USA. W sierpniu 2000 premierę miał utwór „Najlepsi z najlepszych”, który nagrał wspólnie z Grzegorzem Markowskim oraz Ryszardem Rynkowskim i który został zatwierdzony przez sztab olimpijski jako hymn polskiej reprezentacji na Igrzyska Olimpijskie w Sydney. W listopadzie poinformowano, że miał zostać nowym wokalistą Oddziału Zamkniętego, jednak ostatecznie nie doszło do finalizacji pomysłu. Z zespołem nagrał jedynie utwór „Niepotrzebnie”, który znalazł się później na płycie zespołu pt. "Co na to ludzie?". 4 stycznia 2001 wziął udział w nagraniu piosenki „Serce sercu” m.in. z grupą Ha-Dwa-O! i Małgorzatą Ostrowską. W 2002 wyprodukował płytę Szymona Wydry i Carpe Diem pt. "Teraz wiem".
W czasie pobytu w USA wraz z Piotrem Sujką i Wojciechem Owczarkiem zatrudnili gitarzystę Tomasza Ciastko, z którym zaczęli występować w amerykańskich klubach, gdzie wykonywali piosenki z repertuaru Iry. Po powrocie do Polski reaktywował zespół, początkowo jako „Artur Gadowski i Ira”. W 2003 wraz z Irą zagrał w Radomiu podczas jubileuszowego koncertu z okazji 15-lecia istnienia grupy. Pod koniec 2004 zaczął mieć problemy z głosem, która doprowadziły do zabiegu operacyjnego, który odbył się 18 października – wokaliście usunięto przerośnięte wole tarczycy. Podczas operacji nastąpiły poważne komplikacje, Gadowski był nieprzytomny dwie doby, ale dosyć szybko odzyskał głos oraz siły.
W 2006 powrócił do koncertowania z Irą. W maju zagrali na "Juwenaliach", a w październiku świętowali 18-lecie istnienia koncertem w krakowskim klubie „Studio”. W tym czasie Gadowski wystąpił gościnnie w teledysku Sebastiana Piekarka do piosenki „Bruk”. 16 kwietnia 2007 premierę miał album Sebastiana Piekarka pt. "Human", na którym zaśpiewał. Również w 2007 wystąpił na Rynku Głównym w Krakowie na Festiwalu Zaczarowanej Piosenki organizowanym przez Annę Dymną oraz na koncercie „Breakout Festiwal” w Rzeszowie, który był poświęcony pamięci Miry Kubasińskiej oraz Tadeusza Nalepy. Poza tym 21 września wystąpił na uroczystości Miss Polonia 2007 z nową wersją utworu „Ona jest ze snu”. 15 października był gościem programu "Weekend z Gwiazdą", który został nakręcony na lotnisku Stansted w Londynie. 12 listopada wystąpił podczas ceremonii wręczenia „Róż Gali”, na której wykonał utwór „Freedom” wraz z Andrzejem Piasecznym i Łukaszem Zagrobelnym. 15 grudnia wystąpił w toruńskiej „Od nowie” na koncercie poświęconym pamięci Grzegorza Ciechowskiego.
28 stycznia 2008 premierę miała debiutancka płyta zespołu Nefer, na której znalazł się m.in. utwór „Samotni w sieci”, zaśpiewany przez Gadowskiego w duecie z wokalistą grupy. Latem 2009 wystąpił na koncercie jubileuszowym 40-lecia Festiwalu Woodstock podczas "XV Przystanku Woodstock", na którym wykonał utwór Boba Dylana „Knockin’ on Heaven’s Door” w towarzystwie chóru Mazowieckiego Teatru Muzycznego Operetki Warszawskiej. 26 listopada wystąpił w Sali Kongresowej w Warszawie podczas koncertu „Magia obłoków” poświęconemu pamięci Marka Grechuty. 18 stycznia 2010 wystąpił w koncercie „60 lat minęło” z okazji jubileuszu WFDiF, na którym wykonał utwór „Szczęśliwego Nowego Jorku”. 30 grudnia w Sali Kongresowej w Warszawie miała miejsce premiera widowiska muzycznego "Krzyżacy", w którym Gadowski wystąpił w roli króla Władysława Jagiełły i wykonał dwie piosenki: „Tutaj jest Polska” i „Śnił mi się sen” (duet z Cezarym Studniakiem). W październiku 2012, po niemal rocznej współpracy, ukazała się płyta Klary Jędrzejewskiej pt. "Away", wyprodukowana przez Gadowskiego w studio MSG w Łodzi. W tym samym roku nagrał piosenkę „Wszystko to co mam” z repertuaru Golden Life, która została umieszczona na akustycznym albumie grupy pt. "AQQ Akustycznie..." Wystąpił także gościnnie na płycie Marka Kościkiewicza wydanej z okazji jubileuszu 25-lecia działalności artystycznej, wykonując utwór „Moje miasto nocą” z repertuaru De Mono.
W 2007 i 2013 wystąpił na Festiwalu Zaczarowanej Piosenki w Krakowie. Od początku 2014 wraz z basistą Hubertem Kozerą realizuje kameralny projekt koncertowy „Artur Gadowski Akustyk Duo”. 31 marca 2014 wydał trzeci solowy album pt. "TanGado", który nagrał z zespołem Tangata Quintet.
Życie prywatne.
W wieku 21 lat ożenił się z Barbarą, z którą ma troje dzieci: Wiktorię, Kacpra i Zuzannę. W 2009 poślubił Irminę, z którą ma córkę, Idę. Do 1986 mieszkał w Radomiu, później do 2001 mieszkał w Szydłowcu. Przez krótki okres mieszkał w Warszawie, następnie zamieszkał w Łodzi.

</doc>
<doc id="132144" url="https://pl.wikipedia.org/wiki?curid=132144" title="Modelowanie układu słuchowego">
Modelowanie układu słuchowego



</doc>
<doc id="132148" url="https://pl.wikipedia.org/wiki?curid=132148" title="Pion (cząstka)">
Pion (cząstka)

Mezon π (pion) – najlżejszy mezon, o zerowym spinie. Występuje w trzech odmianach π0, π+ i π−, które razem z cząstkami K, η tworzą nonet.
Charakterystyka:
Gdzie:
Rozpad.
Rozpad naładowanych mezonów π odbywa się w oddziaływaniach słabych, prawie zawsze według schematu π+ → μ+νμ (powstaje antymion i neutrino mionowe), ale też np.
Ujemne piony rozpadają się analogicznie, np. π− → μ−νμ.
Przyczyna rozpadu pionu głównie na miony, a nie elektrony, jest związana z mniejszą różnicą mas i rosnącą z masą różnicą między chiralnością a skrętnością.
Natomiast rozpad obojętnego pionu – za pośrednictwem oddziaływań elektromagnetycznych – następuje najczęściej (ok. 98,8%) na fotony według schematu π0 → γγ, niekiedy (ok. 1,2%) π0 → e+e− lub inaczej.
Historia.
Po raz pierwszy mezony pi pojawiły się w teorii Hideki Yukawy oddziaływań wewnątrzjądrowych – za ich pomocą opisywał on oddziaływania międzynukleonowe (proton-neutron, proton-proton, neutron-neutron) jako wymianę mezonów π, zgodnie z reakcjami:
Badania.
Najbardziej precyzyjną metodą wyznaczania masy mezonu π− jest badanie promieniowania charakterystycznego atomów π−-mezonowych (mezoatomów π− – atomów egzotycznych zawierających zamiast jednego elektronu mezon π−).
Bibliografia.
Dane pochodzą z biuletynu PDG.

</doc>
<doc id="132150" url="https://pl.wikipedia.org/wiki?curid=132150" title="Collegium Medicum Uniwersytetu Mikołaja Kopernika">
Collegium Medicum Uniwersytetu Mikołaja Kopernika

Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu (do 24 listopada 2004 roku Akademia Medyczna w Bydgoszczy) – część Uniwersytetu Mikołaja Kopernika w Toruniu ukierunkowana na kształcenie studentów w naukach medycznych, zlokalizowana w Bydgoszczy. Według rankingu Wprost z 2012 roku zajmuje 9. miejsce wśród uczelni medycznych w Polsce.
Według Webometrycznego Rankingu Uniwersytetów Świata ze stycznia 2015 roku, pokazującego zaangażowanie instytucji akademickich w istnieniu w sieci Web, uczelnia zajmuje 3. miejsce w Polsce wśród uczelni medycznych, a na świecie 3673. pośród wszystkich typów uczelni.
Wszystkie trzy Wydziały tworzące bydgoskie Collegium Medicum uzyskują najwyższe noty w ewaluacji działalności naukowej prowadzonej przez ministerstwo ds. nauki i szkolnictwa wyższego: za lata 2012-2017 Wydział Lekarski oraz Wydział Farmaceutyczny uzyskały prestiżową kategorię naukową A, parametryzacja za okres 2017-2021 przyniosła kategorię B+ dyscyplinom nauk farmaceutycznych, nauk medycznych i nauk o zdrowiu. 
Charakterystyka.
Collegium Medicum UMK to wyodrębniona część Uniwersytetu Mikołaja Kopernika, zlokalizowana w Bydgoszczy, posiadająca trzy wydziały: Wydział Lekarski, Wydział Farmaceutyczny oraz Wydział Nauk o Zdrowiu. Na ich bazie uczelnia kształci na kilkunastu kierunkach i w kilku specjalnościach w ramach tych kierunków. Bazą uczelni oprócz licznych budynków dydaktycznych i administracyjnych są dwa Szpitale Uniwersyteckie w Bydgoszczy: SU nr 1 im. dr. Antoniego Jurasza oraz SU nr 2 im. dr. Jana Biziela. Ponadto jednostki organizacyjne uczelni działają też w innych placówkach w Bydgoszczy: Centrum Onkologii im. prof. Franciszka Łukaszczyka, Hospicjum im. ks. Jerzego Popiełuszki, Kujawsko-Pomorskim Centrum Pulmonologii, Wojewódzkim Szpitalu Obserwacyjno-Zakaźnym im. Tadeusza Browicza oraz w placówkach w Toruniu: Wojewódzkim Szpitalu Zespolonym im. Ludwika Rydygiera, łączącym Szpital Wielospecjalistyczny dla Dorosłych, Wojewódzki Specjalistyczny Szpital Dziecięcy, Wojewódzki Ośrodek Lecznictwa Psychiatrycznego z II Kliniką Psychiatrii oraz Regionalne Centrum Stomatologii. Dodatkowo uczelnia prowadzi działalność dydaktyczną w 10 Wojskowym Szpitalu Klinicznym z Polikliniką w Bydgoszczy. Uczelnia posiada trzy domy studenckie: DS nr 1 w dzielnicy Fordon przy ul. Bartłomieja z Bydgoszczy 6, DS nr 2 w centrum miasta przy ul. Jagiellońskiej 13 (w bezpośredniej bliskości Rektoratu, oraz DS nr 3 przy al. Powstańców Wielkopolskich 46 (w bezpośredniej bliskości campusu SU nr 1 im. Jurasza), a także dwa domy akademickie: DA nr 1 przy al. Powstańców Wielkopolskich 44 oraz w Fordonie DA nr 2 przy ul. Osiedlowej 3.
Proces dydaktyczny realizowany jest na studiach licencjackich (I stopnia), magisterskich uzupełniających (II stopnia), jednolitych magisterskich oraz doktoranckich (III stopnia, w Szkole Doktorskiej Nauk Medycznych i Nauk o Zdrowiu – Wydział Lekarski, Wydział Nauk o Zdrowiu). Prowadzi się również studia podyplomowe. Jako uczelnia medyczna prowadzi także kształcenie podyplomowe (specjalizacyjne) profesjonalistów w zawodach medycznych: lekarzy, farmaceutów, pielęgniarek i położnych, diagnostów laboratoryjnych, specjalistów ochrony zdrowia oraz psychologów. Oddział Zaburzeń Lękowych i Afektywnych z Katedry i Kliniki Psychiatrii prowadzi akredytowane przez Polskie Towarzystwo Psychiatryczne szkolenie psychoterapeutyczne. Wydział Nauk i Zdrowiu prowadzi także kursy dokształcające w zakresie technik radiologicznych oraz fizjoterapeutycznych. 
W 2010 roku na Collegium Medicum UMK studiowało 5,26 tys. studentów, z tego na studiach stacjonarnych 3,78 tys. W 2004 na uczelni pracowało 495 nauczycieli akademickich, w tym 85 profesorów, 148 adiunktów i 181 asystentów. Aktualnie Collegium Medicum zatrudnia około 1449 pracowników (w tym  około 860 nauczycieli akademickich). Pracownicy zatrudnieni w Collegium Medicum w Bydgoszczy stanowią liczbowo 30% potencjału całego Uniwersytetu Mikołaja Kopernika, zaś studenci – 17%. Prawie połowa studentów obcojęzycznych UMK studiuje w kampusie bydgoski (ponad 400); większość, ponad 30% wszystkich studentów-cudzoziemców UMK wybiera studia na Wydziale Lekarskim. 
Obok działalności dydaktyczno-wychowawczej i naukowo-badawczej, uczelnia prowadzi wysoko specjalistyczną działalność leczniczą dla całego regionu kujawsko-pomorskiego.
W 2010 wydziały uczelni posiadały pięć uprawnień nadawania stopnia naukowego doktora (nauki medyczne, biologia medyczna, pielęgniarstwo, zdrowie publiczne, fizjoterapia) oraz dwa uprawnienia do nadawania stopnia doktora habilitowanego (nauki medyczne, biologia medyczna). Po wprowadzeniu w 2018 roku nowej klasyfikacji dziedzin nauki i dyscyplin naukowych i artystycznych, w wyniku przeprowadzonej ewaluacji działalności naukowej CM UMK zyskała uprawnienia do doktoryzowania i habilitowania w dziedzinie nauk medycznych i nauk o zdrowiu w trzech dyscyplinach: nauk medycznych, nauk o zdrowiu oraz nauk farmaceutycznych. Poziom naukowy Uniwersytetu zapewnia status uczelni badawczej, który UMK otrzymał jako jedna z 10 polskich uczelni w konkursie  Ministerstwa Nauki i Szkolnictwa Wyższego „Inicjatywa Doskonałości – Uczelnia Badawcza”, rozstrzygniętym 30 października 2019 roku.
Collegium Medicum bierze udział w wielu międzynarodowych programach naukowych i dydaktycznych; jest także organizatorem krajowych i międzynarodowych konferencji naukowych. Pracownicy Collegium Medicum utrzymują kontakty naukowe z ośrodkami w Niemczech (Wuppertal, Berlin, Kilonia, Paderborn), Szwajcarii (Aarau), Holandii (Amsterdam), Francji (Paryż), Szwecji (Lund), Norwegii (Sandvik), Belgii (Antwerpia, Liège) i USA (Houston).
Collegium Medicum prowadzi również inicjatywy ukierunkowane na lokalną społeczność, czego przykładem jest m.in. Festiwal Nauki „Medicalia” organizowany corocznie w listopadzie w Bydgoszczy albo comiesięczny cykl wykładów popularno-naukowych „Medyczna Środa”. Jako uczelnia bydgosko-toruńska jesteśmy współorganizatorem Bydgoskiego Festiwalu Nauki oraz Toruńskiego Festiwalu Nauki.
W 1991 uczelnia została wpisana do rejestru członków Światowej Organizacji Zdrowia (WHO).
Uczelnia dotychczas przystąpiła do następujących programów:
Historia.
Zakład Doskonalenia Lekarzy.
Rodowód Akademii Medycznej w Bydgoszczy – obecnego Collegium Medicum UMK sięga roku 1951, kiedy powołano w Bydgoszczy pierwszy w Polsce Zakład Doskonalenia Lekarzy dla potrzeb całego kraju, mieszczący się w Szpitalu im. dr Antoniego Jurasza. Gdy w 1953 r. utworzono w Warszawie Instytut Doskonalenia i Specjalizacji Kadr Lekarskich – w Bydgoszczy powołano dziewięć jego zakładów klinicznych i diagnostycznych, zlokalizowanych w bydgoskich szpitalach wojewódzkich. W latach 1953–1957 bydgoskim oddziałem Instytutu kierował prof. Jan Szymański, a od 1957 prof. Jan Małecki.
W 1959 Instytut przekształcono w Studium Doskonalenia Lekarzy i włączono do Akademii Medycznej w Warszawie. W Bydgoszczy powołano wówczas II Klinikę Otolaryngologii, a prowadzenie kształcenia podyplomowego lekarzy w pozostałych dyscyplinach medycznych powierzono ordynatorom oddziałów szpitali. W roku 1960 na sesji Wojewódzkiej Rady Narodowej w Bydgoszczy z udziałem przedstawicieli UMK i ministra szkolnictwa wyższego podjęto uchwałę, aby w oparciu o istniejący Oddział Studium Doskonalenia Lekarzy utworzyć w Bydgoszczy Akademię Medyczną. W 1962 uchwałą WRN dla przyszłej uczelni przeznaczono budynki przy ul. Chodkiewicza (obecną siedzibę UKW) oraz niektóre budynki będące wówczas w gestii Wyższej Szkoły Inżynierskiej i Instytutów Rolniczych. W latach 60. nie doszło jednak do powstania uczelni, wobec przeszkody, jaką była zbyt mała liczba samodzielnych pracowników naukowych. Stało się to bodźcem dla środowiska i do 1970 pięciu bydgoskich lekarzy i jeden farmaceuta uzyskało stopnie doktora habilitowanego, a przeszło dwudziestu doktora medycyny. W ten sposób powstała kadra, mogąca stać się zalążkiem uczelni medycznej.
Zespół Nauczania Klinicznego.
W 1971 utworzono w Bydgoszczy Zespół Nauczania Klinicznego Wydziału Lekarskiego Akademii Medycznej w Gdańsku, szkoląc rotacyjnie studentów V roku. Równocześnie w 1972 zorganizowano Studium Farmaceutyczne Centrum Medycznego Kształcenia Podyplomowego w Warszawie, które prowadziło szkolenie farmaceutów z całego kraju. Jego pierwszym kierownikiem został doc. Jan Kubalski. W roku 1974 wprowadzono studia stacjonarne dla V roku oraz wybudowano Dom Nauki, w którym zlokalizowano dom studencki oraz mieszkania dla nauczycieli akademickich.
1 września 1975 roku powołano Filię Akademii Medycznej w Gdańsku z siedzibą w Bydgoszczy z zamiejscowym Oddziałem Wydziału Lekarskiego, rozszerzając proces dydaktyczny również na IV rok. Kierownikiem Filii i Oddziału został doc. dr hab. Jan Domaniewski. Utworzono 19 klinik i zakładów. W 1977 oddano do użytku budynek dla Zakładu Patomorfologii i Medycyny Sądowej. W roku 1979 w Bydgoszczy powołano Zamiejscowy II Wydział Lekarski Akademii Medycznej w Gdańsku, którego dziekanem został prof. dr hab. Jan Domaniewski. W Ministerstwie Zdrowia zapadła decyzja o wprowadzeniu pod patronatem i przy pomocy finansowej Światowej Organizacji Zdrowia eksperymentalnego, zintegrowanego od pierwszego roku studiów, nauczania medycyny w Bydgoszczy na wzór holenderski. Władze wojewódzkie w 1980 podjęły decyzję o przekazaniu uczelni budynku, w którym miało zostać zlokalizowanych sześć zakładów teoretycznych. Rekrutacja docentów na kierowników tych zakładów w 1981 nie doszła jednak do skutku z uwagi na wydarzenia społeczno-polityczne. W latach 1982–1983 przystąpiono do energicznych działań na rzecz powołania samodzielnej uczelni.
Akademia Medyczna w Bydgoszczy.
W 1984 na bazie Zamiejscowego Wydziału Lekarskiego gdańskiej AM utworzono w Bydgoszczy Akademię Medyczną (Dz. U. 36, poz. 191 z dnia 23 lipca 1984 r.). Pierwszym rektorem został prof. dr hab. Jan Domaniewski, a prorektorami mianowanymi zostali: prof. dr hab. Bogdan Romański, doc. dr hab. Zygmunt Mackiewicz i doc dr hab. Stanisław Betlejewski. Dziekanem Wydziału Lekarskiego została prof. dr hab. Anna Balcar-Boroń. Uroczysta inauguracja roku akademickiego 1984/1985 była jednocześnie pierwszą w kraju centralną inauguracją wszystkich akademii medycznych.
Również w roku 1984 decyzją ministra zdrowia powołano Wydział Farmacji, ponieważ Centrum Medyczne Kształcenia Podyplomowego w Warszawie, pomimo prowadzenia długich negocjacji, ostatecznie odmówiło przyłączenia do Akademii swego Studium Farmacji zlokalizowanego w Bydgoszczy. Na Wydziale Lekarskim było wówczas 15 klinik i 13 zakładów. Kadrę Akademii stanowiło 189 nauczycieli akademickich, w tym 6 profesorów i 12 docentów. W 1985 Akademia Medyczna przejęła Szpital Wojewódzki w Bydgoszczy (dziś im. dr. Biziela) przekształcając go w szpital kliniczny. W tym roku zakończono budowę zakładów teoretycznych prowadzących dydaktykę na pierwszych dwóch latach studiów oraz kontynuowano rozbudowę szpitala klinicznego im. dr A. Jurasza. Pozyskano również dom akademicki dla studentów i mieszkania dla kadry.
W 1986 uczelnia uzyskała uprawnienia do nadawania stopnia doktora nauk medycznych w zakresie medycyny, a w 1987 w zakresie biologii medycznej oraz doktora habilitowanego nauk medycznych w zakresie medycyny i biologii medycznej. Miało to istotne znaczenie dla dalszego rozwoju kadr naukowych uczelni. W 1987 roku rozpoczął działalność Wydział Farmaceutyczny z kierunkiem analityka medyczna a rok później, zorganizowano przy uczelni Oddział Terenowy Centrum Medycznego Kształcenia Podyplomowego.
31 stycznia 1989 roku Sejm nadał Akademii Medycznej w Bydgoszczy imię Ludwika Rydygiera. Uczelnia otrzymała również Szpital Kliniczny im. dr Antoniego Jurasza, gdzie uruchomiono kolejne kliniki i zakłady; powołano również Katedrę i Klinikę Chirurgii w Toruniu. W 1990 AM pozyskała budynek przy ul. Jagiellońskiej (po byłym Komitecie Wojewódzkim PZPR), w którym zlokalizowano rektorat, dziekanaty Wydziałów: Lekarskiego i Farmaceutycznego, administrację uczelni oraz sale wykładowe, stołówkę i dodatkowy dom studencki. W 1992 zorganizowano w Szpitalu Uzdrowiskowym w Ciechocinku Katedrę i Klinikę Balneologii i Chorób Przemiany Materii oraz Zakład Balneotechniki.
W 1994 Akademia Medyczna w Bydgoszczy posiadała 445 nauczycieli akademickich, w tym: 48 profesorów, docentów i doktorów habilitowanych. Kształcono studentów na dwóch wydziałach z dwoma kierunkami. W 1996 r. przeniesiono Katedrę i Klinikę Psychiatrii do samodzielnego obiektu przy ul. Kurpińskiego oraz utworzono Międzyuczelniane Centrum Fizyki Medycznej. W 1998 rozpoczęto rekrutację na nowo powołanym Wydziale Pielęgniarskim. Oddano do użytku Zespół Poradni Przyklinicznych, nowy budynek Kliniki Rehabilitacji oraz nowoczesny obiekt dydaktyczno-diagnostyczny na terenie Szpitala Klinicznego. W 1999 roku na Wydziale Lekarskim uruchomiono studia doktoranckie, a we Włocławku utworzono zamiejscowy ośrodek dydaktyczny Wydziału Pielęgniarskiego. W 2000 Wydział Pielęgniarski przekształcono w Wydział Pielęgniarstwa i Nauk o Zdrowiu, wprowadzając nowy kierunek zdrowie publiczne z trzema specjalnościami: medycyna ratunkowa (pierwszy w kraju), dietetyka oraz organizacja i zarządzanie w ochronie zdrowia. Utworzono Międzyuczelniane Podyplomowe Studium Organizacji i Zarządzania w Ochronie Zdrowia wspólnie z Wyższą Szkołą Zarządzania i Finansów w Bydgoszczy.
Z kolei w 2001 na Wydziale Lekarskim wprowadzono biotechnologię (druga uczelnia w kraju), a biomedycynę informatyczną jako specjalność na kierunku analityka medyczna na Wydziale Farmaceutycznym. Baza dydaktyczna została powiększona o dwa kolejne, nowocześnie zaadaptowane budynki. Utworzono także wiele nowych klinik w Bydgoszczy i kolejną w Toruniu. W ocenie Ministerstwa Zdrowia AM w Bydgoszczy uzyskała w 2001 najwyższą ocenę dynamiki rozwoju ze wszystkich akademii medycznych w kraju. W 2002 na Wydziale Farmaceutycznym uruchomiono kierunek farmacja, zaś baza Szpitala Klinicznego znacząco się poszerzyła przez oddanie do użytku 10-piętrowego budynku łóżkowego. Na poszczególnych kondygnacjach rozmieszczono m.in. Klinikę Pediatrii Alergologii i Gastroenterologii prof. Mieczysławy Czerwionki-Szafarskiej i Klinikę Pediatrii Hematologii i Onkologii prof. Mariusza Wysockiego z Wojewódzkiego Szpitala Dziecięcego. W roku 2004 zakończono adaptację kolejnego budynku przekazanego przez władze miasta dla jednostek naukowo-dydaktycznych.
Głównymi kierunkami badań naukowych prowadzonych na uczelni były: choroby nowotworowe, urazy i ich następstwa dla ustroju, choroby układu krążenia, choroby alergiczne, uzależnienia alkoholowe, nikotynowe i lekowe, ochrona zdrowia matki, dziecka i rodziny, biologia molekularna i genetyka. Oprócz tego prowadzonych było wiele unikatowych prac badawczych z zakresu medycyny i biologii medycznej.
W 2004 AM w Bydgoszczy posiadała 115 naukowo-dydaktycznych jednostek organizacyjnych, z tego 44 na Wydziale Lekarskim, 23 na Wydziale Farmaceutycznym, 42 na Wydziale Nauk o Zdrowiu oraz 6 międzywydziałowych i ogólnouczelnianych. Zatrudniano 551 nauczycieli akademickich, w tym 113 samodzielnych pracowników naukowo-dydaktycznych: 26 profesorów zwyczajnych, 65 profesorów nadzwyczajnych oraz 21 doktorów habilitowanych na stanowisku adiunkta. Stopień naukowy doktora posiadało 244 nauczycieli akademickich. Od 1998 siedmiu osobom nadano tytuł doktora honoris causa. Na uczelni w 2004 studiowało 3,72 tys. studentów, więcej niż na Uniwersytecie Medycznym w Łodzi i Akademiach Medycznych w: Szczecinie, Białymstoku i Gdańsku.
Collegium Medicum UMK w Bydgoszczy.
14 października 2003 roku Senat Akademii Medycznej w Bydgoszczy przyjął uchwałę o połączeniu uczelni z Uniwersytetem Mikołaja Kopernika w Toruniu, zaś senat UMK na posiedzeniu 28 października 2003 roku potwierdził wolę połączenia. Jednym z warunków fuzji uczelni było zachowanie odrębności AM jako Collegium Medicum z własnym patronem i siedzibą w Bydgoszczy. Z dniem 24 listopada 2004 po przyjęciu ustawy przez Sejm (8 października 2004), Senat i podpisie Prezydenta RP (Dz. U. nr 241 poz. 2414), Akademia Medyczna im. Ludwika Rydygiera w Bydgoszczy została włączona do Uniwersytetu Mikołaja Kopernika w Toruniu jako Collegium Medicum im. Ludwika Rydygiera w Bydgoszczy. Dotychczasowy rektor uczelni stał się prorektorem UMK ds. Collegium Medicum, a prorektorzy – pełnomocnikami rektora UMK. Trzy wydziały należące do bydgoskiego Collegium Medicum stanowią integralną część UMK, lecz jednocześnie zapewniono im autonomię, która wyraża się m.in. w: możliwości samodzielnego prowadzenia polityki kadrowej przez prorektor ds. CM w ramach wyodrębnionego budżetu.
W 2006 oddano do użytku nową siedzibę dla Wydziału Farmacji przy ul. Jurasza, zaś od 2009 rozpoczęto rozbudowę Szpitala Uniwersyteckiego nr 1 im. dr Jurasza. Zaadaptowano również obiekty przekazane przez miasto Bydgoszcz: m.in. budynki przy ul. Świętojańskiej i Sandomierskiej. W latach 2007–2011 wprowadzono trzy nowe kierunki studiów: dietetykę, położnictwo i ratownictwo medyczne. Na uczelni w 2005 roku studiowało 4,46 tys. studentów. Oprócz studentów z Polski do 2009 roku kształci się tam również ponad 400 studentów z licznych krajów Europy, Afryki i Azji. Korzystają oni z zajęć w języku angielskim, prowadzonych w ramach "English Division" w oparciu o polski program 4 kierunków studiów, realizowanych na Wydziałach Collegium Medicum. W 2012 roku powołano w tym celu Centrum Kształcenia w Języku Angielskim (Centre for Medical Education in English in Nicolaus Copernicus University Collegium Medicum in Bydgoszcz), a w 2014 roku oddano do użytku siedzibę Centrum oraz dedykowany Dom Studencki nr 3, zlokalizowane w campusie UCK przy ulicy Powstańców Wielkopolskich 46.
W ramach Wieloletniego Programu Medycznego Rozbudowy i Przebudowy Szpitala Uniwersyteckiego nr 1 w Bydgoszczy doszło do poszerzenia i unowocześnienia bazy dydaktyczno-szpitalnej o Zespół Sal Operacyjnych z Oddziałem Anestezjologii i Intensywnej Terapii Medycznej, Centralną Sterylizatornię oraz Szpitalny Oddział Ratunkowy. Z inicjatywy prof. Araszkiewicza w kampusie SU nr 1 im. dr. Jurasza przy ul. Marii Skłodowskiej-Curie powstała także nowy kompleks Uniwersyteckiego Centrum Klinicznego Collegium Medicum. W ukończonym w 2015 roku obiekcie znalazły siedzibę: Katedra i Klinika Psychiatrii - prof. Aleksandra Araszkiewicza, Katedra i Klinika Geriatrii - prof. Kornelii Kędziory-Kornatowskiej, Klinika Dermatologii, Chorób Przenoszonych Drogą Płciową i Immunodermatologii - prof. Rafała Czajkowskiego oraz Katedra Medycyny Paliatywnej - prof. Małgorzaty Krajnik. Kompleks budynków składa się z czterech połączonych ze sobą segmentów, z których dwa mają po trzy kondygnacje i dwa - po dwie kondygnacje. Ich łączna powierzchnia wynosi prawie 10 tys. m kw. W kompleksie znajdują się sale z 236 łóżkami dla pacjentów. 
Osiągnięciem uczelni było uruchomienie pierwszego w północnej Polsce ośrodka przeszczepu szpiku kostnego w Katedrze i Klinice Pediatrii, Hematologii i Onkologii. Collegium Medicum uczestniczy także w pracach mających na celu utworzenie Regionalnego Centrum Telemedycyny mieszczącego się w Szpitalu Uniwersyteckim nr 1 w Bydgoszczy.
Po zmianie lokalizacji I Kliniki Psychiatrii, w budynku dydaktycznym przy ul. Kurpińskiego w ramach programu „Nauczanie symulacyjne drogą rozwoju dydaktyki medycznej w Collegium Medicum Uniwersytetu Mikołaja Kopernika” w 2016 roku uruchomiono Centrum Symulacji Medycznych.
W 2019 ogłoszono konkurs architektoniczny na realizację koncepcji architektoniczno-urbanistycznej rozbudowy bazy naukowo-dydaktycznej na terenach uniwersyteckich znajdujących się między ulicami Jurasza, al. Kard. Wyszyńskiego, Curie-Skłodowskiej i Powstańców Wielkopolskich.
Liczne inwestycje realizowane są również na terenie Szpitala Uniwersyteckiego Nr 2 im. dr. Jana Biziela w Bydgoszczy. Placówka przystąpiła do projektu: „Przebudowa i rozbudowa Szpitalnego Oddziału Ratunkowego w Szpitalu Uniwersyteckim Nr 2 im. dr. Jana Biziela w Bydgoszczy”.
W latach 2022 i 2023 przetoczyła się szeroka dyskusja nad planami władz UMK dot. utworzenia jednego Uniwersyteckiego Centrum Klinicznego CMUMK poprzez fuzję bydgoskich szpitali uniwersyteckich SU nr 1 Jurasza oraz SU nr 2 Biziela. Temat połączenia placówek medycznych został zawieszony. 
Struktura.
Strukturę organizacyjną Collegium Medicum wyznaczają katedry i kliniki, katedry i zakłady oraz zakłady teoretyczne.
Wydział Lekarski został założony w 1984 roku. Znajduje się przy ul. Jagiellońskiej 13. Do jego jednostek należą:
Wydział Farmaceutyczny został założony w 1989 roku. Znajduje się przy ul. Jagiellońskiej 15. Do jego jednostek należą:
Wydział Nauk o Zdrowiu został założony w 1997 roku. Znajduje się przy ul. Jagiellońskiej 15. Do jego jednostek należą:
Przy Wydziale Farmaceutycznym na terenie kampusu SU nr 1 im. dr. A. Jurasza prowadzony jest Ogród Roślin Leczniczych i Kosmetycznych.
Kierunki studiów.
w ramach kształcenia w języku angielskim, tzw. "English Division", funkcjonują 4 kierunki studiów: 
studia podyplomowe prowadzone są w zakresie: 
kształcenie doktorantów realizowane w ramach:
w dziedzinie nauk medycznych i nauk o zdrowiu w 3 dyscyplinach naukowych:
Budynki uczelniane.
Niektóre budynki w gestii uczelni:

</doc>
<doc id="132151" url="https://pl.wikipedia.org/wiki?curid=132151" title="Ragout">
Ragout



</doc>
<doc id="132152" url="https://pl.wikipedia.org/wiki?curid=132152" title="Telewizja WTK">
Telewizja WTK

Telewizja WTK (dawniej: "Wielkopolska Telewizja Kablowa") – poznańska telewizja, nadaje od 21 listopada 1996 roku. 
Historia.
W 2003 r. zmieniła charakter na lokalną telewizję informacyjną. Stacja emituje program przez całą dobę. Od godziny 17.30 do 1 nadaje serwisy informacyjne co pół godziny. W ofercie stacji są także programy publicystyczne, kulturalne, sportowe, lajfstajlowe i inne. Telewizja prezentuje swoje produkcje oraz programy zrealizowane przez RTK i Uniwersyteckie Studio Filmowe UAM.
Dostępna jest w sieciach kablowych m.in. w Poznaniu, Swarzędzu, Luboniu, Śremie, Koziegłowach, Suchym Lesie, Obornikach, Skórzewie, Grodzisku Wlkp., Wolsztynie, Koninie, Rokietnicy, Słupcy, Turku, Kórniku, Murowanej Goślinie, Toruniu oraz w internecie (na żywo lub archiwum programów).
Pierwszym prezesem stacji był Paweł Leonarski, a 1 listopada 2002 roku rada nadzorcza WTK wybrała na jej prezesa Krzysztofa Szydłowskiego, który zasiada na tym stanowisku do chwili obecnej.
W 2004 roku "Puls Dnia" zdobył nagrodę "Kryształowego Ekranu" za najlepszy lokalny serwis informacyjny w Polsce w konkursie "To nas dotyczy" organizowanym przez Ogólnopolską Izbę Gospodarczą Komunikacji Kablowej.
W październiku 2007 roku WTK zmieniło siedzibę. Nowa znajduje się w kompleksie kinowym Kinepolis na Żegrzu, na osiedlu administracyjnym Żegrze. W styczniu 2008 roku nadano pierwszą transmisję na żywo z posiedzenia rady miasta. Dzienna oglądalność stacji w prime time wynosi 160 tysięcy widzów (źródło: Expert Monitor 2007).
Od 30 sierpnia 2010 telewizja nadaje w formacie 16:9.
W 2011 roku stacja pokazywała Halowe Mistrzostwa Świata w Hokeju na Trawie, które odbywały się od 8 do 13 lutego na Międzynarodowych Targach Poznańskich. Ponadto stacja była wyłącznym producentem sygnału telewizyjnego.
W maju 2012 roku stacja uruchomiła w Internecie profesjonalną platformę wideo WTK PLAY (www.wtkplay.pl). Jest to obecnie największy regionalny portal wideo w Wielkopolsce (ponad 230 tys. unikalnych użytkowników wideo w X.2012 na podstawie Google Analytics).
1 września 2018 WTK zmieniło swój dotychczasowy portal internetowy wtkplay.pl na portal informacyjny wtk.pl
3 września 2018 roku WTK zmieniła format nadawania na HD.
We wrześniu 2019 roku portal WTK.PL przekroczył pół miliona unikalnych użytkowników (za Google Analitycs).

</doc>
<doc id="132153" url="https://pl.wikipedia.org/wiki?curid=132153" title="Tokany">
Tokany



</doc>
<doc id="132156" url="https://pl.wikipedia.org/wiki?curid=132156" title="Justyna Kowalczyk">
Justyna Kowalczyk

Justyna Maria Kowalczyk-Tekieli (ur. 19 stycznia 1983 w Limanowej) – polska biegaczka narciarska, mistrzyni i multimedalistka olimpijska, mistrzyni i multimedalistka mistrzostw świata, czterokrotna zdobywczyni Pucharu Świata w biegach narciarskich. W latach 2018–2021 asystentka trenera głównego Narodowej Kadry Kobiet w biegach narciarskich. Od 26 marca 2021 roku do 12 października 2022 roku była dyrektorem sportowym Polskiego Związku Biathlonu.
Jedna z dwóch biegaczek narciarskich w historii tej dyscypliny (obok Finki Marjo Matikainen), które zdobywały Puchar Świata trzy razy z rzędu. Jako jedyna w historii zdobyła 4 Puchary Świata w ciągu pięciu lat. Jedyna zawodniczka, która 4 razy z rzędu zwyciężyła w prestiżowym cyklu Tour de Ski. Zwyciężczyni 91. Biegu Wazów (2015). Dzięki zdobyciu w sumie 5 medali olimpijskich, jest najwybitniejszym (pod względem liczby medali) polskim sportowcem w historii zimowych igrzysk olimpijskich i drugą, po Irenie Szewińskiej, najbardziej utytułowaną Polką pod względem medalowych zdobyczy na letnich i zimowych igrzyskach olimpijskich. Ma stopień naukowy doktora nauk o kulturze fizycznej.
Pierwsze pucharowe punkty zdobyła 19 grudnia 2001 w Asiago po zajęciu 30. miejsca w sprincie stylem klasycznym. Po raz pierwszy na podium Pucharu Świata stanęła 7 stycznia 2006, zajmując 3. miejsce w biegu na 10 km stylem klasycznym w Otepää. Pierwsze pucharowe zwycięstwo odniosła rok później, 27 stycznia 2007, również w Otepää w biegu na 10 km stylem klasycznym. W ramach Pucharu Świata zwyciężyła w 50 zawodach i 104 razy stawała na podium (stan na 4 lutego 2017). Zarówno w liczbie zwycięstw, jak i miejsc na podium ustępuje jedynie jednej zawodniczce, Norweżce Marit Bjørgen, zajmując drugie miejsce w klasyfikacji wszech czasów.
Życie prywatne.
Ma trójkę starszego rodzeństwa, siostry: Ilonę i Wiolettę oraz brata, Tomasza.
Od 24 września 2020 jest żoną wspinacza i alpinisty, Kacpra Tekielego. Po ślubie przyjęła podwójne nazwisko. 2 września 2021 w Krakowie urodziła syna o imieniu Hugo.
Na początku czerwca 2014 opowiedziała w wywiadzie dla „Gazety Wyborczej”, że w maju 2013 poroniła. Zawodniczka oznajmiła również, że zdiagnozowano u niej stany depresyjne.
Życiorys.
Dwukrotna mistrzyni olimpijska, dwukrotna mistrzyni świata, pięciokrotna medalistka olimpijska, ośmiokrotna medalistka mistrzostw świata, czterokrotna zdobywczyni Pucharu Świata, czterokrotna zwyciężczyni prestiżowego Tour de Ski. Trzecia, po Irenie Szewińskiej i Otylii Jędrzejczak Polka, która zdobyła trzy medale podczas jednych igrzysk olimpijskich. Jest także pierwszą i jak do tej pory jedyną kobietą, która zdobyła olimpijskie mistrzostwo dla Polski na zimowych igrzyskach. W dniu 21 marca 2010 roku stała się pierwszą biegaczką narciarską, która przekroczyła próg 2000 punktów w sezonie Pucharu Świata.
Mistrzyni, wicemistrzyni i brązowa medalistka olimpijska z Vancouver, mistrzyni olimpijska z Soczi oraz brązowa medalistka olimpijska z Turynu, podwójna mistrzyni świata i brązowa medalistka mistrzostw Świata w Libercu (2009), podwójna wicemistrzyni świata i brązowa medalistka mistrzostw świata z Oslo (2011), wicemistrzyni świata mistrzostw świata z Val di Fiemme (2013), brązowa medalistka mistrzostw świata z Falun (2015), czterokrotna zdobywczyni Pucharu Świata (2008/2009, 2009/2010, 2010/2011, 2012/2013) i czterokrotna zwyciężczyni Tour de Ski (2009/2010, 2010/2011, 2011/2012, 2012/2013), wicemistrzyni świata juniorów, dwukrotna młodzieżowa mistrzyni świata.
Absolwentka AWF im. Jerzego Kukuczki. Po uzyskaniu tytułu magistra na katowickiej AWF w 2011 rozpoczęła studia doktoranckie na Akademii Wychowania Fizycznego w Krakowie. Jej promotorem został profesor Szymon Krasicki. 24 września 2014 obroniła z wyróżnieniem pracę doktorską pt. „Struktura i wielkość obciążeń treningowych biegaczek narciarskich na tle ewolucji techniki biegu oraz zróżnicowanych poziomów sportowych” i otrzymała stopień doktora.
Reklama.
W 2010 Kowalczyk została uznana za 9. najcenniejszą gwiazdę polskiego show-biznesu. W tym samym roku wzięła udział w kampanii reklamowej dla Polbanku oraz, wspólnie z Michałem Żebrowskim, w kampanii Mercedesa. W badaniu przeprowadzonym przez firmę badawczą Pentagon Research zajęła trzecie miejsce (34,5% wskazań respondentów) wśród sportowców, którzy najlepiej promowali Polskę za granicą w okresie październik 2012–październik 2013.
Kariera sportowa.
Początki.
W Pucharze Świata Justyna Kowalczyk zadebiutowała 9 grudnia 2001 (sezon 2001/2002) w Cogne, zajmując 64. miejsce w kwalifikacjach sprintu stylem dowolnym na 1,5 km, zaś swe pierwsze punkty w zawodach tej rangi zdobyła 10 dni później. 19 grudnia 2001 w Asiago uplasowała się bowiem na 30. pozycji sprintu techniką klasyczną na 1,5 km. W następnych sezonach kilkunastokrotnie zajmowała w nich miejsca tuż za pierwszą dziesiątką, co zapewniło jej w sezonie 2004/2005 zakwalifikowanie się do grona czołowych zawodniczek tego cyklu (tzw. „grupy czerwonej”). Ponadto zdobywała medale mistrzostw świata juniorów, uniwersjady oraz kilkakrotnie tytuł mistrzyni Polski.
Jej wyniki podczas Mistrzostw Świata 2005 w Oberstdorfie (m.in. 4. miejsce na 30 km stylem klasycznym) były najlepszymi w historii startów polskich biegaczek narciarskich w imprezach tej rangi (Bernadetta Bocek zajęła 7. miejsce w MŚ 1993), zostały jednak anulowane po ogłoszeniu wyników testów antydopingowych, które w jej wypadku dały wynik pozytywny. 15 czerwca 2005 zdyskwalifikowano ją na 2 lata. Dyskwalifikacja była efektem wzięcia przez nią w dniu zawodów deksametazonu, niedozwolonego medykamentu z grupy glikokortykosteroidów, którym, jak twierdziła, leczyła kontuzjowane ścięgno Achillesa. Po kolejnych apelacjach zakaz startów został skrócony do 6 miesięcy i ostatecznie do sportowej rywalizacji powróciła już w grudniu 2005.
Sezon 2005/2006 (Olimpijski).
Początek sezonu.
7 stycznia 2006 po raz pierwszy znalazła się na podium Pucharu Świata, zajmując 3. miejsce w biegu na 10 km techniką klasyczną w Otepää. Na miesiąc przed igrzyskami olimpijskimi, 22 stycznia w Oberstdorf zajęła 4. miejsce.
Igrzyska olimpijskie – Turyn 2006.
Reprezentowała Polskę na igrzyskach olimpijskich w Turynie.
W piątek 24 lutego 2006 roku, w ostatnim swoim występie na tych igrzyskach w Pragelato zdobyła swój pierwszy olimpijski medal, wywalczając brąz w biegu na 30 km techniką dowolną ze startu wspólnego. Pierwsze miejsce zajęła Czeszka Kateřina Neumannová, a drugie miejsce wywalczyła Rosjanka Julija Czepałowa.
Sezon po zimowych igrzyskach olimpijskich.
Po igrzyskach, 8 marca przystąpiła do rywalizacji w Falun, gdzie odbył się bieg łączony 2x5 km, który ukończyła na 4. miejscu, tracąc do zwyciężczyni niespełna pięć sekund.
Dzień później przystąpiła do rywalizacji w norweskim Drammen, w którym rozegrano sprint na dystansie 1 km. Po biegu ćwierćfinałowym i półfinałowym, w których nie ustąpiła żadnej rywalce, w finale zajęła 4. pozycję. 11 marca w kolejnej norweskiej miejscowości – Oslo, została sklasyfikowana na mecie na 13. miejscu w biegu na 30. km techniką dowolną.
W przedostatnich zawodach pucharu świata rozegranych w Czangchun odpadła w biegu ćwierćfinałowym z dalszej rywalizacji i zajęła ostatecznie 18. pozycję w całych zawodach. Zwieńczenie sezonu miało miejsce w kolejnej azjatyckiej miejscowości – Sapporo, w której odbył się bieg łączony na dystansie 2x7,5 km, który ukończyła na 10. miejscu.
Łącznie w owym sezonie zdobyła 392 punkty, zajmując 13. miejsce w klasyfikacji generalnej.
Sezon 2006/2007.
Tour de Ski 2006/2007.
W ostatnim dniu roku 2006 przystąpiła do rywalizacji w Tour de Ski, którą rozpoczęła od zajęcia 53. miejsca w sprincie stylem dowolnym. W dwóch kolejnych zawodach rozgrywanych w Niemczech uplasowała się na 19. i 12. pozycji.
Sezon po Tour de Ski.
27 stycznia 2007 w Otepää osiągnęła historyczny sukces, wygrywając po raz pierwszy zawody narciarskiego Pucharu Świata, jako pierwsza Polka w historii. Tego dnia okazała się najlepsza na dystansie 10 km stylem klasycznym, deklasując wszystkie rywalki na swej ulubionej trasie. Dzień później uplasowała się na 7. miejscu w sprincie.
Podczas mistrzostw Polski wygrała bieg sprinterski oraz sztafetowy w składzie z Kornelią Marek, Aleksandrą Prekurat i Sylwią Jaśkowiec.
Poza tym osiągnięciem raz zajęła 4. i raz 5. miejsce. W łącznej klasyfikacji Pucharu Świata za sezon 2006/2007 zajęła 8. miejsce zdobywając 484 punkty.
Mistrzostwa świata – Sapporo 2007.
Podczas mistrzostw świata w Sapporo najwyższym miejscem Kowalczyk okazała się 9. pozycja w biegu łączonym na 15 km na dochodzenie, rozegranym 25 lutego 2007. Zajęła również 17. miejsce w sprincie i 18. miejsce na 10 km stylem dowolnym. Porażką natomiast zakończył się start na głównym dystansie 30 km stylem klasycznym – Kowalczyk nie ukończyła tego biegu.
Sezon 2007/2008.
Początek sezonu.
W sobotę 1 grudnia 2007 roku w fińskiej Ruce, Justyna Kowalczyk wzięła udział w sprincie stylem klasycznym, w którym zajęła 7. miejsce, a dzień później w niedzielę 2 grudnia 2007 roku w biegu na 10 km techniką klasyczną zajęła 3. pozycję.
W kolejnych zawodach, które odbyły się w sobotę 8 grudnia 2007 roku w szwajcarskim Davos odbył się bieg na 10 km stylem klasycznym. Polka zajęła w nim 11. miejsce.
Tour de Ski 2007/2008.
Zajęła 3. pozycję w biegu narciarskim techniką klasyczną na 3,3 km, inaugurującym cykl Tour de Ski. W kolejnych zawodach przybyła na metę na 15. miejscu. W trzecim dniu rywalizacji do przystąpiono w Pradze, podczas której uplasowała się na 6. pozycji. Dnia następnego w biegu na 10 km stylem dowolnym przybyła na metę na 9. miejscu. Ostatnie zawody na terenie Czech zakończyła na 8. pozycji.
Sezon po Tour de Ski.
We wtorek 22 stycznia 2008 roku w kanadyjskim Canmore, Justyna Kowalczyk wygrała drugie zawody w Pucharze Świata. Był to bieg łączony (skiathlon) na dochodzenie (7,5 km stylem klasycznym i 7,5 km stylem dowolnym).
W kolejnym dniu w środę 23 stycznia 2008 roku, Polka stanęła na trzecim stopniu podium w biegu sprinterskim stylem klasycznym na 1,2 km.
W piątek 25 stycznia 2008 roku w biegu na 10 km techniką dowolną Kowalczyk zajęła 3. miejsce.
Finał sezonu.
W sumie Justyna Kowalczyk w całym sezonie raz zwyciężyła, dwa razy zajęła 2. i trzy razy 3. miejsce. W klasyfikacji Pucharu Świata w biegach narciarskich za sezon 2007/2008 zdobyła 1096 punktów i zajęła 3. miejsce, jako pierwsza zawodniczka w historii polskiego narciarstwa stając na podium łącznej klasyfikacji.
Sezon 2008/2009.
Tour de Ski 2008/2009.
W biegu na 2,8 km techniką dowolną w Oberhofie, który rozpoczynał Tour de Ski zajęła 3. pozycję. W kolejnym biegu również stanęła na 3. miejscu podium. Trzecie zawody zakończyła tuż za pierwszą dziesiątką, na 11. miejscu. W czwartym etapie uplasowała się na 4. pozycji. Noworoczne zawody zakończyła na 26. miejscu, a kolejne na 15. pozycji. W ostatnim etapie zajęła 4. miejsce, ostatecznie zajmując 4. pozycję w całym cyklu Tour de Ski.
Sezon po Tour de Ski.
Po Tour de Ski wzięła udział w zawodach rozgrywanych w Whistler, podczas których odbyły się dwa biegi: 16 stycznia sprint na 1,3 km techniką klasyczną, a dzień później bieg łączony (7,5 km techniką klasyczną i 7,5 km techniką dowolną). W kwalifikacjach w pierwszym dniu rywalizacji zajęła 2. miejsce, na którym również zakończyła bieg finałowy, ustępując jedynie Alenie Prochazkovej. Podczas biegu łączonego triumfowała, po raz trzeci w sezonie.
Wyścig po kryształową kulę przeniósł się do Europy, na ziemie estońskie, na których przystąpiono do współzawodnictwa w: biegu na 10 km techniką klasyczną i sprincie na 1,2 km techniką klasyczną. Pierwsza konkurencja zakończyła się kolejnym, drugim z rzędu zwycięstwem Polki. Następnego dnia, 25 stycznia podczas sprintu finału B uplasowała się na 1. pozycji, co ostatecznie dało 7. lokatę w zawodach.
Do kolejnych zawodów przystąpiono w Rybińsku, w którym w dniach 30 i 31 stycznia rozegrano bieg: na 10 km ze startu wspólnego i sprinterski na 1,2 km techniką klasyczną. W pierwszym wyścigu zajęła 12. miejsce. W kolejnym dniu rywalizacji wygrała kwalifikacje i ćwierćfinał, a w finale A znalazła się, jako „"szczęśliwa przegrana"”. Konkurencję zakończyła na 5. lokacie. 1 lutego miał odbyć się bieg łączony, lecz ze względu na zbyt niską temperaturę zawody zostały odwołane.
Wykorzystując przerwę między zawodami wzięła udział w zgrupowaniu w Livigno, podczas którego przygotowywała się do mistrzostw świata w narciarstwie klasycznym. Wkrótce prezes Polskiego Związku Narciarskiego, Apoloniusz Tajner ogłosił kadrę na mistrzostwa świata, w której znalazła się biegaczka.
Dalsza część sezonu miała miejsce w Valdidentro, w którym 13 lutego przystąpiono do rywalizacji w biegu sprinterskim. Z kwalifikacji przebrnęła do ćwierćfinału z czwartym czasem. Swój bieg ćwierćfinałowy zakończyła na 5. lokacie, zajmując 21. miejsce w zawodach. Następny dzień rywalizacji we włoskiej miejscowości przyniósł kolejne zwycięstwo w karierze biegaczki. Odniosła je w biegu na 10 km stylem klasycznym.
Mistrzostwa świata – Liberec 2009.
19 lutego 2009 w biegu na 10 km techniką klasyczną Kowalczyk zajęła 3. miejsce na mistrzostwach świata w Libercu. Tym samym zdobyła pierwszy medal mistrzostw świata w historii polskich kobiecych biegów narciarskich. 21 lutego 2009 Kowalczyk osiągnęła jeszcze większy sukces, zdobywając złoty medal w biegu na 15 kilometrów (7,5 kilometra techniką klasyczną i 7,5 kilometra techniką dowolną). Pięć dni później polska sztafeta biegaczek w składzie Justyna Kowalczyk, Kornelia Marek, Sylwia Jaśkowiec, Paulina Maciuszek zajęła szóste miejsce, które było największym sukcesem polskich biegów od 20 lat. 28 lutego 2009 Kowalczyk zdobyła drugi złoty medal na MŚ w Libercu, w biegu na 30 kilometrów techniką dowolną. Było to jej trzecie podium na tych mistrzostwach. Zarazem mistrzostwa w Libercu zapisały się za sprawą Kowalczyk jako najlepsze spośród dotychczasowych występów reprezentacji Polski (w 1978 w Lahti Józef Łuszczek wywalczył dwa medale – złoty i brązowy, potem Adam Małysz w 2001 zdobył złoto i srebro, a w 2003 – dwa złote medale).
Sezon po mistrzostwach świata.
Po mistrzostwach świata przyszła kolej na dalszą część sezonu, którego kontynuacja nastąpiła 7 marca w Lahti. W pierwszych zawodach podczas biegu sprinterskiego na 1,2 km w kwalifikacjach zajęła 7. miejsce, a w ćwierćfinale przybiegła na metę z czasem pozwalającym na awans do półfinału, jako „"szczęśliwa przegrana"”. Swój bieg półfinałowy zakończyła na 5. lokacie, co dało jej ostatecznie 11. lub 10. pozycję w wyścigu. W następnym dniu zmagań w Finlandii odniosła kolejny, czwarty triumf w sezonie. Bieg na 10 km stylem dowolnym zakończyła z ponad 10-sekundową przewagą nad drugą Charlotte Kallą.
Kolejne miejsce na podium przypadło w kolejnych zawodach, rozegranych 12 marca w Trondheim. W półfinale biegu sprinterskiego zameldowała się na mecie z czasem pozwalającym jej na start w finale, w którym finiszowała na 3. miejscu. Dzień później zostały rozegrane zawody wg nowych zasad zgodnie, z którymi zaczęto przyznawać premie punktowe: na 9,9 km, 18,2 km i 26,5 km. Dodatkowe punkty: 15, 10 i 5 zaczęto przyznawać dla odpowiednio pierwszej, drugiej i trzeciej zawodniczki, która zameldowała się na premiowanym dystansie. Wskutek nowych przepisów zwycięstwo nie było równoznaczne z otrzymaniem największej liczby punktów przez triumfatora biegu, co można było zaobserwować podczas tego biegu. Polka odnotowała kolejne w swojej karierze miejsce na podium. Zmagania w biegu na 30 km techniką klasyczną zakończyła na 2. lokacie, ale uzyskała 20 pkt więcej od zwyciężczyni dzięki bonifikatom punktowym zdobytym za zajęcie trzykrotnie pierwszego miejsca na punktach pomiarowych.
Finał sezonu.
Zawody w Sztokholmie stanowiły część wielkiego finału Pucharu Świata rozgrywanego od 18 marca. W biegu kwalifikacyjnym zajęła 4. pozycję, a w półfinale 2. miejsce, które umożliwiło jej start w półfinale. Rywalizacja w tej części zawodów skutkowała występem w finale B, w którym zajęła miejsce dające jej 10. lokatę w pierwszym dniu współzawodnictwa w Szwecji. W kolejnym dniu zmagań przystąpiono do biegu na dystansie 2,5 km, który był prologiem ostatnich w tym sezonie zawodów Pucharu Świata w Falun. Po raz kolejny stanęła na podium, na 3. stopniu, które powtórzyła dzień później w biegu łączonym. 22 marca rozegrano ostatnią konkurencję sezonu – bieg pościgowy, w którym jako pierwsza minęła linię mety, co wiązało się z triumfem w wielkim finale, jak i klasyfikacji generalnej Pucharu Świata. Podczas całego sezonu, ani razu nie biegła w żółtym plastronie liderki.
Zdobyła Puchar Świata za sezon 2008/2009, wygrywając łącznie w pięciu zawodach w tym sezonie i zajmując czterokrotnie niższe miejsca na podium. Została tym samym pierwszą w historii narciarką klasyczną, która wygrała klasyfikację łączną Pucharu Świata, pochodzącą z kraju, który nigdy nie organizował zawodów Pucharu Świata w biegach narciarskich. Przy okazji zdobyła najwięcej w historii punktów w jednym sezonie Pucharu Świata w biegach narciarskich – 1810.
Mistrzostwa Polski.
Pierwszego dnia rywalizacji w mistrzostwach Polski przystąpiono do biegu na 15 km stylem klasycznym, w którym triumfowała. Kolejnego dnia, 27 marca odbył się sprint, w którym zdobyła kolejny złoty medal. Do następnego współzawodnictwa z pozostałymi zawodniczkami doszło podczas biegu na 5 km techniką dowolną, który ukończyła na 1. pozycji. Czwartą konkurencją, w której wzięła udział był bieg w sztafetach, gdzie wraz Agnieszką Szymańczyk, Aleksandrą Prekurat i Kornelią Marek uplasowała się na 1. miejscu. Pierwszego dnia kwietnia przystąpiła do rywalizacji w biegu na 30. km, w którym okazała się najlepsza.
Podczas mistrzostw Polski uzyskała wszystkich pięć tytułów.
Sezon 2009/2010 (Olimpijski).
Przed sezonem 2009/2010.
Przygotowania do sezonu rozpoczęła 12 maja 2009 od obozu w Sierra Nevada, który zakończyła 5 czerwca. Następnie trenowała w Alpach w Austrii. Kolejna część przygotowań do sezonu odbywała się w białoruskiej miejscowości Raubiczy.
14 i 15 sierpnia wzięła udział w zawodach nartorolkowych w Otepää, w których odbyły się biegi na dystansach 3,75 km (prolog) i 12 km (3x4 km) na dochodzenie. Obie konkurencje okazały się dla niej zwycięskie.
Początek sezonu.
Justyna Kowalczyk rozpoczęła sezon 21 listopada 2009 roku w norweskim Beitostølen od biegu na 10 km techniką dowolną, w którym zajęła 12. miejsce.
W dniu 28 listopada 2009 roku w fińskim w Ruce, odbył się sprint stylem klasycznym na dystansie 1,2 km. Po dobrym biegu ćwierćfinałowym i wygranym biegu półfinałowym, Justyna zakwalifikowała się do biegu finałowego. W finale sprintu zajęła 1. miejsce pokonując Słowenkę Petrę Majdič. Były to pierwsze zawody Pucharu Świata w tej specjalności, które Polka wygrała.
19 grudnia 2009 roku w słoweńskiej Rogli zdobyła 2. miejsce w sprincie stylem klasycznym za Norweżką Marit Bjørgen, natomiast dzień później Justyna Kowalczyk wygrała bieg na 15 km stylem klasycznym ze startu wspólnego. Było to drugie zwycięstwo Polki w sezonie.
Tour de Ski 2009/2010.
1 stycznia 2010 jako faworytka wystartowała w czwartej edycji Tour de Ski, kończąc 2,8-kilometrowy prolog w Oberhofie na trzecim miejscu. W następnym biegu zawodów zaliczanych do klasyfikacji Pucharu Świata uplasowała się na pierwszym miejscu. 3 stycznia po raz kolejny stanęła na podium, w sprincie na 1,6 km techniką klasyczną w Oberhofie zajęła drugie miejsce. W kolejnych zawodach w Pradze w sprincie na 1,2 km techniką dowolną zajęła 19. pozycję. Dwa dni później stanęła na najniższym miejscu podium w biegu na dochodzenie na dystansie 16 km techniką dowolną. 7 stycznia triumfowała w bieg na 5 km techniką klasyczną. Podczas kolejnego biegu na 10 km ze startu wspólnego uczestniczyła w kraksie, przez co ukończyła zawody w trzeciej dziesiątce, na 23. miejscu. Przed finałowym startem we włoskim Val di Fiemme znajdowała się na drugim miejscu za Słowenką Petrę Majdič, do której miała 31,4 s straty. 10 stycznia, na ostatnim dziewięciokilometrowym odcinku zdecydowanie pokonała Słowenkę, wypracowując na mecie przewagę 19,6 sek. Oprócz prestiżowego zwycięstwa zainkasowała 400 pkt do klasyfikacji Pucharu Świata i 150 tysięcy franków szwajcarskich.
Sezon po Tour de Ski.
W sobotę 16 stycznia 2010 roku w estońskim Otepää Polka wygrała bieg na 10 km stylem klasycznym, pokonując Marit Bjørgen i Aino-Kaisę Saarinen.
23 stycznia 2010 roku w rosyjskim Rybińsku, wygrała bieg łączony (skiathlon), czyli 7,5 km stylem klasycznym i 7,5 km stylem dowolnym.
Igrzyska olimpijskie – Vancouver 2010.
12 lutego 2010 roku jako ostatnia reprezentantka Polski złożyła ślubowanie olimpijskie.
Jako liderka klasyfikacji Pucharu Świata uczestniczyła w igrzyskach olimpijskich. W pierwszej konkurencji, 15 lutego w biegu na 10 km techniką dowolną zajęła 5. miejsce, nieznacznie przegrywając czwartą lokatę ze Szwedką Anną Haag. Dwa dni później, w sprincie indywidualnym stylem klasycznym zdobyła srebrny medal, przegrywając jedynie z późniejszą trzykrotną mistrzynią tych igrzysk Marit Bjørgen, a pokonując Słowenkę Petrę Majdič, która startowała, jak się później okazało, z żebrami złamanymi wskutek upadku przed eliminacjami. W kolejnym biegu, łączonym 2x7,5 km stylem klasycznym i dowolnym, wywalczyła brązowy medal, wygrywając na finiszu o pół stopy z Norweżką Kristin Størmer Steirą. Nie startowała w sprincie drużynowym, a w sztafecie 4x5 km, biegnąc na drugiej zmianie techniką klasyczną, osiągnęła najlepszy czas wśród zawodniczek startujących tą techniką. Przejmując zmianę od Kornelii Marek zniwelowała dużą stratę i wyprowadziła polską sztafetę na prowadzenie na półmetku zawodów. Wynik ten został później anulowany z uwagi na wykrycie zabronionych środków dopingowych w organizmie Kornelii Marek. W ostatnim biegu igrzysk, 27 lutego wystartowała na dystansie 30 km techniką klasyczną. Zawody te wygrała, pokonując Bjørgen na finiszu o 0,3 s. Był to drugi złoty medal reprezentanta Polski w historii zimowych igrzysk olimpijskich, po sukcesie Wojciecha Fortuny na igrzyskach w Sapporo w 1972.
Sezon po zimowych igrzyskach olimpijskich.
Justyna Kowalczyk wywalczyła drugą Kryształową Kulę, Małą Kryształową Kulę w biegach dystansowych i Małą Kryształową Kulę w sprintach. Jako pierwsza w historii zdobyła ponad 2000 punktów w Pucharze Świata.
Sezon 2010/2011.
Początek sezonu.
Sezon 2010/2011 rozpoczęła od 7. miejsca w biegu na 10 km rozegranym w Gaellivare. Podczas inauguracyjnego konkursu minitouru Ruka Triple 2010 rozgrywanego w sprincie stylem klasycznym, Kowalczyk zajęła 11. pozycję ze względu na przesunięcie za zrobienie kilku kroków stylem łyżwowym. W kolejnym biegu na 5 km stylem klasycznym, o ponad 2 sekundy przegrała z Marit Bjørgen. W biegu na 10 km stylem dowolnym zajęła 2. miejsce i takie same w cały cyklu Ruka Triple 2010.
Kowalczyk nie wystartowała w Düsseldorfie. Pojawiła się dopiero w Davos, gdzie w pierwszym biegu rozgrywanym na 10 km stylem dowolnym, zajęła 2. miejsce przegrywając o prawie 30 sekund z Marit Bjørgen. Dzień później w sprincie stylem dowolnym, Polka zajęłaby 3. pozycję, lecz została cofnięta na miejsce 6. z powodu blokowania na finiszu Amerykanki Kikkan Randall. 18 grudnia we francuskim La Clusaz zajęła 2. miejsce w biegu na 15 km stylem dowolnym, przegrywając z Marit Bjørgen o 1 sekundę.
Tour de Ski 2010/2011.
W ramach Tour de Ski wygrała 31 grudnia prolog w Oberhofie, pokonując o 1,5 sekundy Szwedkę Charlotte Kallę. Dzień później zwyciężyła w biegu na dochodzenie na 10 kilometrów stylem klasycznym. 2 stycznia w Oberstdorfie zajęła 2. miejsce w sprincie techniką klasyczną na dystansie 1,2 km przegrywając ze Słowenką Petrą Majdič, dzień później zaś zajęła 5. miejsce w biegu łączonym na 10 km. Najgorszy start w zawodach zanotowała w sprincie techniką dowolną, w którym odpadła w ćwierćfinale, zajmując ostatecznie 22. pozycję. Dużo lepszy występ zanotowała w biegu pościgowym na 15 km techniką dowolną, w którym zmagania zakończyła na 1. pozycji, jednak rywalki zmniejszyły stratę w klasyfikacji generalnej cyklu. W kolejnym biegu na 10 km stylem klasycznym w Val di Fiemme, biegnąc przez dłuższy czas z Norweżką Therese Johaug pokonała wyraźnie pozostałe rywalki, zwyciężając powiększyła przewagę do ponad dwóch minut nad drugą w klasyfikacji Włoszką Marianną Longą. 9 stycznia 2011 roku w ostatnim biegu Tour de Ski Polka obroniła wypracowaną dzień wcześniej przewagę zwyciężając po raz drugi z rzędu w Tour de Ski&lt;ref name="TdS 2010/2011"&gt;&lt;/ref&gt;. Finałowy etap z morderczą wspinaczką na Alpe Cermis zakończyła na 4. pozycji.
Sezon po Tour de Ski.
Po Tour de Ski odpuściła starty w Libercu. Pojawiła się dopiero w Otepää, gdzie na 10 km techniką klasyczną musiała uznać wyższość Marit Bjørgen. Dzień później zajęła 4. miejsce w sprincie na 1,2 km techniką klasyczną. Po dwóch tygodniach przerwy puchar świata zawitał do Rybińska. Tam Kowalczyk podczas nieobecności Bjørgen wygrała pierwszy bieg łączony 5+5 km, przed Marianną Longą i Aino Kaisą Saarinen. Dzień później była trzecia w wyścigu sprinterskim stylem dowolnym. Podczas ostatniego sprawdzianu przed mistrzostwami świata, Polka była 2. w biegu na 10 km techniką klasyczną w norweskim Drammen. Zapewniła sobie dzięki temu trzeci triumf w karierze w klasyfikacji dystansów. Dzień później odpadła w ćwierćfinale sprintu (złamała kijek na podbiegu) i została sklasyfikowana w trzeciej dziesiątce. Mimo 28. pozycji w sprincie Kowalczyk zapewniła sobie trzeci z rzędu triumf w PŚ, co wcześniej w historii udało się tylko Fince Marjo Matikainen w latach 1985–1988.
Mistrzostwa świata – Oslo-Holmenkollen 2011.
W pierwszej konkurencji mistrzostw Justyna Kowalczyk zajęła 5. miejsce w sprincie indywidualnym techniką dowolną. Był to najlepszy występ polskiej zawodniczki w tej konkurencji w historii mistrzostw świata. Zwyciężyła Marit Bjørgen. Drugą konkurencją był bieg łączony, w którym Kowalczyk broniła mistrzowskiego tytułu z Liberca. Jednak i tu faworytka gospodarzy Bjørgen okazała się być najlepsza, a Polce przypadł medal srebrny. Był to jej czwarty krążek wywalczony podczas mistrzostwach świata w narciarstwie klasycznym i ósmy w karierze seniorskiej, uwzględniając igrzyska olimpijskie.
W biegu na 10 km stylem klasycznym Justyna Kowalczyk ponownie zajęła 2. miejsce i zdobyła swój dziewiąty medal w karierze na imprezie najwyższej rangi. Polska zawodniczka prowadziła przez większą część trasy, jednak w końcówce osłabła, co wykorzystała Marit Bjørgen, zdobywając swoje trzecie złoto w tych mistrzostwach.
Kolejny start Justyna Kowalczyk zanotowała w sztafecie 4 × 5 km. Kowalczyk pobiegła na drugiej zmianie (styl klasyczny), wyprowadzając polską reprezentację z 13. na 4. pozycję. Biegnące po niej Paulina Maciuszek i Agnieszka Szymańczak nie zdołały utrzymać tak wysokiego miejsca. Ostatecznie Polki przybiegły jako ósme. Partnerką Kowalczyk (na pierwszej zmianie) była także Ewelina Marcisz.
5 marca Polka zdobyła brązowy medal w biegu na 30 km stylem dowolnym. Do mety dobiegła za Therese Johaug i Marit Bjørgen. Był to dziesiąty medal Kowalczyk w imprezie najwyższej rangi. Polska biegaczka tym samym zrównała się w liczbie medali z Adamem Małyszem.
Sezon 2011/2012.
Początek sezonu.
Sezon 2011/2012 rozpoczęła od 10. miejsca w biegu na 10 km stylem dowolnym rozegranym w Sjusjoen. W pierwszym dniu zmagań cyklu Ruka Triple 2011 uplasowała się na 13. miejscu, po odpadnięciu w ćwierćfinale w biegu sprinterskim techniką klasyczną. W drugim dniu zmagań w Ruce w biegu na pięć kilometrów techniką dowolną zajęła 5. miejsce. W ostatnim etapie fińskiego cyklu zajęła 9. pozycję, plasując się w końcowej klasyfikacji Ruka Triple 2011 na 5. miejscu. W kolejnych zawodach w Düsseldorf nie wzięła udziału. 10 grudnia w Davos w biegu na 15 km techniką dowolną zajęła 5. pozycję. Kolejnego dnia w biegu sprinterskim na dystansie 1,5 km techniką dowolną uplasowała się na 8. miejscu.
Jednak podczas kolejnego PŚ w Rogli odniosła pierwsze w tym sezonie zwycięstwo w biegu ze startu wspólnego na 10 km techniką klasyczną.
Tour de Ski 2011/2012.
Następnymi biegami były te wchodzące w skład elitarnego cyklu Tour de Ski. Wygrała 29 grudnia prolog 3,1 km stylem dowolnym w Oberhofie, pokonując o 0,4 sekundy Marit Bjørgen. Fakt ten przepowiadał, że między tymi zawodniczkami odbędzie się zacięta rywalizacja. Dzień później zwyciężyła w biegu na dochodzenie na 10 kilometrów stylem klasycznym. 31 grudnia w Oberstdorfie zajęła 1. miejsce w sprincie stylem klasycznym. W noworocznych zmaganiach zajęła 2. miejsce w biegu łączonym 5 km + 5 km, przegrywając tylko z Bjørgen. W kolejnym biegu na 3,3 km techniką klasyczną w Dobiacco zajęła 2. miejsce, ponownie przegrywając jedynie z główną rywalką. 4 stycznia w sprincie na 1,2 km techniką dowolną zajęła 3. pozycję. Kolejnego dnia w biegu na 15 km techniką dowolną po raz kolejny stanęła na podium, na 2. miejscu. Ósmy etap cyklu, bieg na 10 km ze startu wspólnego techniką klasyczną okazał się zwycięski dla niej. 8 stycznia morderczy bieg pod Alpe Cermis zakończyła na 2. miejscu i tym samym 6. edycję Tour de Ski&lt;ref name="TdS 2011/2012"&gt;&lt;/ref&gt;. Było to jej trzecie zwycięstwo z rzędu w Tour de Ski, poprawiając rekord w liczbie zwycięstw w cyklu.
Sezon po Tour de Ski.
W kolejnych zawodach w Mediolanie nie wzięła udziału. 21 stycznia przyszło jej rywalizować w estońskim Otepää, gdzie zwyciężyła w sprincie na 1,2 km stylem klasycznym. Było to jej 40. podium w karierze. W następnym dniu zwyciężyła w biegu na 10 km techniką klasyczną. W Moskwie, po raz pierwszy w historii swoich startów w Pucharze Świata, wygrała sprint stylem dowolnym i jednocześnie odebrała nieobecnej Bjørgen żółtą koszulkę liderki Pucharu Świata. W Rybińsku 4 lutego Kowalczyk zajęła 7. miejsce w biegu na 10 km stylem dowolnym i jednocześnie straciła koszulkę liderki pucharu świata na rzecz Bjørgen, która wygrała bieg. Następnego dnia w biegu łączonym zajęła 2. miejsce i dzięki świetnym postawom na lotnych premiach (15 i 12 pkt.) odebrała prowadzenie w pucharze świata Bjørgen, która była trzecia. Natomiast bieg wygrała Therese Johaug z przewagą 26,9 s przewagi nad Kowalczyk i 52,9 s nad Marit Bjørgen. Tydzień później w Novym Měscie, mistrzyni olimpijska z Vancouver zajęła 2. miejsce w biegu na 15 km stylem klasycznym (start masowy), który wygrała Marit. Polka ponownie straciła żółtą koszulkę liderki Pucharu Świata. 17 lutego 2012 roku zawody odbyły się w Polsce w Szklarskiej Porębie, był to sprint techniką dowolną na 1,4 km. Polka zajęła tam 16. miejsce. Kowalczyk odrobiła 6 punktów w pucharze świata do Bjørgen, która była 22. Dzień później 18 lutego odbył się bieg na 10 km stylem klasycznym. Polka zajęła w nim 1. miejsce z przewagą 36,1 s nad Bjørgen i 50,4 s nad Johaug. Odebrała Norweżce koszulkę liderki pucharu świata, wyprzedzając ją o 14 punktów. 3 marca 2012 roku w biegu łączonym na 15 km zajęła 8. miejsce w Lahti, gdzie zwyciężyła Therese Johaug, a druga była Bjørgen. Przez to Polka straciła koszulkę liderki PŚ. Następnego dnia w sprincie techniką klasyczną, który wygrała Bjørgen, Kowalczyk była trzecia. W rezultacie strata Polki do Norweżki urosła do 78 punktów. Również w sprincie w norweskiej miejscowości Drammen Polka zajęła 3. miejsce, po pechowym upadku w finale. Przewaga Bjørgen wzrosła do 118 punktów. 11 marca w biegu na 30 km stylem klasycznym Kowalczyk zajęła 2. miejsce i tym samym przewaga Bjørgen wzrosła do 138 punktów.
Finał sezonu.
Szwedzki cykl finałowy wygrała Norweżka. Kowalczyk w Falun (na koniec tego finału) ostatecznie była piąta i tym samym pozostała na drugim miejscu w końcowej klasyfikacji Pucharu Świata.
Po sezonie 2011/2012.
20 marca 2012 roku, tuż po zakończeniu sezonu, przeszła zabieg artroskopii kolana.
Sezon 2012/2013.
Początek sezonu.
Początek sezonu rozpoczęła od 27. miejsca w biegu na 10 km stylem dowolnym, rozegranym 24 listopada 2012 w Gällivare. Dzień później został rozegrany bieg w sztafecie, w którym Polska reprezentacja w składzie: Justyna Kowalczyk, Sylwia Jaśkowiec, Kornelia Kubińska i Paulina Maciuszek zajęła 12. pozycję.
30 listopada doszło do kolejnych zmagań, tym razem w ramach Ruka Triple, które rozpoczęła od wygranej w kwalifikacjach i ćwierćfinale pierwszych zawodów w fińskiej miejscowości Ruka. W półfinale, w którym przyszło jej się mierzyć m.in. z Marit Bjørgen, Evgenią Shapovalovą i Kikkan Randall, zajęła 3. miejsce. Ze względu, że drugi półfinał okazał się jeszcze szybszy, nie została „lucky looser-em” i ostatecznie uplasowała się na 7. pozycji w sprincie stylem klasycznym. W kolejnym dniu zmagań przystąpiono do biegu na 5 km stylem dowolnym, w którym zajęła 11. miejsce, co pozwoliło jej na przesunięcie się w klasyfikacji generalnej cyklu na 4. pozycję. Ostatniego dnia zmagań doszło do rywalizacji w biegu pościgowym na 10 km techniką klasyczną. Ruszyła z 4. miejsca, za Marit Bjørgen, Kikkan Randall i Kristą Lahteenmaki. Szybko wyprzedziła Amerykankę i Finkę, co podobnie postąpiły dwie Norweżki Heidi Weng i Therese Johaug, które wraz z Polką goniły Marit Bjørgen. Ostatecznie Kowalczyk przybiegła na metę na 2. miejscu, ze stratą 1:21.4 s do zwyciężczyni, Marit Bjørgen. Zajęcie 2. pozycji na mecie wiązało się z zakończeniem cyklu Ruka Triple na 2. stopniu podium, po dwuletniej przerwie oraz z przesunięciem się na 3. miejsce w klasyfikacji generalnej Pucharu Świata.
13 grudnia 2012 Justyna Kowalczyk odniosła pierwsze zwycięstwo w tym sezonie w biegu na 10 km techniką klasyczną w kanadyjskim Canmore i jednocześnie znalazła się na 2. miejscu w klasyfikacji generalnej, ze stratą 75 punktów do Bjøergen. 15 grudnia 2012 r. w Canmore zajęła dopiero 21. miejsce w sprincie techniką dowolną, odpadając już w ćwierćfinale. W klasyfikacji generalnej spadła na 3. pozycję, tracąc do Kikkan Randall i Marit Bjørgen 65 punktów. Dnia 16 grudnia 2012 roku zajęła pierwsze miejsce w biegu łączonym 7,5 km + 7,5 km, pokonując drugą na mecie Finkę Anne Kyllönen i trzecią Norweżkę Vibeke Skofterud. Wygrała również obie lotne premie i objęła prowadzenie w klasyfikacji generalnej Pucharu Świata, a także umocniła się na prowadzeniu w klasyfikacji biegów długodystansowych.
Tour de Ski 2012/2013.
29 grudnia w niemieckim Oberhofie w ramach siódmej edycji Tour de Ski Justyna Kowalczyk zajęła 3. miejsce w biegu na 3,1 km stylem dowolnym przegrywając nieznacznie z drugą Charlotte Kallą o 0,3 s i zwyciężczynią biegu Kikkan Randall o 4,7 s. Następnego dnia Polka zajęła 1. miejsce w biegu pościgowym na 9 km. stylem klasycznym z przewagą nad drugą Therese Johaug o 41,4 s stając się liderką cyklu. Po dniu przerwy, 1 stycznia narciarka zajęła 7. pozycję w sprincie stylem dowolnym w szwajcarskim Val Müstair. 3 stycznia wystartowała z przewagą 50,3 s nad drugą Therese Johaug zajęła 1. miejsce w biegu na dochodzenie na dystansie 15 km stylem dowolnym wygrywając z drugą Charlotte Kallą o 18,3 s. Jej przewaga w klasyfikacji generalnej stopniała. Następnego dnia we włoskim Toblach-Dobiacco, nie dała szans nikomu i wygrała bieg na 3,3 km stylem klasycznym. 5 stycznia wygrała kolejny bieg na 10 km stylem klasycznym ogromnie powiększając przewagę do 2:08:0 nad drugą Therese Johaug i wyruszy na ostatni etap jako zdecydowana liderka i kandydatka do zwycięstwa w Tour de Ski. 6 stycznia wygrała ostatni, siódmy etap Tour de Ski, zachowując część przewagi wypracowanej nad Johaug w poprzednich etapach. Ostateczny łączny czas Kowalczyk to 2:25.21,6. Druga na mecie Therese Johaug miała czas o 27,9 s gorszy. Tym samym Kowalczyk odniosła czwarte z rzędu zwycięstwo w całym cyklu.
Sezon po Tour de Ski.
Po udanym występie w Tour de Ski, zajęła drugie miejsce w biegu sprinterskim stylem klasycznym w czeskim Libercu za Finką Moną–Liisą Malvalehto. Następnie Puchar Świata przeniósł się do francuskiej miejscowości La Clusaz. W dniu swoich 30 urodzin Polka zajęła 3. miejsce w biegu na 10 km stylem klasycznym przegrywając z Therese Johaug i Marit Bjørgen. 1 lutego odbył się sprint techniką dowolną w próbie przedolimpijskiej w Soczi, gdzie Justyna Kowalczyk po raz pierwszy od pięciu lat nie zdołała zakwalifikować się do finałów. Następnego dnia z powodu złego wyboru nart zeszła z trasy z biegu łączonego. Po dwóch tygodniach przerwy Puchar Świata zagościł do szwajcarskiego Davos, Kowalczyk pokazała tam świetną formę. Najpierw 16 lutego wygrała sprint techniką klasyczną, a dzień później zajęła 2. miejsce w biegu interwałowym na 10 km stylem dowolnym przegrywając o 8,9 s z Therese Johaug.
Mistrzostwa świata – Val di Fiemme 2013.
W pierwszej konkurencji mistrzostw – sprincie indywidualnym techniką klasyczną – zajęła 6. miejsce. W finale konkurencji Polka wywróciła się na podbiegu. Zwyciężyła Marit Bjørgen, obrończyni tytułu. Drugą konkurencją był bieg łączony, w którym Kowalczyk zajęła 5. miejsce przegrywając z czterema Norweżkami. Także tu najlepsza okazała się Bjørgen. Po nieudanych dwóch występach biegaczka wspólnie z trenerem podjęli decyzję o wycofaniu się z biegu na 10 km techniką dowolną, aby oszczędzić więcej sił na sztafetę 4x5 km i bieg na 30 km stylem klasycznym, który od początku sezonu był celem Kowalczyk. 28 lutego zajęła 9. miejsce w biegu sztafetowym 4x5 km wspólnie z Agnieszką Szymańczak, Pauliną Maciuszek i Kornelią Kubińską. 2 marca zdobyła srebrny medal w biegu na 30 km stylem klasycznym przegrywając z Marit Bjøergen na finiszu o 3,7 s. Po zdobyciu tego medalu została najbardziej utytułowanym polskim narciarzem klasycznym, pod względem liczby zdobytych medali na IO i MŚ.
Sezon po mistrzostwach świata.
9 marca zajęła 10. lokatę w biegu sprinterskim stylem dowolnym w fińskim Lahti. W swoim półfinale zajęła piąte miejsce, co nie dało jej awansu do finału. Dzień później wygrała bieg na 10 km stylem klasycznym pokonując drugą na mecie Bjøergen o 23,1 s. 3 dni później 13 marca, zapewniła sobie czwartą kryształową kulę w Pucharze Świata, co wcześniej udało się tylko Norweżce Bente Skari i Rosjance Jelenie Välbe, zdobywając 1. miejsce w biegu sprinterskim stylem klasycznym po raz pierwszy w Norwegii w miejscowości Drammen. 17 marca Justyna zajęła 2 lokatę w biegu na 30 km stylem dowolnym w norweskim Holmenkollen przegrywając z Therese Johaug o 46,6 s.
Finał sezonu.
20 marca rozpoczął się ostatni cykl Pucharu Świata. W szwedzkim Sztokholmie zdeklasowała rywalki w sprincie stylem klasycznym obejmując prowadzenie w cyklu. 22 marca zajęła 5. miejsce w biegu na 2,5 km stylem dowolnym w szwedzkim Falun tracąc do zwyciężczyni Marit Bjøergen 10,8 s. Następnego dnia uplasowała się na 4. pozycji w biegu na 10 km techniką klasyczną. W ostatnim biegu sezonu 24 marca na 10 km techniką dowolną Polka nie wystartowała kończąc sezon z dorobkiem 2017 punktów.
Justyna Kowalczyk wywalczyła czwartą Kryształową Kulę, Małą Kryształową Kulę w biegach dystansowych i drugie miejsce w sprintach.
Sezon 2013/2014 (Olimpijski).
Początek sezonu.
Sezon olimpijski zaczął się inaczej niż poprzednie. W fińskiej miejscowości Ruka, na inaugurację Pucharu Świata wygrała sprint stylem klasycznym. Było to najlepsze rozpoczęcie w karierze przez Polkę. Dzień później również wygrała w biegu na 5 km stylem klasycznym ze startu indywidualnego o 3 sekundy z Marit Bjøergen. 30 listopada wyruszyła na trasę biegu pościgowego na 10 km stylem dowolnym jako liderka cyklu Ruka Triple 2013. Jednak nie zdołała utrzymać przewagi i ostatecznie dobiegła na metę zajmując 4. miejsce. 7 grudnia wygrała na norweskiej ziemi w Lillehammer bieg na 10 km stylem klasycznym przed Szwedką Charlotte Kallą (12 sekund straty) i Marit Bjøergen (25 sekund straty). W zawodach w szwajcarskim Davos, zajęła 11. i 25. miejsce odpowiednio w biegu na 15 km i sprincie stylem dowolnym. Po zawodach w Szwajcarii zawody Pucharu Świata zagościły po kilkuletniej przerwie do włoskiego Asiago. Zajęła w eliminacjach drugie miejsce, lecz we wszystkich kolejnych biegach Justyna triumfowała wygrywając całe zawody.
Tour de Ski 2013/2014.
Kolejnym punktem było Tour de Ski, lecz wycofała się z niego z powodu niekorzystnych dla niej zmian w układzie biegów (5 stylem dowolnym i 2 stylem klasycznym).
5 stycznia 2014 roku pobiegła w amatorskim biegu narciarskim Rampa con i Campioni na Alpe Cermis, którego trasa była identyczna jak finałowy etap Tour de Ski. Zajęła 4. miejsce wśród wszystkich zawodników, a 1. miejsce wśród kobiet. Wygrał Maciej Kreczmer sparingpartner Justyny. Bieg odbywał się przed finałowym etapem Tour de Ski.
Sezon po Tour de Ski.
11 stycznia w czeskim Novym Měscie, zajęła 34. lokatę w biegu sprinterskim stylem dowolnym nie zdobywając punktów Pucharu Świata. Dzień później wystąpiła, po raz pierwszy w swojej karierze, w drużynowym sprincie stylem klasycznym z Agnieszką Szymańczak. Zawodniczki zajęły 8. miejsce w swoim półfinale i odpadły z dalszej rywalizacji.
Kolejne zawody odbyły się w Polsce w Szklarskiej Porębie na Polanie Jakuszyckiej. W sobotę 18 stycznia 2014 w sprincie stylem dowolnym zajęła 17. miejsce, natomiast w niedzielę 19 stycznia 2014 roku w biegu na 10 km stylem klasyczny ze startu wspólnego zajęła 1. miejsce wyprzedzając reprezentantki Rosji, Juliję Czekalową (41,8 sekund straty) i Juliję Iwanową (75,2 sekund straty). Tego dnia Justyna Kowalczyk obchodziła swoje 31 urodziny. Od organizatorów zawodów otrzymała tort i kwiaty, 30 czerwonych róż i jedną pomarańczową, a zgromadzeni na trybunach stadionu kibice zaśpiewali tradycyjne "100 LAT". Po igrzyskach w Sochi w jednym z wywiadów oznajmiła, że to podczas imprezy urodzinowej doznała kontuzji stopy, gdyż przez nieuwagę uderzyła nią o nogę stołu.
1 lutego 2014 roku we włoskim Toblach (Dobbiaco) zajęła 5. miejsce w biegu na 10 km stylem klasycznym ze startu indywidualnego. Justyna biegła z kontuzją lewej stopy, którą odniosła po zawodach w Szklarskiej Porębie. Po biegu Justyna wyruszyła do wioski olimpijskiej w Soczi.
Zimowe Igrzyska Olimpijskie 2014 w Soczi.
W czwartek 6 lutego 2014 roku w wiosce olimpijskiej złożyła ślubowanie olimpijskie.
Pierwszy bieg narciarski na igrzyskach olimpijskich odbył się 8 lutego 2014 roku. Był to bieg łączony (skiathlon), czyli 7,5 km stylem klasycznym i 7,5 km stylem dowolnym, w którym zajęła 6. miejsce. Wygrała Norweżka Marit Bjørgen, drugie miejsce zajęła Szwedka Charlotte Kalla, a trzecie miejsce wywalczyła Norweżka Heidi Weng.
Następnego dnia poinformowała, że przeprowadzone po biegu łączonym prześwietlenie RTG kontuzjowanej lewej stopy wykazało wielowarstwowe złamanie piątej kości śródstopia. Jednocześnie zapewniła, że nadal będzie walczyć o medale.
W kolejnym tygodniu, 13 lutego 2014 roku, w biegu na 10 km stylem klasycznym ze startu indywidualnego, nie oddała ani przez chwilę pierwszej pozycji i wywalczyła złoty medal olimpijski. Drugie miejsce zajęła Szwedka Charlotte Kalla, a trzecie miejsce wywalczyła Norweżka Therese Johaug. Był to drugi złoty medal olimpijski zawodniczki, a w sumie piąty z pozostałymi medalami. Dzięki temu osiągnięciu Kowalczyk stała się najbardziej utytułowanym polskim sportowcem w historii zimowych igrzysk olimpijskich (stan na 2 lutego 2015).
Dwa dni później odbył się bieg sztafetowy 2x5 km stylem klasycznym i 2x5 km stylem dowolnym. Polska reprezentacja w składzie: pierwsza zmiana Kornelia Kubińska (styl klasyczny), druga zmiana Justyna Kowalczyk (styl klasyczny), trzecia zmiana Sylwia Jaśkowiec (styl dowolny), czwarta zmiana Paulina Maciuszek (styl dowolny) zajęła 7. miejsce. Bieg wygrała drużyna Szwecji, drugie miejsce zajęła drużyna Finlandii, a trzecie drużyna Niemiec.
Do kolejnej konfrontacji zespołowej doszło 19 lutego 2014 roku kiedy to odbył się sprint drużynowy stylem klasycznym (6x1,25 km), w którym polska drużyna zajęła 5. miejsce. Polki biegły w składzie: pierwsza, trzecia i piąta zmiana Sylwia Jaśkowiec, druga, czwarta i szósta zmiana Justyna Kowalczyk. Bieg wygrała drużyna Norwegii, drugie miejsce zajęła drużyna Finlandii, a trzecie drużyna Szwecji.
W sobotę 22 lutego 2014 roku po około 12,5 km zeszła utykając z trasy biegu na 30 km techniką dowolną ze startu wspólnego. Podczas biegu uderzyła się w kontuzjowaną stopę, co uniemożliwiło jej kontynuowanie rywalizacji.
Przed godziną 4 rano, 25 lutego 2014 roku wróciła z Soczi do Polski.
Sezon po zimowych igrzyskach olimpijskich.
Po powrocie do Polski poddała szczegółowym badaniom swoją kontuzjowaną lewą stopę. Mimo optymistycznej diagnozy dotyczącej gojenia się kontuzji, 27 lutego 2014 roku podjęła decyzję o zakończeniu występów w Pucharze Świata 2013/2014 w biegach narciarskich i skupieniu się na rehabilitacji.
Justyna Kowalczyk zakończyła sezon na 12. miejscu z 618 punktami.
Po sezonie 2013/2014.
W dniu 9 kwietnia 2014 roku, do drużyny Justyny Kowalczyk, dołączyła Sylwia Jaśkowiec.
Sezon 2014/2015.
Początek sezonu.
Sezon rozpoczął się w sobotę 29 listopada 2014 roku w fińskiej miejscowości Ruka. Pierwszymi zawodami był sprint stylem klasycznym. Justyna Kowalczyk po dobrym biegu ćwierćfinałowym, w półfinale prowadząc pod koniec biegu potknęła się i zakończyła rywalizację na trzecim miejscu nie kwalifikując się do biegu finałowego. Całe zawody Justyna Kowalczyk zakończyła na 7. miejscu.
Dzień później, w niedzielę 30 listopada 2014 roku w biegu na 10 km stylem klasycznym ze startu indywidualnego zajęła 4. miejsce.
W piątek 5 grudnia 2014 roku wystartował norweski minicykl Lillehammer Tour. W pierwszym dniu zawodów nie zakwalifikowała się do ćwierćfinałów sprintu stylem dowolnym. W kwalifikacjach zajęła 37. miejsce. W sobotę 6 grudnia 2014 roku w biegu na 5 km stylem dowolnym ze startu indywidualnego zajęła 28. miejsce. W niedzielę 7 grudnia 2014 roku w ostatnim dniu zawodów w Lillehammer w biegu pościgowym na 10 km stylem klasycznym, wystartowała z 30. pozycji, a na metę przybiegła na 10. miejscu.
W sobotę 13 grudnia 2014 roku w szwajcarskim Davos, w kolejnym biegu na 10 km stylem klasycznym ze startu indywidualnego zajęła 7. miejsce. Natomiast w niedzielę 14 grudnia 2014 roku nie zakwalifikowała się do ćwierćfinałów sprintu stylem dowolnym. W kwalifikacjach zajęła 53. miejsce. Jeszcze przed kwalifikacjami podjęła decyzję, że do końca 2014 roku nie będzie startowała w kolejnych zawodach Pucharu Świata 2014/2015 i skupi się na treningu. Wystartuje dopiero w sobotę 3 stycznia 2015 roku w niemieckim Oberstdorf, biegu który rozpoczyna Tour de Ski 2015.
W ramach treningu wystartowała w trzydniowych zawodach Pucharu Kontynentalnego w austriackim Hochfilzen. W piątek 19 grudnia 2014 roku w pierwszym dniu zawodów wygrała sprint stylem klasycznym. W sobotę 20 grudnia 2014 roku zajęła 1. miejsce w biegu na 5 km stylem klasycznym. Natomiast w niedzielę 21 grudnia 2014 roku zajęła 4. miejsce w biegu na 5 km stylem dowolnym.
Tour de Ski 2015.
W sobotę 3 stycznia 2015 roku w niemieckim Oberstdorf, od prologu na dystansie 3,2 km techniką dowolną ze startu indywidualnego, rozpoczął się 9. Tour de Ski. Zajęła w tym biegu 10. miejsce. W niedzielę 4 stycznia 2015 roku, w drugim dniu zawodów w Oberstdorf w biegu pościgowym na 10 km stylem klasycznym, Justyna Kowalczyk wystartowała z 10. pozycji, a na metę przybiegła na 6. miejscu. We wtorek 6 stycznia 2015 roku w szwajcarskim Val Müstair, w kwalifikacjach sprintu stylem dowolnym zajęła 30. miejsce i zakwalifikowała się do ćwierćfinałów. W swoim biegu ćwierćfinałowym zajęła 3. miejsce i do szóstego biegu ćwierćfinałowego była tak zwaną „"szczęśliwą przegraną (lucky loser)"”. W piątym biegu wyprzedziła ją Amerykanka Kikkan Randall przez co Justyna nie zakwalifikowała się do półfinałów. Całe zawody zakończyła na 15. miejscu. W środę 7 stycznia 2015 roku Tour de Ski przeniósł się do włoskiego Toblach (Dobbiaco), gdzie odbył się bieg na 5 km stylem klasycznym ze startu indywidualnego, w którym zajęła 5. miejsce. W czwartek 8 stycznia 2015 roku w kolejnym dniu zawodów w Toblach (Dobbiaco) odbył się bieg pościgowy na 15 km stylem dowolnym. Wystartowała z 4. pozycji, a na metę przybiegła na 6. miejscu. W sobotę 10 stycznia 2015 roku w przedostatnim dniu Tour de Ski we włoskim Val di Fiemme, odbył się bieg na 10 km stylem klasycznym ze startu wspólnego, w którym zajęła 7. miejsce. W niedzielę 11 stycznia 2015 roku w ostatnim dniu zawodów Tour de Ski, rozegrany został bieg pościgowy na 9 km stylem dowolnym, zakończony tradycyjnie „wspinaczką” na Alpe Cermis. Wystartowała z 5. pozycji, ale po przebiegnięciu około 8 km Justyna zemdlała na trasie biegu i została przewieziona do punktu medycznego, a następnie do szpitala na badania. Po kilku godzinach badań została wypisana. Nieukończenie ostatniego biegu spowodowało, że nie została uwzględniona w klasyfikacji generalnej Tour de Ski 2015.
Sezon po Tour de Ski.
W sobotę 17 stycznia 2015 roku w estońskiej Otepää odbył się sprint stylem klasycznym, który był pierwszym biegiem Pucharu Świata po Tour de Ski 2015. W kwalifikacjach sprintu zajęła 12. miejsce i zakwalifikowała się do ćwierćfinałów. W swoim biegu ćwierćfinałowym zajęła 4. miejsce i nie pobiegła w półfinale. Ostatecznie zajęła 16. miejsce. W niedzielę 18 stycznia 2015 roku w drugim dniu zawodów w Otepää odbył się sprint drużynowy stylem dowolnym (6x1,20 km). Biegła na pierwszej, trzeciej i piątej zmianie, natomiast Sylwia Jaśkowiec na drugiej, czwartej i szóstej zmianie. Polki wygrały swój bieg półfinałowy i zakwalifikowały się do finału, w którym zajęły 3. miejsce. Sprint wygrała reprezentacja Szwecji, natomiast 2. miejsce zajęła reprezentacja Norwegii. Było to pierwsze w historii biegów narciarskich miejsce na podium w Pucharze Świata dla polskiej drużyny.
W piątek 23 stycznia 2015 roku w rosyjskim Rybińsku, odbyły się kolejne zawody Pucharu Świata. Był to bieg na 10 km stylem dowolnym ze startu indywidualnego, w którym zajęła 36. miejsce. W sobotę 24 stycznia 2015 roku w kolejnym dniu zawodów w Rybińsku odbył się sprint stylem dowolnym. Polka zrezygnowała ze startu w tym biegu. W ostatnim dniu zawodów w Rosji, odbył się pierwszy w tym sezonie Pucharu Świata bieg łączony (skiathlon), czyli 7,5 km stylem klasycznym i 7,5 km stylem dowolnym, w którym Justyna Kowalczyk również nie pobiegła.
Po zawodach w Rosji, Justyna Kowalczyk udała się na treningi do włoskiej Santa Caterina di Valfurva, gdzie przygotowywała decydującą fazę BPS (bezpośrednie przygotowanie startowe) przed Mistrzostwami Świata w Narciarstwie Klasycznym 2015 w szwedzkim Falun. Podjęła również decyzję, że nie wystąpi w kolejnych zawodach Pucharu Świata 2014/2015 w szwedzkim Östersund i od razu po treningu we Włoszech pojedzie przygotowywać się na trasach w Falun.
Mistrzostwa świata – Falun 2015.
W czwartek 19 lutego 2015 roku odbył się pierwszy bieg narciarski na mistrzostwach świata. Był to sprint stylem klasycznym. W kwalifikacjach sprintu zajęła 1. miejsce i zakwalifikowała się do ćwierćfinałów. Wygrała swój ćwierćfinał i półfinał. W finale sprintu zajęła 4. miejsce.
W niedzielę 22 stycznia 2015 roku odbył się sprint drużynowy stylem dowolnym (6x1,20 km). Justyna Kowalczyk biegła na pierwszej, trzeciej i piątej zmianie, natomiast Sylwia Jaśkowiec na drugiej, czwartej i szóstej zmianie. Polki zajęły drugie miejsce w swoim biegu półfinałowym i zakwalifikowały się do finału, w którym wywalczyły brązowy medal mistrzostw świata. Jest to pierwszy medal polskiej drużyny w historii polskich biegów narciarskich.
We wtorek 24 lutego 2015 roku rozegrany został bieg na 10 km stylem dowolnym ze startu indywidualnego, w którym Justyna Kowalczyk wystąpiła w roli komentatora dla TVP Sport wraz z Przemysławem Babiarzem i Markiem Jóźwikiem.
W czwartek 26 lutego 2015 roku odbył się bieg sztafetowy 2x5 km stylem klasycznym i 2x5 km stylem dowolnym. Polki biegły w składzie: pierwsza zmiana Kornelia Kubińska (styl klasyczny), druga zmiana Justyna Kowalczyk (styl klasyczny), trzecia zmiana Ewelina Marcisz (styl dowolny), czwarta zmiana Sylwia Jaśkowiec (styl dowolny). Polska drużyna zajęła 5. miejsce.
W sobotę 28 lutego 2015 roku rozegrany został bieg na dystansie 30 km stylem klasycznym ze startu wspólnego, w którym Justyna Kowalczyk zajęła 17. miejsce.
W niedzielę 1 marca 2015 roku rozegrany został bieg na 50 km stylem klasycznym ze startu wspólnego mężczyzn, w którym Justyna Kowalczyk ponownie wystąpiła w roli komentatora dla TVP Sport wraz z Przemysławem Babiarzem i Markiem Jóźwikiem.
Sezon po mistrzostwach świata.
Jeszcze przed mistrzostwami świata zapowiedziała, że po mistrzostwach nie wystartuje w zawodach Pucharu Świata 2014/2015 rozgrywanych w fińskim Lahti. Zamiast tego pobiegnie w niedzielę 8 marca 2015 roku w maratonie narciarskim Bieg Wazów. W Pucharze Świata wystąpi dopiero w środę 11 marca 2015 roku w norweskim Drammen.
W niedzielę 8 marca 2015 roku po raz pierwszy wystartowała i wygrała 91. edycję Biegu Wazów, który jest najdłuższym i najstarszym maratonem narciarskim na świecie rozgrywanym w Szwecji od 1922 roku. Polka maraton wygrała jako pierwsza w historii zawodniczka z Polski. Bieg odbywał się na dystansie 90 kilometrów i był rozgrywany stylem klasycznym. Wystartowała z numerem 513 w drużynie "Russian Marathon Team". Do biegu zgłosiło się 15 800 zawodników, w tym około 2000 kobiet. Justyna Kowalczyk w klasyfikacji generalnej biegu zajęła 71. miejsce. Jest to najwyższe miejsce jakie do tej pory zajęła kobieta. Najlepsza pozycja, jaką biegaczka w Biegu Wazów uzyskała przed Polką, to 91. miejsce.
W środę 11 marca 2015 roku w norweskiej miejscowości Drammen odbył się sprint stylem klasycznym. Justyna Kowalczyk zajęła 31. miejsce w kwalifikacjach i nie dostała się do ćwierćfinałów sprintu. Był to ostatni występ Polki w zawodach Pucharu Świata w sezonie 2014/2015.
Zakończyła sezon na 13. miejscu z 411 punktami.
Po sezonie 2014/2015.
W dniu 19 marca 2015 roku przeszła zabieg artroskopowy prawego kolana. Podobny zabieg Justyna przeszła trzy lata wcześniej.
W dniu 29 kwietnia 2015 roku drużynę Justyny Kowalczyk opuściła Sylwia Jaśkowiec, która wróciła do kadry A-mix.
Sezon 2015/2016.
Przed sezonem 2015/2016.
W maju 2015 roku w Zakopanem rozpoczęła przygotowania do nowego sezonu w biegach narciarskich.
W sobotę 8 sierpnia wystartowała i wygrała maraton Ushuaia Loppet w Argentynie. Bieg był rozgrywany stylem dowolnym na dystansie 42. kilometrów. W klasyfikacji generalnej biegu zajęła 2. miejsce.
Poinformowała o jej absencji na "40. Biegu Piastów" ze względu na odbywające się w ten sam dzień zawody Pucharu Świata – Ski Tour Kanada, których był to debiut w kalendarzu biegów.
Zgrupowanie we włoskiej miejscowości Val Senales było zwieńczeniem przygotowań, które odbywały się w Zakopanem, Sierra Nevada, Sankt Moritz, Otepää, Ameryce Południowej, Raubicze i Cetniewie.
W piątek 30 października 2015 roku oficjalnie potwierdziła, że przystąpiła do profesjonalnej międzynarodowej drużyny narciarstwa biegowego "Team Santander", specjalizującej się w biegach długodystansowych. W barwach drużyny "Team Santander", Polka będzie biegała maratony narciarskie.
Początek sezonu.
Sezon rozpoczął się w piątek 27 listopada 2015 roku w fińskiej miejscowości Ruka. Pierwszymi zawodami był sprint stylem klasycznym, który był również pierwszym biegiem cyklu Ruka Triple 2015. W kwalifikacjach zajęła 21. miejsce i zakwalifikowała się do ćwierćfinałów. W swoim biegu ćwierćfinałowym zajęła 6. miejsce i nie pobiegła w półfinale. Ostatecznie zajęła 29. miejsce. Dzień później odbył się bieg na 5 km stylem dowolnym ze startu indywidualnego, w którym zajęła tę samą pozycję, co dzień wcześniej. 29 listopada 2015 roku w ostatnim dniu zawodów cyklu w biegu pościgowym na 10 km stylem klasycznym, na metę przybiegła na 8. miejscu, co ostatecznie pozwoliło jej na zajęcie 11. pozycji w klasyfikacji generalnej Ruka Triple.
W sobotę 5 grudnia 2015 roku w norweskim Lillehammer odbył się bieg łączony (skiathlon), czyli 7,5 km stylem klasycznym i 7,5 km stylem dowolnym, w którym Polka zajęła 32. miejsce.
6 grudnia 2015 roku po raz pierwszy w sezonie 2015/2016 wystartowała w maratonie narciarskim – La Sgambeda. Bieg odbywał się stylem klasycznym i wyjątkowo na dystansie 24 kilometrów. Powodem skrócenia 35 kilometrowej trasy był brak wystarczającej ilości śniegu. Zajęła 3. miejsce za stratą 0,8 sekundy do pierwszego miejsca. Bieg wygrała Czeszka Kateřina Smutná również z tego samego zespołu, co Polka.
Nie startowała 12 i 13 grudnia 2015 roku w szwajcarskim Davos, ponieważ zaplanowano tam na te dni wyłącznie biegi stylem dowolnym.
Po krótkiej przerwie 20 grudnia 2015 roku wróciła na trasy Pucharu Świata 2015/2016. Tego dnia we włoskim Toblach (Dobbiaco) odbył się bieg na 10 km stylem klasycznym. Polka w tym biegu zajęła 8. miejsce. Dzień wcześniej odbył się sprint stylem dowolnym, w którym nie biegła.
Tour de Ski 2016.
Pod koniec grudnia poinformowano, że ze względu na niekorzystne warunki atmosferyczne etapy Tour de Ski zaplanowane na 5 i 6 stycznia 2016 roku dojdą do skutku, lecz w programie zawodów wprowadzono zmiany, które były korzystne Polki – biegi zostaną rozegrane techniką klasyczną. W piątek 1 stycznia 2016 roku w szwajcarskim Lenzerheide rozpoczęła się 10. edycja Tour de Ski. Pierwszym etapem był sprint stylem dowolnym. W kwalifikacjach sprintu zajęła 59. miejsce i nie zakwalifikowała się do ćwierćfinałów. Następnego dnia odbył się kolejny etap, ponownie w Lenzerheide. Był to bieg na 15 kilometrów stylem klasycznym ze startu wspólnego. Polka wystartowała w szóstej dziesiątce, a przybiegła na metę na 19. miejscu. Trzeci etap odbył się w 3 stycznia 2016 roku, ostatni raz w szwajcarskim Lenzerheide. Rozgrywany był tego dnia bieg na 5 kilometrów stylem dowolnym na dochodzenie. Do rywalizacji z powodów zdrowotnych nie przystąpiła Astrid Jacobsen, która była przed Polką w klasyfikacji Tour de Ski, dzięki czemu zawodniczka z Limanowej wystartowała z 20. miejsca, a na metę przybiegła na 21. pozycji. Czwarty etap odbył się we wtorek 5 stycznia 2016 roku niemieckim Oberstdorf. Był to sprint stylem klasycznym. W biegu kwalifikacyjnym zajęła 17. miejsce i zakwalifikowała się do ćwierćfinałów. W swoim biegu ćwierćfinałowym zajęła 3. miejsce i nie dostała się do półfinałów. Ostatecznie została sklasyfikowana na 14. pozycji. Piąty etap odbył się 6 stycznia 2016 roku, ponownie w Oberstdorf i był to bieg na 10 kilometrów stylem klasycznym ze startu wspólnego. Przybiegła na metę na 17. miejscu. Po dniu przerwy w piątek 8 stycznia 2016 roku, we włoskim Toblach (Dobbiaco) odbył się szósty etap. Był to bieg na 5 kilometrów stylem dowolnym. Polka zajęła w tym biegu 18. miejsce. 9 stycznia 2016 roku we włoskim Val di Fiemme, odbył się bieg na 10 kilometrów stylem klasycznym ze startu wspólnego, który był siódmym etapem. Na metę przybiegła na 23. miejscu. W niedzielę 10 stycznia 2016 roku do rywalizacji w cyklu przystąpiono ponownie we włoskim Val di Fiemme, gdzie odbył się ostatni, ósmy etap Tour de Ski 2016. Był to bieg pościgowy na 9 km stylem dowolnym, zakończony tradycyjnie „wspinaczką” na Alpe Cermis. Tour de Ski 2016 ukończyła na 23. miejscu. Po zakończonej imprezie w biegach narciarskich zapowiedziała, że był to jej ostatni występ w Tour de Ski.
Sezon po Tour de Ski.
Zgodnie z zapowiedziami przedsezonowymi nie wzięła udziału w zawodach odbywających się w Planicy i Nowym Mieście na Morawach.
W sobotę 23 stycznia 2016 roku po raz drugi w sezonie 2015/2016 wystartowała w maratonie narciarskim – La Diagonela. Był to bieg stylem klasycznym na dystansie 55 kilometrów. Trasa maratonu uległa skróceniu. Powodem skrócenia 65 kilometrowej trasy był brak wystarczającej ilości śniegu. Zajęła 9. miejsce ze stratą 7:13,4 do pierwszej zawodniczki.
31 stycznia 2016 roku po raz trzeci wystartowała w maratonie narciarskim. Był to włoski maraton Marcialonga. Bieg odbył się stylem klasycznym na dystansie 70 kilometrów. Przybiegła na 6. miejscu ze stratą 7:42,5 do pierwszego miejsca.
Na trasy Pucharu Świata 2015/2016 wróciła 3 lutego 2016 roku. Pierwszym biegiem po przerwie był sprint stylem klasycznym w norweskim Drammen. W kwalifikacjach zajęła 48. pozycję i nie zakwalifikowała się do ćwierćfinałów.
Następne zawody miały miejsce 7 lutego 2016 roku w norweskim Oslo, gdzie odbył się bieg na 30 kilometrów stylem klasycznym, w którym zajęła 10. miejsce.
W czwartek 11 lutego 2016 roku ponownie odbył się sprint stylem klasycznym, tym razem w stolicy Szwecji w Sztokholmie. Zajęła 34. pozycję w kwalifikacjach przez co nie przebrnęła do ćwierćfinałów. Do kwalifikacji zabrakło 0.57 sekundy.
Kolejna walka o punkty w klasyfikacji generalnej pucharu świata odbyła 13 lutego 2016 roku w szwedzkim Falun, w którym rozegrano bieg na 5 kilometrów stylem klasycznym. Do tego wyścigu była jedyną reprezentantką Polski w pucharze świata w sezonie 2015/2016, Martyna Galewicz i Marcela Marcisz stanęły również starcie. Na metę przybiegła na 6. miejscu. Dzień później odbył się bieg na 10 km stylem dowolnym, z którego zrezygnowała.
Ostatnie zawody przed Ski Tour Kanada odbyły się 20 i 21 lutego 2016 roku w fińskim Lahti. Pierwszego dnia rozegrano sprint stylem dowolnym, do którego nie przystąpiła zgodnie ze swoimi zapowiedziami przedsezonowymi. W dniu kolejnym odbył się bieg łączony. Po części klasycznej biegu, zajmowała 4. miejsce, całe zawody ukończyła na 14. pozycji.
Ski Tour Kanada 2016.
We wtorek 1 marca 2016 roku w kanadyjskim Gatineau rozpoczęła się 1. edycja Ski Tour Kanada. Pierwszym etapem cyklu był sprint stylem dowolnym. W kwalifikacjach sprintu zajęła 51. miejsce i nie zakwalifikowała się do ćwierćfinałów. Następnego dnia w Montrealu odbył się drugi etap, którym był bieg na 10,5 kilometra stylem klasyczny ze startu wspólnego. Zajęła w tym biegu 5. miejsce, najlepsze w sezonie Pucharu Świata 2015/2016. Trzeci etap został rozegrany w 4 marca 2016 roku w mieście Québec. Był to ponownie sprint stylem dowolnym. W kwalifikacjach sprintu zajęła 31. miejsce i nie zakwalifikowała się do ćwierćfinałów. Polce zabrakło 0,14 sekundy, aby wejść do ćwierćfinałów. Czwarty etap odbył się 5 marca 2016 roku ponownie w mieście Québec. Tym razem był to bieg pościgowy na 10 kilometrów stylem dowolnym. Wystartowała z 13. miejsca, a na metę przybiegła na 17. miejscu. Po dwóch dniach przerwy, piąty etap odbył się 8 marca 2016 roku w Canmore. Był to sprint stylem klasycznym. W kwalifikacjach sprintu zajęła 21. miejsce i zakwalifikowała się do ćwierćfinałów. Wygrała swój bieg ćwierćfinałowy, natomiast w półfinale zajęła 3. miejsce ale czas jaki uzyskała nie dał jej awansu do półfinału jako „"szczęśliwej przegranej (lucky loser)"”. Całe zawody zakończyła na 7. miejscu. Szósty etap odbył się 9 marca 2016 roku ponownie w Canmore. Był to bieg łączony (skiathlon), czyli 7,5 km stylem klasycznym i 7,5 km stylem dowolnym. Po części klasycznej biegu, zajmowała 11. miejsce, cały bieg ukończyła na 13. miejscu. Po jednym dniu przerwy, siódmy etap odbył się 11 marca 2016 roku kolejny raz w Canmore. Był to bieg na 10 kilometrów stylem dowolnym, w którym zajęła 15. miejsce. Był to również 300. bieg Justyny Kowalczyk w Pucharze Świata.
Sezon 2016/2017.
Przed sezonem 2016/2017.
Wystartowała w piątek 11 listopada 2016 roku w fińskim Muonio w sprincie stylem klasycznym, w którym zajęła 1. miejsce. Natomiast 12 listopada 2016 roku wygrała bieg na 5 km stylem klasycznym. Zawody odbyły się w ramach Pucharu FIS.
Początek sezonu.
Puchar Świata rozpoczął się w sobotę 26 listopada 2016 roku w fińskiej miejscowości Ruka (Ruka International Ski Stadium). Pierwszymi zawodami w sezonie był sprint stylem klasycznym. W kwalifikacjach zajęła 5. miejsce i zakwalifikowała się do ćwierćfinałów. Pobiegła w pierwszym biegu ćwierćfinałowym, w którym uplasowała się na 4. miejscu i do piątego biegu ćwierćfinałowego była tak zwaną „"szczęśliwą przegraną (lucky loser)"”, ale czas jaki uzyskała nie dał jej ostatecznie awansu do półfinału. Została sklasyfikowana na 16. pozycji. Następnego dnia ponownie w Ruce odbył się bieg na 10 kilometrów stylem klasycznym ze startu indywidualnego, w którym zajęła 9. miejsce.
W piątek 2 grudnia 2016 roku w norweskim Lillehammer odbył się sprint stylem klasycznym, który był pierwszym etapem Lillehammer Tour 2016. W kwalifikacjach sprintu zajęła 19. miejsce i zakwalifikowała się do ćwierćfinałów. W swoim biegu ćwierćfinałowym na metę przybiegła na 3. pozycji i nie przystąpiła do rywalizacji w półfinale. Ostatecznie zajęła 16. miejsce. Kolejnego dnia odbył się drugi etap. Był to bieg na 5 kilometrów stylem dowolnym ze startu indywidualnego. Została sklasyfikowana na 53. pozycji. W niedzielę odbył się trzeci etap, bieg pościgowy na 10 kilometrów stylem klasycznym. Justyna Kowalczyk wystartowała z 45. pozycji, a na metę przybiegła na 19. miejscu, uzyskując dziewiąty czas netto. Był to również ostatni występ Polki w Pucharze Świata w 2016 roku.
Tour de Ski 2016/2017.
W tym sezonie Justyna Kowalczyk nie wzięła udziału w Tour de Ski.
Sezon po Tour de Ski.
W piątek 3 lutego 2017 roku, zgodnie z przedsezonowymi zapowiedziami, po dwumiesięcznej przerwie w startach w Pucharze Świata, Justyna Kowalczyk wystartowała w sprincie stylem klasycznym w południowokoreańskim Pjongczangu. Zawody te to tak zwana „próba przedolimpijska” przed Zimowymi Igrzyskami Olimpijskimi 2018 w Pjongczangu, na starcie zabrakło czołowych zawodniczek świata. Polka w kwalifikacjach zajęła 2. miejsce i zakwalifikowała się do ćwierćfinałów. Polka biegła w piątym biegu ćwierćfinałowym, który wygrała. W drugim biegu półfinałowym zajęła 2. miejsce i awansowała do finału. W finale zajęła 4. miejsce.
W kolejnym dniu, w sobotę 4 lutego 2017 roku odbył się bieg łączony (skiathlon), czyli (7,5 km stylem klasycznym i 7,5 km stylem dowolnym), który Justyna Kowalczyk wygrała. Było to 50. zwycięstwo Polki w Pucharze Świata.
W niedzielę 19 lutego 2017 roku w estońskim Otepää odbył się bieg na 10 km stylem klasycznym ze startu indywidualnego, w którym Polka zajęła 5. miejsce.
Mistrzostwa świata – Lahti 2017.
W niedzielę 26 lutego 2017 roku odbył się sprint drużynowy stylem klasycznym (6x1,30 km). Na pierwszej, trzeciej i piątej zmianie biegła Ewelina Marcisz, natomiast Justyna Kowalczyk na drugiej, czwartej i szóstej zmianie. Polki zajęły 5. miejsce w swoim biegu półfinałowym i zakwalifikowały się do finału jako „"szczęśliwe przegrane (lucky loser)"”, w którym zajęły 9. miejsce. Był to pierwszy bieg Justyny Kowalczyk na mistrzostwach świata w Lahti.
We wtorek 28 lutego 2017 roku odbył się bieg na 10 km stylem klasycznym ze startu indywidualnego, w którym Justyna Kowalczyk zajęła 8. miejsce.
W czwartek 2 marca 2017 roku odbył się bieg sztafetowy 2x5 km stylem klasycznym i 2x5 km stylem dowolnym. Polki biegły w składzie: pierwsza zmiana Justyna Kowalczyk (styl klasyczny), druga zmiana Ewelina Marcisz (styl klasyczny), trzecia zmiana Kornelia Kubińska (styl dowolny), czwarta zmiana Martyna Galewicz (styl dowolny). Polska drużyna zajęła 8. miejsce.
Sezon po mistrzostwach świata.
Jeszcze przed mistrzostwami świata Polka zapowiedziała, że w sobotę 4 marca 2017 roku wystartuje w 41. maratonie narciarskim Bieg Piastów w Szklarskiej Porębie na Polanie Jakuszyckiej. Justyna Kowalczyk wystartowała w tym biegu po raz pierwszy i wygrała go w kategorii kobiet. Bieg odbywał się na dystansie 50 kilometrów i był rozgrywany stylem klasycznym. Do biegu zgłosiło się 1600 zawodników z 26 krajów. Justyna Kowalczyk w klasyfikacji generalnej biegu zajęła 6. miejsce. Maraton zaliczany jest do cyklu Worldloppet.
W niedzielę 12 marca 2017 roku, odbyły się kolejne zawody Pucharu Świata w norweskim Oslo. Był to bieg na 30 kilometrów stylem klasycznym, w którym Justyna Kowalczyk zajęła 6. miejsce. Był to również ostatni bieg Polki w Pucharze Świata 2016/2017.
W sobotę 18 marca 2017 roku Polka wystartowała w norweskim maratonie narciarskim Birkebeinerrennet, w którym zajęła 1. miejsce. Bieg odbył się stylem klasycznym na dystansie 54 kilometrów. Maraton zaliczany jest do cyklów Worldloppet i Visma Ski Classics.
Justyna Kowalczyk zakończyła sezon na 21. miejscu z 404 punktami.
Po sezonie 2016/2017.
W sobotę 25 marca 2017 roku Justyna Kowalczyk wystartowała w szwedzkim maratonie narciarskim Årefjällsloppet. Bieg odbył się stylem klasycznym na dystansie 55 kilometrów. Polka zajęła w nim 4. miejsce. Maraton zaliczany jest do cyklu Visma Ski Classics.
W sobotę 1 kwietnia 2017 roku Justyna Kowalczyk wystartowała w kolejnym norweski maratonie narciarskim Reistadløpet, w którym zajęła 1. miejsce. Bieg odbył się stylem klasycznym na dystansie 50 kilometrów. Maraton również zaliczany jest do cyklu Visma Ski Classics.
W sobotę 8 kwietnia 2017 roku Polka wystartowała w fińskim maratonie narciarskim Ylläs-Levi, w którym zajęła 3. miejsce. Bieg odbył się stylem klasycznym na dystansie 67 kilometrów. Maraton również zaliczany jest do cyklu Visma Ski Classics. Był to ostatni bieg Justyny Kowalczyk w sezonie 2016/2017.
Sezon 2017/2018 (Olimpijski).
Przed sezonem 2017/2018.
W sierpniu 2017 roku Justyna Kowalczyk oficjalnie potwierdziła, że zmieniła profesjonalną międzynarodową drużynę narciarstwa biegowego "Team Santander" specjalizującą się w biegach długodystansowych na "Team Trentino Robinson Trainer". W barwach nowej drużyny, Polka będzie biegała maratony narciarskie.
Początek sezonu.
Puchar Świata w sezonie 2017/2018 rozpoczął się w piątek 24 listopada 2017 roku w fińskiej miejscowości Ruka (Ruka International Ski Stadium) zawodami Ruka Triple. Pierwszym biegiem w sezonie był sprint stylem klasycznym. Justyna Kowalczyk w kwalifikacjach zajęła 27. miejsce i zakwalifikowała się do ćwierćfinałów. Pobiegła w piątym biegu ćwierćfinałowym, w którym uplasowała się na 4. miejscu i nie pobiegła w półfinale. Cały sprint zakończyła na 20. miejscu. Następnego dnia, w sobotę 25 listopada 2017 roku, ponownie w Ruce odbył się bieg na 10 kilometrów stylem klasycznym ze startu indywidualnego. Polka zajęła w nim 18. miejsce. Natomiast w niedzielę 26 listopada 2017 roku, ostatnią konkurencją Rukka Triple 2017 był bieg pościgowy na 10 km stylem dowolnym. Justyna Kowalczyk wystartowała z 22. pozycji, a na metę przybiegła na 24. miejscu. Takie też miejsce zajęła w Ruka Triple 2017.
W sobotę 2 grudnia 2017 roku w norweskim Lillehammer odbył się sprint stylem klasycznym. Justyna Kowalczyk w kwalifikacjach sprintu zajęła 14. miejsce i zakwalifikowała się do ćwierćfinałów. Pobiegła w piątym biegu ćwierćfinałowym, w którym uplasowała się na 2. miejscu i zakwalifikowała się do półfinałów. Pobiegła w drugim biegu półfinałowym, w którym uplasowała się na 3. miejscu, jednak czas jaki uzyskała nie pozwolił na bieg w finale sprintu. Ostatecznie Polka została sklasyfikowana na 7. miejscu. W kolejnym dniu, w niedzielę 3 grudnia 2017 roku odbył się bieg łączony (skiathlon), czyli (7,5 km stylem klasycznym i 7,5 km stylem dowolnym). Po pierwszej części Polka zajmowała 14. miejsce, jednak w okolicach 13. kilometra zeszła z trasy i nie ukończyła biegu.
Kolejne zawody w których wzięła udział Justyna Kowalczyk, odbyły się w sobotę 16 grudnia 2017 roku we włoskim Toblach (Dobbiaco). Był to bieg na 10 kilometrów stylem dowolnym ze startu indywidualnego, w którym zajęła 50. miejsce.
W niedzielę 17 grudnia 2017 roku odbył się bieg pościgowy na 10 kilometrów stylem klasycznym. Zawodniczki startowały z opóźnieniem z jakim przybiegły na metę w sobotę. Polka wystartowała z 49. pozycji, a na metę przybiegła na 37. miejscu.
Tour de Ski 2017/2018.
W tym sezonie Justyna Kowalczyk nie wzięła udziału w Tour de Ski.
Sezon po Tour de Ski.
W sobotę 20 stycznia 2018 roku, Justyna Kowalczyk zgodnie z przedsezonowymi zapowiedziami, po miesięcznej przerwie w startach w Pucharze Świata, wystartowała w sprincie stylem klasycznym w słoweńskiej Planicy. Polka w kwalifikacjach zajęła 35. miejsce i nie zakwalifikowała się do ćwierćfinałów. Następnego dnia, w niedzielę 21 stycznia 2018 roku, w Planicy odbył się bieg na 10 kilometrów stylem klasycznym ze startu indywidualnego. Justyna Kowalczyk zajęła 8. miejsce.
Zimowe Igrzyska Olimpijskie 2018 w Pjongczangu.
W czwartek 8 lutego 2018 roku w wiosce olimpijskiej Justyna Kowalczyk złożyła ślubowanie olimpijskie.
W sobotę 10 lutego 2018 roku odbył się pierwszy bieg narciarski na igrzyskach olimpijskich. Był to bieg łączony (skiathlon), czyli 7,5 km stylem klasycznym i 7,5 km stylem dowolnym, w którym Polka zajęła 17. miejsce. Wygrała Szwedka Charlotte Kalla, drugie miejsce zajęła Norweżka Marit Bjørgen, a trzecie miejsce wywalczyła Finka Krista Pärmäkoski.
W kolejnym tygodniu, 13 lutego 2018 roku, Justyna Kowalczyk wystartowała w sprincie stylem klasycznym. W eliminacjach biegu zajęła 22. miejsce i zakwalifikowała się do ćwierćfinałów. Podczas losowania biegów ćwierćfinałowych Polka wybrała 5. ćwierćfinał, w którym uplasowała się na 5. miejscu i nie zakwalifikowała się do półfinałów. Justyna Kowalczyk ostatecznie zajęła 22. miejsce. Sprint wygrała Szwedka Stina Nilsson, drugie miejsce zajęła Norweżka Maiken Caspersen Falla, a trzecie miejsce wywalczyła Rosjanka Julija Biełorukowa startująca jako olimpijka z Rosji (OAR).
W sobotę 17 lutego 2018 roku odbył się bieg sztafetowy 2x5 km stylem klasycznym i 2x5 km stylem dowolnym. Polki biegły w składzie: pierwsza zmiana Ewelina Marcisz (styl klasyczny), druga zmiana Justyna Kowalczyk (styl klasyczny), trzecia zmiana Martyna Galewicz (styl dowolny), czwarta zmiana Sylwia Jaśkowiec (styl dowolny). Polska drużyna zajęła 10. miejsce. Bieg wygrała drużyna Norwegii, drugie miejsce zajęła drużyna Szwecji, a trzecie drużyna olimpijek z Rosji (OAR).
W środę 21 lutego 2018 roku odbył się sprint drużynowy stylem dowolnym. Justyna Kowalczyk biegła na pierwszej, trzeciej i piątej zmianie, natomiast Sylwia Jaśkowiec na drugiej, czwartej i szóstej zmianie. Polki biegły w drugim biegu półfinałowym, w którym zajęły piąte miejsce i zakwalifikowały się do finału jako „"szczęśliwe przegrane (lucky loser)"”. W biegu finałowym polska drużyna zajęła 7. miejsce, a bieg wygrała drużyna USA, drugie miejsce zajęła drużyna Szwecji, a trzecie drużyna Norwegii.
W niedzielę 25 lutego 2018 roku, w ostatnim dniu igrzysk olimpijskich, odbył się bieg na 30 kilometrów stylem klasycznym. Justyna Kowalczyk zajęła 14. miejsce. Wygrała Norweżka Marit Bjørgen, drugie miejsce zajęła Finka Krista Pärmäkoski, a trzecie miejsce wywalczyła Szwedka Stina Nilsson.
Sezon po zimowych igrzyskach olimpijskich.
W sobotę 17 marca 2018 roku Justyna Kowalczyk wystartowała w 80. edycji norweskiego maratonu narciarskiego Birkebeinerrennet, w którym zajęła 1. miejsce. Bieg odbył się stylem klasycznym na dystansie 54 kilometrów. Maraton zaliczany jest do cyklów Worldloppet i Visma Ski Classics.
Justyna Kowalczyk zakończyła sezon na 54. miejscu ze 106 punktami.
Po sezonie 2017/2018.
Mistrzostwa Polski 2018.
W piątek 23 marca 2018 roku Justyna Kowalczyk wystartowała w Mistrzostwach Polski w Szklarskiej Porębie na Polanie Jakuszyckiej. Był to bieg stylem klasycznym na dystansie 15 kilometrów, w którym Polka zajęła 1. miejsce.
W sobotę 24 marca 2018 roku odbył się sprint drużynowy stylem dowolnym. Justyna Kowalczyk biegła na pierwszej, trzeciej i piątej zmianie, natomiast Katarzyna Stokfisz na drugiej, czwartej i szóstej zmianie. Obie reprezentowały klub AZS-AWF Katowice. Zawodniczki zajęły 2. miejsce, a bieg wygrała drużyna LKS Markam Wiśniowa Osieczany, natomiast trzecie miejsce zajęła drużyna MKS Istebna.
W niedzielę 25 marca 2018 roku odbył się bieg sztafetowy 2x5 km stylem klasycznym i 2x5 km stylem dowolnym. Zawodniczki AZS-AWF Katowice biegły w składzie: pierwsza zmiana Magdalena Czusz (styl klasyczny), druga zmiana Justyna Kowalczyk (styl klasyczny), trzecia zmiana Katarzyna Stokfisz (styl dowolny), czwarta zmiana Martyna Galewicz (styl dowolny). Drużyna AZS-AWF Katowice wygrała sztafetę, drugie miejsce zajęła drużyna LKS Markam Wiśniowa Osieczany, a trzecie drużyna Halicz Ustrzyki Dolne.
Koniec startów w Pucharze Świata.
W piątek 23 marca 2018 roku Justyna Kowalczyk poinformowała kibiców, że prawdopodobnie nie wystartuje już indywidualnie w Pucharze Świata, oraz że nie wyklucza występu w Mistrzostwach Świata „jeśli będzie potrzebna sztafecie”.
Nowa rola – asystentka głównego trenera.
W czwartek 29 marca 2018 roku Polski Związek Narciarski poinformował, że Aleksander Wierietielny będzie głównym trenerem Kadry Narodowej Kobiet w biegach narciarskich, a Justyna Kowalczyk będzie pełniła funkcję asystenta głównego trenera.
Po sezonie 2017/2018 – ciąg dalszy.
W sobotę 7 kwietnia 2018 roku Justyna Kowalczyk wystartowała w Norwegii w kolejnym maratonie narciarskim Reistadløpet. Zajęła w nim 2. miejsce. Bieg odbył się stylem klasycznym na dystansie 50 kilometrów. Maraton również zaliczany jest do cyklu Visma Ski Classics.
W sobotę 14 kwietnia 2018 roku Polka wystartowała w fińskim maratonie narciarskim Ylläs-Levi, w którym zajęła 4. miejsce. Bieg odbył się stylem klasycznym na dystansie 70 kilometrów. Był to ostatni maraton zaliczany do cyklu Visma Ski Classics w sezonie 2017/2018 oraz ostatni bieg Justyny Kowalczyk w sezonie 2017/2018.
W poniedziałek 25 czerwca 2018 roku Justyna Kowalczyk zdobyła najwyższą górę Afryki – Kilimandżaro.
Sezon 2018/2019.
Początek sezonu.
Jest to pierwszy sezon, w którym Justyna Kowalczyk nie wzięła udziału w Pucharze Świata.
W niedzielę 2 grudnia 2018 roku Justyna Kowalczyk wystartowała w maratonie narciarskim we włoskim Livigno należącym do serii maratonów Ski Classics.
Był to bieg na 28 kilometrów stylem klasycznym. Polka przybiegła na metę na 3. miejscu.
W sobotę 12 stycznia 2019 roku Polka wzięła udział w kolejnym maratonie cyklu Ski Classics w austriackim Seefeld. Był to Bieg Cesarza Maksymiliana (Kaiser Maximilian Lauf) na dystansie 40 km stylem klasycznym. Justyna Kowalczyk przybiegła na metę na 3. miejscu. Bieg planowo liczy 60 kilometrów, ale w 2019 roku z powodu dużych opadów śniegu został skrócony.
W niedzielę dnia 27 stycznia 2019 roku Justyna Kowalczyk wystartowała we włoskim maratonie Marcialonga należącym do cyklu Ski Classics. Bieg odbył się na dystansie 70 kilometrów stylem klasycznym. Polka maraton zakończyła na 5. miejscu.
W sobotę 16 lutego 2019 roku Polka wystartowała w kolejnym włoskim maratonie narciarskim Gsieser Tal-Lauf, w którym zajęła 1. miejsce. Bieg odbył się na dystansie 42 kilometrów stylem klasycznym. Maraton jest drugim po maratonie Marcialonga największym biegiem narciarskim we Włoszech.
Mistrzostwa świata – Seefeld 2019.
W niedzielę 24 lutego 2019 roku odbył się sprint drużynowy stylem klasycznym (6x1,30 km). Na pierwszej, trzeciej i piątej zmianie biegła Justyna Kowalczyk, natomiast Monika Skinder na drugiej, czwartej i szóstej zmianie. Polki zajęły w swoim biegu półfinałowym 5. miejsce i zakwalifikowały się do finału, w którym zajęły 10. miejsce. Był to pierwszy bieg Justyny Kowalczyk na mistrzostwach świata w Seefeld. Wzięły w nim również udział: trenerka Justyna Kowalczyk i zawodniczka Monika Sinder.
W czwartek 28 lutego 2019 roku odbył się bieg sztafetowy 2x5 km stylem klasycznym i 2x5 km stylem dowolnym. Polki biegły w składzie: pierwsza zmiana Monika Skinder (styl klasyczny), druga zmiana Justyna Kowalczyk (styl klasyczny), trzecia zmiana Izabela Marcisz (styl dowolny), czwarta zmiana Urszula Łętocha (styl dowolny). Polska drużyna zajęła 13. miejsce.
Sezon po mistrzostwach świata.
Jeszcze przed mistrzostwami świata w Seefeld, Justyna Kowalczyk zapowiedziała, że w sobotę 2 marca 2019 roku wystartuje w 43. maratonie narciarskim Bieg Piastów w Szklarskiej Porębie na Polanie Jakuszyckiej. Polka wystartowała w tym biegu po raz drugi i wygrała go w kategorii kobiet. Bieg odbywał się na dystansie 50 kilometrów i był rozgrywany stylem klasycznym. Maraton zaliczany jest do cyklu Worldloppet.
W sobotę 16 marca 2019 roku Justyna Kowalczyk wystartowała w 81. edycji norweskiego maratonu narciarskiego Birkebeinerrennet. Polka po raz trzeci zajęła 1. miejsce. Bieg odbył się stylem klasycznym na dystansie 54 kilometrów z plecakiem o wadze 3,5 kilograma. Maraton zaliczany jest do cyklów Worldloppet i Visma Ski Classics.
Po sezonie 2018/2019.
Mistrzostwa Polski 2019.
W niedzielę 31 marca 2019 roku Justyna Kowalczyk wystartowała w Mistrzostwach Polski w Szklarskiej Porębie na Polanie Jakuszyckiej w biegu stylem klasycznym na dystansie 15 kilometrów, w którym zajęła 1. miejsce.
Po sezonie 2018/2019 – ciąg dalszy.
W sobotę 13 kwietnia 2019 roku Polka wzięła udział w fińskim maratonie narciarskim Ylläs-Levi, w którym zajęła 8. miejsce. Bieg odbył się na dystansie 70 km stylem klasycznym. Był to ostatni bieg cyklu Ski Classics w sezonie 2018/2019.
Asystentka głównego trenera.
W poniedziałek 29 kwietnia 2019 roku Polski Związek Narciarski poinformował, że pracę trenera Kadry Narodowej Kobiet w biegach narciarskich będzie kontynuował Aleksander Wierietielny, a Justyna Kowalczyk będzie nadal pełniła funkcję asystenta głównego trenera. Polka pełniła tę funkcję do marca 2021 roku.
Nowa rola - funkcja dyrektora sportowego w biathlonie.
26 marca 2021 roku biegaczka została wybrana na funkcję dyrektora sportowego Polskiego Związku Biathlonu.
Osiągnięcia.
Tour de Ski.
2013/2014 (Wycofała się).
Justyna Kowalczyk wycofała się z zawodów w proteście przeciwko zmianom jakie wprowadzono w układzie biegów (5 stylem dowolnym i 2 stylem klasycznym).

</doc>
<doc id="132157" url="https://pl.wikipedia.org/wiki?curid=132157" title="Papryka roczna">
Papryka roczna

Papryka roczna ("Capsicum annuum" L.) – gatunek rośliny z rodziny psiankowatych. Ma wiele nazw zwyczajowych: papryka owocowa, pieprzowiec roczny, pieprzowiec ostry, pieprz chilijski, pieprz turecki, pieprz hiszpański. Pochodzi z tropikalnych obszarów Ameryki. Jest rośliną uprawną. W Polsce jest uprawiana jako roślina jednoroczna, ale w krajach tropikalnych jest byliną.
Zmienność.
Podział na odmiany:
W uprawie znajduje się wiele kultywarów. Wśród odmian ozdobnych najczęściej uprawia się jednoroczne:

</doc>
<doc id="132160" url="https://pl.wikipedia.org/wiki?curid=132160" title="Kazimierz Pacer">
Kazimierz Pacer

Kazimierz Pacer (ur. 3 marca 1911 w Trzcianie, powiat Sztum, zm. 20 września 1998) – nauczyciel, polski działacz społeczno-oświatowy, Honorowy Obywatel Olsztyna.
Życiorys.
Był synem Antoniego i Klary z Kwiatkowskich. Ojciec działał w polskim ruchu narodowym na Powiślu; został zamordowany w obozie koncentracyjnym w Sztutowie. Kazimierz Pacer ukończył w 1931 seminarium nauczycielskie w Wejherowie i podjął pracę w polskich szkołach na Opolszczyźnie; w 1936 przeniósł się na Warmię, był nauczycielem w Skajbotach w powiecie olsztyńskim. Organizował kursy języka polskiego, kursy rolnicze, zespoły śpiewacze i teatralne. Zajmował się także życiem sportowym młodzieży. Był aktywnym członkiem Związku Polaków w Niemczech.
Po zajęciu szkoły w Skajbotach przez wojska niemieckie w drugiej połowie sierpnia 1939 wyjechał z Warmii, ukrywał się przez jakiś czas u rodziny w Polsce. Nie uniknął przymusowego wcielenia do armii niemieckiej w 1942. Trafił do niewoli we Włoszech w 1944; po zwolnieniu wstąpił do Polskich Sił Zbrojnych na Zachodzie. W 1946 powrócił na Warmię.
Pełnił funkcję kierownika szkoły w Likusach pod Olsztynem (obecnie dzielnica Olsztyna), pracował następnie w Polskich Zakładach Zbożowych w Olsztynie, kierował biurem Warmińsko-Mazurskiego Towarzystwa Społeczno-Kulturalnego w Olsztynie, wreszcie był zatrudniony w Wojewódzkim Biurze Geodezji i Terenów Rolnych w Olsztynie. W 1976 przeszedł na emeryturę. Działał jednocześnie w Towarzystwie Społeczno-Kulturalnym oraz należał do redakcji „Słowa na Warmii i Mazurach”.
Został wyróżniony nagrodą regionalną im. Michała Lengowskiego, otrzymał także m.in. Krzyż Kawalerski i Oficerski Orderu Odrodzenia Polski. W 1995 wraz z innymi zasłużonymi nauczycielami – Jadwigą Lindner, Janem Lubomirskim i Natalią Żarską – otrzymał tytuł Honorowego Obywatela Olsztyna.
W 1938 ożenił się z Agnieszką Barabasz (ur. 1914, zm. 30 listopada 1975), córką działacza warmińskiego Bernarda Barabasza, wieloletnią pracownicą spółdzielczości rolniczej. Troje dzieci z tego małżeństwa pracowało w szkolnictwie.
Spoczywa na cmentarzu komunalnym w Olsztynie (kw. 2G rząd 1 grób 3).

</doc>
<doc id="132161" url="https://pl.wikipedia.org/wiki?curid=132161" title="Nepomucena Kostecka">
Nepomucena Kostecka

Nepomucena Kostecka, z domu Żółkowska (ur. 24 listopada 1807 w Warszawie, zm. 10 marca 1847) – polska aktorka.
Życiorys.
Pochodziła ze znanej rodziny aktorskiej. Była córką komika Alojzego Żółkowskiego (1777–1822) z pierwszego małżeństwa. Aktorami zostali także jej przyrodni bracia Alojzy i Lucjan Żółkowscy.
Debiutowała 20 września 1829 w zespole Teatru Rozmaitości w przedstawieniu komediowym "Państwo Staruszkiewiczowie". Stale występowała w Warszawie, a w marcu 1844 gościnnie także w Krakowie. Ostatni występ Kosteckiej miał miejsce miesiąc przed śmiercią, 5 lutego 1847 odgrywała postać Rejci Żydówki w "Stacji pocztowej w Hulczy".
Była podobno „wielce podobna do ojca” (Stanisław Szenic). W opinii krytyka Jana Tomasza Seweryna Jasińskiego była wybitną aktorką charakterystyczną, wyróżniającą się „wyższą komicznością wolną od przesady”.
Z małżeństwa z aktorem Tomaszem Kosteckim (występującym przede wszystkim w chórze zespołów Warszawskich Teatrów Rządowych) miała pięcioro dzieci. Została pochowana na Cmentarzu Powązkowskim w Warszawie.

</doc>
<doc id="132163" url="https://pl.wikipedia.org/wiki?curid=132163" title="Papryka (kulinaria)">
Papryka (kulinaria)



</doc>
<doc id="132164" url="https://pl.wikipedia.org/wiki?curid=132164" title="Olgierd Donimirski">
Olgierd Donimirski

Olgierd Donimirski (ur. 18 października 1913 w Czerninie, zm. 22 grudnia 2004 w Krakowie) – polski działacz społeczny i narodowy na Powiślu w okresie międzywojennym, po wojnie pierwszy starosta olsztyński i urzędnik administracji gospodarczej.
Życiorys.
Pochodził z rodziny ziemiańskiej z Powiśla, był synem działacza społecznego i narodowego Witolda (1874–1939) i Wandy z Sikorskich (1890–1974). W latach 1927–1932 kształcił się w gimnazjum na warszawskich Bielanach, później w Liceum Rolniczym w Bydgoszczy (w 1938 uzyskał dyplom technika rolnictwa). Działał w Związku Polaków w Niemczech i Towarzystwie Młodzieży. W 1938 należał do grona założycieli tajnej organizacji Mowa-Obyczaj Polski (MOP).
Zagrożony aresztowaniem wyjechał do Polski w kwietniu 1939 i pracował jako praktykant rolny w majątku Jaronty koło Inowrocławia. W czasie okupacji przebywał w Lublinie, utrzymując kontakty z dawnymi działaczami Związku Polaków w Niemczech (m.in. Edmundem Osmańczykiem) i podziemiem zbliżonym do ruchu ludowego. Po wyzwoleniu Lublina został tymczasowym kierownikiem Działu Płodów Rolnych w Wydziale Aprowizacji Urzędu Wojewódzkiego w Lublinie.
30 marca 1945 przyjechał do Olsztyna w składzie pierwszej grupy operacyjnej Ministerstwa Administracji Publicznej. Objął stanowisko p.o. starosty olsztyńskiego. Przeprowadził m.in. reaktywowanie Spółdzielni Rolniczo-Handlowej „Rolnik” w Olsztynie, był kierownikiem Wydziału Ziemiopłodów w Funduszu Aprowizacyjnym, członkiem władz Polskich Zakładów Zbożowych. Działał w wielu organizacjach społecznych i związkach zawodowych, m.in. w Wojewódzkim Komitecie Obrońców Pokoju, Powiatowej Komisji Społecznej do Walki z Analfabetyzmem, Komitecie Działaczy Katolickich na Warmii i Mazurach (w 1957 przewodniczący). Należał do Stronnictwa Pracy, potem do Stronnictwa Demokratycznego. W latach 1956–1960 pracował w redakcji „Słowa na Warmii i Mazurach” i był wiceprezesem Zarządu Głównego Warmińsko-Mazurskiego Towarzystwa Kulturalno-Społecznego w Olsztynie.
Od 1960 prowadził gospodarstwo rolne w Majdach (Mojdach) pod Olsztynem. W latach 70. przeniósł się do województwa bydgoskiego, następnie do województwa radomskiego. Od 1980 zajmował się gospodarstwem rolnym w Koźmicach Wielkich w okolicy Krakowa, jego żona Renata ze Stablewskich w tym czasie działała w NSZZ RI „Solidarność”, a od 1988 również w Komitecie Obywatelskim miasta i gminy Wieliczka.
Został odznaczony m.in. Medalem Rodła.
Pochowany został na cmentarzu komunalnym w Olsztynie (ulica Poprzeczna), w grobie rodzinnym (kw. 2 rząd 3 grób 44–45).

</doc>
<doc id="132166" url="https://pl.wikipedia.org/wiki?curid=132166" title="Papryka">
Papryka

Papryka, pieprzowiec ("Capsicum" L.) – rodzaj roślin z rodziny psiankowatych. Obejmuje 37 gatunków. Rośliny te pochodzą z Ameryki Środkowej i Południowej z terenów między północnym Meksykiem i północną Argentyną. Współcześnie są szeroko rozprzestrzenione w uprawie na całym świecie, a jako zdziczałe spotykane są w strefie międzyzwrotnikowej i w ciepłym klimacie umiarkowanym.
Owoce kilku gatunków wykorzystywane są jako przyprawy. Mają one w drugiej dekadzie XXI wieku 25% udziału w rynku przypraw (na drugim miejscu jest pieprz czarny z udziałem 17%). Wyróżniają się one wysoką zawartością witaminy C i kapsaicyny odpowiadającej za uczucie pieczenia. Poza wykorzystaniem kulinarnym stosowane są jako rośliny lecznicze i ozdobne. Uprawiane są od co najmniej 6000 lat, wyhodowano wiele odmian, reprezentujących w ogromnej większości cztery gatunki: papryka roczna "C. annuum", papryka habanero "C. chinense", papryka owocowa "C. frutescens" i "Capsicum pubescens".
Systematyka.
Rodzaj z rodziny psiankowatych ("Solanaceae") z rzędu psiankowców ("Solanales"). W obrębie rodziny jest klasyfikowany do plemienia "Capsiceae" w podrodzinie "Solanoideae".

</doc>
<doc id="132169" url="https://pl.wikipedia.org/wiki?curid=132169" title="Jadwiga Bornsteinowa">
Jadwiga Bornsteinowa

Jadwiga Bornsteinowa, z d. Goldman (ur. 8 grudnia 1877 w Warszawie, zm. 10 kwietnia 1971 tamże) – polska bibliotekarka żydowskiego pochodzenia.
Życiorys.
Urodziła się w Warszawie w żydowskiej rodzinie inteligenckiej, jako córka Jerzego Goldmana (1833–1904), dziennikarza, uczestnika powstania styczniowego, zesłanego na Ural, oraz Emilii z domu Paprockiej (1838–1895). Jej kuzynem był Henryk Wohl (1836–1907). W 1907 wyszła za mąż za Benedykta Bornsteina, późniejszego profesora filozofii w Wolnej Wszechnicy Polskiej (1915–1939) i na Uniwersytecie Łódzkim.
Ukończyła gimnazjum w Warszawie oraz kurs rysunków technicznych. Pracowała jako rysowniczka w biurze wodociągów i kanalizacji oraz w prywatnym biurze architektonicznym, była przez rok nauczycielką gimnazjum żeńskiego, wykonywała także pracę chałupniczą. Podczas kilkuletniego pobytu na wsi zajmowała się tłumaczeniem i opracowywaniem artykułów przyrodniczych dla "Nauki i Życia" (dodatku do "Nowej Gazety"). Podczas I wojny światowej zatrudniła się w Bibliotece Publicznej m.st. Warszawy. W latach 1915–1921 prowadziła tzw. katalog dziesiętny w Bibliotece Publicznej, była także sekretarzem Towarzystwa Czytelń miasta Warszawy. Zorganizowała Bibliotekę Muzeum Pedagogicznego. W 1922 przeszła do pracy w Głównym Urzędzie Statystycznym, gdzie była początkowo bibliotekarką, następnie kierowniczką Referatu Statystyki życia kulturalnego i oświaty pozaszkolnej (1927–1939). Przeszła na emeryturę – po raz pierwszy – w 1939, krótko przed wybuchem II wojny światowej. W czasie okupacji ukrywała się.
Powróciła do pracy zawodowej po śmierci męża. W 1949 została kustoszem Centralnej Biblioteki Pedagogicznej w Łodzi, a od października 1950 do 1958 pracowała w Instytucie Bibliograficznym Biblioteki Narodowej w Warszawie. Współpracowała z redakcją "Przewodnika Bibliograficznego". Działała w Związku Bibliotekarzy Polskich i Stowarzyszeniu Bibliotekarzy Polskich.
W 1925 zgłosiła w Związku Bibliotekarzy Polskich wniosek w sprawie zakładania bibliotek dziecięcych, co doprowadziło do otwarcia pierwszej w Warszawie biblioteki dla dzieci. Była autorką szeregu publikacji z dziedziny bibliotekarstwa, m.in. "Jak urządzić bibliotekę szkolną i domową" (1927). Wiele artykułów poświęciła statystyce bibliotecznej i klasyfikacji dziesiętnej. Niektóre z nich:
Zmarła w Warszawie. Pochowana jest obok męża na Cmentarzu Ewangelicko-Reformowanym przy ulicy Żytniej (sektor 4-6-5).

</doc>
<doc id="132170" url="https://pl.wikipedia.org/wiki?curid=132170" title="Riwiera Francuska">
Riwiera Francuska



</doc>
<doc id="132174" url="https://pl.wikipedia.org/wiki?curid=132174" title="Uosobienie">
Uosobienie



</doc>
<doc id="132177" url="https://pl.wikipedia.org/wiki?curid=132177" title="Miriel">
Miriel



</doc>
<doc id="132179" url="https://pl.wikipedia.org/wiki?curid=132179" title="Muchobór Wielki">
Muchobór Wielki

Muchobór Wielki (niem. "Groß Mochbern", 1937-1945 "Lohbrück") – niegdyś wieś, obecnie osiedle w zachodniej części Wrocławia, na obrzeżach miasta. Od 1 stycznia 1951 Muchobór Wielki znajduje się w granicach administracyjnych Wrocławia.
Przez osiedle przepływa strumień Kasina, a rzeka Ślęza tworzy linię rozgraniczającą Muchobór Wielki od Małego.
Nazwa.
Nazwa wywodzi się od połączenia dwóch polskich słów: owada „muchy” oraz „boru” – iglastego lasu i oznacza "las pełen much". Niemiecki językoznawca Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę wsi podaje "Muchobor" notując jej znaczenie "Fliegenwald" czyli "Las much".
Podobny wywód prezentuje niemiecki językoznawca Paul Hefftner notując m.in. polską nazwę w obecnym brzmieniu "Muchobór" i wywodząc ją bezpośrednio z języka polskiego: "poln. mucha = Fliege und dem Nom. sing. bór = Wald zusammengesetzt und bedeutet Fliegenwald".
Nazwa "Muchobor" (bez rozróżniania Wielkiego i Małego) wzmiankowana była po raz pierwszy w 1155, kiedy biskupstwo wrocławskie otrzymało potwierdzenie swoich posiadłości w tym rejonie od papieża Hadriana IV. Kolejna wzmianka znajduje się w łacińskim dokumencie z 1250 roku wydanym przez papieża Innocentego IV w Lyonie gdzie wieś zanotowana została w zlatynizowanej, staropolskiej formie "Muchobor". W spisanym po łacinie dokumencie średniowiecznym wydanym we Wrocławiu w 1266 roku, który sygnował książę śląski Henryk III Biały miejscowość wymieniona jest również pod nazwą "Muchobor". Dopiero w 1315 po raz pierwszy użyto nazwy „Muchobór Wielki” ("in magno Muchobor").
W 1937 roku ze względu na polskie pochodzenie nazwy nazistowska administracja III Rzeszy zmieniła nazwę na nową całkowicie niemiecką "Lohbrück" w akcji germanizacji nazw.
Historia.
W 1315 po raz pierwszy użyto nazwy „Muchobór Wielki” ("in magno Muchobor"), co oznacza, że nastąpiło już wówczas wydzielenie Muchoboru Małego jako oddzielnej jednostki osadniczej (wieś należała wówczas do biskupstwa wrocławskiego, które utraciło ją w 1810 r.). Muchoborska świątynia, już wówczas pw. Michała Archanioła, wzmiankowana była w dokumencie biskupa Przecława datowanym na 1347, który nadał kościołowi na własność dwa łany ziemi (w innym dokumencie, z 1353, spis gruntów wsi wykazywał 26 łanów, z czego 1 łan ziemi należącej do plebana).
W 1474 r. na wzgórzu pomiędzy Karnczą Górą (obecnie teren lotniska), a Muchoborem (obecnie teren obok wiaduktu obwodnicy Wrocławia) odbyły się negocjacje zakończone rozejmem, w których brali udział trzej królowie: Polski – Kazimierz IV Jagiellończyk, Czech – Władysław Jagiellończyk (syn Kazimierza) oraz Węgier – Maciej Korwin. W wyniku ugody Władysław zachował Czechy a Korwin zyskał Śląsk i tytuł króla Czech. Działo się to po tym, gdy Jagiellonowie bezskutecznie usiłowali zająć Wrocław. Siły polskie liczyły 60 tysięcy żołnierzy pod dowództwem marszałka polnego Jana Rytwiańskiego. Czeska armia liczyła 23 tysiące a dowodził nimi Władysław Jagiellończyk. Wojska Korwina liczyły około 6 tysięcy żołnierzy. Zwycięstwo Korwin zawdzięczał sprawnemu dowództwu, mobilności i innej strukturze niż pospolite ruszenie. Jagiellonowie po roku czasu wznowili wojnę z tym samym skutkiem, tyle, że pokój podpisano w Ołomuńcu. Po śmierci Korwina Węgry i Śląsk uzyskał Władysław Jagiellończyk.
W Muchoborze były niegdyś trzy stare monolitowe kamienne krzyże. Paul Kutzer w artykule "Steinkreuze in Schlesien" z 1913 r. podaje informacje o legendzie przypisującej ich powstanie upamiętnieniu wspomnianego wyżej spotkania trzech władców. Inna legenda o jednym z tych krzyży głosi, że podczas epidemii dżumy mieszkańcy byli osłabieni i masowo umierali. Zdawało się, że ktoś wysysa z nich siłę. W wyniku dochodzenia rozkopano grób miejscowego owczarza. Ciało jego było nietknięte i zdrowsze niż gdy było grzebane. Trup był nagi, a w ustach trzymał kawałek zakrwawionej szmaty. To on wysysał z ludzi krew, a wraz z nią siłę. Chłopi odcięli mu głowę i pochowali ciało bez głowy a ku czci zabitych postawiono krzyż. Po II wojnie światowej dwa krzyże zaginęły, a trzeci, prawdopodobnie uszkodzony przez traktorzystę PGR-u, został przeniesiony pod koniec lat 70. XX w. do Parku Szczytnickiego i ustawiony koło drewnianego kościółka pod wezwaniem świętego Jana Nepomucena. Prawdopodobna lokalizacja krzyża na Muchoborze przed przeniesieniem do parku, to dzisiejsza ul. Mińska, po prawej stronie w kierunku Nowego Dworu.Jednak krzyż o którym tu mowa jest innym krzyżem. Napis pod dwoma krzyżami w Karnczej Górze głosi iż wystawił je Jan z Kętrznik z powodu zabójstwa dwóch kupców czeskich. Potwierdza to w swoim wykazie A Scheer. Trzeci krzyż może mieć związek z lokalną epidemią. Krzyże te uważane były za tzw. krzyże pokutne. Hipoteza taka oparta jest na domniemaniu, że wszystkie kamienne krzyże są krzyżami pokutnymi. Taka teoria nie może być podstawą do rzetelnej kwalifikacji pochodzenia krzyży. O krzyżach z Muchoboru Wielkiego nie istnieją żadne informacje ani dokumenty dotyczące ich związki z umowami ugodowymi, nie mogą więc być traktowane jako pokutne. Są to po prostu kamienne krzyże nieznanego pochodzenia, co do których istnieją przytoczone wyżej domysły. 
Jeszcze w XIX wieku zamieszkiwała tu ludność polska, a polska nazwa wsi był używana równolegle z niemiecką. W 1803 roku Charlotte Stein przyjaciółka Johanna Wolfganga Goethego spotkała na polach pod wsią Muchobór (obecnie Muchobór Wielki - dzielnica Wrocławia) dziewczęta śpiewające polskie pieśni. W 1843 osada otrzymała połączenie kolejowe, a w 1845 odnotowano, że miała 445 mieszkańców (w tym 135 katolików i 1 żyda). Istniała tu szkoła katolicka i protestancka, komora celna, wiatrak, browar, gorzelnia, cegielnia oraz dom dla ubogich. Rozwinięta była hodowla zwierząt (850 owiec i 187 sztuk bydła).
W XX wieku zmienił się charakter osadnictwa. W 1912 było tu już ponad 2 tysiące mieszkańców.
Został zdobyty przez Armię Czerwoną 23 II 1945.
Zabytki.
Do wojewódzkiego rejestru zabytków wpisany jest:
Osiedle.
Muchobór Wielki należy do niewielkich, jednak dynamicznie rozwijających się osiedli. Poniższa tabela prezentuje liczbę osób zameldowanych w tym osiedlu w ostatnich latach:
Znajduje się tu kościół pw. św. Michała Archanioła (z XV-XVI wieku, przebudowa w XX wieku). W 1973 powstały szklarnie Państwowego Gospodarstwa Ogrodniczego.
Komunikacja.
Do Muchoboru Wielkiego można dojechać autobusami linii 107 (Dw. Świebodzki – Klecina stacja), 119 (Sołtysowice – Blacharska), 319 (FAT – Bałtycka), 132(Kromera-Poczta Polska) oraz nocnym 241 (Nowy Dwór – Osiedle Sobieskiego).
Na terenie osiedla, przy granicy z osiedlem Oporów, znajduje się również stacja kolejowa Wrocław Zachodni umożliwiająca bezpośredni dojazd do stacji Wrocław Główny oraz przystanku kolejowego Wrocław Grabiszyn.
W Muchoborze Wielkim znajduje się również węzeł drogowy Wrocław Lotnisko zapewniający komunikację z autostradą A8.
Kultura.
Przy ul. Samborskiej znajduje się nowa siedziba Wrocławskiego Klubu Formaty.

</doc>
<doc id="132180" url="https://pl.wikipedia.org/wiki?curid=132180" title="Papryka (kuchnia)">
Papryka (kuchnia)

Papryka – owoc roślin z rodzaju papryka "Capsicum" (głównie papryki rocznej "Capsicum annuum") wykorzystywany do spożycia w postaci świeżej lub konserwowanej jako warzywo, względnie świeżej, konserwowanej, suszonej lub suszonej i zmielonej (papryka w proszku) jako przyprawa lub dodatek do potraw. W każdej z wymienionych postaci papryka może być stosowana do potraw surowych, jak i gotowanych.
Ślady owoców papryk zostały odnalezione w Peru w grobach w Huata Prieta, co świadczyło o uprawie tych roślin na długo przed odkryciem Ameryki. W Europie papryka jest znana od XVI w. Prawdopodobnie pierwsza wzmianka o niej pochodzi od lekarza jednej z wypraw Krzysztofa Kolumba, który zapisał, że Kolumb przywiózł do Europy pieprz, ostrzejszy od pieprzu kaukaskiego. Dla Hiszpanów i Portugalczyków, którzy poszukiwali pieprzu, odkrycie papryki – nowego, znacznie ostrzejszego „pieprzu indiańskiego” – stało się bardzo zyskowne. Ponieważ nasiona papryki długo zachowują zdolność kiełkowania, można je było dość łatwo przewozić na większe odległości. Papryka pochodzenia amerykańskiego w Europie uprawiana była początkowo na Półwyspie Iberyjskim jako roślina ozdobna, później także ze względu na zastosowania kulinarne, jak i lecznicze.
Możliwe, że druga droga, którą papryka dotarła do Europy, prowadziła z Indii za pośrednictwem Turków, do krajów bałkańskich i na Węgry. Pierwotna węgierska nazwa papryki, poświadczona w słowniku z 1684 roku, to "török bors" („turecki pieprz”).
Na Węgrzech obecnie zwana jest „czerwonym złotem”, bowiem przynosi duże dochody z eksportu. Jest jednym z podstawowych składników potraw kuchni węgierskiej takich jak leczo, gulasz czy tokań. Węgrzy eksportują także, chociaż sami jej nie używają, paprykę "pfeferoni". Popularną paprykę w proszku jako pierwsi zastosowali bracia Palffy w XIX i wprowadzili na rynek pod nazwą "Rózsa paprika". Zgodnie z tą technologią usuwa się żyłki i nasiona, usuwając nadmiar kapsaicyny.
Owoce różnych gatunków i odmian papryk różnią się znacznie pod względem wielkości, koloru, kształtu i ostrości (zależnej od zawartości kapsaicyny). Do najbardziej znanych odmian należą:

</doc>
<doc id="132181" url="https://pl.wikipedia.org/wiki?curid=132181" title="Jan IV oświęcimski">
Jan IV oświęcimski

Jan IV (Janusz) oświęcimski (ur. pomiędzy 1426 a 1430, zm. ok. 1496) – książę oświęcimski w latach 1445–1456, książę gliwicki 1465–1482.
Życiorys.
Jan IV, zwany też niekiedy w źródłach Januszem, był najmłodszym synem księcia oświęcimskiego Kazimierza I i Anny żagańskiej. W chwili śmierci ojca w 1433 lub 1434 Jan był jeszcze małoletni, w związku z czym opiekę nad nim przejął jego starszy brat Wacław.
W 1441 Wacław zobowiązał się względem polskiego monarchy, że złoży hołd lenny, i że w przyszłości nakłoni do tego kroku swoich młodszych braci Przemysława i Jana.
W pełni samodzielne rządy Jan objął na mocy układu podziałowego z dnia 19 stycznia 1445. Niespodziewanie otrzymał on, i to pomimo że był najmłodszy, najważniejszą dzielnicę ze stolicą w Oświęcimiu.
Od początku swojego panowania Jan przyłączył się do awanturniczej polityki swoich śląskich kuzynów, nie godząc się z wykupieniem przez biskupa krakowskiego Zbigniewa Oleśnickiego księstwa siewierskiego. Walki o Siewierz trwały do 1447, kiedy to Jan zaakceptował ostatecznie panowanie biskupa.
W 1448 wydawało się, że książę oświęcimski ostatecznie zerwie z antypolską polityką, kiedy dołączył się do układu wzajemnej pomocy przeciw rozbojom na pograniczu.
Do ponownego wybuchu niepokojów doszło w 1452, kiedy z nieznanych przyczyn Przemko Toszecki złupił okolice Siewierza. Polacy pod dowództwem Piotra Szafrańca sprawę tę wykorzystali jako pretekst do zaatakowania Jana, próbując przy okazji zagarnąć zamek w Barwałdzie. Jako odszkodowanie za oszczędzenie terytorium księstwa Jana Piotr Szafraniec zażądał wówczas ogromnej kontrybucji w wysokości 2000 grzywien. Książę oświęcimski odrzucił wtedy upokarzające warunki i korzystając z zarazy panującej w Polsce, zdołał złupić pogranicze Małopolski, aż do Krakowa.
Na reakcję ze strony Polski nie trzeba było długo czekać. W 1453 na obszar księstwa Jana wtargnęły wojska starosty Jana Szczekockiego i podkomorzego lubelskiego Jana Kuropatwy. Książę oświęcimski nie mogąc sprostać potędze obcych wojsk 25 stycznia zdecydował się na poddanie Oświęcimia Polsce. Janowi pozostawiono wybór: albo złoży hołd lenny królowi, albo sprzeda księstwo.
Pomimo klęski książę nie rezygnował i jeszcze w 1453 r. obległ Oświęcim, dzierżony od stycznia przez Jana z Czyżowa. Wyprawa ta zakończyła się niepowodzeniem, w związku z czym Jan wycofał się do umocnionego zamku Wołek, skąd przeprowadzał wypady na obszar Małopolski.
Ostatecznie książę Jan nie widząc szans na zwycięstwo, oblężony przez wojska Jana Tęczyńskiego, zgodził się na ugodę i sprzedał księstwo Polsce za sumę 20 000 groszy.
Układ kupna-sprzedaży został potwierdzony w akcie hołdu złożonego przez stany księstwa w dniu 19 marca 1454. Pogodzony z losem Jan wziął udział w powitaniu przyszłej królowej Elżbiety Rakuszanki w Krakowie. Akt wszedł w życie 11 października 1456, kiedy Kazimierz Jagiellończyk obiecał wypłacić księciu 21 000 złotych i 4300 grzywien.
Po sprzedaży swojej ojcowizny książę – bez ziemi - zaciągnął się na wojnę przeciw zakonowi krzyżackiemu. Z powodu trudności finansowych Kazimierz Jagiellończyk nie wypłacił mu jednak całej sumy należnej za pomoc, w związku z czym Jan powrócił na Śląsk, gdzie opanował Myślenice, skąd próbował odzyskać dopiero co sprzedane księstwo. W końcu Jan oblężony przez wojska polskie, zgodził się na ugodę zaproponowaną na początku 1458 przez brata Przemka – Jan wycofał się z Myślenic spalonych teraz przez oddziały polskie, zaś król zapłacił księciu 11 000 złotych zaległego żołdu. Układ został zatwierdzony 26 czerwca 1458 w Bytomiu.
W 1460 zmarł bezpotomnie książę opolski Bolko V. Jan zgłosił wówczas pretensji do spadku po nim, chcąc z jego dziedzictwa wykroić sobie nowe księstwo. Tylko bezkompromisowa postawa brata zmarłego Mikołaja I spowodowała, że zamysły Jana po raz kolejny skończyły się klęską.
W roku następnym Janowi udało się za to korzystając z pośrednictwa Przemysława II cieszyńskiego i Konrada IX Oleśnickiego uzyskać od króla polskiego zapłatę za pozostawioną w Oświęcimiu broń i działa.
27 maja 1462 Kazimierz Jagiellończyk ostatecznie rozwiązał podczas spotkania z Jerzym z Podiebradów na zjeździe w Głogowie sprawę przejętych od Piastów górnośląskich terytoriów. Pozwoliło to uzyskać zgodę polskiej szlachty na zapłatę Janowi zaległych pieniędzy za sprzedaż księstwa.
Duża kwota pieniędzy umożliwiła Janowi zakup od brata Przemysława zamku w Gliwicach, wraz z pobliską ziemią. Wkrótce potem zakupił również od biskupa wrocławskiego pobliski Ujazd.
W 1471 książę gliwicki razem z bratem Przemysławem poparł wybór Władysława Jagiellończyka na króla czeskiego. Spowodowało to wrogie stosunki z kontrkandydatem do tego tronu – Maciejem Korwinem, którego wojska wkrótce potem wtargnęły na Śląsk i poczęły zaprowadzać nowe porządki. 27 lutego 1475 podczas rozmów na zjeździe w Raciborzu Maciej aresztował oświęcimskiego Piasta i wypuścił go dopiero po ustąpieniu z połowy Gliwic. Ustępstwa zawarte pod przymusem bynajmniej nie zabezpieczyły stanu posiadania Jana, stało się to dopiero po hołdzie lennym złożonym Maciejowi 12 sierpnia 1479 w Ołomuńcu.
W 1482 r. Jan z nieznanych powodów sprzedał posiadaną jeszcze przez siebie część Gliwic staroście Górnego Śląska Janowi Bielikowi. W ten sposób Jan ponownie został księciem bez księstwa. Wprawdzie dwa lata później, po śmierci Przemysława Toszeckiego, Jan odziedziczył po nim jego dzielnicę, ale Maciej Korwin miał inne plany i włączył ten spadek bezprawnie do władztwa swego syna (był to Jan Korwin).
Jan Oświęcimski był dwukrotnie żonaty. Jego pierwszą żoną była nieznana bliżej historykom Katarzyna, drugą zaś Barbara, córka Mikołaja V, księcia karniowskiego, z którą dochował się jedynej córki Heleny, wydanej za czeskiego wielmożę Jana z Šelmberka.
Niewiele wiadomo o ostatnich lata życia Jana. Prawdopodobnie spędził je w dobrach odziedziczonych przez jego żonę, tj. w Karniowie. Tam też zmarł około 1496 r., i zapewne tam został pochowany.

</doc>
<doc id="132184" url="https://pl.wikipedia.org/wiki?curid=132184" title="Kościół św. Małgorzaty w Poznaniu">
Kościół św. Małgorzaty w Poznaniu

Kościół pw. św. Małgorzaty Panny i Męczenniczki – gotycki, zabytkowy kościół stojący na Rynku Śródeckim w Poznaniu.
Historia.
Świątynia powstała w I poł. XIII w. (pierwsza wzmianka pochodzi z 1253 r.), a następnie została przebudowana na przełomie XV i XVI w. W XVII i XVIII w. dobudowano dwie kaplice, wieżę i zakrystię. W 1665 r. ówczesny proboszcz Stanisław Grudowicz (zm. 1684) wstąpił do zakonu filipinów, kościół zaś przeszedł w ręce zgromadzenia. Po kasacie klasztoru w 1805 r. świątynię przejęła parafia archikatedralna, czyniąc z niego swój kościół pomocniczy. W latach 1946-1947 przeprowadzono gruntowny remont, podczas którego odsłonięto część średniowiecznych detali.
Opis budynku.
Kościół znajduje się na skraju nieistniejącego już Rynku Śródeckiego (historycznie zachowany w postaci nazwy ulicy). Otacza go mur, a na teren świątyni prowadzi barokowa brama z 1786 r. Do zachodniej elewacji przylega podparta szkarpami nieukończona gotycka wieża, w której znajdują się dwa ostrołukowe wczesnogotyckie portale datowane na I poł. XIII w. Trzeci portal, nie prowadzący jak dwa poprzednie do kruchty, lecz do nawy jest nieco młodszy. W podpierającej wieżę szkarpie północnej znajduje się płyta nagrobna wykonana z piaskowca upamiętniająca Wojciecha Reutha (zm. 1710). Wyryty na niej łaciński napis głosi, iż był to polski rycerz, który wędrował przez Moskwę, Trację i Rzym, po czym został księdzem w tym kościele. Ponad wieżą widać średniowieczny, schodkowy szczyt. Do północnej i południowej elewacji przylegają kaplice zwieńczone późnorenesansowymi szczytami. Do prezbiterium od strony północnej przylega zakrystia przykryta łamanym dachem.
Opis wnętrza.
Wnętrze jednonawowe, prezbiterium trójścienne nakryte sklepieniem gwiaździstym pokrytym rośliną polichromią zaprojektowaną przez Wacława Taranczewskiego. W prezbiterium znajduje się architektoniczny ołtarz, a nad przejściem do zakrystii wisi pochodzący z poznańskiego warsztatu obraz "Matki Boskiej z Dzieciątkiem na półksiężycu" pochodzący z ok. 1600 r., łączący w sobie cechy renesansowe i gotyckie. Ambona i chrzcielnica, stiukowe, wykonane w stylu rokokowym, pochodzą z połowy XVIII w. W północnej kaplicy św. Barbary (Najśw. Serca Pana Jezusa) znajduje się drugi z namalowanych w Poznaniu obrazów "Madonna z Dzieciątkiem wśród muzykujących aniołów" datowany na około 1630. W ołtarzu południowej kaplicy św. Filipa Nereusza umieszczono stiukową płaskorzeźbę pochodzącą z XVIII w. a ukazującą św. Filipa podczas modlitwy. Kolejne dwa cenne obrazy znajdują się kolejno: przy wejściu pod chórem – "Chrystus przy słupie" z pocz. XVII w., oraz w zakrystii portret wspomnianego już Stanisława Grudowicza.
W pobliżu kościoła, na północny zachód, znajduje się klasztor filipinów.

</doc>
<doc id="132187" url="https://pl.wikipedia.org/wiki?curid=132187" title="Krzywa jednakowej głośności">
Krzywa jednakowej głośności



</doc>
<doc id="132189" url="https://pl.wikipedia.org/wiki?curid=132189" title="Oblężenie Poznania">
Oblężenie Poznania

Zobacz też:

</doc>
<doc id="132193" url="https://pl.wikipedia.org/wiki?curid=132193" title="Zgraja">
Zgraja



</doc>
<doc id="132194" url="https://pl.wikipedia.org/wiki?curid=132194" title="Zgraja (herb szlachecki)">
Zgraja (herb szlachecki)

Zgraja ("Kunraczyc") – odmiana herbu szlacheckiego Janina.
Opis herbu.
W srebrnym polu błękitna tarcza. W klejnocie trzy pióra strusie. Teodor Chrząński podaje, że piór było pięć, podobnie Zbigniew Leszczyc. Niesiecki sugeruje, że tarcza mogła być biała.
Najwcześniejsze wzmianki.
Województwo Krakowskie 1400 rok.
Herbowni.
Gniewski, Gromek, Kanimir, Zgraja, Zieleniewski.

</doc>
<doc id="132195" url="https://pl.wikipedia.org/wiki?curid=132195" title="Aetozaury">
Aetozaury

Aetozaury (Aetosauria – od "aetos" – orzeł i "sauros" – jaszczur) – takson gadów (rząd Aetosauria, rodzina Stagonolepididae, syn. Aetosauridae) o wyglądzie przypominającym współczesne pancerniki i późniejsze od nich ankylozaury.
Były najwcześniejszymi roślinożernymi archozaurami z kladu Crurotarsi. 
Właściwe aetozaury miały charakterystyczne spiczaste, podobne do świńskiego ryja, pyski o bezzębnym przodzie szczęk i liściokształtnych zębach policzkowych. Tak zakończony pysk prawdopodobnie służył do odkopywania korzeni i bulw.
Szczęka dość lekka, z licznymi pustymi miejscami na nozdrza i inne boczne otwory, przypominająca czaszki ptaków i stąd nazwa orło-jaszczurów dla Aetosauria. Podobnie żuchwa.
Pancerz kostny pokrywał szyję, grzbiet, boki i ogon. Szczególnie dobrze rozwinięty nad plecami, z wielkimi kostnymi płytami – a u niektórych gatunków ciężkimi kolcami – stanowił solidną ochronę przed drapieżnikami. Kończyny krótkie, masywne, szeroko rozstawione jak u krokodyli. Stopy małe i szerokie, bez wielkich pazurów, typowych dla zwierząt ryjących w ziemi.
Osiągały do 5 m długości. Niektóre miały wąskie ciała podobne w przekroju do krokodylich, a inne szerokie – podobnie jak żółwie. 
Są znane z późnotriasowych osadów Ameryki Północnej, Europy i Ameryki Południowej. Wymarły podczas wymierania późnotriasowego.
Heckert i Lucas (2000) zdefiniowali Stagonolepididae jako klad obejmujący ostatniego wspólnego przodka rodzajów "Aetosaurus" i "Desmatosuchus" oraz wszystkich jego potomków; Parker (2007) zdefiniował Aetosauria jako klad obejmujący wszystkie taksony bliżej spokrewnione z "Aetosaurus" i "Desmatosuchus" niż z rodzajami "Leptosuchus", "Postosuchus", "Prestosuchus", "Poposaurus", "Sphenosuchus", "Alligator" i "Gracilisuchus" oraz z gatunkiem "Revueltosaurus callenderi". W literaturze nazwy Aetosauria i Stagonolepididae bywają używane zamiennie; jednak z analizy kladystycznej przeprowadzonej przez Desojo, Ezcurrę i Kischlata (2012) wynika, że rodzaj "Aetosauroides", a być może także rodzaje "Coahomasuchus" i "Neoaetosauroides", są przedstawicielami Aetosauria nie należącymi do Stagonolepididae.
Klasyfikacja.
Za Parkerem, 2007
Drzewo ścisłej zgodności według Desojo, Ezcurry i Kischlata (2012)

</doc>
<doc id="132196" url="https://pl.wikipedia.org/wiki?curid=132196" title="Kolonia bakteryjna">
Kolonia bakteryjna

Kolonia bakteryjna - widoczne gołym okiem skupisko wielu komórek powstałych (w wyniku podziałów amitotycznych) z jednej komórki bakteryjnej lub z jednej jednostki wzrostowej. W celu uzyskania odizolowanych kolonii stosuje się różne metody posiewów.

</doc>
<doc id="132197" url="https://pl.wikipedia.org/wiki?curid=132197" title="Kunraczyc">
Kunraczyc



</doc>
<doc id="132202" url="https://pl.wikipedia.org/wiki?curid=132202" title="Zetynian">
Zetynian

Zetynian ("Guczy, Gucci") − polski herb szlachecki, pochodzenia florenckiego.
Opis herbu.
W polu srebrnym, pomiędzy dwiema czerwonymi, pięciolistnymi różami – pas czerwony prawo-ukośny. Nad hełmem w koronie trzy pióra strusie: białe między błękitnym i czerwonym.
Najwcześniejsze wzmianki.
ok. 1518 – 1543
Herbowni.
Broński, Gukiewicz, Chodzińscy, Godziejewski , Hudowicz .

</doc>
<doc id="132203" url="https://pl.wikipedia.org/wiki?curid=132203" title="Mario Luzi">
Mario Luzi

Mario Luzi (ur. 20 października 1914 w Castello koło Florencji, zm. 28 lutego 2005 we Florencji) – włoski poeta.
Przez większość życia był związany z Florencją, gdzie pracował m.in. jako wykładowca literatury francuskiej. Z okazji 90. rocznicy urodzin poety prezydent Włoch Carlo Azeglio Ciampi nadał mu w 2004 godność dożywotniego senatora.
Uchodził za jednego z twórców nurtu poetyckiego hermetyzmu, bliskiego symbolizmowi, dążącego do wypracowania tzw. czystej poezji. Debiutował w 1935 tomem poezji "Łódź" ("La barca"). Wydał łącznie kilkanaście zbiorów poetyckich, ponadto pisał dramaty poetyckie, eseje oraz utwory prozatorskie. Tłumaczył na włoski literaturę angielską (m.in. Szekspira), francuską i hiszpańską, w 1990 dokonał scenicznej adaptacji "Czyśćca" Dantego.
Zaliczano go do czołowych twórców katolickich; w jego poezji znajduje się wiele odwołań do religii (nie tylko katolickiej), a także do współczesnej historii Włoch. W 1999 na zaproszenie Jana Pawła II napisał rozważania na uroczystości Drogi Krzyżowej w Watykanie. Jedną ze sztuk poświęcił zamordowanemu przez mafię proboszczowi z Palermo Giuseppe Puglisiemu. 
Przez wiele lat wymieniany w gronie kandydatów do literackiego Nobla, zdecydowanie protestował przeciwko przyznaniu nagrody w 1997 jego rodakowi, kontrowersyjnemu dramaturgowi lewicowemu Dario Fo.

</doc>
<doc id="132206" url="https://pl.wikipedia.org/wiki?curid=132206" title="Zerwikaptur">
Zerwikaptur



</doc>
<doc id="132209" url="https://pl.wikipedia.org/wiki?curid=132209" title="Zerwikaptur (herb szlachecki)">
Zerwikaptur (herb szlachecki)

Zerwikaptur (Koziegłowy) – polski herb szlachecki.
Opis herbu.
Barwy herbu są podawane różnie przez różne źródła.
Ustalenie właściwych, pierwotnych barw herbu jest bardzo trudne, ze względu na brak średniowiecznych pieczęci z jego wizerunkiem. Z tego samego powodu niejasny jest wygląd klejnotu.
Najczęściej w klejnocie umieszczane jest trzy lub pięć piór strusich.
Najwcześniejsze wzmianki.
Rok powstania: według podania pomiędzy 1106 a 1120. Legenda mówiąca o ścięciu trzech głów jednym cięciem miecza wykorzystana została przez Henryka Sienkiewicza w "Ogniem i mieczem" (Podbipięta herbu Zerwikaptur). Pieczęci jak i zapisek średniowiecznych brak. Herb znany z Klejnotów Długoszowych, herbarzyka Ambrożego i tzw. herbarza arsenalskiego
Rody herbu Zerwikaptur zamieszkiwały w ziemi krakowskiej, podlaskiej i na Mazowszu. Żr: Herby Szlachty Polskiej
Herbowni.
Bionetowski, Cieszkowski, Ciszkiewicz, Dobrogwił, Drogosław, Kasperowicz, Koziegłowski, Mielniczek, Minołgański, Pasiowski, Podbipięta, Połłupięta, Tyniewicki, Tytko, Zbigwicz, Zerwikaptur, Zgleczewski.

</doc>
<doc id="132215" url="https://pl.wikipedia.org/wiki?curid=132215" title="Zaremba">
Zaremba

Zaremba – polskie nazwisko, w Polsce nosi je ok. 11 tys. osób.

</doc>
<doc id="132218" url="https://pl.wikipedia.org/wiki?curid=132218" title="Zaremba (herb szlachecki)">
Zaremba (herb szlachecki)

Zaremba – polski herb szlachecki, nie posiadający zawołania. Wzmiankowany w najstarszym zachowanym do dziś polskim herbarzu, "Insignia seu clenodia Regis et Regni Poloniae", spisanym przez historyka Jana Długosza w latach 1464–1480. Zaremba jest jednym z 47 herbów adoptowanych przez bojarów litewskich na mocy unii horodelskiej z 1413 roku"".
Herb występował głównie wśród rodzin osiadłych w Wielkopolsce i na Podolu. Spośród najbardziej znanych rodów pieczętujących się herbem Zaremba, należy wymienić Cieleckich i Zarembów.
Zaremby używał też Bohdan Tymieniecki.
Opis herbu.
Opis historyczny.
Jan Długosz (1415–1480) blazonuje herb i opisuje herbownych następująco"":Po przetłumaczeniu:Kasper Niesiecki, podając się na dzieła historyczne Bartosza Paprockiego, Szymona Okolskiego i Marcina Bielskiego, opisuje herb:
Opis współczesny.
Opis skonstruowany współcześnie brzmi następująco:
"Na tarczy w polu złotym pół lwa czarnego z językiem wywieszonym, wystający z muru czerwonego, na którym trzy kamienie złote."
"W klejnocie pół lwa czarnego z językiem wywieszonym."
"Labry herbowe czarne, podbite złotem."
Geneza.
Genealogia.
Herb szlachecki, którym posługiwał się ród Zarembów osiadły w Wielkopolsce już w XIII stuleciu, należący do najwybitniejszych i najbardziej wpływowych politycznie rodzin rycerskich. Jego przedstawiciele przez wiele lat zasiedlali na najważniejszych urzędach w tej prowincji Królestwa Polskiego.
W dawnej Polsce rozpowszechniony był ród szlachecki pieczętujący się herbem Zaremba. Wielu z jego przedstawicieli mieszkało w XIV wieku na Mazowszu i gdy w XV wieku pojawiła się możliwość kolonizacji na sąsiednim Podlasiu liczni Zarembowie osiedlili się właśnie tutaj. Duża ich grupa zamieszkała w okolicach Zambrowa, gdzie to tej pory występują wioski o takiej nazwie (Zaręby). Ówczesne rycerstwo często przenosiło nazwy gniazd rodowych do nowych siedzib. W ten sposób na Podlasiu i Mazowszu bardzo częste jest występowania tych samych nazw. Nie jest to przypadek, lecz pozostałość po dawnych migracjach rycerstwa. Tak samo było z Zarębami w gminie Dziadkowice. Zamieszkali tu w XV wieku przedstawiciele tego rodu nadając nowej wsi nazwę Zaręby (alias Zaremby).
Ród Zarembów należał do rodów genealogicznych (wszyscy przedstawiciele wywodzili się od wspólnego przodka). Istnieje teoria, że Magnus Zaremba (protoplasta rodu Zaremba) pochodzi od króla Anglii, Harolda II. Polski istoryk, Zbigniew Leszczyc, w swoim dziele "Herbach Szlachty Polskiej" z 1908 roku, herb Zaremba uwieńczył mitrą książęcą (tylko herby wywodzące się od książąt posiadały mitrę). Genealog, Szymon Konarski, Zarembów umieszcza w kategorii „pseudo-hrabiów”. Przedstawiciele Zarembów pozostawili po sobie wiele pieczęci, które są najpewniejszym źródłem określającym pochodzenie rodowe. Zarembą pieczętowali się chociażby Wawrzyniec Zaremba w 1352 roku oraz Ubisław z Łowęcic w 1382 roku.
Śmierć Przemysła II.
Przemysł II w pierwszym okresie rządów zaangażował się w sprawy śląskie, do 1281 współpracując, a następnie rywalizując, z księciem wrocławskim Henrykiem IV Prawym. Polityka ta doprowadziła do buntu nastawionego prośląsko rodu Zarembów oraz do przejściowej utraty ziemi rudzkiej.
8 lutego 1296 Przemysł II został zamordowany podczas nieudanej próby porwania dokonanej z inspiracji margrabiów brandenburskich, z którymi współpracowały zapewne wielkopolskie rody Nałęczów i Zarembów. Miało to miejsce 6,5 km na południowy wschód od Rogoźna we wsi Sierniki. Ciało królewskie porzucono na drodze, gdzie zostało odnalezione przez wiernych rycerzy. Bezpośredni mordercy nigdy nie zostali złapani. O udziale Brandenburczyków w morderstwie istnieje wiele przekonywających dowodów. Należy zgodzić się z Kazimierzem Jasińskim, że przeprowadzenie tak sprawnej akcji nie było możliwe bez udziału w niej osób z otoczenia Przemysła II. Nie można jednoznacznie stwierdzić, czy zdrady dopuściły się, obwiniane przez część źródeł, rody Nałęczów i Zarembów. Bardziej podejrzani są Zarembowie, o których winie pisze Rocznik małopolski. Dodatkowo obciąża ich udział w buncie w 1284, który z pewnością spowodował pogorszenie ich stosunków z Przemysłem II.
Najwcześniejsze wzmianki.
Najwcześniejsze lokalne źródło heraldyczne wymieniające ten herb to wspomniane już wcześniej "Insignia seu clenodia Regis et Regni Poloniae", datowane na lata 1464–1480. Autorem tego dzieła jest polski historyk, Jan Długosz"". 
Legenda herbowa.
O początkach tego herbu Paprocki powiada, że z Niemiec do Polski przybysz za czasów Bolesława Krzywoustego, Okolski zaś rozumie i lepiej, że z Czech, kędy jeszcze znajdują się familie, które takim się lwem zaszczycają i Zarembami zowią.
Herbowni.
Lista Tadeusza Gajla.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (148 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Zaremba. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to jednakże dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Zaremba':
Pozostałe nazwiska.
Jury Łyczkowski, na swojej stronie dotyczącej heraldyki, wspomina również o nazwisku Ginter.
Występowanie w heraldyce terytorialnej.
Herb gminy Zaręby Kościelne nawiązuje do postaci rycerza Szymona Zaręby oraz do ufundowanego przezeń klasztoru i kościoła na terenie wsi, będącej jego własnością.

</doc>
<doc id="132220" url="https://pl.wikipedia.org/wiki?curid=132220" title="Dzień Europy">
Dzień Europy

Dzień Europy – święto europejskich państw, które obchodzone jest 5 lub 9 maja. W krajach, które są członkami Rady Europy, a nie są członkami Unii Europejskiej, preferowane jest obchodzenie Dnia Europy 5 maja, natomiast w państwach Unii Europejskiej obchodzi się go oficjalnie 9 maja.
Dzień Europy (5 maja).
Dzień 5 maja jest związany z ustanowieniem Rady Europy, które miało miejsce 5 maja 1949. Od 1964 Rada Europy celebruje ten dzień jako Dzień Europy. 5 maja jest celebrowany w Radzie Europy jako „Dzień Tolerancji, Praw Człowieka i Integracji Europejskiej”. W jego trakcie w siedzibie Rady Europy nie odbywają się obrady, a zamiast tego odbywa się koncert, zaczynający się zawsze odegraniem hymnu Europy.
„Dzień Unii Europejskiej” (9 maja).
Dzień 9 maja jest oficjalnym symbolem Unii Europejskiej. Został ustanowiony w rocznicę przedstawienia planu utworzenia Europejskiej Wspólnoty Węgla i Stali, znanego jako Plan Schumana, przez Roberta Schumana 9 maja 1950. Dzień ten czasami, dla odróżnienia od Dnia Rady Europy, nazywany jest Dniem Unii Europejskiej. Nie jest to jednak poprawna nazwa, gdyż według uchwały Parlamentu Europejskiego dzień ten jest nazywany Dniem Europy i taka jego nazwa figuruje we wszystkich oficjalnych dokumentach i materiałach Unii Europejskiej.

</doc>
<doc id="132226" url="https://pl.wikipedia.org/wiki?curid=132226" title="Tyreofory">
Tyreofory

Tyreofory (Thyreophora) – podrząd dinozaurów z rzędu dinozaurów ptasiomiednicznych (Ornithischia).
Nazwa łacińska „Thyreophora” oznacza „nosicieli tarcz” i została wprowadzona w 1915 roku przez barona Franza Nopcsę.
Tyreofory są uważane za najbardziej pierwotne spośród dinozaurów ptasiomiednicznych. Większość tyreoforów poza formami najbardziej pierwotnymi była czworonożna. Ich kończyny tylne były masywniejsze i dłuższe od przednich. Ciało tyreoforów pokrywały rzędy ochronnych guzów, płyt i kolców, które układały się wzdłużnie, tworząc rodzaj kostnego pancerza, chroniącego je przed drapieżnikami. Wśród tyreoforów występowały zarówno formy małe mierzące, około 2 metrów długości, jak i dość duże, osiągające do 9 metrów. Od innych podrzędów dinozaurów odróżnia je obecność kości jarzmowej w czaszce. Tyreofory miały małe zęby policzkowe i dobrze rozwinięte kości podpierające policzki. Budowa szczęk i zębów charakteryzowała się jednak mniejszą złożonością niż u ornitopodów i marginocefali. Tyreofory odżywiały się roślinami o miękkich liściach takimi jak paprocie nasienne, krzewami oraz owocami, prowadząc dość powolny tryb życia.
Wśród poznanych dotąd form za najbardziej bazalne uważa się rodzaje: "Scelidosaurus", "Scutellosaurus", "Emausaurus", "Tatisaurus" i "Bienosaurus" – nie należą one do kladu Eurypoda, obejmującego ankylozaury i stegozaury, klasyfikowane w randze infrarzędów w podrzędzie Thyreophora.
Thyreophora jako nazwa kladu została zdefiniowana w 2004 roku przez Normana, Witmera i Weishampela jako najobszerniejszy klad obejmujący wszystkie zwierzęta bliżej spokrewnione z ankylozaurem niż z triceratopsem.
Tyreofory występowały w okresie od wczesnej jury do końca kredy, przy czym stegozaury występowały głównie w jurze, a ankylozaury w kredzie.

</doc>
<doc id="132232" url="https://pl.wikipedia.org/wiki?curid=132232" title="Lucien Febvre">
Lucien Febvre

Lucien Febvre (ur. 22 lipca 1878 w Nancy, zm. 26 września 1956 w Saint-Amour) – historyk francuski, współtwórca Szkoły Annales.
Życiorys.
W czasie swojego pobytu w École normale supérieure (1899-1902) obronił doktorat na podstawie pracy pt. "Filip II a Franche-Comté". Wkrótce potem uzyskał posadę na uniwersytecie w Dijon.
Febvre walczył podczas I wojny światowej. Po wojnie (1919) podjął pracę na uniwersytecie w Strasburgu, na ziemiach przywróconych Francji. W 1929 wraz z Markiem Blochem utworzył czasopismo "Annales d'histoire, économique et sociale". W 1933 został zatrudniony w Collège de France. Opublikował wiele prac w latach 30. i 40.; kolejna wojna światowa przerwała jego działalność. Wojny nie przeżył Marc Bloch (zamordowany w 1944 przez gestapo), Febvre stał się tym samym głównym kontynuatorem "Annales" w okresie powojennym, później zastąpił go uczeń, Fernand Braudel. Współtworzył szóstą sekcję École Pratique des Hautes Études. Zmarł w 1956.
Linki zewnętrzne.
Zdjęcie Lucien'a Febvre

</doc>
<doc id="132238" url="https://pl.wikipedia.org/wiki?curid=132238" title="Eukaliptus">
Eukaliptus

Eukaliptus ("Eucalyptus" L'Hér.) – rodzaj drzew i krzewów należący do rodziny mirtowatych. Należy do niego ponad 700 gatunków. Występują one naturalnie w Australii, Nowej Gwinei i południowo-wschodniej Indonezji i na Filipinach. Jako rośliny introdukowane rozpowszechnione się w strefie międzyzwrotnikowej i na obszarach pod wpływem ciepłego klimatu umiarkowanego, liczne gatunki po introdukcji okazały się inwazyjne. Skamieniałości odkryte w Argentynie dowodzą, że w eocenie przedstawiciele rodzaju występowali również w Ameryce Południowej. 
W Australii eukaliptusy tworzą wiecznie zielone lasy lub zarośla (skrub). Gatunki krzaczaste rosną w formacjach zaroślowych, kserofitycznych i wysokogórskich, gatunki drzewiaste tworzą lasy na obszarach o znacznej ilości opadów. Lasy eukaliptusowe zajmują w Australii ok. 8 mln ha. Liście 19 gatunków eukaliptusów stanowią pożywienie koali. Plantacje kilkudziesięciu gatunków pod koniec lat osiemdziesiątych XX wieku zajmowały na świecie 1,6 mln ha.
Systematyka.
Rodzaj należy do rodziny mirtowatych "Myrtaceae", podrodziny "Myrtoideae" i plemienia "Eucalypteae".

</doc>
<doc id="132239" url="https://pl.wikipedia.org/wiki?curid=132239" title="Gießen">
Gießen

Gießen – powiatowe miasto uniwersyteckie w Niemczech w kraju związkowym Hesja, stolica rejencji Gießen oraz powiatu Gießen.
Gießen to miasto o szczególnym statusie ("Sonderstatusstadt"), oznacza to że przejęło niektóre zadania powiatu.
Historia.
Kalendarium.
W czasie II wojny światowej 1000 Żydów zostało deportowanych do obozów koncentracyjnych. Dwa ataki lotnictwa angielskiego 2 i 6 grudnia 1944 zniszczyły Stare Miasto, mimo to najważniejsze węzły kolejowe i obiekty wojskowe pozostały nienaruszone. 27 marca 1945 do miasta weszła armia amerykańska.
W 1953 r. zamknięto ostatnią linię tramwajową, w zamian za to uruchomiono linie trolejbusowe. Do 1971 r., poprzez przyłączenie miejscowości Allendorf i Rödgen liczba mieszkańców wzrosła do 78 tys. W 1977 r. z Gießen, Wetzlar i 14 okolicznych gmin utworzono miasto Lahn z 156 tys. mieszkańcami. Po zaledwie 31 miesiącach zostało ono jednak rozwiązane.
Uniwersytet.
19 maja 1607 przywilejem cesarza Rudolfa II powołany został do życia uniwersytet, którego wykładowcami byli m.in.:
Gospodarka.
W mieście rozwinął się przemysł maszynowy, metalowy, chemiczny, włókienniczy, szklarski oraz spożywczy.
Polacy w Gießen.
Gießen jest dużym ośrodkiem Polonii. W mieście działa od 1946 Polska Misja Katolicka (PMK) przy kościele Św. Wojciecha ("St. Adalbert"). Większość Polaków mieszka w zachodniej części miasta „Weststadt”, za rzeką Lahn.
Współpraca.
Miejscowości partnerskie:

</doc>
<doc id="132240" url="https://pl.wikipedia.org/wiki?curid=132240" title="Excalibur">
Excalibur

Excalibur (Ekskalibur) (, w wolnym przekładzie „miecz światła”) – legendarny miecz z legend arturiańskich. Otrzymał go król Artur od Pani Jeziora po tym, jak złamał poprzedni „Miecz z Kamienia”. Broń ta miała być wieczna, a jej pochwa miała tę właściwość, że noszącemu nie zagrażały żadne rany.
Po śmierci Artura z rąk popleczników jego syna Mordreda (Medrauta), miecz zawędrował z nim na Avalon. Tam miał czekać na powrót króla do świata żywych, aby następnie wraz z nim brać udział w walce o dobro, prawość i braterstwo, a przede wszystkim zaś o miłość. Podczas wielkiego przelewu krwi celtyckiej Excalibur ma powrócić na świat i pojawić się w miejscu Miecza z Kamienia, prawdopodobnie w Stonehenge.
Istnieje legenda, że Caliburn miał być po śmierci przekazywany z rąk do rąk wszystkim rycerzom godnym jego posiadania, ale jest to wątpliwe i bardziej prawdopodobne jest przypuszczenie, że został rozbity i tworzy 13 skarbów Brytanii, zawiezionych na wyspę Bardsey wraz z Merlinem. Dalszą częścią legendy jest fakt, iż Caliburn może zostać odrodzony tylko z czystej miłości dziecka, co do dzisiaj jest nie do rozszyfrowania, albowiem ten, który będzie dzierżył miecz, musi być „mężem prawym, sprawiedliwym i wolnym od nienawiści i zła tego świata”. Niedawno nazwa Excalibura została odczytana przez naukowców, zajmujących się kulturą celtycką, jako zlepek słów łacińskich ensis caliburnus, czyli „miecz chalibijski”, czyli wykuty przez Chalibów, lud pochodzący z Anatolii.

</doc>
<doc id="132244" url="https://pl.wikipedia.org/wiki?curid=132244" title="Termometr lekarski">
Termometr lekarski

Termometr lekarski – termometr specjalizowany do pomiaru temperatury ciała. Termometry te umożliwiają odczyt zmierzonej temperatury po zaprzestaniu pomiaru, w czasie gdy temperatura termometru spada (termometr temperatur maksymalnych).
Rozróżniamy kilka rodzajów termometrów lekarskich:
Odmianą termometru lekarskiego jest też termometr owulacyjny.

</doc>
<doc id="132245" url="https://pl.wikipedia.org/wiki?curid=132245" title="Atif Sidki">
Atif Sidki

Atif Muhammad Nadżib Sidki, "Atef Sedki" (ur. 29 sierpnia 1930 w Tancie, północny Egipt, zm. 25 lutego 2005 w Kairze) – egipski polityk i prawnik, specjalista w dziedzinie finansów, premier w latach 1986-1996.
Obronił doktorat z ekonomii na Uniwersytecie w Paryżu, ukończył także studia prawnicze. Pd 1973 wykładał na Uniwersytecie w Kairze. Przez siedem lat był attaché kultury przy ambasadzie egipskiej w Paryżu. Pracował w administracji państwowej i prowadził prywatną praktykę adwokacką. W grudniu 1981 został powołany na stanowisko przewodniczącego komisji ds. gospodarczych i finansowych przy parlamencie. Od października 1982 był wicepremierem.
9 listopada 1986 został mianowany przez prezydenta Husniego Mubaraka premierem; zastąpił na stanowisku Alego Lutfiego. Kierował rządem przez 9 lat, podejmując m.in. niepopularne reformy gospodarcze, wymagane przez Międzynarodowy Fundusz Walutowy. W listopadzie 1993 przeżył próbę zamachu na życie (dokonanego przez islamistów). Na początku stycznia 1996 złożył rezygnację z funkcji premiera i został zastąpiony przez Kamala al-Dżanzuriego.

</doc>
<doc id="132246" url="https://pl.wikipedia.org/wiki?curid=132246" title="Kwakrowie">
Kwakrowie



</doc>
<doc id="132247" url="https://pl.wikipedia.org/wiki?curid=132247" title="Ben-Hur (film 1959)">
Ben-Hur (film 1959)

Ben-Hur – film Williama Wylera z 1959 roku, zdobywca jedenastu statuetek podczas 32. ceremonii wręczenia Oscarów. Film jest adaptacją powieści Lewisa Wallace’a pod tym samym tytułem oraz dźwiękowym remakiem niemego filmu z 1925 roku.
W roku 1995, w stulecie narodzin kina, obraz Wylera znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Czasy rzymskie w Judei. Żydowski książę, Juda Ben Hur, przyjaźni się z rzymskim żołnierzem, Messalą, którego zna od dziecka, człowiekiem o wysokich ambicjach, pragnącym zdławić żydowską rebelię. W tym celu prosi o pomoc Ben Hura, ten jednak odmawia działań przeciw swojemu ludowi. Messala poczytuje to za zdradę.
W czasie wjazdu nowego rzymskiego namiestnika, odbywającego się obok domu Ben Hura, jego siostra przypadkowo strąca dachówkę, która pechowo płoszy konia i powoduje upadek namiestnika. „Winę” bierze na siebie Juda Ben Hur, a sądzi go Messala. Bohater zostaje skazany na galery, a jego matka i siostra – wtrącone do lochu. Juda poprzysięga, że wróci i pomści tę niesłuszną karę.
Podczas transportu więźniów na statek dowódca zarządza postój w jednej z wiosek. Wycieńczonych więźniów poi miejscowa ludność, dowódca odmawia wody Ben Hurowi. Do konającego Judy podchodzi jednak mężczyzna z wioski i podaje mu wodę. Nikt nie wie, że jest to Jezus Chrystus. Dowódca rzymski, patrząc w twarz nieznajomego, nie ma odwagi zaprotestować.
W tym samym czasie za Ben Hurem świadczą jego dawni słudzy, którym darował wolność, w tym stary kupiec z córką Esterą, zakochaną w Judzie. Messala skazuje kupca na karę więzienia. Tymczasem na galerze trwa mordercza praca. Gdy galery rzymskie zostają zaatakowane przez wroga, Ben Hur ratuje od śmierci dowódcę, konsula rzymskiego. Ten z wdzięczności postanawia usynowić Judę, nadając mu swoje imię. Juda odnajduje Messalę i nakazuje mu odnaleźć matkę i siostrę. Jednak kobiety w lochu zachorowały na trąd i zostały oddalone do wioski trędowatych. O prawdzie wiedzą jedynie Messala i Estera. Ben Hur myśli, że one nie żyją. Postanawia wziąć udział w wyścigu rydwanów, w których faworytem jest Messala. Wyścig wygrywa Juda Ben Hur; Messala zostaje ciężko ranny. Na łożu śmierci wyjawia Judzie prawdę o losie jego matki i siostry, po czym umiera. Juda udaje się do miasta trędowatych i odkrywa, że Estera znała prawdę o chorobie kobiet. Nie widzi się z nimi, oboje z Esterą odchodzą. Po drodze widzą tłumy, które udają się na nauki tajemniczego Mistrza, Nauczyciela. Estera zostaje tam, Ben Hur się oddala (na jednym z kadrów widać, jak oczy Nauczyciela śledzą sylwetkę oddalającego się Judy).
Podczas kolejnej wizyty w wiosce trędowatych Juda i Estera postanawiają zabrać stamtąd chore kobiety, by udać się z nimi do Nauczyciela. Okazuje się jednak, że właśnie dokonuje się nad nim sąd. Cała czwórka udaje się zatem na miejsce, gdzie już odbywa się droga krzyżowa Chrystusa. Widząc udrękę więźnia, Ben Hur postanawia dać mu wodę. Gdy się doń zbliża, rozpoznaje w nim człowieka, który przed laty ocalił mu życie, podając wodę właśnie. Ben Hur udaje się za Jezusem aż do miejsca ukrzyżowania, podczas gdy Estera i chore kobiety chowają się w jaskini przed burzą. Matka Ben Hura słusznie interpretuje burzę jako znak śmierci udręczonego więźnia. Ben Hur pozostaje pod krzyżem aż do śmierci Chrystusa. Zaczyna rozumieć, co tak naprawdę oznaczało owo podanie mu wody przed laty. Wraca do domu, gdzie czeka na niego Estera oraz matka i siostra – zdrowe, choć jeszcze tak niedawno ich ciała pokryte były trądem.
Wersja polska.
Wg 14. numeru „Filmu” z 1964 roku Ben-Hur podczas polskiej premiery w 1964 roku został wydany z polskim dubbingiem w reżyserii Seweryna Nowickiego.

</doc>
<doc id="132248" url="https://pl.wikipedia.org/wiki?curid=132248" title="Histamina">
Histamina

Histamina ("β-imidazolyloetyloamina") – organiczny związek chemiczny, heterocykliczna amina będąca pochodną imidazolu zawierającą boczny łańcuch etyloaminowy. Występuje naturalnie w organizmie ludzkim, pełni funkcję mediatora procesów zapalnych, mediatora odczynu alergicznego, neuroprzekaźnika oraz pobudza wydzielanie kwasu żołądkowego. 
Została otrzymana po raz pierwszy na drodze chemicznej przez A. Windausa i W. Vogta w roku 1907. W roku 1910 Dale i Laidlaw udowodnili znaczenie histaminy w patomechanizmie anafilaksji, a w roku 1937 Bovet i Staub opublikowali pierwsze dane na temat skuteczności blokowania receptorów histaminowych.
Powstawanie i występowanie.
Histamina jest hormonem tkankowym zaliczanym do neurohormonów, wytwarzanym z aminokwasu histydyny. W organizmie ludzkim powstaje w wyniku dekarboksylacji (w obecności fosforanu pirydoksalu) histydyny. Jej produkcja zachodzi w wielu miejscach. Najwyższe stężenia obserwuje się w płucach, skórze, błonie śluzowej nosa i żołądka.
Jest magazynowana w formie nieczynnej w ziarnistościach bazofili (granulocytach zasadochłonnych) i mastocytów (komórek tucznych znajdujących się w tkance łącznej, przede wszystkim w okolicy naczyń krwionośnych i limfatycznych oraz nerwów), skąd może być uwalniana w czasie reakcji zapalnej. W żołądku występuje w histaminocytach, a w ośrodkowym układzie nerwowym w neuronach histaminergicznych.
Aminy biogenne (w tym histamina) występują w wielu artykułach żywnościowych, przede wszystkim wytwarzanych i dojrzewających przy udziale procesów fermentacyjnych, także nieświeżych, lub silnie skażonych mikrobiologicznie. Prekursorami tych amin są aminokwasy uwalniane z białek na drodze hydrolizy.
Histamina występuje głównie w surowcach rybnych, a spożycie ich dużej ilości wiąże się z zatruciem pokarmowym. Zawartość histaminy w surowcach i przetworach rybnych zależy przede wszystkim od ilości wolnej histydyny w mięśniach, obecności aktywatorów i inhibitorów dekarboksylaz, a także od rodzaju i wielkości populacji bakteryjnej.
Rola w organizmie.
W wyniku reakcji antygenu z przeciwciałami we krwi człowieka lub pod wpływem czynników niszczących błonę komórki tucznej magazynującej histaminę (np. wskutek zimna lub ucisku, a także pod wpływem zmian pH, składu jonów i leków pobudzających aktywność histaminy) dochodzi do uwalniania histaminy i rozwoju reakcji zapalnej. Wyzwolona z tkanek histamina wiąże się ze swoistymi receptorami, a następnie ulega przemianie do nieczynnych produktów. Po degranulacji komórek tucznych histamina przenika do naczyń krwionośnych, a jej poziom we krwi rośnie między 2,5 a 5 minutami i wraca do poziomu wyjściowego po 15-30 minutach.
Działanie histaminy opiera się na pobudzaniu receptorów H1, H2, H3 i H4
Efektem pobudzenia receptorów H1 jest:
Histamina wydzielona w dużych ilościach do tkanki podskórnej drażni zakończenia nerwowe, powodując świąd i ból.
Efektem pobudzenia receptorów H2 są:
Receptory H3 znajdują się w OUN, w podwzgórzu. Histamina odgrywa tam rolę neuroprzekaźnika. Receptory H3 modulują syntezę histaminy i jej uwalnianie w ośrodkowym układzie nerwowym oraz mogą obniżać jej uwalnianie z komórek tucznych i hamować uwalnianie prozapalnych tachykinin z włókien C, bez otoczki mielinowej w drogach oddechowych. Efekty pobudzenia receptora H4 wymagają dalszych badań.
Udział w reakcji alergicznej.
Histamina uczestniczy w zapaleniu alergicznym jako mediator prozapalny nie tylko wczesnej i późnej fazy odczynu, ale prawdopodobnie wpływa także na odległe następstwa choroby w postaci przebudowy dróg oddechowych. W alergicznej reakcji natychmiastowej centralną rolę odgrywa proces aktywacji receptora H1. Kontakt z alergenem powoduje wylew histaminy z ziarnistości niektórych ludzkich komórek odpornościowych np. mastocytów i silne podrażnienie skóry, błony śluzowej jelit, nosa, oskrzeli i płuc. Odpowiednio do tych lokalizacji wywołuje to: pokrzywkę skórną, biegunkę, katar sienny, astmę, a u niektórych – wstrząs anafilaktyczny (np. wskutek ukąszenia osy lub pszczoły).
Histamina odpowiada za wystąpienie objawów:
Histamina zmienia też właściwości błony komórkowej, wskutek czego do wnętrza komórki może dostać się zbyt dużo jonów wapnia i sodu, co może wywoływać nadmierne skurcze mięśni oskrzeli i stanów zagrożenia życia.
Zastosowanie w lecznictwie.
Histamina jest stosowana w celach diagnostycznych, jako dodatnia próba kontrolna w badaniach chorób alergicznych. Bywa też stosowana w maściach jako środek powodujący zaczerwienienie i rozgrzanie skóry.
Znacznie szersze zastosowanie mają leki przeciwhistaminowe, wypierające histaminę z połączeń z receptorami. Leki antyhistaminowe mogą pomóc w zapobieganiu i leczeniu objawów alergii, a także pospolitego przeziębienia. Mogą również być użyte w leczeniu lęku i bezsenności. Są one odwracalnymi i konkurencyjnymi blokerami receptora H1. Nie wpływają na receptor H2. Wyróżnia się wśród nich:

</doc>
<doc id="132249" url="https://pl.wikipedia.org/wiki?curid=132249" title="Manipulacja">
Manipulacja

Manipulacja (ze śred. łac. "manipulus", od łac. „garść, garstka, naręcze” – "manus", ręka, możliwy zw. z gr. μαρέ "marē", ręka oraz "-pulus": możliwy zw. z łac. "plenus", pełny oraz "plére", napełniać, por. gr. πλήρώς plērēs, pełny; πλήθειν plēthein, być pełnym; być może od łac. "pellere", od "pellō", „rozpędzić, wprawić w ruch, dotknąć, poruszyć”; wyr. "manus pellō" ma ozn. „trzymać czyjąś dłoń” lub „mieć kogoś w ręku”) – termin odnoszący się do zręczności w wykonywaniu danej czynności lub samej czynności przeprowadzonej w ten sposób; w następstwie oznacza także „przeinaczanie, naginanie”, „wykorzystanie do własnych celów, wywieranie (często ukryte) wpływu” oraz wszystkie działania mające na celu wywołanie konkretnych zachowań i reakcji u odbiorcy, przez co nabrał również cech pejoratywnych takich jak: „knowanie, knucie, krętactwo, machinacja, machlojka, oszustwo”. Manipulacja dotyczy też nie środków, ale relacji pomiędzy nadawcą a odbiorcą. Negatywny sens omawianego pojęcia, zbliżony do nadawanego mu dzisiaj, nadano po raz pierwszy w 1864 roku, kiedy to zostało ono użyte jako określenie nieuczciwego wpływania na wyborców.
Termin manipulacja może oznaczać m.in.:

</doc>
<doc id="132252" url="https://pl.wikipedia.org/wiki?curid=132252" title="Karin Boye">
Karin Boye

Karin Maria Boye (ur. 26 października 1900 w Göteborgu, zm. 24 kwietnia 1941 w Alingsås) – szwedzka poetka i powieściopisarka.
Życiorys.
Karin Maria Boye była lesbijką – pomimo krótkotrwałego związku małżeńskiego z Leifem Björkiem. W 1932 po zerwaniu małżeństwa związała się z Gunnel Bergström, która rozstała się ze swoim mężem, poetą Gunnarem Ekelöfem.
Karin Boye zasłynęła głównie jako poetka. Najbardziej znane jej wiersze to "Pewnie, że boli" (szw. "Ja visst gör det ont") ze zbioru "För trädets skull" (1935) oraz "I rörelse" ("W ruchu") ze zbioru "Härdarna" (1927). Była członkiem ważnej szwedzkiej instytucji literackiej Samfundet De Nio (miejsce nr 9) od 1931 do swojej śmierci.
Poza Szwecją najbardziej doceniana jest jej powieść "Kallocain" ("Kalokaina"), przedstawiająca wizję państwa totalitarnego podobną do tych ukazanych w powieściach "Nowy wspaniały świat" (1932) Aldousa Huxleya" i Rok 1984" (1949) George'a Orwella. Pewne znaczenie ma też powieść "Kris" ("Kryzys") opowiadająca, podobnie jak "Szklany klosz" (1963) Sylvii Plath, o przedsamobójczym kryzysie.
Karin Boye zginęła śmiercią samobójczą; po zażyciu tabletek nasennych wyszła z domu 23 kwietnia 1941 i została znaleziona, jak mówi raport policyjny z Archiwum Regionalnego w Göteborgu, 27 kwietnia 1941. Na jej ciało natrafił rolnik, który wybrał się na spacer, na skale znajdującej się na wzgórzu z widokiem prosto na północ od Alingsås, w pobliżu Bolltorpsvägen. Skała ta stanowi obecnie miejsce pamięci Karin Boye.
W 2004 jeden z oddziałów Biblioteki Uniwersyteckiej w Uppsali został nazwany jej imieniem (Karin Boye-biblioteket).
Utwory.
Powieści:
Zbiory wierszy:
W Polsce opublikowano:
Rozproszone wiersze można znaleźć również w antologiach i czasopismach polskich, np.:

</doc>
<doc id="132253" url="https://pl.wikipedia.org/wiki?curid=132253" title="Bosak">
Bosak

Bosak – długi drąg zakończony metalowym hakiem i grotem (szpikulcem).
Pożarnictwo.
Bosak (osęka) to sprzęt burzący, wykorzystywany podczas gaszenia pożaru. Za jego pomocą substancja palna zostaje rozdzielona na mniejsze fragmenty, łatwiejsze do ugaszenia. Wyróżnia się 
Żeglarstwo.
Bosaki stosowane przez żeglarzy – zarówno hak, jak i grot mają tępe zakończenie. Poza klasycznymi – ze stalowym grotem i drewnianą rękojeścią – stosowane są również bosaki wykonane z tworzyw sztucznych i/lub metali lekkich, często składane teleskopowo.

</doc>
<doc id="132254" url="https://pl.wikipedia.org/wiki?curid=132254" title="Crystal Palace F.C.">
Crystal Palace F.C.

Crystal Palace Football Club – angielski klub piłkarski założony w Londynie w 1905 roku, występujący obecnie w Premier League.
Historia.
Crystal Palace został założony w 1905 roku w południowym Londynie. Swoje pierwsze spotkanie drużyna rozegrała 2 września 1905 roku z rezerwami Southampton w ramach Southern League Division Two. W 1924 roku Palace przenieśli się na stadion Selhurst Park, gdzie rozgrywają swoje mecze do dziś. Pierwszy mecz na tym stadionie rozegrany został 30 sierpnia, a rywalem był zespół Sheffield Wednesday.
W 1969 roku drużyna zajęła 2. miejsce w Division Two, uzyskując pierwszy raz w historii awans do najwyższej klasy rozgrywkowej w Anglii, gdzie spędziła następne 4 sezony. Inauguracyjny sezon w pierwszej lidze Palace zakończyli na ostatnim bezpiecznym 20. miejscu. W 1973 roku drużyna zajęła 21. miejsce spadając z ligi. W tym roku po raz pierwszy w herbie klubu pojawił się orzeł, który stał się w późniejszych latach jednym z najważniejszych symboli Palace. W kolejnym sezonie drużyna zaliczyła kolejny spadek do Division Three. W 1977 roku managerem został mianowany Terry Venables, który przez dwa lata wywalczył dwa kolejne awanse, wprowadzając Palace z powrotem do pierwszej ligi. W pierwszym sezonie po powrocie drużyna zajęła 13. miejsce. Natomiast w sezonie 1980/81 zespół znów spadł do Division Two.
Po 8 sezonach w Division Two Steve Coppell wprowadził Palace na najwyższy poziom rozgrywek, wygrywając w 1989 roku 3-0 baraż z drużyną Blackburn Rovers. W 1990 roku drużyna awansowała po raz pierwszy w historii do finału pucharu Anglii. Pierwsze spotkanie z Manchesterem United na Wembley zakończyło się wynikiem 3:3. W powtórzonym spotkaniu Palace przegrali 0:1. W sezonie 1990/91 drużyna zajęła 3. miejsce w pierwszej lidze, co było najlepszym osiągnięciem w historii Crystal Palace. W tym sezonie piłkarze Orłów wrócili także na Wembley, gdzie pokonali Everton, zdobywając Zenith Data Systems Cup. Po sezonie 1992/93 zespół spadł z nowo powstałej Premier League, aby po roku do niej powrócić, wygrywając tytuł First Division. Sezon 1994/95 Palace ukończyli na 19. miejscu, które oznaczało spadek z Premier League. Rok 1997 przyniósł kolejny awans do najwyższej klasy rozgrywkowej po wygraniu na Wembley finału baraży z Sheffield United 1:0. Pomimo wzmocnienia drużyny takimi piłkarzami jak Attilio Lombardo i Tomas Brolin drużyna zajęła ostatnie miejsce w Premier League. Na końcu tego sezonu drużyna zaliczyła jedyny w historii start w europejskich pucharach, przegrywając dwa razy 0:2 z tureckim zespołem Samsunspor w trzeciej rundzie Pucharu Intertoto. Sezon Crystal Palace zakończyli z poważnymi problemami finansowymi i weszli na dwa lata pod zarząd administracyjny. W lipcu 2000 roku nowym właścicielem klubu został Simon Jordan, wyprowadzając Palace z zarządu administracyjnego.
W 2004 roku drużyna awansowała do finału baraży o Premier League, gdzie na stadionie Millenium w Cardiff pokonała 1:0 West Ham United. Pobyt w Premier League zakończył się znowu po roku. Od sezonu 2005/06 drużyna nieprzerwanie występuje na drugim stopniu rozgrywek. W 2006 i 2008 roku Palace zakwalifikowali się do baraży o Premier League, jednak w półfinałach przegrali odpowiednio z Watford w 2006 roku i z Bristol City w 2008. W sezonie 2009/2010 do klubu ponownie wszedł pod zarząd administracyjny. W połowie rozgrywek drużynie odjęto 10 punktów, co zmusiło Palace do heroicznej walki o utrzymanie do ostatniej kolejki, gdzie w decydującym starciu na stadionie Hillsborough z ekipą Sheffield Wednesday zremisowali 2:2 zapewniając sobie utrzymanie po bramkach Alana Lee i Darrena Ambrose’a. W lecie 2010 klubowi groziła likwidacja. Został on jednak przejęty przez konsorcjum CPFC2010, co pozwoliło Palace przetrwać. W sezonie 2011/2012 Orły po zwycięstwie 2:1 nad Manchesterem United na Old Trafford awansowały do półfinału Carling Cup, gdzie jednak musiały uznać wyższość Cardiff City po rzutach karnych. Sezon ten drużyna zakończyła na bezpiecznym 17. miejscu w tabeli.
27 maja 2013 roku drużyna awansowała do Premier League, po wygraniu 1:0 w finale play-off z Watford. Bramkę na wagę awansu zdobył w 115. minucie spotkania Kevin Phillips z rzutu karnego. 3 stycznia 2015 r. trenerem Crystal Palace został Alan Pardew.
Piłkarz roku.
Od 1972 roku klub prowadzi plebiscyt na najlepszego piłkarza sezonu. Pierwszym triumfatorem był John McCormick.
Kibice.
Najzagorzalsi fani Crystal Palace zajmują dolne sektory trybuny Holmesdale Stand. Za największych rywali kibice Palace uważają Brighton &amp; Hove Albion. Mecze między tymi drużynami znane są jako M23/A23 derby. Nazwa pochodzi od autostrady łączącej południowy Londyn z Brighton. W dalszej kolejności do największych rywali zaliczają się Millwall i Charlton Athletic.

</doc>
<doc id="132256" url="https://pl.wikipedia.org/wiki?curid=132256" title="West Bromwich Albion F.C.">
West Bromwich Albion F.C.

West Bromwich Albion Football Club (WBA, West Brom) (wymawiaj: ) – angielski klub piłkarski, mający swoją siedzibę w West Bromwich w West Midlands; obecnie występujący w rozgrywkach Championship. Pięciokrotny zdobywca Pucharu Anglii i mistrz kraju w sezonie 1919/1920. Barwy klubu to niebieski i biały. Największym rywalem WBA jest Wolverhampton Wanderers; mecze pomiędzy tymi drużynami noszą nazwę Black Country derby.
Historia.
Klub założony został w 1878 roku jako West Bromwich Strollers przez pracowników firmy George'a Saltera. Status profesjonalny uzyskał w roku 1885. W sezonie 2012/13 klub zajął najwyższą pozycję w historii klubu w Premier League. W ostatniej kolejce tego sezonu klub zremisował z Manchesterem United 5-5.
West Bromwich Albion jest jednym z założycieli The Football League i większość lat spędził w najwyższej klasie rozgrywkowej w Anglii. Mistrzem Anglii był jeden raz, w sezonie 1919/1920, oprócz tego pięć razy zdobył Puchar kraju. Pierwszy raz uczynił to w roku 1888, zaś ostatni raz w 1968. W roku 1966 zdobył także Puchar Ligi. W latach 1986/2002 drużyna spędziła najdłuższy okres w swojej historii poza pierwszą ligą.
Stadion.
Drużyna West Bromwich Albion swoje mecze rozgrywa na The Hawthorns. Stadion ten został oddany został do użytku w 1900 roku. Został wtedy szóstym kolejnym obiektem używanym przez klub. Po przebudowie obiektu w 2001 roku, jego obecna pojemność wynosi 28 003 miejsc. Rekordową frekwencję, wynoszącą 64 815 osób, odnotowano w 1937 roku podczas meczu ligowego pomiędzy West Bromwich Albion a Arsenalem.
Teren wybrany pod stadion znajdował się poza centrum miasta. Obszar był porośnięty głogiem i stąd nazwa The Hawthorns. Podpisano umowę dającą prawo wykupu terenu przez klub w ciągu 14 lat, co nastąpiło w 1913 roku. Na początku pojemność stadionu wynosiła 35 500 miejsc. Pierwszy mecz odbył się 3 września 1900 r., gdy WBA zremisowało z Derby County. Na meczu zjawiło się 20 104 widzów. Pierwsza bramka została zapisana na konto Steve'a Bloomera z Derby, a pierwszą dla West Brom ustrzelił Chippy Simmons.

</doc>
<doc id="132258" url="https://pl.wikipedia.org/wiki?curid=132258" title="Julius Schreck">
Julius Schreck

Julius Schreck (ur. 13 lipca 1898 w Monachium, zm. 16 maja 1936 tamże) – niemiecki kierowca i ochroniarz Adolfa Hitlera, założyciel i pierwszy dowódca Schutzstaffel (SS). Był jednym z najbardziej zaufanych towarzyszy Hitlera.
Życiorys.
Walczył w I wojnie światowej, a po jej zakończeniu był członkiem Freikorpsu. Członek NSDAP od 1920 – wstąpił do partii w tym samym czasie, co Adolf Hitler (nr NSDAP – 53, nr SS – 5, Blutorder nr 349). W 1921 był jednym z założycieli SA. W marcu 1923 na polecenie Hitlera zorganizował niewielki oddział do ochrony wodza – tzw. "Stabswache" (Warta sztabowa), 16 maja 1923 przemianowany na "Stosstrupp Adolf Hitler" (Oddział uderzeniowy Adolfa Hitlera). Była to zaledwie 12-osobowa grupa bojówkarzy, jednakże starannie wyselekcjonowana i bezwzględnie lojalna wobec führera.
W listopadzie 1923 Schreck uczestniczył z Hitlerem w nieudanym zamachu stanu – puczu monachijskim, po którym został osadzony w twierdzy Landsberg, razem z innymi przywódcami nazistowskimi. Został skazany na stosunkowo łagodną formę odbywania kary – "Festungshaft", uważaną za honorową, zwykle zarezerwowaną dla tych, którzy „działali ze szlachetnych pobudek”. "Stosstrupp Adolf Hitler" przestał istnieć, został zdelegalizowany.
Po opuszczeniu zakładu karnego został zatrudniony przez Hitlera jako szofer, z miesięczną pensją 100 marek. W 1925 Schreck ponownie podjął działalność i w kwietniu przystąpił do organizacji oddziału, składającego się początkowo z członków dawnego "Stosstrupp Adolf Hitler". Nowa organizacja, nazwana Schutzstaffel (w skrócie SS, pol. Eskadra ochronna), liczyła najpierw zaledwie 8 osób, a na wiosnę 1926 w jej skład wchodziło już 75 truppen (oddziałów), teoretycznie po 10 członków (faktycznie mniej). W kwietniu 1926 zdał dowództwo nad SS w ręce Josepha Berchtolda, a sam do 1936 był ulubionym, osobistym szoferem (jako taki nosił przezwisko "Schreck der Strassen" - pol. "Postrach ulic") i adiutantem führera, pozostając członkiem SS. 
Zmarł na zapalenie opon mózgowych w 1936 i został pochowany na cmentarzu w Gräfelfing (powiat Monachium) na koszt państwa, jako członek–założyciel SS. Był nazywany „chodzącą karykaturą Hitlera”, ze względu na uderzające podobieństwo fizjonomii i podobne wąsy. Często mylnie nazywany pierwszym Reichsführerem-SS. W rzeczywistości Schreck, dowodząc SS, używał tytułu "Führer der Oberleitung" (szef naczelnego kierownictwa), a pierwszym dowódcą SS, używającym tytułu Reichsführer, był Joseph Berchtold – jego następca. Innymi zaufanymi kierowcami Hitlera byli Emil Maurice i Erich Kempka.
W 1945 nagrobek Schrecka został przerobiony na pietę dla poległych w czasie II wojny światowej.

</doc>
<doc id="132260" url="https://pl.wikipedia.org/wiki?curid=132260" title="Everton F.C.">
Everton F.C.

Everton Football Club – angielski klub piłkarski założony w 1878 roku w Liverpoolu, w dzielnicy Everton. Spędził najwięcej sezonów w najwyższej klasie rozgrywkowej w Anglii – sezon 2017/18 jest 115. Od 1954 nieprzerwanie gra w najwyższej klasie rozgrywkowej. Everton jest jednym z 12 klubów – założycieli angielskiej ekstraklasy w 1888 roku.
Historia.
Everton to najstarszy angielski pierwszoligowiec. Został założony w 1878 roku pod nazwą St. Domingo FC, jednak już rok później przekształcił się w Everton Football Club. W 1888 roku wraz z jedenastoma innymi klubami założył angielską ekstraklasę. Już dwa lata później został wicemistrzem Anglii, zaś w 1891 roku wygrał po raz pierwszy te rozgrywki. Pierwszy raz w rozgrywkach Pucharu Anglii Everton zwyciężył w 1906 roku pokonując w finale 1:0 Newcastle United po golu Alexa Younga. Po raz drugi mistrzostwo kraju zdobyli w sezonie 1914/15. Po raz kolejny Everton zdobył tytuł w sezonie 1927/28. Do tego osiągnięcia przyczynił się Dixie Dean, który zdobył w tamtym sezonie 60 goli w 39 meczach. Po 42 latach gry w najwyższej klasie rozgrywkowej w Anglii, klub spadł w sezonie 1929/30 do drugiej ligi. Po jednym sezonie w Second Division awansował z mistrzowskim tytułem i rekordową liczbą zdobytych goli w drugiej lidze (121 goli). Następny sezon (1931/32) w Division One, także zakończyli na pierwszym miejscy, zdobywając po raz czwarty mistrzostwo Anglii. W 1933 roku Everton powiększa pulę swoich zdobyczy o Puchar Anglii. Na Wembley Everton F.C. pokonał w finale Manchester City, 3:0 Pasmo sukcesów z lat 30. zakończyło, zdobycie w sezonie 1938/39 piątego mistrzostwa Anglii. Wybuch II wojny światowej ponownie doprowadził do zawieszenia rozgrywek, a kiedy oficjalne zawody wznowiono w 1946 roku, Everton już nie był tym samym zespołem co przed wojną. Po raz drugi Everton spadł do Second Division w sezonie 1950/51 i grał tam przez trzy lata. W sezonie 1953/54, zajmujął drugie miejsce i ponownie znalazł się w angielskiej elicie. Ostatni triumf w najwyższej klasie rozgrywkowej to rok 1987. Ostatni raz Everton wygrał Puchar Anglii w 1995 roku, po pokonaniu na Wembley Manchesteru United 1:0.
Jedynym jak do tej pory sukcesem w pucharach europejskich było zdobycie Pucharu Zdobywców Pucharów w sezonie 1984/85. Najpierw pokonał University College Dublin, a następnie Inter Mediolan, Fortunę Sittard oraz Bayern Monachium. W finale Everton pokonał Rapid Wiedeń.
W sezonie 1985/86 klub nie uczestniczył w rozgrywkach Pucharu Europy, ponieważ angielskie drużyny zostały wykluczone z europejskich pucharów na pięć lat po tragedii na brukselskim stadionie Heysel, w której zginęło 39 osób.
W roku 2002 klub objął David Moyes. W sezonie 2002/03 klub zajął 7. miejsce w 2003, zaś rok później uplasował się na pozycji 17. W lecie 2004 roku klub opuścił Wayne Rooney, który przeniósł się do Manchesteru United za 20 mln. W sezonie 2004/2005 klub zajął najwyższe od lat miejsce w Premier League, plasując się na 4. miejscu gwarantującym start w kwalifikacjach do Ligi Mistrzów. W tabeli ligowej Evertonowi nie powodziło się najlepiej, po 8 kolejkach klub zdobył zaledwie 3 punkty. Dopiero w nowym roku The Toffees przegrali jeden mecz z jedenastu i uplasowali się na dziewiątej pozycji. Przed sezonem 2006/07 Everton pobił swój rekord jeśli chodzi o transfery, kupując za 8,6 miliona napastnika Crystal Palace Andy’ego Johnsona. Na koniec rozgrywek udało się awansować do rozgrywek Pucharu UEFA. Przed kolejnym sezonem David Moyes znów pobił rekord klubu, wynoszący 11,25 mln funtów za nigeryjskiego napastnika Yakubu Aiyegbeni.
Sezon 2007/08 był jednym z najlepszych w wykonaniu The Toffees w przeciągu ostatnich lat. Po przeciętnym początku zawodnicy Evertonu zanotowali serię 13 spotkań bez porażki, w tym wysokie zwycięstwo 7:1 z Sunderlandem. W Pucharze UEFA, udało się wyjść z grupy, lecz w kolejnej rundzie klub przegrał po rzutach karnych z Fiorentiną. W sezonie 2008/2009 do klubu dołączył Belg Marouane Fellaini, którego suma wyniosła 15 mln funtów. W tamtym sezonie Everton przegrał z Chelsea w finale Pucharu Anglii 2:1. W sezonie 2010/11 Everton zajął 7. miejsce w lidze z dorobkiem 54 punktów. Następny sezon był dla The Toffees bardzo podobny, gdyż zajęli tę samą pozycję.
W sezonie 2013/14 z klubem rozstał się menadżer David Moyes, który przyjął propozycję pracy w Manchesterze United. Jego stanowisko zajął hiszpański trener Roberto Martínez. 4 stycznia klub rozegrał pierwszy mecz w Pucharze Anglii pod wodzą nowego menadżera; Everton wygrał spotkanie ze Stevanage 4:0. 28 stycznia Everton uległ w derbach z Liverpoolem 0:4; to największa porażka w Merseyside Derby Evertonu od 1982 roku. Ostatecznie Everton zajął 5. miejsce i nie zakwalifikował się do Ligi Mistrzów. 30 lipca 2014 do klubu przeszedł Romelu Lukaku, który wcześniej był wypożyczony. Belg kosztował 28 mln, co jest rekordem transferowym Evertonu. Ostatecznie rozgrywki Everton zakończył na 11. miejscu, co było jednym z największych rozczarowań Premier League. Po sezonie Martínez został zwolniony, a nowym menadżerem został Ronald Koeman.
Stroje.
W ciągu pierwszych lat Everton miał kilka różnych kolorów, które znajdowały się na strojach. Początkowo stroje były pokryte niebiesko białymi pasami. Potem jednak zdecydowano się na czarny kolor koszulek. W 1892 roku stroje były różowo-niebieskie, a spodenki były koloru granatowego. W sezonie 1901-1902 po raz pierwszy na koszulkach pojawił się niebieski kolor, a spodenki były białe. Everton grał w jaśniejszych odcieniach strojów w latach 1930–1931 i 1997-98. Od 1968 roku niebiesko-białe barwy stały się podstawowym kolorem noszonym na strojach. W ostatnich latach najczęściej na zestawy wyjazdowe Everton używa odcieni szarych, czarnych, białych, bądź też żółtych.
Herb.
Herb Evertonu to jeden z najbardziej rozpoznawalnych herbów klubowych w Anglii. Znajdują się na nim: wieża, dwa wieńce laurowe będące symbolem zwycięstwa, cyfry oznaczające oczywiście datę założenia klubu oraz motto.
Herb powstał pod koniec sezonu 1937/38 z inicjatywy sekretarza Evertonu Theo Kelly’ego, który chciał stworzyć krawaty dla wszystkich członków klubu. Podstawowym kolorem miał być niebieski, natomiast Kelly miał sporządzić projekt herbu umieszczonego na krawatach. Po raz pierwszy krawaty były noszone 27 sierpnia 1938 roku podczas wygranego 2-0 meczu z Blackpool. Cztery dni później pojawiły się na Goodison Park przy wygranym 3-0 spotkaniu z Coventry City. Zostały one uznane jako szczęśliwe dla zespołu, który rozpoczął sezon od 6 kolejnych zwycięstw i na koniec został po raz piąty mistrzem kraju. Herb klubu nie był jednak noszony na koszulkach, gdzie do 1980 roku znajdowały się haftowane litery EFC. Właśnie w latach 80. oprócz liter dodano wieżę oraz wieńce laurowe, a następnie wprowadzono herb wyglądem bardzo zbliżony do obecnego. W 1998 roku dodano datę założenia klubu i napis ‘Everton’, ale elementy te pojawiły się na koszulkach dopiero w roku 2000. Występująca w herbie wieża znajduje się przy Netherfield Road w dzielnicy Everton. Jest ona nazywana the Beacon, the Tower, Prince Rupert’s Tower, the Roundhouse, Stewbum’s Palace czy the Stone Jug. Została zbudowana w 1787 roku i pierwotnie była używana jako cela dla przestępców. Później była używana przez pracowników rady miasta do składowania swoich narzędzi. W maju 1997 roku ówczesny prezes Evertonu, Peter Johnson przeznaczył 15 tysięcy funtów na renowację jednego z większych symboli klubu. Na herbie znajduje się też łaciński napis Nil Satis Nisi Optimum, tłumaczony jako 'Nothing will be satisfactory except that which is optimum’, 'Only the best will do’ lub 'Nothing but the best is good enough’. Oznacza to: "nic, co nie najlepsze, nie jest wystarczająco dobre".
Stadion.
Everton rozgrywa swoje mecze na stadionie Goodison Park. W skład stadionu wchodzą cztery trybuny: Main Stand, Bullens Road, Gwladys Street Stand oraz The Park End. Na stadionie tym może zasiąść 40 158 widzów. Obiekt został otwarty 24 sierpnia 1892 roku. Pierwszy meczem rozegranym na tym stadionie było spotkanie Evertonu z Boltonem Wanderers, zaś najwięcej osób oglądało tutaj mecz z Liverpoolem 18 września 1948. Wtedy na obiekcie było 78 299 osób. Wymiary boiska to 102 na 71 metrów.
Kibice i rywale.
Everton pod względem średniej liczby widzów na mecz plasuje się na dziewiątym miejscu w Anglii. Fani pochodzą najczęściej z regionu North West England, szczególnie z Merseyside oraz Cheshire. Everton ma również wielu kibiców z Walii oraz z Irlandii. Fani klubu mieszkają również w takich miejscach jak Ameryka Północna, Singapur, Norwegia, Cypr czy Tajlandia. Everton ma również kibiców w Australii, skąd pochodzi Tim Cahill. Oficjalnym stowarzyszeniem fanów drużyny jest "Evertonia". Wydają oni magazyny fanowskie, między innymi "When Skies are Grey" czy "Speke from the Harbour", które są sprzedawane w czasie meczów na Goodison Park.
Największym rywalem Evertonu jest Liverpool, mecze między nimi są określane jako Derby Liverpoolu lub Derby Merseyside.
Hymn.
„Grand Old Team”
"For it’s a Grand Old Team to play for,"
"And it’s a Grand Old team to support,"
"And if you know your history,"
"It’s enough to make your heart go woooooah...,"
"We don’t care what the Red shite say,"
"What the fuck do we care,"
"Because we only know,"
"That there’s gonna be a show,"
"When the Everton boys are there."
"Everton, Everton, Everton, Everton, Everton."

</doc>
<doc id="132262" url="https://pl.wikipedia.org/wiki?curid=132262" title="Norwich City F.C.">
Norwich City F.C.

Norwich City Football Club – angielski klub piłkarski, założony w Norwich w 1902 roku, występujący w Championship. Ich głównym rywalem z którymi rozgrywają derby wschodniej Anglii jest Ipswich Town, z którymi zagrali 138 razy. Piosenka kibiców „On the Ball, City” jest uważany za najstarszy utwór piłki nożnej na świecie.
Historia.
Klub powstał 17 czerwca 1902 roku, zaś pierwszy mecz rozegrał 6 września 1902. W 1905 klub stał się w pełni profesjonalny. W 1920 Norwich City był jednym z dwudziestu dwóch klubów założycielskich Division Three. Pierwszy mecz ligowy Kanarki rozegrały z Plymouth Argyle, który zakończył się remisem 1:1. W 1933 roku klub odniósł największe zwycięstwo w historii, pokonując Coventry City 10:2. W sezonie 1958/59 klub dotarł do półfinału FA Cup jako trzecioligowiec. W następnym Norwich awansowało do Division Two. W 1962 roku klub wygrał rozgrywki o Puchar Ligi, pokonując w finałowym dwumeczu Rochdale. W 1973 roku klub dotarł do finału tych samych rozgrywek, jednak uległ 1-0 Tottenhamowi. W sezonie 1984/85 klub ponownie triumfował w rozgrywkach o Puchar Ligi, po pokonaniu w finale Sunderlandu 1:0.
W 1992 roku podczas inauguracyjnego sezonu Premier League klub zajął 3. miejsce za Manchesterem United i Aston Villą. W kolejnym sezonie Norwich prezentowało się w Pucharze UEFA, jednak przegrał w 3. rundzie z Interem. W styczniu 1994 roku Mike Walker zrezygnował z funkcji menadżera zespołu i został zastąpiony przez Jana Deehana, który doprowadził klub do 12. miejsca w Premier League. W następnym sezonie Kanarki spadły do Division One. Przed zakończeniem sezonu Deehan zrezygnował z funkcji menedżera, a jego następcą został jego asystent Gary Megson. W lecie 1995 roku szkoleniowcem został Martin O’Neill. W styczniu 1996 roku do klubu powrócił Mike Walker, jednak został zwolniony dwa lata później, kiedy Norwich City zajmował 15. miejsce w tabeli. Nigel Worthington objął klub w grudniu 2000 roku.
W sezonie 2003/2004 klub zajął 1. miejsce w Division One i uzyskał awans do Premier League. W ostatniej kolejce sezonu 2004/2005 w przypadku zwycięstwa nad Fulham na Craven Cottage zespół uniknąłby spadku, jednak przegrywając 0:6 zajął ostatecznie 19. miejsce. W dniu 1 października 2006 roku zwolniony został Nigel Worthington. 15 dni później nowym szkoleniowcem został Peter Grant. 18 sierpnia 2009 roku menedżerem został Szkot Paul Lambert, który wywalczył awans do Premier League. Od czerwca 2012 menedżerem jest Chris Hughton. W sezonie 2013/14 zespół spadł do Championship. W styczniu 2015 r. trenerem klubu został Alex Neil. Pod jego wodzą "Kanarki" po sezonie awansowały do Premier League. W sezonie 2015/2016 zespół ponownie spadł do Championship.
Obecny skład.
Najlepsi zawodnicy Norwich City.
W 2008 roku, kibice Norwich wybrali w głosowaniu najlepszą „jedenastkę” w historii klubu.
Inne sekcje sportowe.
Norwich City posiada także inną sekcję – sekcję piłki nożnej kobiecej. Klub prowadzi Greg Dimsey. Swoje mecze rozgrywają na Plantation Park. Grają w 4 lidze kobiecej.

</doc>
<doc id="132265" url="https://pl.wikipedia.org/wiki?curid=132265" title="Fulham F.C.">
Fulham F.C.

Fulham Football Club (wymowa: /ˈfʊləm/) – angielski klub piłkarski mający siedzibę w Londynie w dzielnicy Hammersmith and Fulham założony w 1879 roku. Fulham jest najstarszym zawodowym klubem piłkarskim w Londynie (najstarszym klubem jest półzawodowy Cray Wanderers).
Klub spędził 25 sezonów w pierwszej lidze angielskiej biorąc pod uwagę ostatnie lata i lata 60. W 1975 roku zagrał w finale Pucharu Anglii, jednak przegrał z West Ham United 2-0. Jedyne europejskie trofeum to Puchar Intertoto zdobyty w 2002 roku. W sezonie 2009/10 Fulham dotarł do finału Ligi Europy gdzie przegrał z Atletico Madryt.
Historia.
Klub został założony w 1879 roku jako "Fulham St Andrew’s Church Sunday School" przez wyznawców Kościoła Anglii z Kensington. W październiku 1885 zespół rozegrał swój pierwszy mecz w rozgrywkach piłkarskich. Było to spotkanie w ramach London FA Cup z zespołem Hendon, przegrane 0:9. W następnym sezonie Fulham wygrał rozgrywki West London Cup, wygrywając w finale 2:1 z drużyną St Matthew’s. W grudniu 1888 roku klub zmienił swoją nazwę na "Fulham Football Club", której używa do dziś. W sezonie 1892/1893 Fulham wygrał rozgrywki West London League, a cztery lata później rozpoczął grę w Second Division London League. 12 grudnia 1898 roku Fulham stał się zawodowym klubem i w tym samym roku dołączył do Second Division Southern League. W sezonie 1900/1901 klub przyjął czerwono-białe barwy. Od 1903 oficjalne stroje meczowe są białe.
W sezonie 1899/1900 Fulham zajął drugie miejsce w Second Division, ale przegrał mecz o awans z Thames Ironworks. W sezonach 1901/1902 i 1902/1903 klub wygrał rozgrywki ligowe, jednak nie zdołał zwyciężyć w meczu decydującym o awansie. Mimo to zdecydowano się powiększyć First Division i Fulham awansował do najwyższej klasy rozgrywek Southern League.
W 1904 roku klub zatrudnił Harry’ego Bradshawa na stanowisku menadżera zespołu. W sezonie 1905/1906 Fulham wygrał rozgrywki Southern League i rok później powtórzył to osiągnięcie. W sezonie 1907/1908 stał się członkiem Football League i rozpoczął grę w Second Division. W tym samym roku zespół doszedł do półfinału Pucharu Anglii. Po dwudziestu latach klub spadł do Third Division, ale po czterech sezonach awansował do Second Division. W sezonie 1935/1936 Fulham powtórzył wcześniejsze osiągnięcie – doszedł do półfinału krajowego pucharu. W czasie II wojny światowej oficjalne rozgrywki piłkarskie w Anglii zostały zawieszone.
Po zakończeniu wojny, w sezonie 1948/1949 klub wygrał rozgrywki Second Division i awansował do najwyższej ligi piłkarskiej w Anglii. Po trzech latach ponownie spadł do drugiej ligi, a po siedmiu kolejnych sezonach powrócił do First Division. Pod koniec lat 60. klub przeżył spadek formy – w ciągu dwóch lat trafił do trzeciej ligi. Szybko jednak awansował do Second Division, gdzie grał do 1980 roku, kiedy to ponownie został zdegradowany do niższej ligi.
Po kilkunastu latach gry, Fulham roku spadł do czwartej ligi w 1994. Trzy lata później zdołał awansować o ligę wyżej, a w sezonie 1999/2000 występował w drugiej lidze. Rok później klub wygrał rozgrywki ligowe i awansował do Premier League. W roli beniaminka zespół zajął 13. miejsce. W rozgrywkach FA Cup, Fulham dotarł do półfinału, ale po konfrontacji z Chelsea, odpadł z rozgrywek. 17 kwietnia 2003 r., z funkcji menedżera zespołu zwolniony został Jean Tigana, a posadę zajął Chris Coleman.
Kolejne rozgrywki Premier League dla klubu ze stolicy były bardziej udane, pod względem wyników w lidze. Najlepszym strzelcem został Louis Saha, który zanotował 13 trafień (rozgrywki Premier League). 18 lipca 2004 roku do londyńskiego klubu dołączył napastnik Andrew Cole, wcześniej występujący m.in.: w Manchesterze United i Arsenalu. W sezonie 2006/2007 z funkcji trenera klubu został zwolniony Chris Coleman, a na jego miejsce chwilowo zatrudniono Lawriego Sancheza. Pod koniec grudnia funkcję stałego trenera objął Roy Hodgson. Pod jego wodzą Fulham w sezonie 2008-9 zajęło siódme miejsce w Premier League.
W sezonie 2009/2010 klub zajął 12. miejsce w lidze oraz dotarł do finału Ligi Europy, w którym przegrał 1:2 z Atlético Madryt. W dniu 29 lipca 2010, na stanowisko trenera został mianowany Mark Hughes. Największą sensacją tego sezonu była wygrana 4:0 z Tottenhamem. W dniu 2 czerwca 2011 Hughes zrezygnował z pracy w Fulham. Klub ostatecznie zajął 8. miejsce w lidze.
7 czerwca 2011 roku Martin Jol podpisał 2-letni kontrakt z Fulham. Pierwszy mecz nowy menedżer rozegrał w Lidze Europy, wygrywając to spotkanie 0:3. W lidze zaś chwalono Jola za zwycięstwo z Queens Park Rangers 6:0. W pucharze Anglii Fulham odpadło w 4. rundzie przegrywając z Evertonem 2:1.
W sezonie 2012/2013 Fulham zajęło 12. miejsce w ligowej tabeli.
W lipcu 2013 roku właścicielem klubu został pakistański biznesmen Shahid Khan. Kupił on Fulham za około 150-200 milionów funtów, jednak oficjalna kwota nie została potwierdzona.
1 grudnia 2013 posadę trenerską stracił Martin Jol, ponieważ jego drużyna spisywała się bardzo słabo. Jego miejsce zajął René Meulensteen.
14 lutego 2014 roku René Meulensteen został zastąpiony przez niemieckiego szkoleniowca Felixa Magatha.
3 maja w 37. kolejce angielskiej Premier League po przegranej 1:4 ze Stoke City Fulham spadło do Championship.
8 lipca 2014 dołączył napastnik Leeds United – Ross McCormack, stając się tym samym najdroższym piłkarzem zakupionym przez klub z Championship.
Na zapleczu Premier League Fulham grało bardzo słabo i 18 września 2014 Felix Magath został zwolniony z funkcji menadżera. Jego miejsce zajął Kit Symons.
28 października 2014 klub ze stolicy odpadł z Pucharu Ligi Angielskiej przegrywając z Derby County 2:5, zaś 3 lutego 2015 przegrał mecz powtórkowy 4. rundy Pucharu Anglii z Sunderlandem.
27 grudnia 2015 roku nowym trenerem został Slavisa Jokanović. Fulham sezon 2015/16 zakończyło na 20. miejscu w tabeli, ostatecznie utrzymując się w Championship.
26 maja 2018 Fulham powróciło do Premier League, wygrywając w finale baraży na Wembley 1:0 z Aston Villą.
Derby zachodniego Londynu.
Mecze z Chelsea to dla kibiców jedne z najważniejszych pojedynków w sezonie. Pierwsze oficjalne spotkanie pomiędzy tymi drużynami odbyło się 3 grudnia 1910 roku w ramach rozgrywek English Division 2. Fulham wygrało ten mecz 1:0. Pierwsze zwycięstwo Chelsea miało miejsce cztery miesiące później – 8 kwietnia 1911 roku. "The Blues" wygrali tamto spotkanie 2:0.

</doc>
<doc id="132270" url="https://pl.wikipedia.org/wiki?curid=132270" title="Southampton F.C.">
Southampton F.C.

Southampton Football Club – angielski klub piłkarski z siedzibą w Southampton w hrabstwie Hampshire. Obecnie występuje w Premier League.
Od 2001 roku klub swoje mecze rozgrywa na St Mary's Stadium i nosi przydomek The Saints (Święci) ze względu na swoją historię, która jest związana z St Mary's Church. Southampton toczy długą rywalizację z Portsmouth ze względu na bliskie położenie i morską historię obu miast. Mecze pomiędzy tymi drużynami nazywane są South Coast Derby. Klub w 1976 roku zdobył Puchar Anglii, a najwyższe miejsce w ekstraklasie zajęli w sezonie 1983/1984. 15 maja 2005 roku spadli z Premier League, kończąc serię 27 sezonów, w których występowali w najwyższej klasie rozgrywkowej.
Historia.
Początki.
Klub został założony w 1885 roku jako St. Mary’s Church YMA (Young Men’s association). W 1894 roku dołączył do Southern League i wygrał rozgrywki trzy razy z rzędu w latach 1897–1899, a potem ponownie w 1901, 1903 i 1904 roku. Początkowe sukcesy przyczyniły się do budowy stadionu The Dell, na którym zespół spędził 103 lata. W 1900 roku Święci po raz pierwszy dotarli do finału rozgrywek Pucharu Anglii, gdzie ponieśli porażkę z Bury 4:0, a dwa lata później ponownie przegrali w finale tych rozgrywek z Sheffield United.
Po I wojnie światowej.
Po zakończeniu I wojny światowej Southampton w 1920 roku dołączył do nowo utworzonej ligi Football League Third Division(Trzecia Liga), która rok później została podzielona na północną i południową. Sezon 1921/22 okazał się triumfem i oznaczał początek 31-letniego pobytu w Second Division (Drugi poziom rozgrywek). Sezon 1922/23 był wyjątkowy, kiedy to wówczas drużyna zanotowała 14 zwycięstw, 14 remisów i 14 porażek. Ponadto zespół ukończył sezon w środku tabeli z równym bilansem bramkowym. W 1925 i 1927 roku Southampton dotarł do półfinału Pucharu Anglii przegrywając odpowiednio z Sheffield United i Arsenalem. "Święci" zostali zmuszeni do przeniesienia się na stadion lokalnego rywala Portsmouth, ponieważ The Dell został zbombardowany w czasie II wojny światowej. Klub był bliski awansu do First Division (Pierwsza Liga) w latach 1947-48. W sezonie 1948/49 i 1949/50 Charlie Wayman w sumie zdobył 56 goli dla klubu. W 1953 roku zespół ponownie spadł do 3 ligi, w której grał aż do 1960 roku.
Awans do pierwszej ligi i triumf w FA Cup.
W 1966 roku drużyna prowadzona przez byłą legendę "Świętych" Teda Bates'a awansowała do najwyższej klasy rozgrywkowej w Anglii. W następnym sezonie Ron Davis zdobył 43 gole. Southampton znalazł się w elicie przez osiem kolejnych lat, kiedy to zajął dwukrotnie siódme miejsce, które pozwoliło na awans do Pucharu Miast Targowych. W grudniu 1973 roku Bates został zastąpiony przez swojego asystenta Lawrie'go McMenemy'a, a rok później zespół spadł z pierwszej ligi, zajmując 20 miejsce. Podczas pobytu w drugiej lidze do zespołu dołączyli tacy piłkarze jak: Peter Osgood, Jim McCalliog, Jim Steele i Peter Rodrigues. W 1976 roku klub zdobył jedyny jak do tej pory Puchar Anglii, pokonując w finale Manchester United 1:0 po bramce Bobbyego Stokesa. Zwycięstwo w finale tych rozgrywek dało awans do Pucharu Zdobywców Pucharów, jednak tam Southampton odpadło w trzeciej rundzie, przegrywając dwumecz z Anderlechtem 2-3.
Powrót do pierwszej ligi.
W sezonie 1977/1978 Southampton zajęło drugie miejsce w Second Division (za Boltonem Wanderers) i po kilku latach uzyskali awans do ligi pierwszej. W swoim pierwszym sezonie pobytu w najwyższej klasie rozgrywkowej klub uplasował się na czternastym miejscu w ligowej tabeli. 
Sezon później Southampton znowu zagrał na Wembley, tym razem odnosząc porażkę w finale z Nottingham Forest 2:3. W 1980 roku kontrakt z ekipą "Świętych" podpisał Kevin Keegan. W sezonie 1981/1982 pomógł drużynie osiągnąć szczyt w First Division. Klub był na czele tabeli ligowej przez ponad dwa miesiące, jednak kontuzja Keegana i rozczarowująca końcówka sezonu sprawiły, że drużyna zajęła siódme miejsce. Rok później Keegan został sprzedany do Newcastle United. Pojawiły się jednak nowe gwiazdy takie jak: Peter Shilton, Nick Holmes, David Armstrong, Steve Moran, czy Danny Wallace, z którymi w składzie Southampton został wicemistrzem Anglii w 1984 roku i dotarł do półfinału FA Cup. W sezonie 1984/1985 klub zajął piąte miejsce i ponownie wywalczył awans do europejskich rozgrywek. W następnym sezonie McMenemy został zastąpiony przez Chrisa Nicholla, który został zwolniony po sześciu latach pracy. 
W sezonie 1992/1993 z zespołem pożegnał się Alan Shearer, który odszedł za rekordową sumę 3,3 mln funtów do Blackburn Rovers.
Southampton w Premier League.
Southampton stał się jednym z członków założenia nowej ligi pod nazwą Premier League w 1992 roku. Klub spędził w niej dziesięć sezonów, ale tylko bacznie walcząc o utrzymanie. W sezonie 1995/1996 Southampton utrzymał się w lidze tylko dzięki lepszemu bilansowi bramkowemu, zajmując 17. miejsce. 
W sezonie 1996/1997 drużynę objął Graeme Souness, który sprowadził kilku nowych graczy w tym Clausa Lundekvana. Jednym z pamiętnych meczów w tamtym okresie było zwycięstwo nad Manchesterem United 6-3. Souness zrezygnował z pracy w klubie po jednym sezonie. został zastąpiony przez Davea Jonesa. W sezonie 1998/99 przez większą część rozgrywek zespół był na samym dole tabeli, jednak po dobrych meczach w końcowej fazie sezonu uplasował się w tabeli nad strefą spadkową. 28 stycznia 2000 roku trenerem "Świętych" został Glenn Hoddle, który rok później objął drużynę Tottenhamu. Zastąpił go Stuart Gray, jednak został on zwolniony po słabym początku w kolejnym sezonie przez menedżera Coventry City – Gordona Strachana. W pierwszym sezonie drużyna pod jego wodzą zajęła jedenaste miejsce, a w drugim zmieściła się w pierwszej dziesiątce ligowej tabeli, zajmując wówczas ósmą lokatę. W 2001 roku klub przeniósł się na nowo wybudowany obiekt St Mary's Stadium. Największą gwiazdą drużyny w tamtym okresie był James Beattie (zdobył 23 gole w Premier League). W marcu 2004 roku Strachan zrezygnował z roli menedżera, a w ciągu ośmiu miesięcy drużynę prowadzili: Paul Sturrock i Steve Wigley. W styczniu 2005 roku James Beattie przeniósł się on do drużyny Evertonu. W tym samym okresie drużyna na koniec rozgrywek zajęła ostatnie miejsce i spadła do Championship.
Poza czołówką.
3 grudnia 2005 roku z funkcji trenera zwolniony został Harry Redknapp. George Burley został nowym szkoleniowcem i w kolejnym sezonie wraz z klubem zagrał w play-offach o awans do Premier League. Najskuteczniejszym strzelcem dla drużyny "Świętych" został polski napastnik Grzegorz Rasiak. 17 grudnia 2007 roku właściciel klubu Ken Dulieu zrezygnował z pełnienia tej funkcji, a jego następcą został Leon Crouch. 
23 stycznia 2008 roku George Burley został zwolniony z funkcji menedżera. Jego miejsce zajął John Gorman, który po krótkim czasie pracy został zastąpiony przez Nigela Pearsona. Od nowego sezonu Michel Wilde został nowym właścicielem "Świętych". Klub nie zdołał utrzymać się w lidze i spadł do Football League One. W lipcu 2009 roku poinformowano, że wszystkie udziały w klubie wykupił Markus Liebherr, który jak się później okazało, uratował klub przed bankructwem. W sierpniu tego samego roku włoski bankier Nicola Cortese wraz z Liebherrem zostali współwłaścicielami Southampton. Na nowego trenera mianowano Alana Pardew, pod wodzą którego w 2010 roku klub sięgnął po trofeum Johnstone’s Paint Trophy. Rok później "Święci" pod wodzą Nigela Adkinsa awansowali do Championship. Po tych wydarzeniach klub w kolejnym sezonie wygrał swoje pierwsze cztery mecze ligowe po raz pierwszy w historii. 13 kwietnia 2012 roku po porażce z Reading drużyna ustąpiła fotel lidera "The Royals". W ostatniej kolejce sezonu po zwycięstwie 4:0 nad Coventry City Southampton uzyskało awans do Premier League. Najlepszym strzelcem został Rickie Lambert, który zdobył w sumie 31 goli w całym sezonie (27 w Championship).
Powrót do Premier League.
W sezonie 2011/2012 zespół uzyskał awans do Premier League. W czerwcu 2012 roku do klubu dołączył Jay Rodriguez sprowadzony za 7 milinów funtów z Burnley i była to rekordowa wówczas suma wydana na piłkarza przez "Świętych". Kolejnym wzmocnieniem był Gaston Ramirez, który przewyższył sumę zapłaconą za Rodrugieza, a wyniosła ona 11,8 milionów funtów. Po dziesięciu rozegranych spotkaniach klub zajmował ostatnie miejsce w ligowej tabeli. 22 września Southampton poinformował o transferze polskiego bramkarza Artura Boruca, który zadebiutował w przegranym 4:1 meczu z West Hamem.
W styczniu po remisie z Chelsea 2:2 zwolniony został Nigel Adkins i zastąpił go Argentyńczyk Mauricio Pochettino, który uniknął spadku, a w kolejnym sezonie wraz z drużyną zajął ósme miejsce w Premier League. Drużyna zdobyła wówczas 56 punktów. Ponadto zakończyła rozgrywki z dodatnim bilansem bramkowym.
15 stycznia po odejściu Nicoli Cortese prezesem klubu została Katharina Liebherr - córka Markusa Liebherra, który uratował klub przed bankructwem kilka lat wcześniej.
Po sezonie 2013/14 Pochettino podpisał kontrakt z Tottenhamem. 
W miejsce argentyńskiego szkoleniowca zatrudniono Ronalda Koemana.
Za 27 milionów funtów sprzedano Luka Shawa (Manchester United), Caluma Chambersa (Arsenal), Rickiego Lamberta. i Adama Lallanę (obaj Liverpool). Od pierwszej drużyny odsunięto Artura Boruca. W miejsce polskiego bramkarza sprowadzono Frasera Forstera oraz kolejnych graczy tak, aby zbudować solidną drużynę. W gronie nowych zawodników znaleźli się: Graziano Pellè, Dušan Tadić, Florin Gardoș, Sadio Mané, Toby Alderweireld, czy Ryan Bertrand.
Za sprawą dobrych wyników drużyny trenerem miesiąca wrzesień został holenderski menadżer "Świętych". Ponadto tytuł najlepszego piłkarza września zgarnął Graziano Pellè. 11 stycznia 2015 roku podopieczni Koemana po raz pierwszy od 1988 roku wygrali na Old Trafford z Manchesterem United po golu Tadicia. 
W sezonie 2014/2015 Southampton zajęło najwyższe miejsce w lidze angielskiej kończąc rozgrywki na siódmym miejscu oraz zdobył największą liczbę punktów w tych rozgrywkach w historii klubu. Klub awansował do rundy kwalifikacyjnej Ligi Europejskiej na sezon 2015/2016, ponieważ przegrany uczestnik finału Pucharu Anglii nie otrzymał już tej możliwości. Przed nowym sezonem z klubem pożegnał się Morgan Schneiderlin, który opuścił drużynę na rzecz Manchesteru United, oraz Nathaniel Clyne (transfer do Liverpoolu). Koeman chcąc wzmocnić drużynę, ponieważ ta grała w europejskich pucharach zdecydował się kupić nowych bocznych obrońców – Cedrica Soaresa oraz Cuco Martinę. Do klubu dołączyli także pomocnicy (Oriol Romeu i Jordy Clasie), oraz napastnik Juanmi. Wskutek kontuzji pierwszego bramkarza drużyny wypożyczono Maartena Stekelenburga i obrońcę Stevena Caulkera. Kontrakt z klubem podpisał także Virgil van Dijk. 
27 sierpnia 2015 roku Southampton odpadł z rozgrywek Ligi Europy, przegrywając dwumecz z FC Midtjylland. "Święci" dość szybko odpadli z krajowych pucharów przegrywając w trzeciej rundzie FA Cup, oraz piątej rundzie Pucharu Ligi Angielskiej. W styczniu zespół wzmocnił napastnik Charlie Austin. W drugiej części sezonu drużyna prezentowała bardzo wysoką formę, co przełożyło się na wysokie 6. miejsce ligowe (kolejny awans w ligowej tabeli) i ostateczny awans do fazy grupowej rozgrywek Ligi Europejskiej. 13 czerwca 2016 roku Ronald Koeman opuścił Southampton i podpisał kontrakt z Evertonem.
Po odejściu Koemana zespół ponownie opuściło kilku kluczowych graczy. Za kwotę ok. 11 mln funtów do Tottenhamu odszedł Victor Wanyama, a Sadio Mané za 34 mln funtów zasilił Liverpool. 30 czerwca nowym trenerem został Claude Puel. 11 lipca sprzedano Graziano Pelle za kwotę 12 mln funtów do Shandong Luneng. Nowymi nabytkami zostali: skrzydłowy, grający w Norwich - Nathan Redmond, oraz pomocnik Bayernu Monachium - Pierre Højbjerg. 29 lipca na wypożyczenie do Rayo Vallecano udał się Paulo Gazzaniga, a bramkarzem na jego miejsce został Alex McCarthy. Ponadto poinformowano o podpisaniu kontraktu z francuskim obrońcą Jeremym Piedem. 29 sierpnia najdroższym zawodnikiem w historii klubu został Marokańczyk Sofiane Boufal, który kosztował ok. 20 mln funtów. 31 listopada 2016 roku, po zwycięstwie 2-0 nad Arsenalem "Święci" po raz pierwszy od 30 lat awansowali do półfinału Pucharu Ligi Angielskiej. Wielkim rozczarowaniem okazało się odpadnięcie już w fazie grupowej z rozgrywek Ligi Europy po remisie na St Mary's z izraelskim Hapoelem Beer Szewa. 25 stycznia 2017 roku drużyna uzyskała awans do finału Pucharu Ligi Angielskiej po zwycięstwie w dwumeczu nad Liverpoolem. W styczniowym okienku transferowym niespodziewanie z drużyną pożegnał się kapitan José Fonte. Szeregi "Świętych" zasilił natomiast napastnik Manolo Gabbiadini, oraz bramkarz Mouez Hassen. 26 lutego Southampton przegrał mecz finałowy z Manchesterem United w Pucharze Ligi. 14 czerwca Claude Puel został zwolniony z funkcji menedżera. Powodem był styl gry zespołu, uważany za bardzo nudny i przewidywalny. Francuski menedżer wywalczył z drużyną ósme miejsce w Premier League, dotarł do finału Pucharu Ligi i zajął 3. miejsce w grupie Ligi Europy.
23 czerwca 2017 roku nowym trenerem został Mauricio Pellegrino. 1 lipca do zespołu dołączył Jan Bednarek, występujący wcześniej w Lechu Poznań. 8 sierpnia za kwotę ok. 20 mln funtów (wraz z bonusami) dołączył Mario Lemina, stając się tym samym najdroższym zawodnikiem zakupionym przez Southampton. Z drużyną pożegnał się Jay Rodriguez i Jason McCarthy, a kontraktów nie przedłużono z Cuco Martiną, oraz Martinem Caceresem. 
14 lipca właścicielka klubu Katharina Liebherr poinformowała fanów, że chińskie przedsiębiorstwo doszło do porozumienia w sprawie wykupienia akcji w klubie. Southampton zostało tym samym wykupione przez chińską rodzinę Gao za 210 mln funtów, do których należy 80% udziałów. Przed rozpoczęciem sezonu ogłoszono transfer Wesleya Hoedta. 1 stycznia 2018 roku za rekordową sumę do Liverpoolu przeszedł Virgil van Dijk, stając się najdroższym obrońcą w historii piłki nożnej. 12 marca zwolniony został Mauricio Pellegrino, który poprowadził drużynę do pięciu zwycięstw w trzydziestu meczach Premier League, stając się najgorszym trenerem w historii "Świętych", biorąc pod uwagę liczbę punktów w poszczególnych spotkaniach, oraz procent zwycięstw. Nowym szkoleniowcem zespołu został Mark Hughes. Zdołał on utrzymać drużynę w Premier League, a także awansować do półfinału Pucharu Anglii. Przed rozpoczęciem sezonu oficjalnie ogłoszono, że nie przedłużono kontraktów z Jeremym Piedem, Stuartem Taylorem oraz Florinem Gardosem. Z klubem pożegnał się także Dusan Tadić. W ich miejsce sprowadzono Stuarta Armstronga i Mohameda Elyounoussiego. Na pozycję bramkarza zakupiono Angusa Gunna za kwotę 13,5 mln funtów, a linię defensywną wzmocniono Jannikiem Vestergaardem. Wypożyczony został także napastnik Liverpoolu - Danny Ings, z koniecznością wykupu po sezonie. W grudniu po remisie 2:2 z Manchesterem United Mark Hughes został zwolniony z posady trenera. 5 grudnia funkcję tę przejął Ralph Hasenhüttl. 16 grudnia "Święci" odnieśli pierwsze zwycięstwo na St Mary's w sezonie, pokonując Arsenal 3:2, kończąc tym samym imponującą serię "Kanonierów" wynoszącą 22 spotkania bez porażki. W następnej kolejce drużyna austriackiego menedżera odniosła zwycięstwo nad Huddersfield 3:1, i po raz pierwszy od kwietnia 2017 roku drużyna zwyciężyła w dwóch meczach z rzędu, wydostając się ze strefy spadkowej. 27 kwietnia po remisie 3:3 z Bournemouth "Święci" utrzymali się w Premier League.
Stadiony.
"St Mary’s Stadium" jest siedzibą klubu od 2001. Wcześniej Southampton rozgrywał swoje spotkania na "The Dell", który służył klubowi z Hampshire od 1898. Prawa do nazwy nowego stadionu "Świętych" nabyła firma ubezpieczeniowa "Friends Provident".
Statystyki zawodników.
Najczęściej występujący zawodnicy
Zawodnicy z największą liczbą bramek
Historia herbu.
W 1970 roku klub postanowił zrobić konkurs dla fanów, aby zaprojektowali herb klubowy, ponieważ wcześniej był on taki sam jak herb miasta. Zwyciężył projekt Rollanda Parrisa, który został herbem klubu na dwadzieścia lat. Aureola widniejąca na górnej części nawiązuje do przydomku "Święci", a piłka do charakteru drużyny. Chusta to szal dla fanów, ale także odnosi się do barw klubowych. Drzewo odnosi się do New Forest i Southampton Common. Woda to połączenie mórz, rzek i oceanów jakie znajdują się nad miastem. Biała róża jest symbolem miasta. W dniu 13 maja 2010 r., aby uczcić 125 rocznicę istnienia klubu został wydany specjalny herb, na którym zamiast piłki znalazła się ta liczba, a po bokach data założenia klubu (1885), oraz data jubileuszu (2010). Zawodnicy nosili koszulki z tym herbem w sezonie 2010/2011.
Akademia Southampton.
Akademia Southampton jest jedną z najbardziej obiecujących szkółek piłkarskich w Anglii. Do tej akademii piłkarskiej dołączają zawodnicy w wieku od 9 do 18 lat. Akademia Southampton wypromowała takich piłkarzy jak: Gareth Bale, Theo Walcott, Adam Lallana, Alex Oxlade-Chamberlain, Wayne Bridge i Luke Shaw, którzy zostali sprzedani do wielkich europejskich drużyn.
Klubowe rekordy.
Najdłuższa seria zwycięstw
Najdłuższa seria bez porażki
Najdłuższa seria bez porażki u siebie
Największe zwycięstwa
Największe porażki
Najwięcej bramek w meczu
Największa frekwencja u siebie
32 363 przeciwko Coventry City, 28 kwietnia 2012

</doc>
<doc id="132271" url="https://pl.wikipedia.org/wiki?curid=132271" title="Manchester City F.C.">
Manchester City F.C.

Manchester City Football Club – angielski klub piłkarski z siedzibą w Manchesterze. W sezonie 2022/2023 występuje w Premier League.
Klub powstał w 1880 roku jako Saint Marks (West Gorton), w 1887 został przemianowany na Ardwick AFC, a obecną nazwę nosi od 1894. Zdobył osiem tytułów Mistrza Anglii, sześć razy wygrał Puchar Anglii, osiem razy – Puchar Ligi Angielskiej, a raz – Puchar Zdobywców Pucharów. Największe sukcesy osiągnął w latach 60. i 70. XX wieku, pod kierunkiem trenerów Joe Mercera i Malcolma Allisona mających do dyspozycji między innymi takich piłkarzy jak Colin Bell i Francis Lee.
W latach 90. zespół dwukrotnie spadł – najpierw z Premier League, następnie z Division One. Od 2002 roku nieprzerwanie występuje w najwyższej klasie rozgrywkowej.
Historia.
Przed drugą wojną światową: 1880–1939.
Manchester City został założony w 1880 roku jako Saint’s Marks (West Gorton) przez Annę Connell, córkę proboszcza kościoła pod wezwaniem św. Marka w dystrykcie Gorton i dwóch strażników z tegoż kościoła, zarazem pracowników pobliskiej huty. W roku 1887 Manchester City zaczął grać na nowym stadionie Hyde Road, położonym w dystrykcie Ardwick, na wschód od centrum miasta, i zmienił nazwę na Ardwick AFC, by odzwierciedlić przeprowadzkę. Pod tą nazwą w 1892 dołączył do the Football League jako członek założyciel Second Division, drugiej ligi. Problemy finansowe w sezonie 1893/1894 doprowadziły do reorganizacji klubu, w ramach której jego nazwa została zmieniona na Manchester City FC.
Pierwszym osiągnięciem Manchesteru City było wygranie Second Division w 1899 i zarazem awans do najwyższej klasy rozgrywkowej, First Division, ale pierwszym znaczącym trofeum był dopiero Puchar Anglii zdobyty 23 kwietnia 1904 dzięki finałowemu zwycięstwu 1:0 nad Bolton Wanderers. City miało zresztą szansę na zdobycie w tym sezonie podwójnej korony, ale ostatecznie drużyna ukończyła rozgrywki ligowe na drugim miejscu w tabeli.
W kolejnych sezonach klub musiał stawić czoła oskarżeniom o nieprawidłowości finansowe, które ostatecznie doprowadziły do zawieszenia siedemnastu graczy, w tym kapitana, Billy’ego Mereditha, w 1906; Meredith wkrótce odszedł do Manchesteru United. W 1920 pożar na Hyde Road zniszczył główną trybunę, a trzy lata później klub przeniósł się na nowy, specjalnie dlań wybudowany stadion – Maine Road w Moss Side.
W latach 30. Manchester City dwa razy z rzędu docierał do meczów finałowych Pucharu Anglii – w 1933 przegrał z Evertonem, a w 1934 roku wygrał z Portsmouth FC. Trzy lata później triumfował w walce o mistrzostwo Anglii, ale w następnym sezonie spadł z ligi, chociaż strzelił więcej goli niż którakolwiek z pozostałych ekip.
Po drugiej wojnie światowej: 1939–2002.
Dwadzieścia lat później drużyna, dzięki systemowi taktycznemu zwanemu "Revie Plan" („plan Reviego”), dwa razy z rzędu dotarła do finału Pucharu Anglii, pierwszy z nich przegrała (w 1955 z Newcastle United), a wygrała drugi (w 1956 3:1 z Birmingham City; mecz jest znany z powodu występu Berta Trautmanna, który grał w nim, nie wiedząc, iż odniósł poważną kontuzję szyi).
W styczniu 1965, dwa lata po spadku do drugiej dywizji Manchester City ustanowił ponury rekord najmniejszej frekwencji kibiców na własnym stadionie – 8015 widzów. Było to w meczu przeciwko drużynie Swindon Town. W lecie 1965 trenerem klubu został Joe Mercer wraz z Malcolmem Allisonem. W pierwszym sezonie pod wodzą Mercera Manchester City wygrał drugą dywizję, a najważniejszymi piłkarzami klubu byli: Mike Summerbee i Colin Bell. Dwa sezony później, w latach 1967–1968, Manchester City po raz drugi zdobył mistrzostwo Anglii, tytuł zapewniając sobie dzięki zwycięstwu 4:3 nad Newcastle United ostatniego dnia sezonu. Kolejne zdobyte trofea to Puchar Anglii w roku 1969 oraz Puchar Zdobywców Pucharów w roku 1970, uzyskany w Wiedniu po zwycięstwie 2:1 nad Górnikiem Zabrze. W tym samym sezonie zespół zdobył także Puchar Ligi, stając się jednocześnie drugim angielskim klubem, któremu udało się zdobyć puchar krajowy i europejski w tym samym sezonie.
Lata 70. to dalsza walka o laury, zwieńczona dwukrotnie drugim miejscem w lidze, kiedy to zespół dwukrotnie kończył sezon mając stratę jednego punktu do lidera. W 1974 Manchester City udało się awansować do meczu finałowego Pucharu Ligi, który zakończył się jednak porażką 2:1 z Wolverhampton Wanderers. "Szczególnie zapamiętanym" spotkaniem z tego okresu jest ostatni mecz sezonu 1973/1974 przeciwko derbowym rywalom z Manchester United. Potrzebowali oni jedynie jednego zwycięstwa, by pozostać w pierwszej lidze. Denis Law, były gracz United zdobył gola strzałem piętą, pieczętując spadek rywali do drugiej ligi. Zwieńczeniem tego obfitego w sukcesy okresu było zwycięstwo w Pucharze Ligi roku 1976, w którym City pokonało 2:1 Newcastle United.
Kolejne lata to znaczna zniżka formy w porównaniu z sukcesami lat 60. oraz 70. 22 listopada 1978 Manchester City pozyskał Kazimierza Deynę. Malcolm Allison w 1979 po raz drugi objął posadę menedżera, jednak nietrafione transfery, takie jak kupno Steve’a Daleya kosztowały go utratę stanowiska. W klubie zaczęła się intensywna rotacja szkoleniowców – w samych latach 80. było ich ośmiu. W 1981 City dotarło do finału Pucharu Anglii, w którym uległo Tottenhamowi Hotspur 2:3 (było to drugie spotkanie, w pierwszym padł remis 1:1). W latach 1983 i 1987 klub spadł do niższej ligi. Pod wodzą Petera Reida zespół odbudował się w Division One, dwukrotnie kończąc rozgrywki w pierwszej piątce. Była to jednak tylko chwilowa zwyżka, po odejściu Reida zespół ponownie popadł w marazm. City było jednym z założycieli Premier League, jednak w 1992 po raz kolejny spadło do Division One. Po dwóch sezonach spędzonych w tej lidze drużynie przypadł w udziale wątpliwy zaszczyt bycia pierwszym w historii zespołem ze zwycięstwem w europejskim pucharze, który spadł do trzeciej ligi.
Po spadku klub przeszedł gruntowną wewnętrzną reformę pod rządami nowego prezesa, Davida Bernsteina, który m.in. wprowadził znacznie wydajniejszą kontrolę finansową. City awansowało poziom wyżej już w pierwszym sezonie, po dramatycznym meczu z Gillingham. W następnym sezonie zespół znów awansował, jednak Premier League okazało się zbyt mocne dla City, co skończyło się kolejnym spadkiem w 2001. Jako menedżer zatrudniony został Kevin Keegan, prowadząc zespół do szturmu na pierwszą ligę w sezonie 2001/2002, kiedy to klub pobił rekordy liczby zdobytych punktów i strzelonych bramek w jednym sezonie.
Przejście na nowy stadion: 2002–2009.
Sezon 2002/2003 był ostatnim, w którym Manchester rozgrywał mecze na Maine Road. Wygrał wówczas derby Manchesteru 3:1, na co musiał czekać aż 13 lat. City zakwalifikowało się także do Pucharu UEFA, ponieważ zwyciężył w rankingu Fair-Play. Po raz pierwszy od 25 lat Manchester zagrał w europejskich pucharach. W roku 2003 "The Citizens" zaczęli grać na nowym stadionie o nazwie City of Manchester Stadium.
W marcu 2005 Kevin Keegan opuścił klub, a pełniącym obowiązki menedżera został Stuart Pearce, który poprowadził zespół do ośmiu zwycięstw z rzędu, co niemalże pozwoliło zespołowi zakwalifikować się do europejskich pucharów. Pearce został nagrodzony pełnoprawną rolą menedżera. Do listopada 2005 roku City utrzymywało się w pierwszej szóstce. Forma spadła jednak w drugiej połowie sezonu, co poskutkowało 15 pozycją na zakończenie rozgrywek.
W sezonie 2006/2007 City miało problemy ze strzelaniem bramek, zwłaszcza w meczach przed własną publicznością. Dość powiedzieć, że zespół zdobył na swoim boisku jedynie 10 goli, co stanowiło nowy rekord (Sunderland w sezonie 2002/2003 zdobył bramek 14, zaś rekord należał do Woolwich Arsenal, który w sezonie 1912/1913 strzelił 11 goli). W ostatnich dwóch domowych meczach sezonu zawodnicy City nie wykorzystali dwóch rzutów karnych i zakończyli sezon na 14 pozycji. Dopełnieniem tego sezonu było zwolnienie Pearce’a i jego sztabu szkoleniowego.
Następca Pearce’a, Sven-Göran Eriksson, przejął stery w zespole w lipcu 2007, po opuszczeniu stanowiska selekcjonera zespołu narodowego Anglii. City wygrało pierwsze trzy mecze sezonu (w tym także derby przeciwko Manchesterowi United), nie tracąc żadnej bramki. Passę zatrzymał dopiero w czwartym meczu Arsenal. Na własnym stadionie zespół zdołał utrzymać passę dziesięciu zwycięstw z rzędu, rozpoczętą od zwycięstwa nad Derby 5 sierpnia, a zakończoną na porażce 2:0 z Tottenhamem Hotspur 18 grudnia. Po tym wszystkim, pomimo dwukrotnego zwycięstwa nad Manchesterem United, występy w dalszej części sezonu były słabsze niż w pierwszej połowie sezonu. Gdy do końca rozgrywek zostawały dwa spotkania, prezes klubu Thaksin Shinawatra postanowił zwolnić po sezonie Erikssona, co wywarło protesty ze strony fanów. Dwie z największych organizacji kibicowskich mocno skrytykowało Shinawatrę, którego działania, mogły wrogo nastawić kibiców do jego osoby. Pod koniec sezonu, gdy w klubie panował lekki zgiełk, City przegrało ostatni mecz sezonu z Middlesbrough 8:1, mimo to zakwalifikowało się do Pucharu UEFA, poprzez ranking fair play. Eriksson zabrał drużynę na tournée po Tajlandii i Hongkongu, po czym 2 czerwca 2008 został zwolniony ze stanowiska. Dwa dni później jego posadę objął Mark Hughes.
1 września 2008 za kwotę 32,5 miliona funtów do Manchesteru City dołączył Robinho. "The Citizens" ustanowili zarazem rekord transferowy na Wyspach Brytyjskich. W pierwszych kolejkach sezonu drużyna była w czołówce tabeli, seria porażek sprawiła jednak, że pod koniec 2008 klub był tuż nad strefą spadkową. Lepsza forma prezentowana w roku 2009 sprawiła, jednak, że klub zajmował miejsce w środkowej części tabeli. Manchester City dotarł także do ćwierćfinału Pucharu UEFA, jednak przegrał w nim z Hamburger SV. W zimowym okienku transferowym w 2009 klub sprowadził Wayne’a Bridge’a, Shaya Givena, Craiga Bellamy’ego oraz Nigela de Jonga zaś w letnim, przed sezonem 2009/2010 Manchester City wydał ponad 120 milionów funtów na transfery. Klub kupił Garetha Barry’ego, Sylvinho, Roque Santa Cruza, Emmanuela Adebayora, Carlosa Téveza, Joleona Lescotta oraz Kolo Touré. Natomiast z zespołem pożegnali się tacy gracze jak: Richard Dunne, Daniel Sturridge czy Elano.
Okres Roberto Manciniego: 2009–2013.
19 grudnia 2009 zwolniono Marka Hughesa i zatrudniono Roberto Manciniego. City zakończyło sezon na piątym miejscu oraz zakwalifikowało się do Ligi Europejskiej 2010/2011, gdzie dotarli do 1/8 finału. Przed rozpoczęciem rozgrywek 2010/11 The Citizens dokonali wielu transferów. Zespół opuścił Robinho, natomiast do klubu przybyli: Jérôme Boateng, Yaya Touré, David Silva, Aleksandar Kolarov, James Milner oraz Mario Balotelli. W trakcie zimowego okienka transferowego, Roberto Mancini pozyskał najlepszego strzelca Bundesligi – Edina Džeko. 16 kwietnia 2011 drużyna zdobyła Puchar Anglii pokonując w półfinale Manchester United, a w finale – Stoke City. Temu osiągnięciu nadano historyczny wymiar, ponieważ było to pierwsze ważne trofeum zdobyte po ponad 30-letniej przerwie. 10 maja 2011 klub zakwalifikował się po raz pierwszy w swojej historii do Ligi Mistrzów. Z końcem sezonu 2010/11 City zajęło (kosztem Arsenalu) 3. miejsce w tabeli, równając się z Chelsea F.C., która przewagą bramek zakończyła występy na drugiej pozycji.
W kolejnym letnim okienku transferowym uprzedzającym sezon 2011/2012, City pozyskało między innymi: Gaël’a Clichy’iego, Stefana Savicia, Sergio Agüero i Samira Nasriego. Natomiast do Bayernu Monachium odszedł Jérôme Boateng. Ponadto klub opuścili: Jô, Shay Given, Shaun Wright-Phillips, Craig Bellamy oraz Patrick Vieira, który zakończył karierę. Te wzmocnienia zaowocowały zdobyciem tytułu Premier League oraz wywalczeniem Tarczy Wspólnoty przez „The Citizens”. W Lidze Mistrzów Manchester został ulokowany w grupie z Bayernem Monachium, SSC Napoli oraz Villarreal CF. Ostatecznie piłkarze klubu zajęli trzecie miejsce i zakwalifikowali się do rozgrywek Ligi Europejskiej, gdzie odpadli w 1/8 finału, ulegając Sportingowi.
W letnim okienku transferowym 2012/2013 Manchester City pozyskał: Jacka Rodwella, Maicona, Javiego Garcíe, Matije Nastasicia oraz Scotta Sinclaira. Transfery te miały bardziej na celu załatać dziury w klubie niż decydować o jego sile, ponieważ z klubu odeszli: Nigel de Jong, Owen Hargreaves, Emmanuel Adebayor, Adam Johnson oraz Stefan Savić. Ponadto w zimowym okienku transferowym po poważnych sprzeczkach z Roberto Mancinim do A.C. Milanu został sprzedany Mario Balotelli. City osłabiane przez liczne kontuzje czołowych graczy zespołu ostatecznie zajęło drugie miejsce w lidze. W Lidze Mistrzów zostali ulokowani w grupie śmierci (Real Madryt, Borussia Dortmund oraz AFC Ajax). Manchester City ostatecznie zajął ostatnie miejsce w grupie, nie łapiąc się nawet do Ligi Europejskiej. Jeśli chodzi o Puchar Anglii to podopieczni trenera Manciniego zostali pokonani w finale przez spadkowicza Premier League Wigan Athletic 0:1. Ten mecz ostatecznie zadecydował o zwolnieniu Roberto Manciniego z klubu. Jego funkcję tymczasowo objął były asystent Włocha Brian Kidd, który poprowadził zespół w ostatnich dwóch meczach ligi przeciwko Norwich oraz Reading. Mecz przeciwko Norwich zakończył się porażką Obywateli 2:3, zaś spotkanie z Reading podopieczni Anglika wygrali 2:0.
Przyjście Manuela Pellegriniego: 2013–2016.
W czerwcu 2013 do klubu zostali sprowadzeni Fernandinho oraz Jesús Navas za łączną kwotę 66,25 mln euro. W czerwcu ogłoszono również następcę Roberto Manciniego. Menedżerem zespołu został Chilijczyk Manuel Pellegrini. Niespodziewanie na stanowisku asystenta menedżera pozostał Brian Kidd. 10 lipca odbyła się pierwsza oficjalna konferencja prasowa Pellegriniego. Do Juventusu za 9 mln euro został sprzedany Carlos Tévez, do AS Romy za 2 mln euro Maicon, a na zasadzie wolnego transferu odeszli: Kolo Touré oraz Roque Santa Cruz.
14 lipca odbył się pierwszy, oficjalny mecz towarzyski pod wodzą nowego trenera. Manchester City zmierzył się z afrykańskim Supersport United, niestety mecz zakończył się porażką 0:2 dla podopiecznych ternera Pellegriniego. Mecz ten został rozegrany jako pierwsze spotkanie z cyklu „Nelson Mandela Football Invitational”. Trzy dni później, zgodnie z zapowiedziami trenera Manchester City pozyskał kolejnego napastnika. Nowym graczem Obywateli został snajper Sevilli – Álvaro Negredo. Zaledwie dzień później do klubu sprowadzono Stevana Joveticia również za sumę 25 mln euro. Kolejny mecz towarzyski w ramach afrykańskiego tournée Obywatele rozegrali przeciwko AmaZulu FC. Niestety i ten mecz podopieczni Chilijczyka przegrali, tym razem 1:2.
Kolejnym etapem przygotowującym do nowego sezonu był turniej „Premier League Asia Trophy”, w którym oprócz Manchesteru City, wystąpił Tottenham, Sunderland oraz South China. 24 lipca „The Citizens” rozegrali pierwszy mecz właśnie przeciwko chińskiemu zespołowi. Spotkanie zakończyło się wygraną Obywateli 1:0. 27 lipca Manchester City zmierzył się w finale turnieju z Sunderlandem, pokonując „Czarne Koty” 1:0.
Następnym krokiem przygotowującym do rozgrywek Premier League był niemiecki turniej „Audi Cup”, gdzie oprócz zawodników Obywateli brały udział takie kluby jak: Bayern Monachium, A.C. Milan czy São Paulo. 31 lipca odbył się pierwszy półfinał turnieju, w którym Manchester City zmierzył się z A.C. Milanem. Podopieczni trenera Manuela Pellegriniego pokonali zespół prowadzony przez Włocha Massimiliano Allegriego 5:3. Dzień później na Allianz Arenie odbył się finał turnieju, w którym wystąpili zawodnicy „The Citizens” oraz piłkarze Bayernu Monachium. Mecz zakończył się porażką Obywateli 1:2, mimo że do 61 minuty utrzymywał się wynik 1:0, po golu Álvaro Negredo. Ostatecznie Manchester City zakończył turniej na drugim miejscu. 10 sierpnia odbył się ostatni sprawdzian przed pierwszą kolejką angielskiej Premier League. Obywatele rozegrali towarzyski mecz z Arsenalem, w którym ulegli 1:3. 1 września tuż przed zamknięciem okna transferowego Manchester City pozyskał za 5 mln euro Argentyńskiego obrońcę Martína Demichelisa. W Lidze Mistrzów Manchester został ulokowany w grupie „D”, gdzie znajdowały się takie zespoły jak: Bayern Monachium, CSKA Moskwa i Viktoria Pilzno. „The Citizens” wygraną 3:2 z Bayernem Monachium zakończyli eliminacje fazy grupowej na drugim miejscu i tym samym po raz pierwszy w historii klubu awansowali do 1/8 finału Champions League. Tam ulegli w dwumeczu 1:4 Barcelonie.
2 marca 2014 Manchester City wygrał Capital One Cup pokonując w finale na Wembley 3:1 Sunderland. Tym samym Obywatele zdobyli swoje pierwsze trofeum pod wodzą Manuela Pellegriniego. 11 maja 2014 roku piłkarze „The Citizens” zdobyli czwarte w historii mistrzostwo Anglii, pokonując w ostatniej kolejce sezonu 2:0 West Ham United. Obywatele zdobyli 86 punktów i strzelili 102 bramki. W maju 2014 UEFA ukarała City z powodu naruszenia zasad Finansowego Fair Play; dodatkowo klub został zmuszony do zapłacenia 60 mln euro oraz ograniczenia liczby zawodników z 25 do 21, występujących w Lidze Mistrzów przez kolejne dwa sezony.
W czerwcu 2014 klub pozyskał dwóch nowych zawodników. Do zespołu dołączył pozyskany na zasadzie wolnego transferu Bacary Sagna oraz kupiony za 12 milionów funtów brazylijski pomocnik Fernando. Kilka tygodni później nowym piłkarzem klubu został Willy Caballero. Wraz z początkiem sierpnia ogłoszono, że na półroczne wypożyczenie przyjdzie Frank Lampard, gdyż jego nowy klub New York City występy w MLS zaczynało dopiero od lutego. Kilka dni później
„Obywatele” zakontraktowali Eliaquima Mangale. Francuski stoper kosztował „The Citizens” 50,5 mln euro (30,5 miliona otrzymał klub zawodnika, zaś pozostałe 20 City przelało na konta prywatnych udziałowców). Manuel Pellegrini o Mangale zabiegał już w tamtym roku, lecz FC Porto nie zgodziło się na transfer piłkarza. Przed rozpoczęciem sezonu decyzją trenera sprzedani zostali Javi García i Jack Rodwell, a na zasadzie wolnego transferu zespół opuścili Costel Pantilimon, Joleon Lescott oraz Gareth Barry.
W styczniu 2015 z powodu kontuzji kluczowych napastników Manuel Pellegrini zmuszony był do zakupu snajpera. Wybór Chilijczyka padł na Wilfrieda Bony’ego, Iworyjczyk podpisał 4,5-letni kontrakt, a kwota całej transakcji zamknęła się w granicach 25 milionów funtów. Ostatecznie Manchester City zakończył sezon na drugim miejscu z ośmiopunktową stratą do lidera Chelsea.
Po słabym sezonie wiele mówiło się o zwolnieniu dotychczasowego menedżera Manuela Pellegriniego, jednak ostatecznie zarząd pozostawił Chilijczyka na stanowisku. Pierwszym poważnym wzmocnieniem „The Citizens” był sprowadzony z Liverpoolu 20-leni skrzydłowy Raheem Sterling, który kosztował 62 mln euro.
Manchester City zajął po raz pierwszy w historii pierwsze miejsce w grupie Champions League wyprzedzając włoski Juventus w sezonie 2015/16.
W fazie pucharowej City pokonało Dynamo Kijów (3:1) oraz Paris Saint-Germain F.C. (3:2). W półfinale ulegli jednak w dwumeczu z Realem Madryt remisując na Eithad Stadium 0:0 i przegrywając na Estadio Santiago Bernabéu 0:1.
W Premier League „Obywatele” zajęli czwarte miejsce, za Leicester, Arsenalem i Tottenhamem.
Okres Pepa Guardioli.
1 lutego 2016 Manchester City poinformował, że nowym trenerem będzie Pep Guardiola, który podpisał trzyletni kontrakt.
Sezon 2016/2017.
Po przejęciu sterów przez hiszpańskiego trenera dokonano wiele transferów. Sprowadzono Claudio Bravo z FC Barcelony, Johna Stones’a z Evertonu, İlkaya Gündoğana z Borussii Dortmund, Leroya Sané z FC Schalke 04, Nolito z Celty Vigo i Oleksandra Zinczenko, którego później wypożyczono do PSV Eindhoven. Wypożyczono także Joe Harta, Eliaquima Mangale, Samira Nasriego oraz Wilfrieda Bony’ego.
W Lidze Mistrzów wylosowano City w grupie z FC Barceloną, Borussią Mönchengladbach i Celtic F.C.
"The Citizens" rozpoczęli bardzo dobrze, do 10 kolejki Premier League byli na pierwszym miejscu, jednak po remisie z Middlesbrough F.C. 1-1 spadli na 3 miejsce.
1 stycznia do ekipy Manchesteru City dołączył Brazylijczyk Gabriel Jesus.
Fazę grupową City zakończyło na drugim miejscu, za FC Barceloną. Jednak w 1/8 finału od zespołu Guardioli lepsi okazali się gracze AS Monaco (pierwszy mecz wygrany 5:3, lecz w Monako porażka 1:3).
„Obywatele” przegrali także potyczkę w półfinale Pucharu Anglii lepszy okazał się Arsenal F.C.
Ostatecznie City zakończyło sezon na 3. miejscu w Premier League, z 15 punktami straty do pierwszej Chelsea F.C. i 8 punktami do drugiego Tottenhamu.
Sezon 2017/2018.
W letnim okienku City pozyskało Bernardo Silvę oraz Benjamina Mendy z AS Monaco, Edersona Moraesa z SL Benfica Lisbony, Kyle Walkera z Tottenhamu i Douglasa Luiza.
Po wygaśnięciu kontraktów Manchester City opuścili Jesús Navas, Bacary Sagna, Willy Caballero, który przeszedł do Chelsea, Gaël Clichy, który przeszedł do Medipolu Basaksehir i Pablo Zabaleta do West Hamu. W International Champions Cup "Obywatele" mierzyli się z Manchesterem United (porażka 0:2), Realem Madryt (zwycięstwo 4:1) i Tottenhamem (zwycięstwo 3:0).
12 sierpnia City rozegrało pierwszy mecz Premier League, w którym wygrali 2:0 z ekipą Brighton. W następnej kolejce przyszło im mierzyć się z Evertonem u siebie. Ten mecz zakończył się remisem 1:1. Następnie przez 18 kolejek ekipa Guardioli zwyciężała każdy mecz w lidze będąc jednocześnie niepokonanym w bieżącym sezonie. Gracze City rozegrali udane spotkania z Liverpoolem F.C.(zwycięstwo 5:0), Chelsea F.C. (zwycięstwo 1:0), Arsenalem F.C. (zwycięstwo 3:1), Manchesterem United (zwycięstwo 2:1) oraz Tottenhamem (zwycięstwo 4:1). Znakomitą passę przerwał mecz z Crystal Palace F.C., gdzie padł bezbramkowy remis. Tak rewelacyjna forma w lidze pozwoliła City po 22 kolejkach mieć przewagę 15 punktów nad drugim United.
Nie gorzej szło im w Lidze Mistrzów, gdzie w swojej grupie z Szachtarem Donieck, SSC Napoli i Feyenoordem zajęli pierwsze miejsce z pięcioma zwycięstwami i jedną porażką.
23 stycznia City wygrywając z Bristol City 3:2 (5:3 w dwumeczu) awansowało do finału Pucharu Ligi Angielskiej, gdzie przyszło im się mierzyć z Arsenalem.
W zimowym okienku transferowym City aktywowało klauzulę Aymerica Laporte, który stał się najdroższym zawodnikiem "The Citizens" w historii. Klub z Manchesteru zapłacił za francuskiego stopera 65 mln euro. W ostatnim dniu okienka transferowego do Evertonu wypożyczono Eliaquima Mangale.
25 lutego gracze "The Citizens" wygrali w finale Pucharu Ligi Angielskiej pokonując na Wembley Arsenal 3:0 po bramkach Sergio Agüero, Vincenta Kompany’ego oraz Davida Silvy.
Faza pucharowa Ligi Mistrzów dla "Obywateli" rozpoczęła się starciem z FC Basel. Drużyna City pokonała zespół ze Szwajcarii 5:2 w dwumeczu i awansowała do ćwierćfinału, gdzie przyszło im się zmierzyć z Liverpoolem. Pierwszy mecz na Anfield wygrali gospodarze aż 3:0. Ekipa Guardiolii nie zdołała odrobić strat i na Etihad Stadium drużyna "The Reds" wygrała 1:2.
15 kwietnia 2018 po przegranym meczu Manchesteru United 0:1 z West Bromwich Albion Manchester City oficjalnie zdobył mistrzostwo Premier League. W ostatnim meczu ligi angielskiej 13 maja, "The Citizens" wygrali 1:0 z Southampton F.C. po golu Gabriela Jesusa. Ostatecznie sezon zakończyli zdobywając 100 punktów ze 32 zwycięstwami, 4 remisami i 2 przegranymi. 2 dni po zwycięstwie kontrakt z City przedłużył Ederson, a następnie trener Pep Guardiola.
Sezon 2018/2019.
Klub po wygaśnięciu kontraktu opuścił Yaya Touré. Pierwszym wzmocnieniem "The Citizens" został algierski skrzydłowy Riyad Mahrez. Z wypożyczeń wrócili Douglas Luiz, Joe Hart, Aleix García i Jason Denayer, którego później wykupił Olympique Lyon. Sprzedano Angusa Gunna oraz Pablo Maffeo. W International Champions Cup gracze City mierzyli się z Borussią Dortmund (porażka 0:1), Liverpoolem (porażka 1:2) i Bayernem Monachium (zwycięstwo 3:2). 5 sierpnia w meczu o Tarcze Wspólnoty Manchester City pokonał Chelsea F.C. 2:0 po dwóch bramkach Sergio Agüero.
W inauguracyjnym spotkaniu Premier League "The Citizens" mierzyli się z Arsenalem. Mecz zakończył się zwycięstwem mistrzów Anglii 2:0 w którym po golach Raheema Sterlinga i Bernardo Silvy. W następnym spotkaniu Manchester City mierzył się z ekipą Huddersfield. Grający u siebie "Obywatele" zwyciężyli 6:1. Pierwsza strata punktów nastąpiła w meczu z Wolverhampton. Piłkarze Guardioli nie zdołali pokonać gospodarzy i w rezultacie padł remis 1:1.
W Lidze Mistrzów Manchester City został rozlosowany w grupie F wraz z Olympique Lyon, Szachtarem Donieck i TSG 1899 Hoffenheim. Pierwszy mecz przyniósł rozczarowanie dla kibiców City, gdyż Olympique Lyon pokonał "The Citizens" na Eithad Stadium 2:1. Jak się potem okazało to była jedyna porażka City w fazie grupowej, gdyż potem klub z Manchesteru wygrał dwa razy Hoffenheim 2:1 na wyjeździe i 2:1 u siebie, pokonał Szachtar dwukrotnie 3:0 i 6:0 oraz zremisował z Lyonem 1:1. Manchester City z pięciopunktową przewagą nad drugim Lyonem wygrał swoją grupę z 13 punktami.
W 8. kolejce Premier League po raz drugi w sezonie "Obywatele" stracili punkty. W meczu z Liverpoolem padł remis 0:0. W meczu derbowym z Manchesterem United, który rozgrywał się 11 listopada "The Citizens" pokonali na swoim stadionie "Czerwone Diabły" 3:1 po bramkach Davida Silvy, Sergio Agüero i İlkaya Gündoğana. Pierwsza porażka w lidze nastąpiła w 16. kolejce w meczu z Chelsea. W Londynie padł wynik 2:0 dla graczy Maurizio Sarriego. Tym samym City spadło w tabeli na drugie miejsce. Po meczu z Chelsea, City traciło do liderującego Liverpoolu punkt. Jednak po dwóch z rzędu porażkach w 18. i 19. kolejce z Crystal Palace (2:3) i Leicester City (1:2) Manchester znajdował się na 3. miejscu, punkt za Tottenhamem i 7 punktów za Liverpoolem.
Manchester City pokonując Burton w meczu Pucharu Ligi Angielskiej awansował do finału gdzie przyszło im się mierzyć z Chelsea. Mecz zakończył się 0:0. Ostatecznie dopiero po rzutach karnych Manchester City pokonał Chelsea i po raz drugi z rzędu odniósł zwycięstwo w Pucharze Ligi Angielskiej.
3 stycznia kluczowy mecz w walce o mistrzostwo Anglii, Manchester City u siebie podejmował Liverpool. Porażka dla City oznaczałaby 10-punktową stratę do "The Reds" i wyłączenie się z walki o mistrza kraju. Mecz jednak zakończył się zwycięstwem "The Citizens" 2:1 po bramach Sergio Agüero i Leroya Sané. "Obywatele" zmniejszyli swoją stratę do 4 punktów. Na przełomie stycznia i lutego Liverpool zremisował z Leicester City i West Hamem, jednak Manchester przegrał 1:2 z Newcastle United. Różnica między oba zespołami po 25. kolejce wynosiła 3 punkty.
W 27. rundzie Premier League Liverpool zremisował swój mecz z Manchesterem United 0:0 i strata City zmniejszyła się do jednego punktu. W 1/8 finału Ligi Mistrzów Manchester City mierzył się z FC Schalke 04; pierwszy mecz zakończył się wyjazdowym zwycięstwem ekipy Guardioli 2:3. Mecz u siebie City wygrało 7:0.
Manchester City wrócił na fotel lidera Premier League po remisie Liverpoolu z Evertonem mając punkt przewagi po 29. kolejce. Przygoda w Lidze Mistrzów Manchesteru zakończyła się w ćwierćfinale, gdzie ulegli drużynie Tottenhamu (przegrana 0:1 na wyjeździe i zwycięstwo 4:3 u siebie). Od porażki z Newcastle "Obywatele" wygrali 14 razy z rzędu w lidze dzięki czemu 12 maja 2019 po zwycięstwie z Brighton &amp; Hove Albion 4:1 Manchester City zdobył mistrzostwo Anglii po raz 6. w historii wyprzedzając Liverpool o zaledwie punkt. W tym sezonie Premier League "Obywatele" przegrali 4 spotkania zremisowali dwukrotnie i 32 razy zwyciężyli.
18 maja Manchester City wygrał w finale Pucharu Anglii pokonując Watford aż 6:0, stając się pierwszym zespołem w Anglii, która wygrała wszystkie krajowe trofea w jednym sezonie. Dzień po wygranej Vincent Kompany ogłosił, że odchodzi z Manchesteru City, kapitan "The Citizens" spędził na Etihad 11 lat, występując w 360 spotkaniach strzelając 20 goli i 11 razy asystując.
Sezon 2019/2020.
Pierwszym ruchem City w letnim oknie transferowym było sprowadzenie pomocnika Atletico Madryt Rodriego, aktywując klauzulę wykupu "The Citizens" zapłacili za Hiszpana 70 milionów euro. Do klubu dołączył również sprzedany rok wcześniej do PSV Eindhoven hiszpański obrońca Angeliño. 4 sierpnia "The Citizens" pokonali Liverpool F.C. w meczu o Tarczę Wspólnoty po rzutach karnych 5:4 (w regulaminowym czasie gry padł wynik 1:1). 7 sierpnia Manchester City potwierdził kupno João Cancelo z Juventusu, natomiast do włoskiego klubu odszedł Danilo. Zostali sprzedani także Douglas Luiz, Fabian Delph i Manu García. Po wygaśnięciu kontraktu zespół opuścił Eliaquim Mangala, ale przede wszystkim kapitan "The Citizens" Vincent Kompany.
W inaugurującym spotkaniu Premier League zespół Guardioli wygrał na wyjeździe z West Hamem United 5:0 po 3 bramkach Raheema Sterlinga, bramce Gabriela Jesusa i Sergio Agüero. W Lidze Mistrzów City trafiło do grupy C wraz z Atalantą, Szachtarem Donieck i Dinamo Zagrzeb. W meczu drugiej kolejki angielskiej ekstraklasy padł remis z Tottenhamem 2:2. Kolejne dwa spotkania zespół Guardioli dwukrotnie wygrał. Pierwsza porażka nastąpiła w późniejszym spotkaniu z Norwich City (2:3). Forma drużyny z Manchesteru nie była tak dobra jak w poprzednim sezonie, City nie potrafiło wygrać więcej niż 4 mecze z rzędu w lidze. Po porażce z Norwich "The Citizens" wygrali 2 kolejne mecze, w tym efektowne zwycięstwo z Watfordem 8:0, ale i pokonanie Evertonu 1:3. Po tych spotkaniach przyszła druga porażka w lidze, tym razem z Wolves 0:2. Po tej przegranej City wygrało 3 mecze; 0:2 z Crystal Palace, 3:0 z Aston Villą i 2:1 z Southampton. Passę zwycięstw przerwał liderujący w tabeli Liverpool. Podopieczni Jürgena Kloppa okazali się zdecydowanie lepsi i ograli "The Citiznes" 3:1. Po tym spotkaniu Cit spadło na 4 miejsce w tabeli. Forma piłkarzy Guardioli nie była dobra, mimo że w kolejnym meczu Obywatele odnieśli zwycięstwo z Chelsea (2-1) to potem zremisowali z Newcastle United 2:2. Następnie pokonali Burnley 1-4, jednak w derbach Manchesteru lepsi okazali się rywale z Old Trafford, którzy ograli City 1-2. Strata do Liverpoolu po 16 kolejkach wynosiła już 14 punktów i 6 do drugiego Leicester.
Zdecydowanie lepiej szło w Champions League, gdzie zajęli 1. miejsce w grupie tracąc punkty tylko dwa razy w meczach z Atalantą (1:1) i Szachtarem (1:1). Po porażce w derbach City pokonało Arsenal 0:3 i Leicester 3:1. Serię zwycięstw zakończyła się tym razem na dwóch bo drugi raz w sezonie zawodników Guardioli pokonało Wolves; tym razem 3:2. Po tym meczu Obywatele byli niepokonani przez 5 spotkań, 4 wygrali i w jednym padł remis. Wydawało się, że forma z zeszłego sezonu wraca jednak w meczu z Tottenhamem Manchester przegrał 2:0.
W 1/8 finału Ligi Mistrzów Manchester City trafił na Real Madryt i w pierwszym meczu na Estadio Santiago Bernabéu gospodarze ulegli City 1:2. W Pucharze Ligi Angielskiej "The Citizens" pokonywali kolejno Preston 3:0, Southampton 3:1, Oxford United 3:1, w półfinale Manchester United 3:2 w dwumeczu aż w końcu w finale City pokonało Aston Villę 2:1 zdobywając ten puchar trzeci raz z rzędu. Po przegranej z Tottenhamem Obywatele wygrali 3 mecze z rzędu i w swoim ostatnim meczu przed pandemią koronawirusa znów przegrali w derbach Manchesteru, tym razem Czerwone Diabły pokonali City 2:0.
22 czerwca Manchester City wygrał pierwszy mecz po pandemii z Burnley 5:0. Drugi mecz przyniósł porażkę z Chelsea 2:1, dzięki czemu Liverpool był już pewny mistrzostwa 7 kolejek przed końcem rozgrywek. W rozgrywkach FA Cup "The Citizens" dotarli do półfinału w którym lepszy okazał się Arsenal, który wygrał 2:0. W następnym spotkaniu ligowym "The Citizens" rozgromili nowych mistrzów Anglii aż 4:0. Po pokonaniu "The Reds" Obywatele ulegli w starciu z Southampton 1:0. Była to ostatnia porażka ligowa, gdyż ostatnie 5 meczów ligowych zespół Guardioli wygrał. Ostatecznie Manchester zajął drugie miejsce w lidze gromadząc 81 punktów ze stratą 18 punktów do zwycięskiego Liverpoolu.
W rewanżu 1/8 finału Ligi Mistrzów zawodnicy "The Citizens" pokonali ponownie Real Madryt 2:1. W ćwierćfinale drużyna z Manchesteru uległa ekipie Olympique’u Lyon 1:3.
Sezon 2020/2021.
Pierwszym transferem w letnim okienku było pozyskanie Ferrana Torresa z Valencii. 5 sierpnia ogłoszono, że Nathan Aké dołączy do zespołu "The Citizens". Oprócz Holendra, formację obronna wzmocnił jeszcze Rúben Dias z Benfiki Lizbona. W odwrotnym kierunku powędrował natomiast Nicolas Otamendi. Wcześniej zespół opuścił Leroy Sané, którego pozyskał Bayern Monachium.
W sezonie 2020/21 Manchester City pierwszy raz w swojej historii zagrał w finale Ligi Mistrzów. Mecz przegrał, ulegając Londyńskiej Chelsea 1:0.
Sezon 2021/22
W decydującym meczu sezonu, Obywatele podejmowali piłkarzy Aston Villi. Po 69 minutach piłkarze Manchesteru City przegrywali 0-2, oddalając się od 8. mistrzostwa Anglii. Losy spotkania odwrócił vice-kapitan, Gundogan, który strzelił 2 gole, po wejściu na boisko. Jego zmiana zagwarantowała gospodarzom zwycięstwo 3-2, a w rezultacie zdobycie Mistrzostwa Anglii. 
Symbole klubowe.
Barwy.
Barwy Citizens to błękit i biel. Tradycyjne stroje wyjazdowe były albo kasztanowe, albo (od lat 60.) czerwono-czarne, w ostatnich latach jednak w użyciu są także inne kolory. W sezonie 2004/2005 zespół nosił białe koszulki, fioletowe spodenki i białe getry, zaś w następnym stroje wyjazdowe były już w całości granatowe. Natomiast w sezonie 2006/2007 stroje były czarne z szarym paskiem. W starciach na wyjeździe z zespołami z Premiership, których stroje podstawowe były ciemnoniebieskie, City najczęściej występowało w trzecim komplecie, na który składały się żółta koszulka oraz czarne spodenki i getry. W jednym z programów meczowych próbowano usprawiedliwiać ten wybór, tłumacząc, że żółty kolor nawiązuje do barw strojów z lat 50. i 60. W rzeczywistości jednak kolor ten był bursztynowy z kasztanowym paskiem i używano go bardzo rzadko.
Od sezonu 2007/2008 białe paski pojawiły się zarówno na koszulkach wyjazdowych (fioletowe z białymi paskami), jak i domowych (błękitne z białymi paskami). Do dyspozycji zespół ma też trzeci zestaw – białe koszulki z poprzecznym błękitnym paskiem, błękitne spodenki i białe getry.
Nie jest jasne dlaczego klub gra w takim zestawie kolorów, są jednak dowody, że błękit jest kolorem Manchesteru co najmniej od 1892 roku. Według jednej z plotek przywiązanie do tego koloru jest łączone z ruchem wolnomularskim. Według broszury zatytułowanej "Famous Football Clubs – Manchester City", opublikowanej w 1940 roku zespół pierwotnie, jeszcze jako West Gorton (St. Marks) nosił szkarłat i czerń. Według relacji datowanych na rok 1884 zawodnicy nosili czarne koszulki z białym krzyżem, podkreślające chrześcijańskie korzenie klubu. Pomysł na czerwono-czarne stroje wyjazdowe wyszedł od ówczesnego asystenta menedżera Malcolma Allisona, który twierdził, że użycie barw A.C. Milan natchnie zespół do zwycięstw.
Herb.
Obecny herb został ustanowiony jako oficjalny w 1997 roku, ponieważ wcześniejszy emblemat nie mógł zostać zarejestrowany jako znak towarowy. Jest on wzorowany na herbie miasta Manchester i składa się z tarczy na tle złotego orła. Na tarczy widnieje statek, reprezentujący Kanał Manchesterski oraz, w dolnej części, trzy ukośne linie, symbolizujące trzy rzeki, które płyną przez miasto. Na dole herbu widnieje dewiza z łacińską sentencją "Superbia in Praelia" („dumni w walce”). Nad orłem znajdują się trzy gwiazdy, będące motywem czysto dekoracyjnym.
W przeszłości City miało dwa inne herby. Pierwszy, zaprezentowany w 1970 roku, bazował na wzorze używanym w oficjalnych korespondencjach klubu od późnych lat 60. Herb ten był okrągły, na obwodzie znajdowała się nazwa klubu, w środku zaś tarcza, identyczna z tą używaną współcześnie. Emblemat ten został zastąpiony w roku 1972 w wersję, w której górną część tarczy zastąpiono czerwoną różą z Lancashire. W wypadku występów w finałach ważnych imprez klub nie używa oficjalnego loga zespołu, zastępując je herbem miasta, co ma podkreślić dumę z reprezentowania Manchesteru. Ta tradycja pochodzi z czasów, gdy na koszulkach nie było herbu, jednak przetrwała do czasów współczesnych.
Stadion.
Obecnym stadionem zespołu jest Etihad Stadium, nowoczesny 48-tysięcznik, usytuowany we wschodnim Manchesterze. Jest on własnością miasta, na stałe wynajmowaną przez City. Zespół przeniósł się na ten obiekt po zakończeniu sezonu 2002/2003, opuszczając Maine Road. Wcześniej stadion nazywał się City of Manchester Stadium, jednak w lipcu 2011 nazwa stadionu została sprzedana sponsorowi Obywateli, emirackim liniom lotniczym Etihad Airways.
Przed przeprowadzką City zainwestowało w obiekt około 35 milionów funtów, dzięki czemu obniżono płytę boiska pod poziom gruntu, dodano nowy rząd siedzeń oraz wybudowano trybunę północną. Meczem inauguracyjnym było spotkanie z FC Barceloną, zakończone zwycięstwem 2:1. Pierwszym strzelcem gola na nowym obiekcie był Nicolas Anelka.
W przeszłości Manchester City występował na wielu innych boiskach. W latach 1880–1887, po występach na pięciu różnych obiektach klub w końcu osiadł na Hyde Road, gdzie grał przez 36 lat. Po pożarze, który zniszczył główną trybunę w roku 1920 zaczęto rozglądać się za nowym stadionem. W 1923 klub przeniósł się na Maine Road, nazywanym przez projektantów „Wembley Północy”. Stadion ten mógł pomieścić 84 tysięcy ludzi i był świadkiem najwyższej frekwencji w historii meczów drużyn klubowych w Anglii, kiedy to 84 569 kibiców oglądało zwycięstwo ze Stoke City w ramach Pucharu Anglii. Maine Road było kilkukrotnie rozbudowywane w ciągu 80 lat, jednak w 1995 jego pojemność została ograniczona do 32 tysięcy co zmusiło zespół do przeprowadzki na City of Manchester Stadium. Pojemność nowego stadionu to 47 726 co plasuje obiekt na piątym miejscy w Premier League.
Kibice.
Manchester City posiada wielu oddanych fanów. Od czasu przeprowadzki na City of Manchester Stadium, średnia frekwencja na meczach plasowała się w pierwszej szóstce w kraju. W sezonie 2006/2007 średnia nieznacznie spadła, na każdy mecz przychodziło około 40 tysięcy kibiców. Nawet w późnych latach 90., kiedy to klub dwukrotnie w ciągu trzech lat relegowano do niższej klasy rozgrywkowej, udało się osiągnąć średnią na poziomie 30 tysięcy kibiców. Warto zauważyć, że w League One (wówczas Divison One) średnia wynosiła niecałe 8 tysięcy. Badanie zlecone przez zespół wykazały, że klub może poszczycić się bazą fanów wynoszącą 886 tysięcy osób w Wielkiej Brytanii oraz ponad 2 milionami osób na całym świecie.
Manchester City posiada wiele fan clubów, z czego trzy są oficjalne: Official Supporters Club, Centenary Supporters Association oraz International Supporters Club. Publikowanych jest kilka fanowskich magazynów, takich jak najstarszy – "King of the Kippax", czy też "City till I Cry".
Znani kibice City to na przykład bracia Liam i Noel Gallagher z pochodzącego z Manchesteru zespołu rockowego Oasis. 27 i 28 kwietnia 1996 roku zespół zagrał na Main Road koncert, zapis którego ukazał się na wideo ...There And Then później tego samego roku.
Hymnem fanów jest „Blue Moon”, który pomimo melancholijnego nastroju jest skomponowany z zapałem godnym heroicznego hymnu. Kibice City uważają, że nieprzewidywalność jest wrodzoną cechą zespołu. Zgodnie z tą zasadą wszelkie niespodziewane rezultaty i osiągnięcia są określane jako „typowe dla City”. Jako przykłady podawane są takie wydarzenia, jak na przykład bycie pierwszymi obrońcami tytułu relegowanymi do niższej ligi (w 1938) czy zdobycie i stracenie ponad 100 bramek w jednym sezonie (1957/1958) jako pierwszy zespół w historii. City to także jedyny zespół, który pokonał Chelsea w sezonie 2004/2005. Dalej w tym samym sezonie Oldham Athletic, zespół grający dwie klasy rozrywkowe niżej wyeliminował Manchester z Pucharu Anglii, co także określono jako „typowe dla City”.
Największym rywalem City jest derbowy rywal, Manchester United. Mecze pomiędzy tymi zespołami nazywane są Derbami Manchesteru. W odróżnieniu od innych wielkich rywali z tych samych miast, jak to ma miejsce w Glasgow czy Sewilli, rywalizacja między City a United nie bierze się z różnic religijnych. Przed II wojną światową, kiedy wyjazdy na mecze wyjazdowe były rzadkością, wielu kibiców uczęszczało na mecze obydwu drużyn. Praktyka ta trwała w latach 60., lecz później, gdy koszty transportu malały, a bilety drożały, kibicowanie dwóm zespołom stało się rzadkością.
Według popularnego stereotypu kibic City pochodzi z samego miasta, kiedy to zwolennik United wywodzi się z jego okolic. w 2002 roku badania przeprowadzone przez Manchester Metropolitan University wykazały, że City ma proporcjonalnie więcej kibiców mieszkających w mieście niż rywal. City ma także zdecydowanie więcej fanów w południowych i wschodnich częściach miasta, podczas gdy fani United wywodzą się głównie z części północnej i zachodniej.
W późnych latach 80. fani zaczęli przynosić na mecze różne nadmuchiwane przedmioty, przede wszystkim wielkie banany. Początków tego zjawiska można upatrywać się w meczu przeciwko West Bromwich Albion, kiedy to fani nawołujący do wprowadzenia na boisko Imre Varadiego przekręcili jego nazwisko na „Imre Banana”. Trybuny zapełnione fanami wymachującymi nadmuchiwanymi zabawkami stały się częstym widokiem w sezonie 1988/1989, kiedy to moda przeniosła się na inne zespoły (dmuchaną rybę upodobali sobie fani Grimsby Town). Fenomen ten osiągnął punkt kulminacyjny podczas meczu przeciwko Stoke City 26 grudnia 1988, zapowiadany w fanowskich magazynach jako bal przebierańców. Tradycja odrodziła się w sezonie 2006/2007, kiedy to występy City w Pucharze Anglii przyciągały na trybuny tysiące kibiców z żółtymi i niebieskimi dmuchanymi balonami w dłoniach.
W sierpniu 2006 roku klub został pierwszą drużyną w Premier League, która wprowadziła politykę „gay-friendly”, dotyczącą zarówno piłkarzy, jak i kibiców.
Oficjalnymi maskotkami zespołu są kosmici „Moonchester” i „Moonbeam”, ich imiona stworzono na podstawie tytułu hymnu kibiców – piosenki „Blue Moon”.
Kibice Manhesteru City zostali przez BFFA (British Football Fans Association) uznani najlojalniejszymi kibicami w Premier League, zaraz za nimi znaleźli się sympatycy Liverpoolu i Portsmouth.
Sponsorzy.
Obecnie głównym sponsorem są linie lotnicze Etihad Airways, której logo widnieje na koszulkach graczy "The Citizens" od 2009 roku. Innymi oficjalnymi sponsorami Manchesteru City jest firma odzieżowa Puma, japoński producent samochodów Nissan, producent opon Nexen Tire, grupa telekomunikacyjna Ettisalat, firma bukmacherska Marathonbet, a także SAP.
Własność.
Spółką nadrzędną dla Manchester City F.C. jest prywatna spółka kapitałowa Manchester City Limited. Klub wyemitował około 54 miliony akcji. Latem 2007 roku główni udziałowcy zgodzili się odsprzedać swoje udziały spółce UK Sports Investments Limited (UKSIL), kontrolowanej przez byłego premiera Tajlandii Thaksina Shinawatrę. Po przejęciu UKSIL złożył ofertę wykupu akcji od pozostałych, mniejszych udziałowców.
Przed przejęciem, klub był notowany od 1995 roku na niezależnej giełdzie papierów wartościowych PLUS (dawne OFEX). 6 lipca 2007, po przejęciu ponad 75% akcji Thaksin wycofał klub z PLUSa i zarejestrował jako prywatną firmę. Do sierpnia UKSIL przejął ponad 90% akcji i użył prawa do „wyciśnięcia” pozostałych 10%. Thaksin Shinawatra jest prezesem klubu, podczas gdy Garry Cook obecnie jest jego zastępcą. Przed Cookiem urząd ten piastował John Wardle, jednak w lipcu 2008 zrezygnował z pełnienia tej funkcji. Dwójka dzieci Shinawatry: Pintongta i Panthongtae zasiada w zarządzie.
Zaraz po przejęciu klubu Tajlandczyk rozpoczął działania na rynku transferowym, wydając ponad 30 milionów funtów, kiedy to w poprzednich kilku sezonach wydatki transferowe City były jednymi z najniższych w lidze. Shinawatra zawiązał także związki partnerskie z klubami z Chin (Shanghai Shenhua), RPA (Thanda Royahaksinl Zulu), Rosji (FK Moskwa), Szwajcarii (Grasshoppers), Tajlandii (Chonburi) i Australii (Perth Glory).
1 września 2008 roku, grupa Abu Dhabi United Group Investment and Development Limited przejęła Manchester City (większościowym udziałowcem został szejk Mansour bin Zayed). Transakcja o wartości 200 milionów funtów, została potwierdzona 1 września w godzinach porannych. W czasie napiętego ostatniego dnia okna transferowego City złożyło wartą 30 milionów funtów ofertę za Dymitara Berbatowa, który jednak zdecydował się przejść do Manchesteru United. Na minuty przed zamknięciem letniego okna transferowego na City of Manchester Stadium trafił za 32,5 miliona funtów Robinho, który stał się najdroższym transferem w historii brytyjskiego futbolu. Władze City złożyły też ofertę za Ruuda van Nistelrooya, która jednak została odrzucona.
Prezes Manchesteru City Chaldun al-Mubarak jest właścicielem City Football Group, która posiada 80% udziałów w dwóch klubach piłkarskich: australijskim Melbourne City oraz amerykańskim New York City. Ponadto spółka posiada mniejszość udziałów w japońskim klubie Yokohama Marinos.
Obecny skład.
"Stan na 5 lutego 2023."
Zastrzeżone numery.
Od roku 2003 w składzie Manchesteru City nie ma numeru 23. Jest on zastrzeżony aby uczcić pamięć Marca-Viviena Foé. Gracz ten został wypożyczony z Olympique Lyon do City i zmarł w czasie meczu reprezentacji Kamerunu w ramach Pucharu Konfederacji w 2003 roku.
Hala Sław.
Lista ta przedstawia piłkarzy umieszczonych w Hali Sław Manchesteru City. Ułożona chronologicznie według debiutu w drużynie:
Lista trenerów.
Pełna lista trenerów klubu od założenia klubu.

</doc>
<doc id="132272" url="https://pl.wikipedia.org/wiki?curid=132272" title="Middlesbrough F.C.">
Middlesbrough F.C.

Middlesbrough Football Club (wym. ) – angielski klub piłkarski znany również pod pseudonimem Boro, założony w Middlesbrough w 1876 roku. Od 1995 roku gra na obecnym obiekcie, Riverside Stadium. Poprzednim domem piłkarzy był Ayresome Park, gdzie grali prawie przez 92 lata, od 1903 do 1995.
Klub był jednym z założycieli Premier League, która została powołana w 1992 roku. Głównymi rywalami są Sunderland i Newcastle United. Tradycyjnymi barwami klubu są czerwony i biały.
Middlesbrough w 2004 roku wygrało Puchar Ligi, jest to jego pierwsze i jedyne główne trofeum jakie posiada klub. Najwyższym osiągnięciem było dotarcie w 2006 roku do Finał Pucharu UEFA, w którym to zmierzyli się z hiszpańskim zespołem Sevilla FC, ulegając mu 0:4. 24 maja 2009 r. Middlesbrough spadło do Championship, nie podtrzymując serii 11-sezonów w Premier League. Od sezonu 1997/98 do 2008/09 zespół nieprzerwanie grał bowiem w Premiership, po czym spadł do Championship. W 2016 Middlesbrough powróciło do najwyższej klasy rozgrywkowej.
Steve McClaren, były trener reprezentacji Anglii, zanim objął drużynę narodową, pracował w Middlesbrough w latach 2001-2006.
Statystyki klubowe.
Sukcesy:
Najwięcej występów: Tim Williamson - 602
Najwięcej bramek: George Camsell - 345
Najwyższe zwycięstwo:11-0 ze Scarborough F.C. - 4 października 1890 roku
Najwyższe zwycięstwo w Premiership:8-1 z Manchester City - 11 maja 2008 roku
Najwyższa porażka w Premiership:0-7 z Arsenalem - 14 stycznia 2006 roku
Stadion.
Riverside Stadium, nazwa stadionu została wybrana w głosowaniu przez kibiców klubu, stał się domem klubu w 1995 roku. Obiekt kosztował 16 milionów funtów i pierwotnie mógł pomieścić 30 000 osób. W 1998 roku stadion został rozbudowany do pojemności 35 100 za cenę 5 milionów funtów. Obecnie pojemność stadionu wynosi 34 988 miejsc.

</doc>
<doc id="132275" url="https://pl.wikipedia.org/wiki?curid=132275" title="Bolton Wanderers F.C.">
Bolton Wanderers F.C.

Bolton Wanderers Football Club – angielski klub piłkarski, mający siedzibę w Horwich, Metropolitan Borough of Bolton, Wielki Manchester w Anglii. Obecnie drużyna występuje w League One.
Historia.
Klub powstał w roku 1874. Bolton Wanderers był jednym z założycieli The Football League, w latach 20. drużyna trzykrotnie zdobyła Puchar Anglii. Czwarty raz powtórzyła to w roku 1958, dzięki dwóm bramkom Nata Lofthouse’a. W roku 1987 Bolton występował w Fourth Division, do pierwszej ligi powrócił jednak w roku 1995 po piętnastoletniej nieobecności. W sezonie 2005/06 klub pierwszy raz od 32 lat wystąpił w europejskich pucharach. W następnym sezonie zajął 7. miejsce w lidze, dzięki czemu awansował do Pucharu UEFA. Rozgrywki te zakończył na 1/8 finału, w którym przegrał ze Sportingiem. W sezonie 2011/12 zespół zajął 18.miejsce w Premiership i spadł do Championship.
Od roku 1997 klub swoje domowe mecze rozgrywa na Macron Stadium. Wcześniej występowali na Burnden Park.
Zawodnicy.
Obecny skład.
"Stan na 7 sierpnia 2018"

</doc>
<doc id="132277" url="https://pl.wikipedia.org/wiki?curid=132277" title="Portsmouth F.C.">
Portsmouth F.C.

Portsmouth Football Club (wymowa: /ˈpɔərtsməθ/; nazywany również Pompey) – angielski klub piłkarski z siedzibą w Portsmouth. Od sezonu 2017/2018 występuje w League One.
Od roku 1898 swoje mecze domowe rozgrywa na stadionie Fratton Park. Klub dwukrotnie był mistrzem kraju (w roku 1949 i 1950) oraz tyle samo razy zdobył Puchar Anglii (w roku 1939 oraz 2008).
Kadra.
 (kapitan)

</doc>
<doc id="132279" url="https://pl.wikipedia.org/wiki?curid=132279" title="Charlton Athletic F.C.">
Charlton Athletic F.C.

Charlton Athletic Football Club – angielski klub piłkarski założony 9 czerwca 1905 roku w Londynie, w dzielnicy Charlton, występujący w League One. Największym jego sukcesem jest zdobycie Pucharu Anglii w 1947 roku. Zespół rozgrywa swoje mecze na stadionie The Valley mogącym pomieścić 27 111 widzów. 
Trenerzy.
"Stan obecny na 2 grudnia 2017"
Obecny skład.
"Stan na 2 grudnia 2017"
 ("kapitan")

</doc>
<doc id="132282" url="https://pl.wikipedia.org/wiki?curid=132282" title="HDI">
HDI



</doc>
<doc id="132284" url="https://pl.wikipedia.org/wiki?curid=132284" title="Bufor ramki">
Bufor ramki

Bufor ramki () – część pamięci RAM (zwykle karty graficznej) przeznaczona do przechowywania informacji o pojedynczej ramce obrazu. W buforze tym przechowywane są informacje o wartości każdego piksela tworzącego ramkę. Wartości pikseli zapisywane są na jednym lub większej liczbie bitów, w zależności od wybranego dla karty graficznej trybu koloru, a co za tym idzie, ilości możliwych do wyświetlenia na ekranie kolorów. Metoda wykorzystująca bufor ramki do przechowywania obrazu zdobyła popularność wraz z upowszechnieniem się minikomputerów i stacji roboczych.
Historia.
Pierwszy znany, eksperymentalny bufor ramki użyty w 1969 roku wyświetlał obraz w trzybitowej głębi koloru, czyli kolorów było zaledwie 8. W 1972 roku w laboratoriach Xerox PARC zbudowano bufor z 311 040 bajtami pamięci, zdolny do wyświetlania obrazu w rozdzielczości 640×480 pikseli z ośmiobitową głębią koloru, czyli 256 kolorami
Charakterystyka.
Najczęściej dla bufora ramki stosuje się następujące głębie koloru (liczby bitów na piksel):
Bufor ramki pracuje w jednym z dwóch trybów:
Rozmiar bufora.
Wielkość bufora ramki, tj. ilość pamięci RAM potrzebna do zapisania pojedynczej ramki obrazu, zależy od ustawień karty graficznej – od rozdzielczości poziomej i pionowej obrazu oraz od trybu koloru, w którym pracuje karta, określającego ilość kolorów (tzw. głębię koloru) możliwą do wyświetlenia na ekranie, a więc liczbę bitów potrzebnych do zapisania takiej liczby kolorów. Wielkość pamięci bufora ramki wyliczana jest według wzoru:
gdzie:
Na przykład dla ustawień karty: 800×600@16b:

</doc>
<doc id="132287" url="https://pl.wikipedia.org/wiki?curid=132287" title="Fiorentina">
Fiorentina



</doc>
<doc id="132291" url="https://pl.wikipedia.org/wiki?curid=132291" title="Wskaźnik rozwoju społecznego">
Wskaźnik rozwoju społecznego

Wskaźnik rozwoju społecznego, WRS, HDI (od ang. "Human Development Index", w dosł. tłum. „wskaźnik rozwoju ludzkiego”) – syntetyczny miernik opisujący stopień rozwoju społeczno-ekonomicznego poszczególnych krajów (stąd czasem nazywany wskaźnikiem rozwoju społeczno-ekonomicznego), opracowany w roku 1990 przez pakistańskiego ekonomistę Mahbuba ul Haqa. Oparty na tym wskaźniku system porównywania wprowadzony został przez Organizację Narodów Zjednoczonych i, od 1993 roku, wykorzystuje go w swoich corocznych raportach oenzetowska agenda do spraw rozwoju (UNDP).
Składowe wskaźnika.
Wskaźnik HDI ocenia kraje na trzech płaszczyznach: „długie i zdrowe życie” ("long and healthy life"), „wiedza” ("knowledge") i „dostatni standard życia” ("decent standard of living"). Od roku 2010 do ich pomiaru służą następujące wskaźniki:
Zwycięzcy rankingu w poszczególnych latach.
W 2014 roku Polska zajmowała 35 miejsce "ex aequo" z Litwą.

</doc>
<doc id="132296" url="https://pl.wikipedia.org/wiki?curid=132296" title="Powiat pilski">
Powiat pilski

Powiat pilski – powiat w Polsce (województwo wielkopolskie), utworzony w 1999 roku w ramach reformy administracyjnej. Siedzibą jego władz jest miasto Piła. Powiat charakteryzuje się najwyższym wskaźnikiem urbanizacji wśród powiatów ziemskich województwa wielkopolskiego, wynoszącym w 2009 r. 65,1%.
W skład powiatu wchodzą:
Według danych z 31 grudnia 2019 roku powiat zamieszkiwało 136 112 osób. Natomiast według danych z 30 czerwca 2020 roku powiat zamieszkiwało 135 928 osób.
Demografia.
Powiat miał najniższy udział procentowy ludności wiejskiej wśród powiatów województwa wielkopolskiego - 34,5% (2006).
Gospodarka.
W końcu września 2019 liczba zarejestrowanych bezrobotnych w powiecie pilskim obejmowała ok. 2,3 tys. mieszkańców, co stanowi stopę bezrobocia na poziomie 4,2% do aktywnych zawodowo.
Transport.
Transport kolejowy.
Przez powiat przebiegają linie kolejowe:
Na terenie powiatu znajduje się 14 dworców, stacji lub przystanków kolejowych.
Transport drogowy.
Drogi krajowe przebiegające przez powiat:
Drogi wojewódzkie przebiegające przez powiat:
Transport lotniczy.
W północno-zachodniej części Piły zlokalizowane jest duże lotnisko, do niedawna użytkowane przez wojsko. Obecnie jego część jest użytkowana przez Aeroklub Ziemi Pilskiej. Od 2004 roku padały propozycje wykorzystania lotniska do regionalnego ruchu pasażerskiego.

</doc>
<doc id="132297" url="https://pl.wikipedia.org/wiki?curid=132297" title="Powiat pleszewski">
Powiat pleszewski

Powiat pleszewski – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Pleszew.
Według danych z 31 grudnia 2019 roku powiat zamieszkiwało 63 014 osób. Natomiast według danych z 30 czerwca 2020 roku powiat zamieszkiwały 62 962 osoby.
Historia.
Powiat pleszewski został utworzony 1 stycznia 1818 roku na podstawie rozporządzenia króla pruskiego Fryderyka Wilhelma III.
W okresie międzywojennym powiat pleszewski funkcjonował w latach 1919–1932.
W Polskiej Rzeczypospolitej Ludowej powiat pleszewski utworzono ponownie 1 stycznia 1956 roku w województwie poznańskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat pleszewski złożyły się 1 miasto i 22 gromady, które wyłączono z czterech ościennych powiatów w tymże województwie:
1 stycznia 1973 roku zniesiono gromady i osiedla, a w ich miejsce reaktywowano gminy. Powiat pleszewski podzielono na 1 miasto i 6 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu pleszewskiego włączono do nowo utworzonego województwa kaliskiego.
2 lipca 1976 roku do gminy Gołuchów przyłączono część obszaru zniesionej gminy Dobrzec (sołectwa Borczysko oraz Kościelna Wieś Pierwsza i Druga). 1 grudnia 1979 roku do Pleszewa włączono część obszaru wsi Nowa Wieś z gminy Pleszew. 1 stycznia 1996 roku do gminy Gołuchów przyłączono wieś Cieśle z gminy Pleszew.
Wraz z reformą administracyjną z 1999 roku przywrócono w województwie wielkopolskim powiat pleszewski o kształcie i podziale administracyjnym identycznych do tych z 1975 roku (jedynie miasto i gmina Pleszew zostały połączone 1 stycznia 1992 roku we wspólną gminę miejsko-wiejską Pleszew).
Gospodarka.
W końcu września 2019 liczba zarejestrowanych bezrobotnych w powiecie pleszewskim obejmowała ok. 0,9 tys. mieszkańców, co stanowi stopę bezrobocia na poziomie 3,5% do aktywnych zawodowo.

</doc>
<doc id="132298" url="https://pl.wikipedia.org/wiki?curid=132298" title="Kodeks prawa kanonicznego z 1917">
Kodeks prawa kanonicznego z 1917

Codex Iuris Canonici, Pii X Pontificis Maximi iussu digestus, Benedicti Papae XV auctoritate promulgatus (pol. kodeks prawa kanonicznego) – pierwsza nowoczesna kodyfikacja prawa kanonicznego Kościoła katolickiego obrządku łacińskiego promulgowana 27 maja 1917 r. przez Benedykta XV bullą "Providentissima Mater Ecclesia". Kodeks wszedł w życie 19 maja 1918.
"Kodeks" składa się z pięciu ksiąg, które dzielą się na części (oprócz pierwszej), działy, tytuły, rozdziały i artykuły. Zawiera 2414 kanony, w razie potrzeby podzielone na paragrafy, a te – na numery.
"Kodeks" zastąpił wszystkie dotychczasowe przepisy z wyjątkami, które zostały określone w kan. 2-5. Obowiązywał Kościół obrządku łacińskiego, jednakże dotyczył również Kościołów wschodnich w sprawach wyraźnie wskazanych lub z samej ich natury. Uporządkował wiele instytucji przez włączenie norm, które wynikały do tej pory ze zwyczaju lub doktryny, a wiele z nich uregulował na nowo i w sposób odpowiadający potrzebom epoki.
Nie był jednak pozbawiony wad wśród których wskazywano przede wszystkim systematykę, w niektórych przypadkach zbytnią zwięzłość przepisów powodującą niejasność, niekonsekwencję terminologiczną, niejednolitość redakcji i odwoływanie się przy wykładni do prawa pozakodeksowego.
Przebieg prac kodyfikacyjnych.
19 marca 1904 papież Pius X w "motu proprio" "Arduum sane munus" powołał do życia Komisję Kodyfikacyjną oraz kolegium konsultorów w celu odnowienia dyscypliny kościelnej. Sekretarzem Komisji został mianowany Piotr Gasparri, który odegrał znaczącą rolę w przygotowywaniu kodyfikacji. Zwrócono się również do episkopatów o zgłaszanie propozycji, wyznaczenie swojego reprezentanta wśród członków Komisji lub też przedstawienie jednego duchownego spoza Rzymu, który miałby być w stałym kontakcie z organami ustanowionymi przez papieża. Również uczelnie kościelne mogły fakultatywnie uczestniczyć w pracach kodyfikacyjnych. Przesłane przez biskupów uwagi i propozycje poddane zostały opracowaniu przez konsultorów.
Szczegóły prac Komisji Kodyfikacyjnej nie są dokładnie znane. Po ośmiu latach prac projekt kodeksu został ukończony i w latach 1912–1914 został przesłany częściami biskupom i tym, którzy mieli prawo do udziału w soborze powszechnym do zaopiniowania. Treść projektu była objęta tajemnicą. Tym razem uwagi były opracowywane tylko przez Komisję Kodyfikacyjną.
W 1914 zmarł Pius X. Jego następca kontynuował prace z taką samą wytrwałością. Zrewidowany projekt został w 1916 przesłany do konsultacji, tym razem kardynałom i prałatom Kurii Rzymskiej. Na podstawie przesłanych uwag dokonano kolejnej redakcji projektu. Kodeks był już gotowy 4 grudnia 1916, kiedy to na konsystorzu tajnym papież zapowiedział promulgację kodeksu. Jednak jeszcze przed promulgacją papież ogłosił motu prioprio "Alloquentes" (marzec 1917) i "Dei providentes" (maj 1917) wprowadzając nowe regulacje dotyczące Kurii Rzymskiej. Wpłynęło to na ostateczną redakcję kodeksu.
Został zastąpiony przez kodeks prawa kanonicznego z 1983.

</doc>
<doc id="132301" url="https://pl.wikipedia.org/wiki?curid=132301" title="Powiat rawicki">
Powiat rawicki

Powiat rawicki – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Rawicz. Jest to najmniejszy pod względem powierzchni powiat w województwie.
W skład powiatu wchodzą:
Według danych z 1 stycznia 2011 r. powierzchnia powiatu wynosiła 553,52 km². Powiat rawicki jest powiatem o najmniejszej powierzchni w woj. wielkopolskim (nie dotyczy miast na prawach powiatu).
Według danych z 31 grudnia 2019 roku powiat zamieszkiwały 60 262 osoby. Natomiast według danych z 30 czerwca 2020 roku powiat zamieszkiwały 60 233 osoby.
Demografia.
Według danych z 31 grudnia 2010 r. powiat miał 60 056 mieszkańców. 
W 2015 powiat miał najwyższy w województwie wielkopolskim odsetek mieszkańców objętych usługami opiekuńczymi z pomocy społecznej (1,9).
Gospodarka.
W końcu września 2019 liczba zarejestrowanych bezrobotnych w powiecie rawickim obejmowała ok. 1 tys. mieszkańców, co stanowi stopę bezrobocia na poziomie 3,9% do aktywnych zawodowo.

</doc>
<doc id="132303" url="https://pl.wikipedia.org/wiki?curid=132303" title="Powiat słupecki">
Powiat słupecki

Powiat słupecki – powiat w Polsce, we wschodniej części województwa wielkopolskiego, z siedzibą w Słupcy; przywrócony w wyniku reformy administracyjnej przeprowadzonej w 1999.
Powiat słupecki powstał w 1867 w wyniku wydzielenia z zachodniej części powiatu konińskiego w guberni kaliskiej Królestwa Polskiego.
Przez powiat słupecki przebiega autostrada A2 i droga krajowa nr 92 oraz linia kolejowa nr 3.
Według danych z 31 grudnia 2019 roku powiat zamieszkiwało 59 077 osób. Natomiast według danych z 30 czerwca 2020 roku powiat zamieszkiwało 59 029 osób.
Podział administracyjny.
W skład powiatu wchodzą:
Położenie.
Powiat słupecki znajduje się w środkowo-wschodniej części województwa wielkopolskiego; cechuje go wydłużony południkowy kształt. Sąsiaduje z 4 powiatami województwa wielkopolskiego: od północnego zachodu z powiatem gnieźnieńskim, od zachodniej strony z powiatem wrzesińskim, od południa z pleszewskim, od wschodu z konińskim. Od północy z powiatem mogileńskim, należącym do województwa kujawsko-pomorskiego. Gminy powiatu słupeckiego przed reformą administracyjną należały do województwa konińskiego. W granicach powiatu leży jezioro Powidzkie – największe jezioro w województwie wielkopolskim.
Historia.
Dzisiejszy powiat słupecki jest czwartym w historii powiatem z siedzibą w Słupcy.
1867–1918
Pierwszy powiat słupecki istniał w latach 1867–1918 w ramach guberni kaliskiej, utworzonej przez władze carskie w Królestwie Polskim na mocy ukazu z 31 grudnia 1866 roku. Gubernia kaliska (utworzona 23 lutego 1837 na miejscu województwa kaliskiego) i dzieliła się na 8 powiatów (ujazdów): kaliski, kolski, koniński, łęczycki, sieradzki, słupecki, turecki, wieluński; oraz na 142 gminy.
1919–1932
Drugi powiat słupecki istniał w latach 1919–1932. Na podstawie tymczasowej ustawy o organizacji władz administracyjnych II Rzeczypospolitej utworzono m.in. województwo łódzkie, w skład którego wszedł powiat słupecki. W 1930 roku województwo łódzkie było podzielone na 13 powiatów ziemskich oraz 1 miejski. W skład województwa wchodziło 46 miast (1930) i 232 gminy. Z dniem 1 kwietnia 1932 powiat został zniesiony a jego terytorium przyłączono do powiatu konińskiego w województwie łódzkim.
1956–1972
Powiat słupecki został powołany po raz trzeci dnia 1 stycznia 1956 roku w województwie poznańskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat słupecki złożyły się 2 miasta i 18 gromad, które wyłączono z dwóch ościennych powiatów w tymże województwie:
1 stycznia 1957 roku do powiatu słupeckiego przyłączono gromady Ostrowite i Siernicze Wielkie z powiatu konińskiego.
1 stycznia 1960 roku zniesiono gromadę Graboszewo (włączono do gromady Strzałkowo), a w 1961 roku gromadę Kąty (włączono do gromady Słupca). W 1971 roku zlikwidowano gromady Brudzewo i Ostrowo Kościelne a ich terytorium włączono do gromady Strzałkowo.
1973–1975
1 stycznia 1973 roku zniesiono gromady i osiedla, a w ich miejsce reaktywowano gminy. Powiat słupecki podzielono na 1 miasto i 5 gmin:
Powiat nie obejmował wówczas gminy Powidz, która należała do powiatu gnieźnieńskiego (woj. poznańskie) ani gminy Orchowo, którą powołano w powiecie mogileńskim w województwie bydgoskim.
1975–1998
Po reformie administracyjnej obowiązującej od 1 czerwca 1975 roku terytorium zniesionego powiatu słupeckiego włączono do nowo utworzonego województwa konińskiego.
15 stycznia 1976 roku w województwie konińskim zniesiono gminę Powidz i włączono ją do gminy Witkowo. 1 kwietnia 1983 roku z gminy Słupca wyłączono sołectwo Lubiecz i przyłączono je do gminy Golina. 1 lutego 1991 roku miasto i gminę Zagórów połączono we wspólną gminę miejsko-wiejską Zagórów. 30 grudnia 1994 roku przywrócono gminę Powidz. 27 listopada 1996 roku miasto Słupca określono jako gmina miejska.
1999 do dziś
Wraz z reformą administracyjną z 1999 roku przywrócono w województwie wielkopolskim powiat słupecki (po raz czwarty). W porównaniu z obszarem z 1975 roku powiat został zwiększony o gminy Powidz i Orchowo.
Powiat słupecki zajmuje powierzchnię 837,9 km², co stanowi 2,8% województwa wielkopolskiego i jest 14. pod względem powierzchni powiatem w województwie.
Edukacja.
Starosta jest organem prowadzącym następujących szkół:
Dodatkowo funkcjonuje w strukturach powiatu Międzyszkolny Ośrodek Sportowy i Poradnia Psychologiczno-Pedagogiczna.
Komunikacja.
1. W powiecie słupeckim można wyróżnić trzy obszary o różnym stopniu rozwoju sieci drogowej.
Ważniejsze drogi: krajowa nr 92, wojewódzkie nr 260, nr 262, nr 263, nr 466 i nr 467, autostrada A2.
Ważniejsza droga: droga wojewódzka nr 262.
2. Przez powiat słupecki przebiega także równoleżnikowo linia kolejowa Berlin – Moskwa. Na terenie powiatu usytuowanych jest pięć stacji kolejowych: w Wólce, Strzałkowie, Słupcy, Cienienie Zabornym i Cieninie Kościelnym.
Ze stacji znajdujących się w powiecie obsługiwanych przez pociągi PKP są bezpośrednie połączenia do: Poznania, Warszawy, Konina, Wrześni i innych mniejszych miast.
Demografia.
Pod względem liczby ludności powiat słupecki plasuje się na 22 miejscu pośród powiatów Wielkopolski. Współczynnik urbanizacji dla powiatu słupeckiego wynosi zaledwie 28,7% (17 117 mieszkańców miast), co oznacza, że zdecydowana większość ludności powiatu zamieszkuje wsie – ponad 71%. Fakt ten wynika z istnienia w powiecie słupeckim tylko dwóch niewielkich ośrodków miejskich – Słupcy i Zagórowa oraz z braku praw miejskich Strzałkowa, które jest drugą pod względem liczny mieszkańców miejscowością powiatu.
Gospodarka.
W końcu września 2019 liczba zarejestrowanych bezrobotnych w powiecie słupeckim obejmowała ok. 1,5 tys. mieszkańców, co stanowi stopę bezrobocia na poziomie 6,6% do aktywnych zawodowo.
Miejsca i obiekty godne obejrzenia.
Miasto Słupca
Gmina Lądek
Gmina Orchowo
Gmina Ostrowite
Gmina Powidz
Gmina Słupca
Gmina Strzałkowo
Gmina Zagórów

</doc>
<doc id="132304" url="https://pl.wikipedia.org/wiki?curid=132304" title="Małgorzata z Nawarry">
Małgorzata z Nawarry

Małgorzata z Nawarry, Małgorzata z Angoulême (ur. 11 kwietnia 1492 w Angoulême, zm. 21 grudnia 1549 w Odos) – małżonka króla Henryka II z Nawarry i królowa tego państwa. Jako patronka humanistów i reformatorów oraz autorka literacka, była wybitną postacią francuskiego renesansu. Samuel Putnan nazwał ją "pierwszą nowoczesną kobietą".
Życiorys.
Ojciec Małgorzaty, Karol Orleański, hrabia Angoulême, był bezpośrednim potomkiem Karola V i odziedziczyłby koronę gdyby zarówno Karolowi VIII i przypuszczalnemu potomkowi, Ludwikowi, księciu orleańskiemu, nie udało się spłodzić męskiego potomka. W roku 1488 Karol ożenił się z piętnastoletnią Ludwiką Sabaudzką – uważaną za jedną z najinteligentniejszych kobiet we Francji. Ludwika nazwała swoją pierwszą córkę Małgorzatą po jej matczynej babce, Małgorzacie de Burbon (córce Karola I, księcia Burbonii).
Dwa lata po narodzinach Małgorzaty, cała rodzina przeniosła się z Angoulême do Cognac, „gdzie włoskie wpływy były ogromne, a Boccaccio był tylko trochę mniej ważny od boga”. Jej brat, Franciszek, który stać się miał królem Francji Franciszkiem I, urodził się tam 12 września 1494. Dzięki swojej matce, Małgorzata uczyła się u znakomitych nauczycieli od najwcześniejszych lat. Kształciła się w łacinie oraz czytała Biblię i dzieła Sofoklesa w tym języku. Młoda księżniczka nazywana była „mecenasem uczonych królestwa swego brata”.
Ludwika Sabaudzka owdowiała w wieku dwudziestu lat, gdy córka miała cztery lata. Roczny syn był już wtedy (z powodu śmierci ojca) możliwym sukcesorem tronu francuskiego. Kiedy Małgorzata miała dziesięć lat, Ludwika starała się zeswatać ją z księciem Walii, późniejszym królem Anglii – Henrykiem VIII, ale mariaż ten nie doszedł do skutku.
Ktoś napisał o Małgorzacie, że bardziej potrzebowała kochać niż być kochaną. „Człowiek, który nigdy nie kochał miłością doskonałą jakiejś istoty na tym świecie nigdy nie dostąpi doskonałej miłości Boga” – pisała. Możliwe, że jedyną prawdziwą miłością jej życia był Gaston de Foix, bratanek króla Ludwika XII. Jednak Gaston wyjechał do Włoch gdzie zginął jako bohater Rawenny, kiedy to Francuzi pokonali połączone siły hiszpańskie i papieskie.
Małgorzata w wieku siedemnastu lat została wydana za dwudziestoletniego wtedy Karola, księcia Alençon, z inicjatywy Ludwika XII (który również zaaranżował małżeństwo jego dziesięcioletniej córki, Klaudii, z Franciszkiem). Ta czarująca, inteligentna i wyróżniająco dobrze wyedukowana dziewczyna została zmuszona do poślubienia miłego, ale całkowicie niewykształconego mężczyzny, z powodów politycznych została przehandlowana, aby uratować królewską dumę Ludwika i zachować hrabstwo Armagnac w rodzinie.
Po śmierci pierwszego męża w 1525, Małgorzata wyszła za Henryka II, króla Nawarry. Urodziła mu córkę, Joannę d’Albret (królową Nawarry, żonę Antoniego de Burbon-Vendôme i matkę króla Francji Henryka IV).
Jej pierwszy i jedyny syn, Jan, urodził się w Blois w lipcu 1530 roku, kiedy Małgorzata miała 38 lat i według szesnastowiecznych standardów wkraczała już w wiek podeszły. Dziecko zmarło jednak w Dzień Bożego Narodzenia tego samego roku. Uczeni wierzą, że to właśnie jej żal spowodował rozpoczęcie prac nad jej najbardziej kontrowersyjnym dziełem, "Miroir de l'âme pécheresse" ("Zwierciadło grzesznej duszy") w roku 1531. Teolodzy z Sorbony potępili utwór jako herezję, a jeden z mnichów powiedział, że Małgorzata powinna zostać zamknięta w torbie i wrzucona do Sekwany. Studenci z Uczelni Nawarry wyszydzali ją w sztuce jako „wściekłość piekieł”. Jej brat wymusił jednak unieważnienie zarzutu i przeprosiny z Sorbony.
Małgorzata stała się najbardziej, po jej matce, wpływową kobietą we Francji, kiedy jej brat został koronowany jako Franciszek I w 1515. Jej komnaty były znane jako „Nowy Parnas”. Pisarz, Pierre Brantôme, napisał o niej: „Była wspaniałą księżną. W dodatku, była bardzo miła, grzeczna, uprzejma, hojna, rozrzutna w jałmużnach i przyjazna dla wszystkich”. Humanista holenderski, Erazm z Rotterdamu, pisał: „Od długiego czasu wielbię wszystkie dary, które Bóg na ciebie zesłał: rozsądek godny filozofów, cnotliwość, umiarkowanie, pobożność, ogromną siłę charakteru oraz godne pozazdroszczenia lekceważenie wszystkich próżności tego świata. Któż mógłby się oprzeć wielbieniu takich cech w królewskiej siostrze, tak rzadkich nawet wśród kleryków i mnichów?"
Napisała wiele poematów, sztuk oraz jeden zbiór opowiadań, "Heptameron". Anna Boleyn, zanim została drugą żoną króla Henryka VIII, była damą dworu u Małgorzaty, która dała jej skrypt swojego najbardziej kontrowersyjnego poematu – "Zwierciadło grzesznej duszy". Później, córka Anny, Elżbieta (przyszła Elżbieta I) w wieku dwunastu lat przetłumaczyła to dzieło na język angielski.
Jako patronka sztuk, Małgorzata przyjaźniła się i chroniła wielu artystów i pisarzy, m.in. François Rabelais (1483-1553), Clementa Marota (1496-1544), i Pierre’a Ronsarda (1524-1585). Była ona również mediatorką pomiędzy kościołem rzymskokatolickim a protestantami (włączając w to Kalwina). Pomimo że była zwolenniczką reform w Kościele, nigdy nie została kalwinistką. Starała się jednak jak mogła pomóc w ochranianiu protestantów i wszelkimi możliwymi sposobami odradzała Franciszkowi I nietolerancję.
Czasy nietolerancji religijnej nadeszły już po jej śmierci. Było sześć „wojen katolickich”, włączając w to straszliwą Noc Świętego Bartłomieja roku 1572. Amerykański historyk Will Durant pisał: „Za czasów Małgorzaty renesans i reformacja przez pewną chwilę były jednym. Jej wpływ sięgał wszystkich zakątków Francji. Każdy wolny duch patrzył na nią jak na protektorkę i ideał. Była ucieleśnieniem dobroci i hojności. Chodziłaby tylko ulicami Pau pozwalając każdemu na zbliżenie się do niej i wysłuchiwałaby żalów wszystkich ludzi.” Sama siebie nazywała „przewodniczką biednych ludzi”. Henryk, jej mąż, król Nawarry, wierzył w to co robiła nawet do tego stopnia, że zarządził modernizację systemu robót publicznych tak, aby przypominał francuski. Razem z Małgorzatą finansował biednych studentów.
Jules Michelet (1798-1874), najbardziej szanowany historyk swoich czasów, pisał o niej: „Zawsze pamiętajmy tę delikatną Królową Nawarry, w której ramionach nasi ludzie, uciekając od więzienia lub stosu, znajdowali bezpieczeństwo, honor i przyjaźń. Chwała tobie, Matko naszego renesansu! Twoje serce, gniazdo naszej wolności."
Pierre Bayle (1647-1706), francuski filozof, autor "Dictionnaire historique et critique" (Słownik historyczny i krytyczny, 1697), dzieła, które zainspirowało encyklopedystów i racjonalnych filozofów wieku osiemnastego, takich jak Wolter lub Diderot, cenił ją wysoko i pisał o niej w te słowy: „(...) królowa która gwarantowała schronienie ludziom (...); otworzyła dla nich sanktuarium; chroniła ich przed płomieniami; (...) aby wybawić ich od kłopotów i niewygód ich wygnania była heroiczną wspaniałomyślnością bez precedensu (...)”.
Najbardziej znaczącą przygodą Małgorzaty było oswobodzenie jej brata, króla Franciszka, schwytanego po bitwie o Pawię w 1525 i przetrzymywanego jako więźnia przez Karola V, cesarza Świętego Narodu Niemieckiego (który swego czasu był pretendentem do ręki Małgorzaty). W krytycznym okresie negocjacji, Małgorzata jechała konno po dwanaście godzin na dobę przez wiele dni, aby uporać się ze wszystkim przed nieprzekraczalnym terminem, a listy pisząc w nocy.
Leonardo da Vinci (1452-1519) zmarł jako gość Małgorzaty i jej brata, jakiś czas po zaprojektowania dla nich willi.

</doc>
<doc id="132305" url="https://pl.wikipedia.org/wiki?curid=132305" title="Powiat szamotulski">
Powiat szamotulski

Powiat szamotulski – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Szamotuły.
Według danych z 31 grudnia 2019 roku powiat zamieszkiwały 91 664 osoby. Natomiast według danych z 30 czerwca 2020 roku powiat zamieszkiwało 91 720 osób.
Położenie geograficzne.
Powiat szamotulski (gminy i miasta: Duszniki, Kaźmierz, Obrzycko, Ostroróg, Pniewy, Szamotuły, Wronki) położony jest na północny zachód od Poznania, w odległości od 24 do 64 km od stolicy Wielkopolski. Zajmuje obszar 1117 km². Najdalej na północ wysuniętym osiedlem w powiecie jest Dębogóra (gm. Wronki), na południu – Zalesie (gm. Duszniki), na wschodzie – Przecław (gm. Szamotuły), a na zachodzie – Szostaki (gm. Wronki). Granica północna od południowej oddalona jest o 43,5 km, natomiast wschodnia od zachodniej o 37 km.
Powiat szamotulski leży w dorzeczu dolnej Warty, w północno-zachodniej części województwa wielkopolskiego, na Wysoczyźnie Poznańskiej, w jej części zwanej Równiną Szamotulską (75–110 m n.p.m.). Tereny położone na północ od Warty stanowią fragment Kotliny Gorzowskiej, będącej jednym z mezoregionów Pojezierza Zachodniopomorskiego. Obejmują one dolinę Warty oraz jej środkową i wydmową trasę, wznoszącą się od 50 do 75 m n.p.m. Znacznie większa część południowa powiatu wchodzi w skład Pojezierza Wielkopolskiego, ściślej – Pojezierza Poznańskiego.
Obszar powiatu szamotulskiego, na odcinku od Gaju Wielkiego do Pniew, przecina droga krajowa nr 92 z Warszawy do Berlina. Południowym skrajem powiatu, oddzielając Zalesie od pobliskiego Sędzinka, przebiega także autostrada A2 z Berlina do Warszawy. Ważne znaczenie dla ruchu komunikacyjnego regionu mają drogi z Szamotuł do Poznania, z Pniew przez Szamotuły do Obornik oraz z Szamotuł przez Obrzycko do Czarnkowa. W ruchu lokalnym istotną rolę odgrywają także drogi z Pniew do Wronek i Sierakowa, z Ostroroga do Dusznik i Buku, jak również z Szamotuł przez Kaźmierz do Buku.
Z południowego wschodu na północny zachód przecina powiat szamotulski ważna linia kolejowa Poznań – Szczecin, do której na tym terenie dochodzą 3 linie lokalne: Rokietnica – Kaźmierz – Pniewy – Międzychód, Szamotuły – Ostroróg – Sieraków – Międzychód oraz Wronki – Obrzycko – Oborniki. Wszystkie linie lokalne są nieczynne. Na północy powiat szamotulski graniczy z powiatem czarnkowsko-trzcianeckim, na południu – z nowotomyskim, na zachodzie – z międzychodzkim, a na wschodzie – z obornickim i poznańskim.
Podział administracyjny.
W skład powiatu wchodzą:
Gospodarka.
W końcu września 2019 liczba zarejestrowanych bezrobotnych w powiecie szamotulskim obejmowała ok. 1 tys. mieszkańców, co stanowi stopę bezrobocia na poziomie 2,7% do aktywnych zawodowo.

</doc>
<doc id="132306" url="https://pl.wikipedia.org/wiki?curid=132306" title="Powiat średzki (województwo wielkopolskie)">
Powiat średzki (województwo wielkopolskie)

Powiat średzki – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Środa Wielkopolska.
Pod nazwą "powiat średzki" funkcjonowała również jednostka administracyjna m.in. w okresie I Rzeczypospolitej (1791–1793), II Rzeczypospolitej (1919–1939) oraz w latach Polski Ludowej (1945–1975).
W skład powiatu wchodzą:
Według danych z 31 grudnia 2019 roku powiat zamieszkiwało 58 879 osób. Natomiast według danych z 30 czerwca 2020 roku powiat zamieszkiwały 59 033 osoby.
Gospodarka.
W końcu września 2019 liczba zarejestrowanych bezrobotnych w powiecie średzkim obejmowała ok. 1,5 tys. mieszkańców, co stanowi stopę bezrobocia na poziomie 6,1% do aktywnych zawodowo.

</doc>
<doc id="132308" url="https://pl.wikipedia.org/wiki?curid=132308" title="Powiat śremski">
Powiat śremski

Powiat śremski – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Śrem.
W skład powiatu wchodzą:
Według danych z 31 grudnia 2019 roku powiat zamieszkiwało 61 425 osób. Natomiast według danych z 30 czerwca 2020 roku powiat zamieszkiwało 61 455 osób.
Demografia.
Według danych z 31 grudnia 2008:
Przyrost naturalny według danych z 2008 roku wyniósł 0,37%.
Położenie geograficzne.
Powiat śremski leży w centralnej części województwa wielkopolskiego w Polsce. Zajmuje powierzchnię 574,7 km² w tym miasta 20,36 km², wsie 554,32 km². Powiat rozciąga się w trzech krainach geograficznych. Środkową część zajmuje Pradolina Warszawsko-Berlińska, dnem jej płynie rzeka Warta. Rzeka oddziela tereny Pojezierza Wielkopolskiego na północy od Pojezierza Leszczyńskiego na południu.
Gospodarka.
W końcu września 2019 liczba zarejestrowanych bezrobotnych w powiecie śremskim obejmowała ok. 0,4 tys. mieszkańców, co stanowi stopę bezrobocia na poziomie 1,6% do aktywnych zawodowo.
Unia Gospodarcza Miast Regionu Śremskiego.
Na początku 1993 roku została utworzona Unia Gospodarcza Miast Regionu Śremskiego. W jej skład obecnie wchodzą cztery gminy powiatu śremskiego: Brodnica, Dolsk, Książ Wielkopolski oraz Śrem (na początku było ich sześć z Kórnikiem i Czempiniem). W 1995 roku sześć gmin podpisało porozumienie komunalne, które rozpoczęło ich współpracę partnerską. Celami współpracy są: integracja działań i skoncentrowanie środków dla rozwoju regionu oraz tworzenia nowych miejsc pracy.
Gminy posiadają dwa programy rozwoju na najbliższe 10 lat (podano w 2001 roku – przyp.):
Jednostką koordynującą i realizującą cele strategii jest Śremski Ośrodek Wspierania Małej Przedsiębiorczości.
14 lutego 2005 roku Sąd Rejonowy w Poznaniu zarejestrował zmiany w statucie stowarzyszenia, którego następstwem jest zmiana nazwy na Unia Gospodarcza Regionu Śremskiego – Śremski Ośrodek Wspierania Małej Przedsiębiorczości.
Nowe stowarzyszenie jest kontynuatorem działalności prowadzonej przez Unię Gospodarczą Miast Regionu Śremskiego oraz Śremski Ośrodek Wspierania Małej Przedsiębiorczości, m.in. w zakresie promocji, wspierania przedsiębiorczości, aktywizacji gospodarczej, integracji społeczności lokalnej, obsługi Funduszu Rozwoju Przedsiębiorczości oraz przeciwdziałania bezrobociu.
Unia Gospodarcza Miast Regionu Śremskiego prowadzi współpracę zagraniczną z:
Środowisko przyrodnicze.
Teren powiatu śremskiego należy do obszarów nizinnych oraz pojezierzy. Został on ukształtowany w wyniku działalności lądolodu skandynawskiego. Ustępujący lądolód pozostawił jeziora, wzgórza moreny czołowej, wydmy i szeroką pradolinę. Północna część powiatu to płaska równina z wysokimi wałami wydmowymi (gmina Śrem) oraz ciągi ozów (gmina Brodnica) porośnięte borem sosnowym. Południowa część powiatu to między innymi Pagórki Dolskie (najwyższe wzniesienie znajduje się koło Ostrowieczna 149 m n.p.m.). Pośrodku pradoliny płynie Warta, znajdują się tu jej starorzecza i łąki zalewowe (łęgi topolowe i topolowo-wierzbowe z licznymi wiekowymi dębami, na których znajdują się lasy łęgowe z bogatą fauną i florą.
Krajobraz wiejski to m.in. parki podworskie w Górze, Jaszkowie, Łęgu, Manieczkach, Mechlinie, Międzychodzie, Mszczyczynie, Włościejewkach, znajdują się w nich drzewa – pomniki przyrody: dęby szypułkowe, lipy drobnolistne, kasztanowce zwyczajne i platany. Najwięcej pomników przyrody dębów znajduje się w parku w Mechlinie, niedaleko osady Kotowo.
Największe skupisko głazów narzutowych uznanych za pomniki przyrody w Wielkopolsce znajduje się w gminie Dolsk. Miejsca występowania głazów narzutowych to: teren między Brześnicą a Lipówką – przyciągnięte przez lodowiec eratyki pochodzące z Półwyspu Skandynawskiego, Księginki, Małachowo, Drewniany Kamień przy północnym brzegu Jeziora Dolskiego Wielkiego.
Wody płynące i jeziora w powiecie śremskim znajdują się w dorzeczu Warty, znajdują się w powiecie liczne strumienie (Bystrzek, Pysząca), kanałów oraz zalewy w Śremie (77 ha), a także stawy hodowlane.
W powiecie śremskim możemy wybrać różne formy aktywnego wypoczynku. Rzeka Warta oraz liczne jeziora zachęcają do wędkowania, uprawiania sportów wodnych oraz kąpieli. Znajdą tutaj wiele atrakcji zwolennicy wędrówek pieszych, zbieracze grzybów i jagód, amatorzy jazdy konnej i rowerzyści (300 km znakowanych szlaków rowerowych).
Jeziora.
Jezioro Grzymisławskie
Jezioro Dolskie Wielkie
Jezioro Cichowo
Jezioro Mórka
Jezioro Ostrowieczno
Jezioro Lubiatówko
Jezioro Jarosławskie
Jezioro Nowiec
Jezioro Szymanowskie
Jezioro Trąbinek
Jezioro Mełpińskie Wielkie
Jezioro Mełpińskie Małe
Inne Jeziora
Pozostałymi jeziorami w powiecie są:
Znakowane szlaki turystyczne.
Szlaki rowerowe.
Sieć 252 km szlaków dla rowerzystów w powiecie śremskim, które łączą ze sobą miasta i wsie atrakcyjne turystycznie i historycznie. Szlaki mają długość od 7,9 km do 68,5 km. Większość z nich to pętle, a także tzw. łączniki.
Szlaki piesze.
Szlakami pieszymi przebiegającymi przez powiat są:
Trasa kajakowa.
planowana: Gogolewo – Śrem – Jaszkowo – Poznań.
Sąsiednie powiaty.
Powiat poznański | Powiat średzki | Powiat jarociński | Powiat gostyński | Powiat kościański

</doc>
<doc id="132312" url="https://pl.wikipedia.org/wiki?curid=132312" title="Lwia spółka">
Lwia spółka

Lwia spółka (łac. "societas leonina") – spółka osobowa, w której jeden ze wspólników jest wyłączony od udziału w stratach, a drugi od udziału w zyskach.
Nazwa "lwia spółka" pochodzi ze starożytnego Rzymu i już od czasów Ulpiana zawieranie kontraktów lwich spółek było zakazane.
W Polsce umowa spółki przewidująca zwolnienie wspólnika z udziału w zyskach nie będzie w tym zakresie obowiązywać, gdyż zgodnie z art. 51 § 3 polskiego Kodeksu spółek handlowych można zwolnić wspólnika od udziału w stratach, jednak zgodnie z § 1 tego samego przepisu "a contrario" nie można go pozbawić (ani ograniczyć mu) udziału w zyskach. Ponadto zawarcie "spółki lwiej" byłoby sprzeczne z zasadami współżycia społecznego (art. 5 Kodeksu cywilnego).
W innych państwach możliwość zawierania lwich spółek może być – tak jak w Polsce – zakazana (np. Włochy), albo dozwolona (np. Austria, zgodnie z obowiązującym tam "Allgemeines bürgerliches Gesetzbuch").

</doc>
<doc id="132313" url="https://pl.wikipedia.org/wiki?curid=132313" title="Chudzice (plemię)">
Chudzice (plemię)



</doc>
<doc id="132314" url="https://pl.wikipedia.org/wiki?curid=132314" title="Spółka lwia">
Spółka lwia



</doc>
<doc id="132315" url="https://pl.wikipedia.org/wiki?curid=132315" title="Widłogonki">
Widłogonki

Widłogonki, mysiogony (Diplura) – rząd stawonogów z podtypu Hexapoda, zaliczany niegdyś do owadów bezskrzydłych (Apterygota).
Znanych jest około 800 gatunków widłogonków, z czego w Europie występuje około 280. W Polsce rozpoznano dotychczas 10 gatunków z rodziny Campodeidae. Obejmują one gatunki o długości do 6 mm, żyjące pod kamieniami, w glebie, martwym drewnie lub ściółce. Nazwa pochodzi od przysadek odwłokowych na zakończeniu odwłoka, przypominających widełki (z grec. "diplos" – dwa i "ouros" – ogon).
Ciało zwykle wąskie, wydłużone, bezbarwne lub białe. Nie mają oczu. Na głowie znajduje się para czułków, natomiast tylne wyrostki, będące narządami czucia, zwykle długie i cienkie, mogą być także przekształcone w szczypce, które służą gatunkom drapieżnym do zdobywania pokarmu.
W większości są roślinożerne i żywią się martwymi szczątkami organicznymi, niektóre polują na inne małe stawonogi. Występując w ściółce leśnej odgrywają rolę w jej rozkładzie.
Systematyka.
Do widłogonków zaliczane są rzędy Dicellurata i Rhabdura. Analiza filogenetyczna przeprowadzona przez Luana i współpracowników sugeruje, że widłogonki są najbliżej spokrewnione z pierwogonkami, a następnie ze skoczogonkami, razem z tymi dwiema grupami tworząc klad siostrzany dla owadów.

</doc>
<doc id="132317" url="https://pl.wikipedia.org/wiki?curid=132317" title="Grzegorz Filipowski">
Grzegorz Filipowski

Grzegorz Filipowski (ur. 28 lipca 1966 w Łodzi) – polski łyżwiarz figurowy, startujący w konkurencji solistów. Trzykrotny uczestnik igrzysk olimpijskich (1984, 1988, 1992), brązowy medalista mistrzostw świata (1989), wicemistrz (1989) i brązowy medalista mistrzostw Europy (1985), 6-krotny mistrz Polski (1981–1986). Następnie trener łyżwiarstwa figurowego w Toronto.
Życiorys.
Filipowski pozostaje najbardziej utytułowanym polskim łyżwiarzem figurowym w konkurencji solistów. Pierwszy medal w zawodach rangi mistrzowskiej zdobył w 1985 roku podczas mistrzostw Europy, następnie podczas mistrzostw Europy 1989 wywalczył srebrny medal, przegrywając jedynie z Aleksandrem Fadiejewem. Największy sukces osiągnął w czasie mistrzostw świata w 1989 roku, gdzie zajął trzecie miejsce (najlepsze z Europejczyków), ustępując jedynie Kanadyjczykowi Kurtowi Browningowi i Amerykaninowi Christopherowi Bowmanowi. Tym samym został pierwszym polskim łyżwiarzem, który stanął na podium mistrzostw świata.
Filipowski trzykrotnie uczestniczył w igrzyskach olimpijskich (Sarajewo 1984, Calgary 1988, Albertville 1992). Najlepszą lokatę uzyskał w Calgary, gdzie był piąty.
W latach 1981–1986 zdobywał mistrzostwo Polski.
W 1980 roku jako pierwszy łyżwiarz figurowy wykonał kombinację dwóch potrójnych skoków. 
Osiedlił się w Kanadzie, gdzie w 1999 roku rozpoczął pracę jako trener łyżwiarzy figurowych w York Region Skating Academy wspólnie ze swoją partnerką życiową Tracey Wainman. Do ich uczniów należeli m.in.: Roman Sadovsky czy Alaine Chartrand, a wcześniej również Nam Nguyen.

</doc>
<doc id="132319" url="https://pl.wikipedia.org/wiki?curid=132319" title="8080">
8080



</doc>
<doc id="132322" url="https://pl.wikipedia.org/wiki?curid=132322" title="Erwin Wilczek">
Erwin Wilczek

Erwin Feliks Wilczek (ur. 20 listopada 1940 w Wirku, zm. 30 listopada 2021) – polski piłkarz, reprezentant Polski, wielokrotny mistrz Polski, trener. Nadano mu przydomek boiskowy „Biba”; z wykształcenia technik górniczy.
Kariera.
Grał na boisku na pozycjach napastnika, pomocnika i rozgrywającego. Karierę rozpoczynał w klubie Wawel Wirek Ruda Śląska, w 1954 przeszedł do Zrywu Chorzów. W latach 1959–1973 bronił barw Górnika Zabrze; przez piętnaście sezonów wystąpił w 293 meczach ligowych, w innych oficjalnych rozgrywkach (Puchar Polski, europejskie puchary, Puchar Ligi) zaliczył dalsze 101 meczów. W spotkaniach polskiej ekstraklasy strzelił 96 bramek. Odniósł wraz z Górnikiem szereg sukcesów – 9 tytułów mistrza Polski (1959, 1961, 1963–1967, 1971, 1972), 6 Pucharów Polski (1965, 1968–1972), finał Pucharu Zdobywców Pucharów (1970).
W latach 1961–1969 wystąpił w 16 oficjalnych meczach reprezentacji Polski, zdobywając w nich 2 bramki. Reprezentował także barwy narodowe w kadrze juniorów jeszcze jako piłkarz Zrywu Chorzów.
W 1973 przeszedł do ligi francuskiej. W barwach US Valenciennes (do 1975) był m.in. najlepszym strzelcem II ligi francuskiej. Po zakończeniu kariery zawodniczej podjął pracę trenerską. Zajmował się zespołami młodzieżowymi Górnika, potem pracował w Valenciennes. Gaboński zespół AS Sogara doprowadził do finału Pucharu Mistrzów Afryki (1987). W 1986 przez krótki czas prowadził kadrę narodową Gabonu.
W okresie gry w Górniku był uważany za lidera zespołu, dysponującego dobrym przeglądem boiskowej sytuacji. Był także skutecznym strzelcem.
W ostatnich latach chorował na Alzheimera. Zmarł 30 listopada 2021, pochowany w Aulnoy-lez-Valenciennes we Francji. O śmierci poinformował syn Erwina i jego rodzina.

</doc>
<doc id="132323" url="https://pl.wikipedia.org/wiki?curid=132323" title="Zuzanna Szwed">
Zuzanna Szwed

Zuzanna Szwed, po mężu Parchem (ur. 19 lipca 1977 w Warszawie) – polska łyżwiarka figurowa, startująca w konkurencji solistek. Uczestniczka igrzysk olimpijskich (1992), mistrzostw świata i Europy, medalistka zawodów międzynarodowych oraz pięciokrotna mistrzyni Polski (1991–1993, 1995, 1996).
Trenowała początkowo na warszawskich Stegnach, a po pierwszych sukcesach, w połowie lat 90. została wysłana przez PZŁF do Detroit w Stanach Zjednoczonych. 
W 1998 roku zakończyła karierę sportową i rozpoczęła pracę jako trener-rezydent w klubie łyżwiarskim Detroit SC. Tworzyła również choreografie dla łyżwiarzy m.in. swojego męża Aarona Parchema i jego partnerek sportowych w konkurencji par sportowych.
W 2004 roku w Chicago poślubiła amerykańskiego łyżwiarza figurowego Aarona Parchema.

</doc>
<doc id="132324" url="https://pl.wikipedia.org/wiki?curid=132324" title="Bułat">
Bułat



</doc>
<doc id="132328" url="https://pl.wikipedia.org/wiki?curid=132328" title="Bułat (stal)">
Bułat (stal)



</doc>
<doc id="132330" url="https://pl.wikipedia.org/wiki?curid=132330" title="Pentium Pro">
Pentium Pro



</doc>
<doc id="132331" url="https://pl.wikipedia.org/wiki?curid=132331" title="Pion">
Pion

 

</doc>
<doc id="132333" url="https://pl.wikipedia.org/wiki?curid=132333" title="Izoterma DR">
Izoterma DR

Izoterma DR, czyli izoterma Dubinina i Raduszkiewicza (1947 r.) opisuje adsorpcję w niewielkich porach, tzw. mikroporach, o średnicach porównywalnych z rozmiarami cząsteczki adsorbatu (poniżej 2 nm według IUPAC). Adsorpcja w małych porach jest znacznie silniejsza niż na takiej samej chemicznie powierzchni płaskiej (większa liczba atomów adsorbatu oddziałuje z bliska z adsorbatem) i najczęściej jest opisywana za pomocą równania Dubinina-Raduszkiewicza, izotermy Dubinina-Astachowa (DA) – uogólnienia izotermy DR i Freundlicha – lub równań pochodnych. 
gdzie: 
Równanie izotermy DR służy jako tzw. izoterma lokalna w całkowym równaniu Stoeckliego, które pozwala na opisanie adsorpcji na mikroporach o zróżnicowanej strukturze i rozmiarze.

</doc>
<doc id="132334" url="https://pl.wikipedia.org/wiki?curid=132334" title="Izoterma DA">
Izoterma DA

Izoterma DA, czyli izoterma Dubinina i Astachowa opisuje adsorpcję w niewielkich porach, tzw. mikroporach, o średnicach porównywalnych z rozmiarami cząsteczki adsorbatu (&lt; 2nm według IUPAC). Adsorpcja w małych porach jest znacznie silniejsza niż na takiej samej chemicznie powierzchni płaskiej (większa ilość atomów adsorbatu oddziałuje z bliska z adsorbatem) i najczęściej jest opisywana za pomocą równania Dubinina-Raduszkiewicza (izoterma DR), izotermy Dubinina-Astachowa - uogólnienia izotermy DR i Freundlicha - lub równań pochodnych. 
gdzie: 
Dla n=2 z izotermy DA otrzymujemy izotermę DR, a dla n=1 izotermę Freundlicha.
Równanie izotermy DA może być uważane za jedno z rozwiązań całkowego równania Stoeckliego, które pozwala na opisanie adsorpcji na mikroporach o zróżnicowanej strukturze i rozmiarze.
Równanie DA wykorzystuje się często w postaci logarytmicznej (log10 lub ln), w której dane doświadczalne zgodne z modelem powinny układać się wzdłuż linii prostej ln(a)=f[lnn(po/p)]:
Stosowanie tej zależności do wyznaczania parametrów równania wymaga uprzedniego wyznaczenia wartości parametrów n i po. Można je jednak stosować również w celu zademonstrowania zgodności danych doświadczalnych z modelem po uprzednim dopasowaniu parametrów np. metodą najmniejszych kwadratów.

</doc>
<doc id="132336" url="https://pl.wikipedia.org/wiki?curid=132336" title="Jerzy Gorgoń">
Jerzy Gorgoń

Jerzy Paweł Gorgoń (ur. 18 lipca 1949 w Zabrzu-Mikulczycach) – polski piłkarz grający na pozycji obrońcy, reprezentant Polski, olimpijczyk, trener.
Życiorys.
Wychowanek MGKS Mikulczyce, następnie reprezentował barwy Górnika Zabrze (dwukrotny mistrz Polski, pięciokrotny zdobywca Pucharu Polski) oraz FC Sankt Gallen. Nosił przydomek boiskowy „Długi” (ze względu na wzrost – 192 cm), bywał też nazywany „Białą górą”. Przez Anglików nazywany (budka telefoniczna), z postury i w czerwonej koszulce przypominając wyspiarzom brytyjskie, czerwone budki. Z reprezentacją Polski dwukrotnie uczestniczył na mistrzostwach świata (1974 – 3. miejsce, 1978) oraz dwukrotnie na igrzyskach olimpijskich (1972 – złoty medal, 1976 – srebrny medal). Od 2014 roku członek Klubu Wybitnego Reprezentanta.
Kariera piłkarska.
Jerzy Gorgoń ukończył Technikum Górnicze w oraz instruktorem piłki nożnej. Karierę rozpoczął juniorach MGKS Mikulczyce (późniejsza Sparta Mikulczyce Zabrze). W 1967 roku podpisał kontrakt z Górnikiem Zabrze, w barwach którego dnia 24 marca 1968 roku zadebiutował w ekstraklasie, kiedy to jego klub przegrał u siebie 1:2 z Zagłębiem Sosnowiec, a Gorgoń po pierwszej połowie został zastąpiony przez Zygfryda Szołtysika, a w całym sezonie 1967/1968, w którym klub zajął 3. miejsce, zdobył Puchar Polski oraz dotarł do ćwierćfinału Pucharu Europy.
Jednak w następnych sezonach Gorgoń był już podstawowym, a zarazem jednym z kluczowych zawodników Górnika Zabrze. W sezonie 1968/1969, w którym 22 czerwca 1969 roku podczas wygranego 4:0 meczu u siebie z Pogonią Szczecin w 90. minucie zdobył swoją pierwszą bramkę w ekstraklasie, zdobył z klubem wicemistrzostwo Polski oraz obronił Puchar Polski, a w następnym sezonie zajął 3. miejsce w ekstraklasie, obronił Puchar Polski oraz osiągnął największy sukces polskiej klubowej piłki nożnej – dotarł do finału, w którym dnia 29 kwietnia 1970 roku na Praterstadion w Wiedniu zabrzański klub przegrał 1:2 z angielskim Manchesterem City.
W latach 1971–1972 Górnik Zabrze ponownie dominował na krajowych boiskach, zdobywając krajowy dublet (mistrzostwo i Puchar Polski) oraz w sezonie 1970/1971 dotarł do ćwierćfinału Pucharu Zdobywców Pucharów, w którym ulegli angielskiemu Manchesterowi City (2:0, 0:2, 1:3). W 1973 roku w plebiscycie katowickiego „Sportu” Gorgoń został uhonorowany Złotymi Butami.
W następnych sezonach Górnik Zabrze z Gorgoniem w składzie ze zmiennym szczęściem grał na krajowych i międzynarodowych boiskach: wicemistrzostwo Polski (1974), 3. miejsce w ekstraklasie (1977).
W czerwcu 1975 roku wracając z klubem z Francji pociągiem, był wraz z Andrzejem Szarmachem głównym bohaterem tzw. „afery pociągowej”. Otóż Gorgoń w stanie nietrzeźwym wywołał awanturę, w wyniku której został zdyskwalifikowany na sześć miesięcy, a Szarmach otrzymał karę w zawieszeniu. Mimo tego ówczesny selekcjoner reprezentacji Polski – Kazimierz Górski często mówił, że woli pijanego Gorgonia, niż trzeźwego Mariana Ostafińskiego.
W sezonie 1977/1978 mimo zdobycia Pucharu Ligi, niespodziewanie zajął ostatnie 16. miejsce w tabeli i po raz pierwszy w historii spadł z ekstraklasy, a w następnym sezonie zdecydowanie wygrał Grupę II i na sezon 1979/1980 wrócił do ekstraklasy, w którym zajął 6. miejsce, a dnia 24 maja 1980 roku w Łodzi Gorgoń rozegrał swój ostatni mecz w ekstraklasie, w którym po pierwszej połowie został zastąpiony przez Mariana Zalastowicza, a zespół przegrał 6:1 z Widzewem Łódź. Łącznie w ekstraklasie rozegrał 220 meczów, w których strzelił 18 goli, a we wszystkich rozgrywkach rozegrał dla Górnika Zabrze 304 mecze, w których strzelił 27 goli.
Następnie wyjechał do Szwajcarii, gdzie grał w FC Sankt Gallen, z którym zajął 3. miejsce w Nationalliga A (1983) oraz dotarł do finału Pucharu Ligi Szwajcarskiej (1982). Po sezonie 1982/1983 i rozegraniu w klubie 78 meczów oraz strzeleniu 4 goli w wieku 34 lat zakończył piłkarską karierę.
W 2019 wyróżniony zaliczeniem do jedenastki stulecia PZPN (jako środkowy obrońca).
Kariera reprezentacyjna.
Jerzy Gorgoń był zawodnikiem juniorskiej reprezentacji Polski. W seniorskiej reprezentacji Polski zadebiutował u selekcjonera Ryszarda Koncewicza dnia 23 września 1970 roku w Dublinie w wygranym 0:2 towarzyskim meczu z reprezentacją Irlandii, w którym rozegrał cały mecz.
Monachium 1972.
W 1972 roku został powołany przez selekcjonera Kazimierza Górskiego na turniej olimpijski 1972 w Monachium, podczas którego rozegrał 6 meczów, w tym dnia 1 września 1972 roku na Städtisches Stadion w Norymberdze w wygranym 2:1 z reprezentacją NRD, w którym w 6. i 64. minucie strzelił wszystkie bramki dla biało-czerwonych (były to jedyne bramki Gorgonia na tym turnieju, a zarazem pierwsze w reprezentacji Polski) oraz w meczu finałowym z obrońcami tytułu – reprezentacją Węgier, który biało-czerwoni wygrali 2:1, dzięki czemu po raz pierwszy w historii zostali mistrzem olimpijskim.
Mundial 1974.
Gorgoń został również powołany przez selekcjonera Kazimierza Górskiego na mistrzostwa świata 1974 w RFN, na których reprezentacja Polski zajęła 3. miejsce, a Gorgoń był podstawowym zawodnikiem drużyny i rozegrał wszystkie 7 meczów oraz zdobył 1 bramkę (dnia 19 czerwca 1974 roku Stadionie Olimpijskim w Monachium w 32. minucie na 0:4 w wygranym 0:7 meczu z reprezentacją Haiti).
Montreal 1976.
Mimo sukcesu na niemieckim turnieju reprezentacja Polski nie awansowała na mistrzostwa Europy 1976 w Jugosławii i musiała w tym roku zadowolić się występem na igrzyskach olimpijskich 1976 w Montrealu, na których Gorgoń również był podstawowym zawodnikiem reprezentacji Polski, która w finale przegrała 1:3 z reprezentacją NRD (Gorgoń nie grał w meczu) i ostatecznie zdobyła srebrny medal, co uznano w kraju za porażkę, a trener Kazimierz Górski podał się do dymisji.
Mundial 1978.
Jerzy Gorgoń następny mecz w reprezentacji Polski rozegrał dnia 26 kwietnia 1978 roku w Warszawie, gdzie "Biało-czerwoni" wygrali 1:0 w towarzyskim pojedynku z reprezentacją Bułgarii, a kilka miesięcy później został powołany przez selekcjonera Jacka Gmocha na mistrzostwa świata 1978 w Argentynie, na którym rozegrał 5 meczów (nie grał w meczu z reprezentacją Argentyny (0:2), co niektórzy znawcy piłki nożnej uznali za pomyłkę i przyczynę porażki). Dnia 21 czerwca 1978 roku na Estadio Ciudad de Mendoza w Mendozie reprezentacji Polski z Kasperczakiem w składzie przegrała 1:3 z reprezentacją Brazylii i zajęła 3. miejsce w Grupie B drugiej rundy turnieju i odpadła z turnieju, a Gorgoń po tym meczu ogłosił zakończenie reprezentacyjnej kariery. Łącznie w latach 1970–1978 Gorgoń w reprezentacji Polski rozegrał 55 meczów, w których strzelił 6 goli.
Po zakończeniu kariery.
Jerzy Gorgoń po zakończeniu kariery piłkarskiej pozostał w St. Gallen, gdzie był trenerem rezerw i drużyn juniorskich FC Sankt Gallen oraz prowadził Blau-Weiß Sankt Gallen. Potem pracował w szkółce piłkarskiej w Gossau. 11 września 2012 roku został ambasadorem Górnika Zabrze.

</doc>
<doc id="132338" url="https://pl.wikipedia.org/wiki?curid=132338" title="Tomasz Lipnicki">
Tomasz Lipnicki

Tomasz „Lipa” Lipnicki (ur. 26 sierpnia 1969 w Gdańsku) – polski muzyk, kompozytor, wokalista i autor tekstów, gitarzysta. Członek Akademii Fonograficznej Związku Producentów Audio-Video (ZPAV). Trzykrotny laureat nagrody polskiego przemysłu fonograficznego Fryderyka. Tomasz Lipnicki znany jest przede wszystkim z występów w grupie muzycznej Illusion, w której występuje z przerwami od 1992 r. do dziś. W zespole pełnił funkcję lidera, wokalisty, autora tekstów i głównego kompozytora. Wcześniej grał w zespołach She i Skawalker. W 2000 roku utworzył solowy projekt pod nazwą Lipali, przekształcony w latach późniejszych w zespół. Przez krótki okres był także członkiem Acid Drinkers.
Muzyk używa gitar firmy Dean, wzmacniaczy, kolumn gitarowych i kabli instrumentalnych firmy Laboga, Schecter oraz Samick. Żonaty, ojciec dwójki dzieci.
Działalność artystyczna.
W 1986 roku wraz z perkusistą Radosławem Zblewskim i basistą Ireneuszem Mazurkiem tworzy zespół She. Formacja ta nagrała dwie płyty: "Miejsce którego wszyscy szukamy..." i anglojęzyczną "Big City Lights". W 1990 Lipnicki pojawił się na krótko w składzie zespołu Skawalker, którego liderem był Grzegorz Skawiński.
Dwa lata później, po rozwiązaniu się She pojawił się na scenie ze swoim najbardziej znanym projektem, zespołem Illusion, założonym wraz z gitarzystą Jerzym Rutkowskim oraz perkusistą Pawłem Herbaschem. Kilka miesięcy później do grupy dołączył basista Jarek Śmigiel. W 1995 i 1996 Lipnicki był nominowany do nagrody "Fryderyk '95, '96" w kategorii „wokalista roku”. Nagrał z Illusion siedem płyt, w tym jedną koncertową i jedną kompilację The Best of Illusion. W roku 2017 zespół obchodził 25-lecie istnienia.
W 2000 zaprezentował swój kolejny projekt pod nazwą Lipali, który przekształcił się w zespół w stałym składzie: Tomasz Lipnicki, Adrian Kulik, Łukasz Jeleniewski pod koniec 2003. Od marca 2003 do maja 2004 występował w Acid Drinkers i nagrał z tym zespołem nagrodzoną Fryderykiem płytę "Rock Is Not Enough". Uczestniczył ponadto w nagraniach zespołów Flapjack, Karmacoma oraz Ametria.
W 2008 został uhonorowany Fryderykiem w kategorii „wokalista roku”. W 2008 nagrał piosenkę "Każda chwila" promująca ogólnopolską kampanię społeczno-edukacyjną pt. „Hospicjum to też życie”. Pomysłodawcą kampanii był Fundacja Hospicyjna. W utworze "Każda chwila" wraz z Tomaszem Lipnickim śpiewa również Krystyna Prońko. W lutym 2010 roku muzyk uzyskał nominację do nagrody polskiego przemysłu fonograficznego Fryderyka w kategorii „kompozytor roku”.

</doc>
<doc id="132339" url="https://pl.wikipedia.org/wiki?curid=132339" title="Aldus Corporation">
Aldus Corporation

Aldus Corporation – nieistniejące już amerykańskie przedsiębiorstwo software'owe (jego nazwa pochodziła od nazwiska XV-wiecznego drukarza weneckiego Aldusa Manutiusa), znane przede wszystkim jako twórca przełomowego programu do DTP, Aldus PageMaker. Założycielem i prezesem Aldusa był Paul Brainerd.
PageMaker dla komputerów Macintosh został pokazany w lipcu 1985 r. – opierał się na języku opisu stron Adobe PostScript, a do wydruku używał postscriptowych drukarek laserowych Apple LaserWriter. Rok później ukazała się wersja dla komputerów PC. Innym produktem Aldusa był FreeHand (licencjonowany od przedsiębiorstwa Altsys, znanego z edytora fontów Fontographer), przejęty potem przez Macromedia, która to firma, w 2005 roku, wraz z Freehandem, została przejęta przez Adobe, zaś rozwój Freehanda na stałe wstrzymano. Kolejnym popularnym programem był zakupiony od Ulead Systems graficzny edytor bitmapowy Aldus PhotoStyler, program podobny w możliwościach i obsłudze do ówczesnego Adobe Photoshopa.
Dziełem firmy Aldus jest wszechstronny format zapisu grafiki bitmapowej TIFF.
W latach 90. rynek został zdominowany przez konkurencyjny wobec PageMakera program DTP, QuarkXPress firmy Quark. Przedsiębiorstwo Adobe Systems, twórca PostScriptu, zdecydowało się przejąć Aldusa, co nastąpiło we wrześniu 1994 r.

</doc>
<doc id="132340" url="https://pl.wikipedia.org/wiki?curid=132340" title="Adobe PageMaker">
Adobe PageMaker

Adobe PageMaker (dawniej "Aldus Pagemaker") – pierwszy program typu DTP, zaprojektowany w 1985 r. przez Aldus Corporation, pierwotnie dla komputerów Macintosh, ale wkrótce także dla komputerów PC na procesorach Intela.
W 1994 r. Aldus Corporation została kupiona przez Adobe Systems, która rozwija program jako Adobe PageMaker, obecnie w wersji 7 istniejącej od 9 lipca 2001, ale kilkakrotnie aktualizowanej – użytkownicy programu mogą dokonać aktualizacji do Adobe InDesign. PageMaker jest kierowany do małego biznesu, natomiast InDesign do korporacji. Program jest przeznaczony przede wszystkim do tworzenia broszur i ulotek, chociaż zawiera narzędzia do tworzenia złożonych czasopism – wiele polskich tytułów czasopism było składanych w latach 90. XX wieku właśnie za pomocą PageMakera.
Podstawową różnicą PageMakera, w odniesieniu do innych programów DTP, był brak ramek. Tekst osadzało się w tzw. wątkach. Wadą tego rozwiązania był brak możliwości tworzenia szablonów publikacji; wątek bez osadzonego tekstu znikał. W efekcie PageMaker jako program do składu przypominał bardziej CorelDRAW niż QuarkXPressa. Dlatego był bardzo prosty w obsłudze. Dodatkowo jako pierwszy program do składu posiadał polski interfejs, co znacząco przyczyniło się do jego popularności w Polsce. Grafiki zewnętrzne osadzane były jednak jako linki, czym różnił się od CorelDRAW. Od wersji 6.5 program realizował zarówno system wątków, jak i ramek. PageMaker wyposażony był w system plug-inów z Photoshopa.

</doc>
<doc id="132341" url="https://pl.wikipedia.org/wiki?curid=132341" title="Aldus PageMaker">
Aldus PageMaker



</doc>
<doc id="132342" url="https://pl.wikipedia.org/wiki?curid=132342" title="APOP">
APOP

APOP – metoda uwierzytelniania zapewniająca dodatkowe zabezpieczenie przed przesyłaniem hasła jawnym tekstem podczas sesji POP3. Wykorzystuje w tym celu tzw. znacznik czasowy będący częścią składową bannera powitalnego przekazywanego przez serwer POP3 po podłączeniu się klienta. Oprogramowanie klienckie skleja ten znacznik z hasłem użytkownika i oblicza sumę kontrolną algorytmem MD5. 
W przypadku gdy połączenie POP3 jest szyfrowane np. poprzez tunel SSL, metoda ta nie zwiększa bezpieczeństwa, wręcz przeciwnie, gdyż serwer w celu sprawdzenia wyliczonej wartości musi mieć dostęp do bazy zawierającej hasła zapisane jawnie, a nie jako wynik dowolnej funkcji mieszającej.
Przykład.
Poniżej przedstawiony przykład obrazuje użycie komendy APOP do przeprowadzenia uwierzytelnienia użytkownika "mrose" o haśle "tanstaaf".
 +OK POP3 server ready &lt;1896.697170952@dbc.mtview.ca.us&gt;
 APOP mrose c4c9334bac560ecc979e58001b3e22fb
 +OK maildrop has 1 message (369 octets)
Argumentami APOP są kolejno nazwa użytkownika oraz suma kontrolna obliczona w tym przypadku na ciągu
 &lt;1896.697170952@dbc.mtview.ca.us&gt;tanstaaf
wynosząca
 c4c9334bac560ecc979e58001b3e22fb

</doc>
<doc id="132345" url="https://pl.wikipedia.org/wiki?curid=132345" title="Pentium II">
Pentium II



</doc>
<doc id="132348" url="https://pl.wikipedia.org/wiki?curid=132348" title="Sztucer">
Sztucer

Sztucer (niem. "stutzen", staropol. "sztuciec") –
współcześnie: określenie karabinów i karabinków myśliwskich z gwintowanymi lufami, używanych do polowania na grubą zwierzynę; dawniej: wojskowa broń strzelecka powstała poprzez skrócenie karabinu i wyposażenie go w gwintowaną lufę, używana głównie przez oddziały jegrów.
Nazwa „sztucer” wywodzi się od niemieckiego "stutzen", co w dosłownym tłumaczeniu oznacza „obcinać”. Nawiązuje to do skróconej („obciętej”) względem dłuższych karabinów lufy, która często nie wystawała za łoże broni.
Historia.
Sztucery wyodrębniły się w XVIII w. jako uzbrojenie lekkiej piechoty specjalizującej się w prowadzeniu celnego ognia z dużych odległości (strzelcy wyborowi – jegrzy, w Polsce tzw. strzelcy celni), w odróżnieniu od piechoty liniowej prowadzącej zmasowany ogień salwowy na krótszych dystansach. Standardowo piechotę liniową wyposażano w długie gładkolufowe karabiny, zapewniające dużą (jak na tamte czasy) szybkostrzelność, jednak niską celność i donośność. Ze względu na specyfikę walki jegrzy potrzebowali natomiast broni znacznie celniejszej i o większym zasięgu. Rozwiązaniem okazały się karabiny wyposażone w lufy gwintowane (znacząco zwiększające osiągi względem broni gładkolufowej). Jednak z powodu kłopotliwego ładowania – do gwintowanej lufy pocisk należało wbijać za pomocą młotka i stempla – broń skrócono, tak aby ułatwić strzelcowi tę czynność. Efektem tej koncepcji było powstanie sztucerów, a więc gwintowanych i skróconych karabinów.
Wraz z wynalezieniem pocisków kompresyjnych w 2. poł. XIX w. ładowanie odprzodowej broni gwintowanej uległo znacznemu usprawnieniu, co umożliwiło masowe wyposażenie w karabiny gwintowane żołnierzy wszystkich formacji. Od tego momentu różnica pomiędzy sztucerami a karabinami piechoty zaczęła się stopniowo zacierać, a określenie sztucer nabrało bardziej cech formalnych niż praktycznych. Sztucerami zaczęto więc określać albo karabiny skrócone (mające zapewniać większą poręczność np. przy wykonywaniu zadań zwiadowczych), bądź posiadające cechy karabinów wyborowych. Wraz z postępem technologicznym, uzbrojenie żołnierzy zaczęło ulegać coraz większemu ujednoliceniu, co wiązało się pod koniec XIX w. ze stopniowym zanikiem stosowania nazwy „sztucer” w ujęciu wojskowym.
Słowo sztucer przeniknęło jednak do nazewnictwa stosowanego w myślistwie, gdzie do dziś stosuje się je powszechnie wobec gwintowanych karabinów przeznaczonych do polowań na grubą zwierzynę (jako odróżnienie od gładkolufowych strzelb).

</doc>
<doc id="132349" url="https://pl.wikipedia.org/wiki?curid=132349" title="Pentium M">
Pentium M



</doc>
<doc id="132350" url="https://pl.wikipedia.org/wiki?curid=132350" title="Kulinaria">
Kulinaria



</doc>
<doc id="132352" url="https://pl.wikipedia.org/wiki?curid=132352" title="Atef Sidki">
Atef Sidki



</doc>
<doc id="132353" url="https://pl.wikipedia.org/wiki?curid=132353" title="Park Krajobrazowy Dolina Baryczy">
Park Krajobrazowy Dolina Baryczy

Park Krajobrazowy Dolina Baryczy – park krajobrazowy w województwie dolnośląskim i wielkopolskim, położony między Żmigrodem i Przygodzicami, wzdłuż rzeki Baryczy. 
Powierzchnia parku wynosi 87 040 ha (część dolnośląska 70 040 ha, część wielkopolska 17 000 ha). Nie posiada otuliny. Powołany 3 czerwca 1996 roku. Obejmuje swoim zasięgiem 3 typy siedlisk: stawy rybne, podmokłe łąki i lasy.
Znajduje się tu europejska Ostoja Ptaków IBA oraz obszar specjalnej ochrony ptaków „Dolina Baryczy” PLB020001 i specjalny obszar ochrony siedlisk „Ostoja nad Baryczą” PLH020041 w ramach europejskiej sieci Natura 2000. Na terenie Parku znajduje się także jeden z największych w Europie kompleksów stawów rybnych, w skład którego wchodzi m.in. prawie 300 stawów w rejonie Milicza i Żmigrodu. Kompleks ten, zwany Stawami Milickimi, objęty jest konwencją ochrony środowisk wodnych z Ramsar. 
Rezerwaty przyrody.
Na obszarze parku znajdują się następujące rezerwaty przyrody:
Zwierzęta.
Park jest jedną z najważniejszych ostoi ptaków wodno-błotnych nie tylko w Polsce, ale i w Europie. Tutejsza ornitofauna obejmuje aż 276 gatunków ptaków, w tym 166 gatunków lęgowych (samych ptaków wodno-błotnych jest 129 gatunków, w tym 58 lęgowych). Występują tu m.in.:
Sporadycznie:

</doc>
<doc id="132354" url="https://pl.wikipedia.org/wiki?curid=132354" title="Albert Szent-Györgyi">
Albert Szent-Györgyi

Albert Szent-Györgyi de Nagyrápolt (ur. 16 września 1893 w Budapeszcie, zm. 22 października 1986 w Woods Hole) – węgierski biochemik, laureat Nagrody Nobla w dziedzinie medycyny (1937).
Obronił doktorat na Uniwersytecie w Cambridge (1927), gdzie przebywał jako stypendysta Fundacji Rockefellera. Pracował w Instytucie Higieny Tropikalnej w Hamburgu, następnie w Instytucie Fizjologii w holenderskim Groningen. Był profesorem Uniwersytetu w Segedynie (1931–1945), następnie Uniwersytetu Budapeszteńskiego (do 1947). Został wybrany do wielu akademii i towarzystw naukowych, m.in. PAU (1937). W 1947 roku wyjechał do Stanów Zjednoczonych, gdzie został profesorem Uniwersytetu Princeton.
W 1954 roku został laureatem Nagrody im. Alberta Laskera w dziedzinie podstawowych badań medycznych.
Albert Szent-Györgyi w 1955 roku otrzymał obywatelstwo amerykańskie, a w 1956 roku został przyjęty w skład
członków Amerykańskiej Akademii Nauk ("National Academy of Sciences", "NAS"), w 1957 r. Amerykańskiej Akademii Sztuk i Nauk ("American Academy of Arts and Sciences")
Wyodrębnił z owoców papryki i zidentyfikował witaminę C (1933); odkrył witaminę P (1936). Wykazał, że kwas adenozynotrifosforowy (ATP) jest niezbędnym źródłem energii umożliwiającej skurcz mięśni. Za odkrycia dotyczące procesów spalania biologicznego, a szczególnie za odkrycie i ustalenie budowy chemicznej witaminy C (kwasu askorbinowego), otrzymał w 1937 roku Nagrodę Nobla.
W 1974 zaproponował zastąpienie terminu negentropia słowem syntropia.

</doc>
<doc id="132355" url="https://pl.wikipedia.org/wiki?curid=132355" title="Agnetha Faltskog">
Agnetha Faltskog



</doc>
<doc id="132356" url="https://pl.wikipedia.org/wiki?curid=132356" title="Agnetha Fältskog">
Agnetha Fältskog

Agnetha Åse Fältskog (ur. 5 kwietnia 1950 w Jönköping) – szwedzka piosenkarka, aktorka, współzałożycielka i wokalistka zespołu ABBA, w którym śpiewała razem z Anni-Frid Lyngstad, Björnem Ulvaeusem i Bennym Anderssonem.
Życiorys.
Jest córką menedżera domu towarowego Knuta Ingvara Fältskoga i Birgit Margarety Johansson, którzy pobrali się w 1945. Wychowywała się w bloku przy Tegelsbruksgatan w prowincjonalnym Jönköpingu. Ma młodszą o pięć lat siostrę, Monę. Od najmłodszych lat interesowała się muzyką; zafascynowana grą swojego sąsiada, Sigvarda Anderssona, jako dziecko podjęła naukę gry na fortepianie, poza tym śpiewała w chórze kościelnym i napisała swoją pierwszą piosenkę – „Två små troll”. W wieku sześciu lat zadebiutowała na scenie podczas zorganizowanego przez jej ojca przedstawieniu z okazji świąt Bożego Narodzenia.
W 1960 założyła ze swoimi przyjaciółkami, Leną Johansson i Elisabeth Strub, trio muzyczne The Chambers, które występowało w lokalnych klubach. W wieku 15 lat porzuciła szkołę z postanowieniem zrobienia kariery muzycznej. Dorabiała, pracując jako telefonistka w firmie samochodowej Atteviks. Rok później związała się z zespołem tanecznym Bernta Enghardta, w którym przez kolejne dwa lata śpiewała własne kompozycje. By odróżnić się od poprzedniej wokalistki zespołu, która także miała na imię Agneta, dodała do swojego imienia literę „h”. Jej pierwszym znaczącym przebojem była piosenka „Jag var så kär”, którą napisała pod wpływem rozstania ze swoim chłopakiem, Björnem Lilją, a w jej wydaniu pomógł jej Karl Gerhard Lundkvist z wytwórni muzycznej Cupol. W 1968, mając 17 lat, wydała swój pierwszy album, zatytułowany po prostu "Agnetha Fältskog", a rok później – płytę pt. "Agnetha Fältskog Vol. 2". Pierwszy z albumów promowała singlem „Jag var så kär”, z którym dotarła do pierwszego miejsca na szwedzkiej liście przebojów. Ze względu na narastającą popularność w tym okresie przeprowadziła się do Sztokholmu. W 1969 wyjechała także do Berlina Zachodniego, by nagrać niemieckojęzyczne single, jednak bez większego powodzenia.
Poza autorskimi utworami nagrywała własne wersje zagranicznych przebojów, wykonując je na koncertach w całej Szwecji. Podczas występu w telewizji w styczniu 1968 spotkała po raz pierwszy Anni-Frid Lyngstad. W maju 1969 podczas nagrań programu w telewizji poznała Björna Ulvaeusa, z którym dwa lata później wzięła ślub. W 1970 wydała album pt. "Som jag är", a rok później – płytę pt. "När en vacker tänke blir en sång". W 1972 zagrała Marię Magdalenę, główną rolę w szwedzkiej wersji rock opery "Jesus Christ Superstar".
W latach 1972–1982 wraz z Bennym Anderssonem, Björnem Ulvaeusem i Anni-Frid Lyngstad występowała w zespole ABBA, z którym nagrała i wydała osiem albumów studyjnych: "Ring Ring" (1973), "Waterloo" (1974), "ABBA" (1975), "Arrival" (1976), "The Album" (1977), "Voulez-Vous" (1979), "Super Trouper" (1980) i "The Visitors" (1981).
Pozostając wokalistką ABB-y, nagrała i wydała kolejne solowe płyty. W 1975 premierę miał album pt. "Elva kvinnor i ett hus", na którym umieściła m.in. utwór „S.O.S.”, następnie wydany pod szyldem ABB-y. W 1980 wydała album pt. "Nu tändas tusen juleljus", który nagrała z córką, Lindą Ulvaeus. Po rozpadzie ABB-y w 1982 kontynuowała działalność solową. W 1983 wydała album pt. "Wrap Your Arms Around Me", który rozszedł się w nakładzie 1,2 mln egzemplarzy na świecie oraz dotarł do pierwszego miejsca na listach sprzedaży w Belgii i Danii. W tym samym roku pojawiła się w roli Lisy, córki biednego rybaka w filmie "Raskenstam". Poza tym planowała w tym okresie wydać książkę autobiograficzną, nad którą pracowała z dziennikarką Brittą Åhman, jednak ostatecznie wstrzymała publikację. Odmówiła też roli Swietłany w musicalu "Chess", nagrała jednak demo piosenki „Every Good Man”, która następnie trafiła do spektaklu jako „Heaven Help My Heart”. W 1985 wydała album pt. "Eyes of a Woman", a rok później wypuściła szwedzkojęzyczną płytę pt. "Sjung denna sång" oraz nagrała w duecie z Olą Håkanssonem singiel „The Way You Are”/„Fly Like the Eagle” na potrzeby promocji kandydatury Falun w konkursie na miasto-organizatora Zimowych Igrzysk Olimpijskich 1992. W tym samym roku wystąpiła razem z Håkanssonem podczas charytatywnej gali na rzecz uchodźców "Flyktinggalan" w Sztokholmie. W trakcie wydarzenia poznała Petera Ceterę, który namówił ją do nagrania kolejnego albumu. Efektem współpracy był album pt. "I Stand Alone", wydany w 1987, na którym znalazły się piosenki skomponowane przez Bruce’a Gaitscha. Promocję płyty ograniczyła do nagrania teledysku do piosenek „Last Time”, „Let It Shine” i „I Wasn’t the One Who Said Goodbye” oraz występu w programie "Terry Wogan Show" i udzielenia kilku wywiadów prasowych, co spowodowało, że album cieszył się słabym zainteresowaniem słuchaczy i nie odniósł sukcesu sprzedażowego, sprzedając się zaledwie w 500 tys. kopii. Również w 1987 wydała album pt. "Kom följ med i vår karusell", który nagrała z synem, Christianem.
W kolejnej dekadzie wycofała się z działalności muzycznej, ponadto przestała udzielać się w mediach, odmawiała udzielania wywiadów i nie zgadzała się na fotografowanie jej w sytuacjach prywatnych. We wrześniu 1996 na rynku ukazała się jej książka autobiograficzna pt. "Som jag är", której jeszcze w latach 80. napisała z Brittą Åhman. Publikacja spotkała się z chłodnym przyjęciem ze strony czytelników i krytyków, którzy uznali ją za „rozczarowującą” i „nieciekawą”. W 2004 wydała pierwszy od 17 lat album pt. "My Colouring Book", zawierający covery jej ulubionych piosenek z lat 60.. Mimo chłodnych recenzji krytyków w Szwecji, album uzyskał tam status potrójnie platynowej płyty i dotarł do pierwszego miejsca na liście bestsellerów, ponadto otrzymał srebrną płytę za sprzedaż w Wielkiej Brytanii, gdzie dotarł do 12. miejsca w notowaniu "UK Albums Chart", a także zdobył status złotej płyty w Finlandii. Album promowała singlem „If I Thought You’d Ever Change Your Mind”, będącym coverem piosenki Cilli Black z 1969.
Latem 2008 wraz z pozostałymi członkami ABB-y uczestniczyła w imprezach z okazji oficjalnej premiery filmu "Mamma Mia!", w którym wykorzystano największe przeboje zespołu. 11 marca 2013 wydała single „When You Really Loved Someone” i „The One Who Loves You Now”, a dwa miesiące później – album studyjny pt. "A", jej pierwszą od 25 lat płytę z premierowym materiałem, tworzonym przez Jörgena Elofssona i Petera Nordahla. W lipcu wydała kolejny singiel z krążka – „Dance Your Pain Away”. Album zdobył uznanie krytyków i słuchaczy, dzięki którym dotarł do czołowych miejsc na wielu europejskich listach sprzedaży, m.in. do drugiego miejsca w Szwecji, Danii i Austrii oraz szóstego miejsca w Wielkiej Brytanii, gdzie zdobył status złotej płyty, podobnie jak w Szwecji i Australii.
Życie prywatne.
22 lipca 1968 ogłosiła zaręczyny z Dieterem Zimmermannem, jednak na początku 1969 ich związek się rozpadł. W maju 1969 podczas nagrań programu telewizyjnego poznała Björna Ulvaeusa, z którym wzięła ślub 6 lipca 1971 w kościele luterańskim w Verum, miejscowości leżącej w gminie Hässleholm w Skanii. W 1973 para doczekała się pierwszego dziecka – córki Lindy, a cztery lata później – syna Christiana. W tym okresie zaczęli przeżywać kryzys małżeński, co doprowadziło do ich rozstania w Boże Narodzenie w 1978. W latach 80. spotykała się z hokeistą Larsem Erikssonem, szefem domu mody Dickiem Hakanssonem, policjantem Torbjörnem Branderem, z którym rozstała się w 1985, i kompozytorem Bruce’em Gaitschem.
15 grudnia 1990 wyszła za hepatologa Tomasa Sonnenfelda, jednak ich związek małżeński zakończył się rozwodem w 1993. Od 1997 spotykała się z młodszym o 16 lat Gertem van der Graafem, który – jak mówił w wywiadach – zakochał się w niej w 1974 po usłyszeniu piosenki „Waterloo”. Mężczyzna w 1997 przeniósł się do Szwecji i zamieszkał w pobliżu piosenkarki, dzięki czemu udało mu się nawiązać z nią kontakt, a ich bliska znajomość trwała przez kolejne dwa lata. Po rozstaniu w 2000 stalker nękał ją telefonami oraz listami, co skłoniło artystkę do zgłoszenia sprawy na policję i złożenia wniosku o sądowy zakaz zbliżania się mężczyzny. Sąd przychylił się do wniosku Fältskog, doprowadzając do deportacji Van der Graafa ze Szwecji. W 2005 został ponownie zatrzymany za złamanie zakazu zbliżania się do artystki po tym, jak był widziany w pobliżu jej domu.
W 1983 na łamach dziennika „Dagens Nyheter” wystosowała list otwarty do przedstawicieli prasy kolorowej z prośbą o zaprzestanie naruszania jej prywatności i szerzenia nieprawdziwych informacji o jej życiu prywatnym.
2 października 1983 na trasie między Helsingborgiem a Sztokholmem brała udział w wypadku samochodowym, jednak wyszła z kraksy bez większych obrażeń.
W 1984 wyprowadziła się z Lidingö i zamieszkała w willi na półwyspie Ekerö. Ma także letni dom w Båstad. Jest honorową obywatelką Jönköping.
Jej majątek szacowany jest na ok. 200 mln dolarów.
Uczęszczała na terapię, podczas której starała się przepracować swój lęk przed lataniem, otwartą przestrzenią, tłumem i wysokością.

</doc>
<doc id="132358" url="https://pl.wikipedia.org/wiki?curid=132358" title="Lubomyr Huzar">
Lubomyr Huzar

Lubomyr Huzar MSU (ukr. Любомир Гузар) (ur. 26 lutego 1933 we Lwowie, zm. 31 maja 2017 w Kijowie) – ukraiński biskup greckokatolicki, kardynał, studyta, arcybiskup większy kijowsko-halicki.
Życiorys.
Urodził się we Lwowie. Ojciec – Jarosław Huzar (1897, Stanisławów–1963, Stany Zjednoczone), syn Lewa Huzara (pracował jako notariusz w Haliczu) i jego żony Wilhelminy, pracował m.in. w Ukraińskim banku ziemskim we Lwowie. Matka – Rostysława z Demczuków, córka ksiądza greckokatolickiego, proboszcza we wsi Kalne.
Część lat dziecięcych spędził na terytorium Rzeczypospolitej Polskiej. W 1944 przed nadejściem wojsk radzieckich opuścił wraz z rodziną Ukrainę i udał się na emigrację do Austrii. W latach 1944–1949 przebywał w Salzburgu, później w Stanach Zjednoczonych Ameryki.
Studiował filozofię i teologię w Kolegium Świętego Bazylego w Stamford, na Katolickim Uniwersytecie Ameryki w Waszyngtonie, na Fordham University w Nowym Jorku i na Papieskim Uniwersytecie Urbaniana w Rzymie.
30 marca 1958 w katedrze w Stamford przyjął święcenia kapłańskie w obrządku bizantyjskim.
W latach 1958–1969 pracował jako wykładowca w ukraińskim Kolegium św. Bazylego w Stamford. W latach 1969–1972 był profesorem eklezjologii na Papieskim Uniwersytecie Urbaniana w Rzymie. W latach 1966–1969 pełnił funkcje proboszcza parafii greckokatolickiej w Kerhonkson. W 1972 wstąpił do zakonu studytów w Grottaferracie pod Rzymem. W 1974 r. został przeorem tegoż klasztoru.
2 kwietnia 1977 został mianowany przez arcybiskupa Josyfa Slipyja sufraganem i otrzymał w Castel Gandolfo potajemnie sakrę biskupią bez wcześniejszego zatwierdzenia papieskiego. Pełnił funkcję archimandryty mnichów studytów na Europę i Amerykę.
W 1993 powrócił na Ukrainę z zadaniem zorganizowania klasztoru studytów w diecezji tarnopolskiej.
W 1995 został wybrany przez Synod Biskupów Ukraińskiego Kościoła Greckokatolickiego na egzarchę kijowsko-wyszhorodzkiego. W 1996 uzyskał potwierdzenie kanoniczności swoich święceń biskupich od papieża Jana Pawła II i 22 lutego 1996 został mianowany biskupem tytularnym Nisa di Licia.
W październiku 1996 został biskupem pomocniczym arcybiskupa większego lwowskiego, z tytułem koadiutora i nadzwyczajnymi pełnomocnictwami duszpasterskimi. Po śmierci kardynała Myrosława Lubacziwskiego 23 grudnia 2000 został mianowany administratorem apostolskim archidiecezji lwowskiej.
25 stycznia 2001 został wybrany przez Synod Biskupów Ukraińskiego Kościoła Greckokatolickiego arcybiskupem większym Lwowa i następnego dnia otrzymał zatwierdzenie swojego tytułu od papieża. W lutym 2001 otrzymał nominację kardynalską, z tytułem kardynała prezbitera S. Sofia a Via Boccea.
Był w gronie osób obecnych przy śmierci Jana Pawła II. Brał udział w konklawe w 2005 r.
Od sierpnia 2005 jako zwierzchnik Kościoła katolickiego obrządku bizantyjsko-ukraińskiego nosił tytuł arcybiskupa większego Kijowa i Halicza. W latach 2005–2010 podejmował starania o podniesienie swojej metropolii do rangi patriarchatu.
3 maja 2008 otrzymał we Lwowie honorowe obywatelstwo tego miasta.
10 lutego 2011 złożył rezygnację z funkcji arcybiskupa większego halicko-kijowskiego i zwierzchnika Kościoła katolickiego obrządku bizantyjsko-ukraińskiego. Funkcję locum tenens po jego dymisji przejął do czasu zwołania Synodu Biskupów Ukraińskiego Kościoła Greckokatolickiego, arcybiskup lwowski Ihor Woźniak.
26 lutego 2013 w związku z ukończeniem 80 roku życia, utracił prawo do udziału w konklawe. Zmarł 31 maja 2017 w Kijowie.

</doc>
<doc id="132359" url="https://pl.wikipedia.org/wiki?curid=132359" title="Myrosław Lubacziwski">
Myrosław Lubacziwski

Myrosław Iwan Lubacziwski, ukr. Миросла́в Іва́н Любачі́вський (ur. 24 czerwca 1914 w Dolinie, zm. 14 grudnia 2000 we Lwowie) – ukraiński duchowny katolicki, arcybiskup większy Lwowa, od 1984 zwierzchnik Kościoła katolickiego obrządku bizantyjsko-ukraińskiego na Ukrainie, kardynał.
Życiorys.
Ukończył z wyróżnieniem gimnazjum w Stryju. Według niektórych danych, studiował w seminarium we Lwowie.
W roku 1934 studiował we Lwowskiej greckokatolickiej Akademii Teologicznej (obecnie Ukraiński Uniwersytet Katolicki) na wydziałach Filozoficznym, następnie – na Teologicznym, kontynuował na Uniwersytecie w Innsbrucku (Austria) i na Wydziale Teologicznym w Sionie (Szwajcaria). Kształcił się także w Rzymie – na Papieskim Uniwersytecie Gregoriańskim oraz w Papieskim Instytucie Biblijnym (gdzie obronił doktorat z teologii). Przyjął święcenia kapłańskie 28 września 1938 we Lwowie, następnie prowadził działalność duszpasterską we Lwowie.
W 1942 wyjechał ze Lwowa. Do 1947 uzupełniał studia w Rzymie, następnie wyjechał do USA. Prowadził pracę duszpasterską wśród wiernych obrządku greckokatolickiego w Michigan, Pensylwanii, Ohio i Wisconsin. Pełnił m.in. funkcję sekretarza arcybiskupa Filadelfii oraz wykładał w seminarium greckokatolickim w Stamford. Prowadził także wykłady w Kolegium św. Jozafata w Rzymie (1968) oraz współpracował z Radiem Watykańskim. Od 1969 był dyrektorem duchowym seminariów w Waszyngtonie i Stamford.
13 września 1979 został mianowany arcybiskupem Filadelfii rytu greckokatolickiego, przyjął sakrę biskupią 12 listopada 1979 w Watykanie z rąk papieża Jana Pawła II. 27 marca 1980 otrzymał nominację na koadiutora arcybiskupa większego Lwowa kardynała Josyfa Slipyja. 7 września 1984, po śmierci Slipyja został arcybiskupem większym Lwowa i zwierzchnikiem Ukraińskiej Cerkwi Greckokatolickiej. Wielokrotnie brał udział w sesjach Światowego Synodu Biskupów w Watykanie, a w maju 1985 został wyniesiony do godności kardynalskiej, z tytułem prezbitera kościoła Santa Sofia a Via Boccea.
31 marca 1991, w związku z legalizacją Kościoła katolickiego obrządku bizantyjsko-ukraińskiego w USRR, uroczyście powrócił do Lwowa, by objąć obowiązki arcybiskupa większego Lwowa i zwierzchnika Ukraińskiej Cerkwi Greckokatolickiej na Ukrainie.
W 1996, w związku ze stanem zdrowia, otrzymał koadiutora w osobie Lubomyra Huzara.

</doc>
<doc id="132360" url="https://pl.wikipedia.org/wiki?curid=132360" title="Iwan Franko">
Iwan Franko

Iwan Jakowycz Franko, ukr. Іван Якович Франко [] (ur. 27 sierpnia 1856 w Nahujowicach, zm. 28 maja 1916 we Lwowie) – ukraiński poeta i pisarz, slawista, tłumacz, działacz społeczny i polityczny; obok Tarasa Szewczenki uważany jest za jednego z najwybitniejszych przedstawicieli ukraińskiej myśli politycznej i literatury.
Życie i działalność.
Pochodził z rodziny chłopskiej. Jego ojciec Jakiw Franko był kowalem wiejskim, natomiast matka Maria Kulczycka pochodziła ze zubożałej ruskiej (według historyków ukraińskich) lub polskiej (według Timothy Snydera) rodziny szlacheckiej herbu Sas. Iwan Franko uważał, że po ojcu pochodzi od niemieckich kolonistów, którzy osiedli w Galicji po rozbiorach. Według ostatnich badań rodzina Franków zamieszkiwała na ziemiach dawnego województwa ruskiego co najmniej od XVII w. i zgodnie z najstarszymi zapisami metrykalnymi przynajmniej od XVIII w. należała do kościoła greckokatolickiego.
Uczył się w szkole powszechnej w sąsiedniej Jasienicy Solnej, następnie w c. k. Wyższym Gimnazjum Realnym im. Franciszka Józefa w Drohobyczu, które ukończył w 1875, po czym rozpoczął studia na Uniwersytecie Lwowskim (filologia klasyczna, język i literatura ukraińska). Będąc na pierwszym roku studiów wydrukował na łamach studenckiego czasopisma „Druh” swoją pierwszą powieść "Petrije i Doboszczukowie" oraz wydał pierwszy tomik wierszy "Ballady i opowiadania". W rok po przybyciu do Lwowa zaczął ogłaszać na łamach almanachu "Dnistrianka" cykl tzw. "opowiadań borysławskich".
W 1877 roku został aresztowany i oskarżony o propagandę socjalistyczną. Powodem aresztowania były kontakty z Erazmem Kobylańskim (Michałem Koturnickim), delegowanym przez koło studentów polskich w Petersburgu za granicę dla zorganizowania nielegalnego przerzutu literatury socjalistycznej ze Szwajcarii do Rosji. Na ławie oskarżonych, oprócz Kobylańskiego i Franki zasiedli: Edmund Brzeziński, Bolesław Limanowski oraz Ukraińcy: Mychajło Pawłyk i Ostap Terlecki. Był to pierwszy wielki proces socjalistyczny w Galicji. Po wypuszczeniu z więzienia nawiązał bliskie kontakty z socjalistami polskimi i stał się głośnym popularyzatorem marksizmu, ale nie zawsze udawało mu się uniknąć ograniczoności narodowej, na co zwrócił uwagę Włodzimierz Lenin.
Franko pierwszy przełożył na język ukraiński rozdział 24 I tomu "Kapitału" Marksa i wybrane rozdziały z "" Engelsa. Współredagował miesięcznik literacko-naukowy „Hromadśkyj Druh”, wszedł do lwowskiego Komitetu Socjalistycznego i redakcji polskiego organu robotniczego we Lwowie „Praca”. W Komitecie tym współpracował z Bolesławem Czerwieńskim, Bolesławem Limanowskim, Antonim Mańkowskim i ukraińskim działaczem społecznym Mychajłą Pawłykiem. Dziełem Komitetu było przygotowanie w 1881 programu socjalistów galicyjskich, który propagował solidarność proletariatu galicyjskiego z klasą robotniczą innych krajów oraz głosił ideę walki o poprawę bytu mas pracujących kraju. W 1880 roku został ponownie skazany na trzymiesięczne uwięzienie w Kołomyi.
Od 1884 prowadził korespondencję z pisarką i poetką Klementyną Popowicz-Bojarską. Jej zaczątkiem było wysłanie przez Klementynę kilku wierszy do redakcji lwowskiego pisma „Заря” („Zorza”), którego redaktorem naczelny był Franko. Wiersze zostały opublikowane. Franko napisał do poetki list pochwalny, tym samym zaczynając wieloletnią wymianę listów. Później poznali się osobiście i rozkwitło między nimi uczucie. Dyskutowano o małżeństwie, ale Franko porzucił Klementynę. Po jego ślubie w 1886 korespondencja nie ustała, ale stała się bardziej powściągliwa.
W 1887 wszedł na dekadę do redakcji związanego z ruchem ludowym polskiego dziennika „Kurier Lwowski”, jako jej stały współpracownik. Redakcją pisma kierowali Henryk Rewakowicz i Bolesław Wysłouch, uczestnik powstania styczniowego, organizator ruchu ludowego w Galicji. Franko zaprzyjaźnił się z nimi i brał czynny udział w życiu społeczno-politycznym polskich środowisk Galicji, zwłaszcza w organizowaniu ruchu socjalistycznego i ludowego. Na łamach „Kuriera Lwowskiego” opublikował setki artykułów na tematy społeczne, polityczne, gospodarcze, kulturalne i literackie. Był również stałym współpracownikiem pisma „Przyjaciel Ludu”, redagowanego przez Wysłoucha. Swoje prace naukowe drukował nie tylko w prasie ukraińskiej i polskiej, ale także niemieckiej, czeskiej, węgierskiej, rosyjskiej i innych.
Tuż przed wyborami do Sejmu Krajowego Galicji został aresztowany po raz trzeci. W 1890 roku wraz z Mychajłem Pawłykiem założył Rusko-Ukraińską Partię Radykalną, pierwsze w Galicji ukraińskie ugrupowanie polityczne o ideologii socjalistycznej. Należał do prawego skrzydła partii, które w 1899 wyodrębniło się w Ukraińską Partię Narodowo-Demokratyczną. Franko wszedł do ścisłego kierownictwa również tej partii, w którym pozostawał do 1904, gdy porzucił działalność polityczną.
W 1890 wyjechał do Czerniowiec, a później do Wiednia na studia. W 1893 uzyskał stopień naukowy doktora filozofii, na podstawie dysertacji "Варлаам і Йоасаф – старохристиянський духовний роман і його літературна історія" (pol. " Barlaam i Jozafat –starochrześcijańska powieść duchowna i jej historia literacka"), promotorem pracy był profesor slawistyki Uniwersytetu Wiedeńskiego Vatroslav Jagić.
Po powrocie do Lwowa w 1894 Franko rozpoczął starania o uzyskanie docentury na Uniwersytecie Lwowskim (po śmierci ks. profesora Omeliana Ohonowskiego wakowała katedra literatury i języka ukraińskiego (ruskiego)). Stanowiska tego nie otrzymał na skutek oporu kół reakcyjnych i administracji galicyjskiej (namiestnik Galicji Kazimierz Badeni). Współredagował organy prasowe partii radykalnej – „Narod”, „Chliborob”, występował na wiecach organizowanych przez radykałów, pisywał do prasy politycznej krajowej i wiedeńskiej. W latach 1895, 1897 i 1898 kandydował do Sejmu Krajowego Galicji, jednak bez powodzenia. Od 1894 ściśle współpracował w Towarzystwie Naukowym im. Szewczenki z przybyłym do Lwowa Mychajłem Hruszewskim. Towarzystwo to stało się w przededniu I wojny światowej ukraińską akademią nauk.
Franko zwalczany w czasie wyborów do Sejmu galicyjskiego, niedopuszczony do docentury na Uniwersytecie Lwowskim, swoją frustrację rozładował w skrajnie stronniczym artykule "Ein Dichter des Verrates" (pol. "Poeta zdrady"), opublikowanym w roku 1897 w wiedeńskiej gazecie „”. Tekst skierowany był przeciwko Adamowi Mickiewiczowi, zarzucał Mickiewiczowi i Polakom kult zdrady, wallenrodyzmu. Dowodem kultu zdrady miał być "Wallenrod", "Rybka" i "Świtezianka", Polacy, czcząc autora tych utworów, sami kochaliby się w zdradzie, zaś Kazimierz Badeni jako premier rządu Austrii (1895–1897) zdradzałby to państwo w interesie Polski. Paszkwil, ogłoszony podczas przygotowań do obchodów stuletniej rocznicy urodzin Mickiewicza, wywołał oburzenie Polaków nie tylko wobec samego Franki, ale i społeczeństwa ukraińskiego. Było to spotęgowane faktem przedruku artykułu w pismach rosyjskich w Warszawie, a później moskalofilskich w Galicji ze stosownym antypolskim komentarzem. Tekst był tym dziwniejszy, że Franko był znakomitym znawcą literatury polskiej, a i w uprzedniej, i w późniejszej twórczości obszernie i życzliwie zajmował się Mickiewiczem. Po ukazaniu się artykułu Franko stracił możliwość publikacji w „Kurierze Lwowskim”.
Nagonka spowodowała, że zamykał się coraz szczelniej w pracy naukowej i literackiej. Od 1898 redagował ukraińskie czasopismo „Literaturno-Naukowyj Wistnyk”. Na jego łamach ogłaszał przekłady wierszy i poematów Mickiewicza. Entuzjastyczne wzmianki o wartościach moralnych polskiego poety zaczęły się ukazywać także w jego pracach historyczno-literackich. Dla współczesnych był to dowód, że artykuł w „Die Zeit” stanowił przykrą pomyłkę i że ukraiński pisarz żywił głęboki szacunek dla polskiego wieszcza narodowego jako wyraziciela najszczytniejszych dążeń narodu polskiego.
Członek Towarzystwa Historycznego we Lwowie.
Ostatnie lata życia spędził w przygnębieniu i ciężkiej chorobie. Mimo to nie zaprzestawał pracy. Gdy nie mógł już utrzymać pióra w ręku, dyktował synom swoje utwory literackie, artykuły publicystyczne i studia naukowe. Już w czasie I wojny światowej, wkrótce przed śmiercią, podyktował wiersz "Nie milcz" wymierzony przeciw bezsensownej rzezi i szowinistycznym nastrojom. Zmarł we Lwowie, został pochowany na Cmentarzu Łyczakowskim.
Dorobek pisarski.
Iwan Franko napisał przeszło 5 tysięcy pozycji bibliograficznych. Należą do nich:
Poważną część prac (ponad 1200) literackich, naukowych i publicystycznych napisał Franko i ogłosił po polsku.
Poezje.
Jego poezja odznacza się ogromnym bogactwem tematów oraz nieznaną dotychczas w literaturze ukraińskiej różnorodnością form.
Opowiadania i powieści.
Znając życie robotników borysławskiego zagłębia naftowego, poświęcił im dwie powieści:
oraz cykl opowiadań:
Napisał też powieść historyczną
oraz dwie, napisane po polsku powieści, w których przedstawił życie drobnomieszczaństwa i inteligencji:
Odrębne miejsce zajmuje w jego twórczości wielka powieść społeczna "Filary społeczeństwa" wymierzona przeciw ziemiaństwu i pseudodemokratom wciskającym się między lud i starającym się ubijać tam swoje interesy polityczne. Powieść tę oparł Franko na głośnym w jego czasach procesie tzw. kukizowskim, w którym na ławie oskarżonych zasiadła ziemiańsko-arystokratyczna rodzina, oskarżona o zabójstwo w celach rabunkowych greckokatolickiego proboszcza.
Dramaty.
W latach dziewięćdziesiątych zajął się Franko dramatem. Napisał wówczas sztukę "Skradzione szczęście", jeden z najlepszych dramatów w literaturze ukraińskiej z życia zapadłej wsi huculskiej z jej nędzą, ciemnotą i tragicznymi powikłaniami.
Literatura dla dzieci.
Franko był też najwybitniejszym w swoim czasie przedstawicielem ukraińskiej literatury dla dzieci i młodzieży. Napisał dla nich kilka nowel (najczęściej opartych na przeżyciach z własnego dzieciństwa), wierszy, poematów o dużej wartości artystycznej i wychowawczej.
Kontakty z Polakami.
Od wczesnej młodości utrzymywał bliskie stosunki osobiste z przedstawicielami kultury polskiej. Korespondował z Elizą Orzeszkową, przez szereg lat przyjaźnił się z Janem Kasprowiczem, kilkakrotnie wypowiadał się w druku o Henryku Sienkiewiczu. Po raz pierwszy w krytyce literackiej potraktował w sposób właściwy problem chłopski w twórczości Marii Konopnickiej i Bolesława Prusa. Zajmował się też problemami polskiego pozytywizmu. Jedną z najciekawszych prac Franki na temat współczesnej literatury polskiej była jego recenzja "Placówki" Prusa. Z punktu widzenia tematyki chłopskiej oceniał również poezję Kasprowicza. Jako historyk literatury poświęcił wiele uwagi polskiej poezji średniowiecznej, literaturze XVI i XVII wieków, twórczości Seweryna Goszczyńskiego, Józefa Bohdana Zaleskiego,Adam Mickiewicz , Słowackiego i Krasińskiego.

</doc>
<doc id="132361" url="https://pl.wikipedia.org/wiki?curid=132361" title="Gar-kuchnia">
Gar-kuchnia



</doc>
<doc id="132364" url="https://pl.wikipedia.org/wiki?curid=132364" title="Mariusz Biedrzycki">
Mariusz Biedrzycki

Mariusz Biedrzycki (ur. w 1971 r. w Koprze w Słowenii), polski biolog, autor literatury popularnonaukowej, eseista, publicysta i tłumacz; wspinacz i aktywista środowiska wspinaczkowego.
Życiorys.
Jako student na Wydziale Biologii i Nauk o Ziemi Uniwersytetu Jagiellońskiego był stypendystą w Szwecji na Uniwersytecie w Lund, gdzie zainteresował się koncepcją memu. Po studiach napisał książkę pod tytułem "Genetyka kultury", w której zawarł własne koncepcje dotyczące rozwoju nauki i ewolucji kulturowej. Książka została uznana za najlepszą książkę popularnonaukową Wydawnictwa Prószyński i S-ka w 1998 roku.
W środowisku wspinaczkowym jest znany jako bieDruń, wspina się od 1986 roku. Jest pasjonatem wspinaczki zarówno po drogach ubezpieczonych, jak i na własnej asekuracji, miłośnikiem wspinaczki tradycyjnej, jak również autorem lub współautorem ponad 260 dróg w skałkach i górach na terenie Polski, Albanii, Austrii, Chorwacji, Słowenii, Grecji i Wenezueli.
Przeszedł bez asekuracji 48 dróg wielowyciągowych oraz prawie 2000 jednowyciągowych dróg skałkowych. Jako pierwszy przeszedł w tym stylu między innymi wschodnią ścianę Sępiej Baszty w Dolinie Kobylańskiej ("Lewa Sępia" VI.1 i "Prawa Sępia" VI.1+) oraz wschodnią ścianę Mnicha w Dolinie Rybiego Potoku.
Jest pomysłodawcą Inicjatywy Środowisk Wspinaczkowych „Nasze Skały” – powołanej w celu rozwiązywania konfliktów pomiędzy wspinaczami a właścicielami terenów skalnych. Akcja ta ma na celu zapewnienie wspinaczom dostępu do skał.
20 lipca 2010 zrealizował projekt jurajskiej „łańcuchówki” – w ciągu jednego dnia przeszedł samotnie, bez asekuracji, 50 różnych dróg skalnych w stopniu trudności od III do VI+. 30 sierpnia 2018 jako pierwszy przeszedł samotnie, bez asekuracji, całą północno-wschodnią ścianę Mnicha w Tatrach Wysokich od podstawy do wierzchołka szczytu, kombinacją kilku dróg wspinaczkowych o nazwie "Kombinacja Wizjonerów" i wycenie najtrudniejszego wyciągu VII-.
Brat poety Miłosza Biedrzyckiego, syn Katariny Šalamun-Biedrzyckiej oraz Wojciecha Biedrzyckiego, wnuk Emila Biedrzyckiego.
Wybrane publikacje.
"Genetyka kultury", Warszawa 1998, Prószyński i S-ka, . (Najlepsza książka popularnonaukowa wydawnictwa Prószyński i S-ka w roku 1998).
Majda Koren, "Ugotuj mi bajkę!", tłumaczenie: Mariusz Biedrzycki, ilustracje: Agata Dudek, Warszawa 2017, Agencja Edytorska Ezop, . (Nominacja do nagrody IBBY).
&lt;br&gt;Nejc Zaplotnik, "Ścieżka", tłumaczenie: Mariusz Biedrzycki, Kraków 2019, Góry Books, . (Książka Górska Roku 2019 w kategorii Literatura wspinaczkowa).

</doc>
<doc id="132367" url="https://pl.wikipedia.org/wiki?curid=132367" title="Gradzina (narzędzie)">
Gradzina (narzędzie)

Gradzina () – typ dłuta kamieniarskiego o ostrzu ząbkowanym. Używane do obróbki powierzchni licowych kamienia w celu uzyskania równoległych bruzd. W procesie rzeźbienia wykorzystuje się je po ociosaniu kamienia szpicakiem, w celu usunięcia niepotrzebnych zgrubień i zagłębień. Istnieje wiele rodzajów gradzin różniących się m.in.: szerokością i ilością ząbków.

</doc>
<doc id="132368" url="https://pl.wikipedia.org/wiki?curid=132368" title="Gradzina">
Gradzina



</doc>
<doc id="132369" url="https://pl.wikipedia.org/wiki?curid=132369" title="Gradzina (meteorologia)">
Gradzina (meteorologia)



</doc>
<doc id="132371" url="https://pl.wikipedia.org/wiki?curid=132371" title="Paul Otlet">
Paul Otlet

Paul-Marie-Ghislain Otlet (ur. 23 sierpnia 1868 w Brukseli, zm. 10 grudnia 1944 w Brukseli) – belgijski naukowiec, twórca informacji naukowej, znanej wcześniej jako bibliografia.
Z wykształcenia prawnik; studiował na uniwersytecie w Louvain i Wolnym Uniwersytecie w Brukseli, dyplom z nauk prawnych uzyskał w 1890 r.
Największym osiągnięciem Otleta jest uniwersalna klasyfikacja dziesiętna, system powszechnie stosowany w bibliotekach całego świata, oraz seria prac naukowych dotyczących sposobów organizowania zasobów wiedzy, m.in. "Traite de documentation" (1934) i "Monde: Essai d’universalisme" (1935). Otlet założył Międzynarodowy Instytut Bibliograficzny (1895, wspólnie z Henri La Fontaine), "Mundaneum" i działającą do dzisiaj Union of International Organizations.
Ideą Otleta było utworzenie systemu gromadzenia wiedzy i udostępniania jej jak największej liczbie ludzi. Chociaż żył i pracował w erze przed zaistnieniem sieci komputerowych, antycypował wiele późniejszych idei i przyczynił się do rozwoju pomysłów, które doprowadziły po dziesięcioleciach do powstania WWW. Jedną z jego wizji była wiedza zatomizowana w postaci precyzyjnie sklasyfikowanych pojęć, powiązanych ze sobą za pomocą hiperłączy.
Wkład Otleta popadł częściowo w zapomnienie po tym, jak w czasie II wojny naziści zniszczyli jego najbardziej ambitny projekt, Mundaneum. Po wojnie, już po śmierci Otleta, ciężar prac przeniósł się do świata anglojęzycznego, gdzie największy wkład w pierwszych dziesięcioleciach wnieśli tacy naukowcy, jak Vannevar Bush i Douglas Engelbart. Prace Belga powróciły w postaci reprintów, m.in. w 1990 prof. W. Boyd Rayward opublikował angielskie tłumaczenie najważniejszych dzieł Otleta.
Mundaneum w Mons, Belgia, mieści obecnie muzeum i archiwa Paula Otleta.

</doc>
<doc id="132374" url="https://pl.wikipedia.org/wiki?curid=132374" title="Morane-Saulnier MS.35">
Morane-Saulnier MS.35

Morane-Saulnier MS.35 EP2 (AR.35EP) – francuski samolot szkolno-akrobacyjny. Zaprojektowany i zbudowany w 1918 roku w wytwórni lotniczej Aeroplanes Morane-Saulnier S.A. w Villacoublay pod Paryżem.
Historia.
W 1918 roku inż. Leon Morane opracował samolot szkolno-akrobacyjny, który oznaczono jako Morane-Saulnier AR.35EP, choć bardziej znany jest pod nazwą MS.35 EP2. Samolot ten był wersją opracowanego w 1915 roku samolotu oznaczonego jako Morane-Saulnier AR i stanowił dwumiejscową odmianę jednomiejscowego samolotu szkolno-bojowego MS.30E1 zbudowanego w układzie tzw. parasola. Samolot MS.35 EP2 oblatano w 1919 roku. Wykazywał on doskonałe właściwości pilotażowe i dobrą zwrotność. Był łatwy w pilotażu i miał bardzo małą prędkość lądowania, krótki rozbieg i dobieg. Nadawał się więc do zarówno do wstępnego szkolenia, jak i treningów, a także nauki akrobacji.
Od swojego poprzednika, samolotu Morane-Saulnier MS.30, różnił się przede wszystkim trochę większymi wymiarami, innym kształtem i zamocowaniem płata, bardziej smukłym kadłubem mieszczącym zamiast jednej dwie odkryte kabiny oraz usterzeniem o nieco mniejszej powierzchni. Kadłub o konstrukcji kratownicowej drewnianej mieścił z przodu na łożu metalowym silnik rotacyjny. Za silnikiem pod płatem znajdowała się odkryta kabina ucznia lub trenującego pilota wyposażona w komplet niezbędnych przyrządów pokładowych oraz urządzenia sterujące. Tuż za nią znajdowała się druga odkryta kabina instruktora z tylko z najważniejszymi przyrządami pokładowymi i urządzeniami sterowniczymi. Na końcu kadłuba zamontowano usterzenie klasyczne składające się ze stateczników i sterów krytych płótnem. Pokrycie przedniej części kadłuba stanowiła blacha aluminiowa, środkowa część przy kabinach sklejką, tylna zaś płótnem. Płat niedzielony o kształcie prostokątnym, drewniany, kryty płótnem, był mocowany do kadłuba za pomocą słupków oraz usztywniony wieloma cięgnami z drutu stalowego. U góry na płacie zamocowano tzw. kozioł przeciwkapotażowy, który jednocześnie spełniał rolę wysięgnika dla cięgieł usztywniających płat. Podwozie dwugoleniowe wykonane z profilowanych rur stalowych, wypełnionych drewnem. Zastosowano w nim gumowe amortyzatory oraz tłumiki drgań.
Łącznie wyprodukowano ok. 450 samolotów tego typu, z tego 30 sztuk na licencji w Rumunii. Cieszył się on dużym uznaniem wśród pilotów i używany był w lotnictwie w latach dwudziestych i trzydziestych. Używano go w lotnictwie Francji, Związku Radzieckiego, Argentyny, Belgii, Gwatemali, Brazylii, Turcji, Rumunii i Polski.
Użycie samolotu w lotnictwie polskim.
W 1922 roku na polecenie gen. bryg. Włodzimierza Zagórskiego zakupiono we Francji dla Sił Powietrznych 70 samolotów Morane-Saulnier MS.35 EP2. Dostarczono je do Polski w 1925 roku. Stosowano je w latach 1925 – 1934 w dywizjonach szkolnych i eskadrach treningowych pułków lotniczych oraz szkołach lotniczych do nauki pilotażu i podstawowych figur akrobacji. W pułkach lotniczych używano ich również jako samoloty łącznikowe oraz do współpracy z artylerią i wojskami służby granicznej.
Samoloty te znalazły się również na wyposażeniu Centrum Wyszkolenia Lotnictwa w Dęblinie, gdzie w latach 1931 – 1932 przeszkoliło się na nich wielu znanych później pilotów. M.in. dowódcą jednego z kursów pilotażu na samolotach MS-35 EP2 był tam por. pil. Franciszek Żwirko, a eskadrą szkolną dowodził por. pil. Janusz Meissner.
W 1934 roku samoloty Morane-Saulnier MS-35 EP2 wycofano z jednostek wojskowych i przekazano lotnictwu cywilnemu oraz do Ośrodków Lotniczego Przysposobienia Wojskowego, gdzie eksploatowano je do 1938 roku aż do prawie całkowitego ich zużycia.
Opis techniczny.
Samolot Morane-Saulnier MS-35 EP2 był dwumiejscowym samolotem szkolno-akrobacyjnym, górnopłatem typu parasol o konstrukcji mieszanej, przeważnie drewnianej. Podwozie samolotu było klasyczne, stałe. Napęd stanowił silnik rotacyjny (wirujący) z dwułopatowym drewnianym śmigłem o stałym skoku.

</doc>
<doc id="132376" url="https://pl.wikipedia.org/wiki?curid=132376" title="GUT">
GUT



</doc>
<doc id="132377" url="https://pl.wikipedia.org/wiki?curid=132377" title="Teoria GUT">
Teoria GUT



</doc>
<doc id="132379" url="https://pl.wikipedia.org/wiki?curid=132379" title="Tomek Lipnicki">
Tomek Lipnicki



</doc>
<doc id="132381" url="https://pl.wikipedia.org/wiki?curid=132381" title="Albert von Szent-Gyorgyi Nagyrapolt">
Albert von Szent-Gyorgyi Nagyrapolt



</doc>
<doc id="132383" url="https://pl.wikipedia.org/wiki?curid=132383" title="Grzegorz Skawiński">
Grzegorz Skawiński

Grzegorz Bogdan Skawiński, znany również jako Skawa (ur. 6 lipca 1954 w Mławie) – polski muzyk, kompozytor, piosenkarz, autor tekstów, gitarzysta i producent muzyczny. Były członek zespołów Kameleon, Horoskop, Akcenty i Kombi. W latach 1991–2003 lider grup muzycznych Skawalker i O.N.A. Od 2003 stale występujący w zespole Kombii.
Członek Akademii Fonograficznej ZPAV.
Życiorys.
Wykształcenie.
Ukończył I Liceum Ogólnokształcące im. Stanisława Wyspiańskiego w Mławie, policealną szkołę muzyczną w klasie gitary klasycznej i studia na kierunku pedagogiki specjalnej na Uniwersytecie Gdańskim.
Kariera muzyczna.
W trakcie nauki w liceum poznał Waldemara Tkaczyka, z którym założył zespół Kameleon i z którym zwyciężył na Festiwalu Piosenki Harcerskiej w Siedlcach. Następnie został członkiem formacji Horoskop (1974-1975), którą tworzył z Tkaczykiem i Janem Plutą.
Od 1976 był członkiem zespołu Akcenty założonego przez Sławomira Łosowskiego. Następnie wraz z muzykami Akcentu założył formację Kombi. W 1992 odszedł z zespołu, a w międzyczasie, w 1991 razem z Waldemarem Tkaczykiem, Zbigniewem Kraszewskim i Piotrem Łukaszewskim powołał do życia grupę Skawalker. W 1994 po przyjęciu do zespołu wokalistki Agnieszki Chylińskiej zmieniono nazwę na O.N.A. Zespół oficjalnie zakończył działalność w 2003, z powodu „rozbieżnych wizji artystycznych”. W 2003 wraz z dwoma byłymi muzykami Kombi – Waldemarem Tkaczykiem i Janem Plutą – założył zespół Kombii.
Pod koniec lat 80. rozpoczął karierę solową jako Skawiński. W 1989 wydał debiutancki album, zatytułowany po prostu "Skawiński". Promował ją singlami „Dziś tracisz mnie” i „Z tobą czy bez ciebie”, które były notowane na Liście przebojów Programu Trzeciego. W 2000 ukazała się ścieżka dźwiękowa do filmu "Ostatnia misja", którą skomponował. W marcu 2012 wydał drugi, solowy album studyjny pt. "Me &amp; My Guitar", który dotarł do 7. miejsca oficjalnej listy sprzedaży. Jesienią zagrał krótką trasę koncertową.
Uczestniczył również w nagraniach płyt takich wykonawców, jak Wanda Kwietniewska, Vader, Acid Drinkers, Ira, Golden Life, Liroy, Robert Janson, Tede i innych.
Odrzucił zaproszenie do udziału w programach "Taniec z gwiazdami" i "Gwiazdy tańczą na lodzie". Pracował w Radiu Plus, gdzie prowadził autorską audycję "Guitar Mania", którą następnie prezentował w Radiu Gdańsk.
Życie prywatne.
Ma dwoje rodzeństwa, starszą o 14 lat siostrę przyrodnią Barbarę i o siedem lat starszego brata Zbigniewa. Jego matka, pochodząca z Zielunia, była urzędniczką, a ojciec urodził się w Grodnie.
Mieszka w Gdańsku.

</doc>
<doc id="132384" url="https://pl.wikipedia.org/wiki?curid=132384" title="Albert von Szent-Gyorgyi">
Albert von Szent-Gyorgyi



</doc>
<doc id="132387" url="https://pl.wikipedia.org/wiki?curid=132387" title="EPR">
EPR



</doc>
<doc id="132390" url="https://pl.wikipedia.org/wiki?curid=132390" title="Zielony Balonik">
Zielony Balonik

Zielony Balonik – pierwszy polski kabaret literacki, założony przez krakowskich poetów, pisarzy i plastyków w cukierni Apolinarego J. Michalika (zwanej Jamą Michalikową) w październiku 1905 roku, działający do 1912 roku (sporadycznie wystawiano przedstawienia do 1915 roku).
Historia.
Wokół powstania pierwszego polskiego kabaretu literackiego narosło wiele legend i mitów. Według Adama Grzymały-Siedleckiego pomysłodawcami byli Edward Żeleński (brat Boya), Stanisław Kuczborski i Jan August Kisielewski. Według Boya-Żeleńskiego pierwszą osobą, która zainicjowała kabaret, był Kisielewski. Sam Boy nie brał udziału w stworzeniu kabaretu – dołączył do zespołu dopiero później. W świetle problemu z ustaleniem inicjatora (lub inicjatorów) "Zielonego Balonika" najbardziej prawdopodobna wydaje się teza Tomasza Weissa, zgodnie z którą pomysł zorganizowania kabaretu literackiego zaprzątał przez dłuższy czas myśli wielu osób – głównie malarzy i plastyków, ale także ludzi niezwiązanych ze środowiskiem artystycznym (Edward Żeleński, Tadeusz Michał Zakrzewski, Leopold Starzewski).
Otwarcie "Zielonego Balonika" nastąpiło w dniu 7 października 1905 roku. Jako kabaret artystów był on instytucją o charakterze elitarnym. Od pierwszego spotkania w cukierni Michalika przy ulicy Floriańskiej dbano pieczołowicie, aby "Zielony Balonik" nie był dostępny dla wszystkich. Taką elitarność zapewniały zaproszenia. Jeśli gość nie wykazywał zachwytu w trakcie kabaretowego spotkania – nie zapraszano go już więcej. Wskutek tych zabiegów bywalcy "Zielonego Balonika" stanowili elitarną, niewielką, zamkniętą grupę o niezmieniającym się składzie. Jednak elitarność niosła ze sobą zagrożenie: mogła doprowadzić do wyczerpania się tematów na piosenki i teksty. I tak też się stało. Cytowany przez Weissa Sierosławski stwierdza, że z biegiem czasu zaczęło "Zielonemu Balonikowi" brakować humoru. Powodami tego stanu rzeczy były także pogarszające się warunki życia oraz niechęć bywalców Jamy Michalika do poruszania w swojej satyrze problematyki politycznej (jest to jedna z cech odróżniających "Zielony Balonik" od większości kabaretów francuskich czy niemieckich). Przypuszcza się dzisiaj, że chciano uniknąć w ten sposób interwencji cenzury prewencyjnej w spotkania, ponieważ wszystkie imprezy publiczne w tamtym czasie podlegały kontroli.
Charakterystyka.
Jedną z cech "Zielonego Balonika", oprócz elitarności, jest także brak narzuconego, ułożonego wcześniej programu. Zasada głosiła, że każdy miał prawo (w pewnym sensie nawet obowiązek) wystąpić ze swoim tekstem lub piosenką przed publicznością (musiał się jednak liczyć z tym, że może zostać wygwizdany). Dopiero z czasem spotkania w Jamie Michalika zostały oparte na szczegółowo opracowanym repertuarze, wykonywanym przez osoby, które wcześniej sprawdziły się w takiej roli na scenie. Oczywiście do końca istnienia kabaretu można było zaprezentować w nim spontanicznie własną twórczość, o ile zostało się zaproszonym.
Specyfiką spotkań kabaretowych "Zielonego Balonika" było połączenie słowa i rysunku – wiele programów konstruowano, kojarząc świadomie prezentację satyrycznych grafik i pisanych do nich tekstów. Rysunki powstawały w pierwszej kolejności, a teksty były nimi inspirowane, stanowiąc słowny komentarz. Grafiki tworzone były w większości przez karykaturzystów współpracujących z czasopismem „Liberum Veto”. Rysunki te służyły również do zdobienia ścian lokalu. Główny litograf tego grona, Aureliusz „Zenon” Pruszyński, wydał w 1930 r. broszurę-przewodnik po Jamie pt. "Jama Michalika. Lokal Zielonego Balonika". Publikacja zawiera inwentarz lokalu wraz z informacjami dotyczącymi sensu i genezy większości obrazów i rysunków.
Grafiki, oprócz dekorowania sali, pojawiały się także na zaproszeniach "Zielonego Balonika". Zazwyczaj miały charakter satyryczny, a ich motywem przewodnim były humorystyczne portrety. Zdarzały się także scenki z udziałem przedstawicieli kabaretowego grona oraz jego sympatyków w różnych sytuacjach. Rzadsze były rysunki o charakterze neutralnym, niezawierające aluzji. Rysunkowi zawsze towarzyszył tekst, który przeważnie w dowcipny sposób zapraszał na spotkanie.
W "Zielonym Baloniku" funkcję konferansjera pełnił m.in. Jan August Kisielewski, który każdemu przybyłemu na spotkanie gościowi wygłaszał obraźliwą mowę powitalną (na wzór Aristide Bruanta z paryskiego kabaretu "Le Mirliton").
Twórcy "Zielonego Balonika" (przede wszystkim Boy-Żeleński i Nowaczyński) programowo wyśmiewali konserwatywny establishment Krakowa (głównie środowisko skupione wokół rektora Uniwersytetu Jagiellońskiego Stanisława Tarnowskiego) oraz „koturnowość” literatury Młodej Polski, podważali neoromantyczną rolę artysty jako kapłana sztuki, przeciwstawiając temu modelowi tradycję artysty-błazna, wesołka i prześmiewcy – Sowizdrzała. Z perspektywy współczesnej widoczny jest również ich racjonalizm i liberalizm. Przygotowywali tym samym grunt pod literaturę dwudziestolecia międzywojennego, w swojej początkowej fazie wolnej od społecznych i metafizycznych powinności.
Szopka satyryczna.
W "Zielonym Baloniku" wystawiono także pięć noworocznych szopek satyrycznych (w latach 1906, 1907, 1908, 1911 i 1912) pod nazwą "Szopka krakowska". Z trzech pierwszych zachowały się tylko fragmenty, teksty szopek z lat 1911 i 1912 zostały w całości opublikowane drukiem. Problematyka w nich podejmowana jest już dzisiaj nieczytelna, dotyczy np. spraw środowiska malarskiego i literackiego, projektu Jana Styki wymalowania panoramy na Barbakanie, rozdania nagród Barczewskiego za osiągnięcia artystyczne itd. Niezmiennie nie poruszano problemów politycznych.
Popularność.
Mimo ataków krytyki na łamach prasy (zgorszenie, unikanie konfrontacji z zaborcą w repertuarze, autocenzura) popularność "Zielonego Balonika" była ogromna – odczuwano bowiem wielką potrzebę tego typu rozrywki. Dowodzi tego masowe zakładanie nowych kabaretów: "Figlików" (Kraków) czy kabaretu "Momus" (Warszawa, 1909 r.), których inicjatorem był Arnold Szyfman, a także setek innych kabaretów zakładanych na prowincji, które jednak niewiele miały wspólnego z ideą "Zielonego Balonika". Zjawisko to jest łudząco podobne do mody na kabarety we Francji po sukcesie paryskiego "Chat Noir". I tam, i na ziemiach polskich wszystkie naśladownicze instytucje nie prezentowały swoim programem wysokiego poziomu, a ich komercyjny charakter był sprzeczny z intencjami założycieli "Zielonego Balonika".
Swój stosunek do tego zjawiska Boy-Żeleński wyraził m.in. w satyrycznej piosence z "Szopki krakowskiej" pt. "Tryumfy polskiego kabaretu":
a także w swoim odautorskim przypisie do tego tekstu:
Skład osobowy kabaretu.
W środowisku "Zielonego Balonika" czynny udział brali m.in.:

</doc>
<doc id="132394" url="https://pl.wikipedia.org/wiki?curid=132394" title="Konferansjer">
Konferansjer

Konferansjer () – osoba prowadząca przedstawienie, zapowiadająca poszczególne punkty programu, nadająca kształt widowiskom artystycznym o charakterze estradowym. Zadaniem konferansjera/konferansjerów podczas imprezy jest przedstawianie artystów, przygotowanie publiczności na ich występ, urozmaicanie przedstawień anegdotami i dowcipami. 
Konferansjerzy bywają wynajmowani przez agencje artystyczne.

</doc>
<doc id="132395" url="https://pl.wikipedia.org/wiki?curid=132395" title="Dyskonto rzeczywiste proste">
Dyskonto rzeczywiste proste

Dyskonto proste (rzeczywiste) – wartość, o jaką należy pomniejszyć przyszłą wartość (FV, ang. "future value"), aby otrzymać bieżącą wartość (PV, ang. "present value") – przy założeniu oprocentowania prostego. Dyskontowanie proste jest działaniem odwrotnym do oprocentowania prostego.
Obliczanie dyskonta prostego.
Dyskonto stanowi różnicę pomiędzy wartością przyszłą a wartością bieżącą:
Ponieważ zakładamy oprocentowanie proste, prawdziwa jest zależność:
Po przekształceniach otrzymuje się zależność:

</doc>
<doc id="132398" url="https://pl.wikipedia.org/wiki?curid=132398" title="Dariusz Popowicz">
Dariusz Popowicz



</doc>
<doc id="132399" url="https://pl.wikipedia.org/wiki?curid=132399" title="Zapotekowie">
Zapotekowie

Zapotekowie – grupa rdzennych mieszkańców Meksyku, zamieszkujących środkowo-wschodnią część obecnego stanu Oaxaca. 
Obecnie ich populacja liczy około 400 tys., większość posługuje się językiem hiszpańskim, w użyciu jest też silnie rozdrobniony dialektalnie język zapotecki z rodziny oto-mangueskiej.
W czasach prekolumbijskich stworzyli jedną z trzech wielkich kultur mezoamerykańskich. Najważniejszym ośrodkiem tej kultury było miasto Monte Albán. Pozostałe to: Lambityeco, Dainzu, Mitla, Yagul, San José Mogote i Zaachila.
Najbardziej znanym Zapotekiem był prezydent Meksyku Benito Juárez.
Historia Zapoteków.
Zapotekowie osiedlili się w Dolinie Oaxaca około roku 1400 p.n.e., budując pierwsze osady nad brzegami rzek. Między 1300 a 900 p.n.e. osady wiejskie składały się z ośmiu do dziesięciu domów. Z około 850 p.n.e. pochodzi obserwatorium astronomiczne z Caballito Blanco w dolinie Tlacolula. Około 600 p.n.e. najważniejszym ośrodkiem stało się San José Mogote. Odkryto w nim m.in. pierwsze hieroglify na tym obszarze. Około 500 roku p.n.e. centrum cywilizacji Zapoteków przeniosło się do Monte Albán.
Monte Albán powstało około 600 p.n.e., a po stu latach stało się najważniejszym ośrodkiem Zapoteków, zamieszkanym do 900 r. n.e.
Około 500 n.e. znaczenie Monte Albán zmalało, a między 750 a 900 n.e. zostało opuszczone. Nie zostało ono zniszczone, ale drastycznie zmniejszyła się jego ludność, choć niektóre części miasta były zamieszkane do przybycia Hiszpanów w 1521 r.
Po upadku Monte Albán rozwinęły się inne ośrodki, takie jak Mitla, Lambityeco i Zaachila. Żadne z nich nie osiągnęło dominującej pozycji. Powstawały związki miast, które rywalizowały ze sobą. Na krótko Dolina Oaxaca została podbita przez ludność przybyłą z Doliny Meksyku. Po niej przybyli Mixtekowie, prowadząc ciągłe wojny o ziemie uprawne i daniny.

</doc>
<doc id="132401" url="https://pl.wikipedia.org/wiki?curid=132401" title="Leon Schiller">
Leon Schiller

Leon Schiller, właśc. Leon Jerzy Wojciech Schiller de Schildenfeld (ur. 14 marca 1887 w Krakowie, zm. 25 marca 1954 w Warszawie) – polski reżyser, inscenizator, dyrektor teatru, pedagog, działacz teatralny, kompozytor, pieśniarz, tłumacz, krytyk i historyk teatru, twórca scenariuszy teatralnych i słuchowisk radiowych, poseł na Sejm Ustawodawczy z ramienia PPR, potem PZPR.
Zasłynął interpretacjami dramatów Mickiewicza np. "Dziadów" w Teatrze Polskim w Warszawie 1934; wystawiane wcześniej we Lwowie (1932), Wilnie (1933) oraz później w Sofii (1937).
Życiorys.
Pochodził z katolickiej rodziny austriackiej, jego przodek Johann Mathao, poczmistrz z Loitsch, został nobilitowany przez cesarzową Marię Teresę w 1745. Schiller pochodził z gałęzi rodziny pochodzenia żydowskiego przebywającej w Galicji i od dawna spolonizowanej. Był synem Leona, właściciela agencji handlowej i Izydory z domu Pfau. Zamiłowanie do muzyki odziedziczył Schiller po matce. Ukończył Gimnazjum św. Anny w Krakowie, gdzie był uczniem Jerzego Żuławskiego i Kazimierza Nitscha. Studiował filozofię i polonistykę na Uniwersytecie Jagiellońskim oraz na Sorbonie w Paryżu. Współpracował z teatrami w Warszawie (Teatr Polski, Reduta, Teatr im. W. Bogusławskiego, Teatr Ateneum), Łodzi i Lwowie.
Debiutował jako piosenkarz w kabarecie Zielony Balonik w 1906. Początkowo śpiewał pieśni własnego autorstwa (zarówno pod względem kompozycji jak i tekstów), potem wykonywał pieśni ludowe i polskie. Jako reżyser debiutował w 1917 w Teatrze Polskim w Warszawie. W 1928 z okazji dziesiątej rocznicy odzyskania przez Polskę niepodległości razem z Władysławem Daszewskim i Aleksandrem Watem zorganizował widowisko sceniczne pod tytułem "Polityka społeczna" oparte na autentycznych materiałach, krytyczne wobec stosunków panujących w fabrykach i polityki społecznej. W latach 1930–1932 był kierownikiem artystycznym i reżyserem dramatu w Teatrze Wielkim, Rozmaitości i Małym we Lwowie. We Lwowie rozwinął swoją koncepcję teatru monumentalnego, która zaowocowała m.in. realizacjami utworów wielkich romantyków ("Kordian" – 1930, "Dziady" – 1932, "Sen srebrny Salomei" – 1932). W tym czasie wystawił na trzech scenach (w Teatrze Wielkim, w Teatrze Małym w sali Domu Katolickiego na Gródeckiej oraz w Teatrze Rozmaitości przy ul. Rutowskiego) 29 premier w dziale dramatu oraz kilkanaście wodewilów i operetek. Związki Schillera ze Lwowem trwały sporadycznie do 1939 – reżyserował kilka spektakli w czasie dyrektorowania Wilama Horzycy.
Od 1933 kierownik wydziału reżyserskiego Państwowego Instytutu Sztuki Teatralnej (PIST). 
W czasie okupacji niemieckiej był kierownikiem literackim w barze „Żak” przy ul. Marszałkowskiej 141. Został aresztowany i uwięziony na Pawiaku, a następnie w niemieckim obozie koncentracyjnym Auschwitz-Birkenau w związku z represjami po zastrzeleniu w marcu 1941 Igo Syma. Został wykupiony z Auschwitz w maju tego roku przez siostrę, Annę Jackowską, za 12 tysięcy złotych, pochodzące ze sprzedaży biżuterii. W powstaniu warszawskim pod pseudonimem „Lambda” sformował grupę aktorską AK (po powstaniu dzięki staraniom BIP AK otrzymał stopień ppor. AK). W 1944 po powstaniu warszawskim został osadzony przez Niemców w Oflagu VII A Murnau.
Był oblatem benedyktyńskim.
Po II wojnie światowej, w latach 1946–1949, rektor Państwowej Wyższej Szkoły Teatralnej w Łodzi (PWST). Redaktor naczelny pisma „Teatr” (1947–1949), twórca pisma „Pamiętnik Teatralny” (1952), zaangażowany w prace Komitetu Słowiańskiego w Polsce. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Został pochowany 29 marca 1954 z honorami w Alei Zasłużonych na Cmentarzu Wojskowym na Powązkach w Warszawie (kwatera A24-tuje-12). Przed pogrzebem trumna L. Schillera była wystawiona na widok publiczny w foyer Teatru Polskiego w Warszawie. W uroczystościach uczestniczyli m.in. członkowie Biura Politycznego KC PZPR premier Józef Cyrankiewicz, sekretarz KC PZPR Edward Ochab oraz wicepremier Jakub Berman. Zastępca przewodniczącego Rady Państwa Wacław Barcikowski udekorował trumnę zmarłego Krzyżem Komandorskim z Gwiazdą Orderu Odrodzenia Polski. Nad grobem przemówienia pożegnalne wygłosili: minister kultury i sztuki Włodzimierz Sokorski w imieniu władz, Władysław Daszewski w imieniu Stowarzyszenia Polskich Artystów Teatru i Filmu, Antoni Słonimski w imieniu środowiska literackiego oraz Jerzy Leszczyński w imieniu współpracowników i przyjaciół.
Nagrobek autorstwa Andrzeja Dłużniewskiego ma formę gładkiej płyty na której umieszczono półkolisty blok nawiązujący kształtem do proscenium.
Twórczość.
Główne kierunki twórczości:
Odznaczenia i nagrody.
W 1935 został odznaczony Złotym Wawrzynem Akademickim Polskiej Akademii Literatury "za szerzenie zamiłowania do polskiej literatury dramatycznej".
W 1948 został laureatem Nagrody Miasta Łodzi. W 1949 Prezydent RP Bolesław Bierut nadał mu Order Sztandaru Pracy I klasy. W 1946 i 1953 został odznaczony Złotym Krzyżem Zasługi. Uchwałą Rady Państwa z 26 marca 1954 został pośmiertnie odznaczony Krzyżem Komandorskim z Gwiazdą Orderu Odrodzenia Polski "za wybitne zasługi w dziedzinie sztuki teatralnej",

</doc>
<doc id="132402" url="https://pl.wikipedia.org/wiki?curid=132402" title="Zespół chorobowy">
Zespół chorobowy

Zespół chorobowy (; słowo pochodzenia greckiego (σύνδρομο); "syn" „wspólnie”, "dromos" „droga, przebieg”; , ) – grupa objawów klinicznych, laboratoryjnych i zaburzeń fizjologicznych, połączonych wspólną historią anatomiczną, biochemiczną lub patologiczną, które są charakterystyczne dla danej jednostki chorobowej lub odziedziczonej nieprawidłowości, np. zespół cieśni kanału nadgarstka, zespół jelita drażliwego, zespół wstrząsu toksycznego, alkoholowy zespół płodowy, zespół znikającego płodu, zespół Waardenburga.

</doc>
<doc id="132410" url="https://pl.wikipedia.org/wiki?curid=132410" title="Wojciech Olszowski">
Wojciech Olszowski

Wojciech Stanisław Olszowski (ur. 18 marca 1916 w Żywcu, zm. 21 kwietnia 1972 w Bogatyni) – polski prezbiter katolicki obrządku łacińskiego, biskup nominat stolicy tytularnej Atrybia.
W 1935 ukończył Gimnazjum im. Mikołaja Kopernika w Żywcu. Studiował w seminarium obrządku łacińskiego we Lwowie i na Wydziale Teologicznym Uniwersytetu Lwowskiego; 20 września 1939 we Lwowie przyjął święcenia kapłańskie. Pracował jako wikariusz w Bolechowie koło Stryja, Bukaczowcach i Bursztynie koło Stanisławowa. Prowadził w okresie wojennym gorliwą działalność duszpasterską, organizował pomoc żywnościową dla głodującej ludności.
Po wojnie mimo zmiany granic i związanego przymusu ekspatriacji nie opuścił rodzinnych stron. Pracował nadal jako duszpasterz w Stryju i Stanisławowie, a w latach 1947-1956 przebywał na ciężkich robotach w gułagach okolicach Karagandy. Po 1956 zwolniony, za zgodą władz sowieckich pozostał czasowo w Kazachstanie, służąc jako duszpasterz. Następnie pracował na Ukrainie, w miejscowościach Żyrinka, Brahiłów, Czeczelnik, Krasne.
8 listopada 1958 Olszowski został mianowany biskupem tytularnym Atrybi i administratorem apostolskim "pro catholicis urbem Kiev eademque Rempublicam Ucrainam". Władze radzieckie uznały nominację za nielegalną i wydaliły biskupa nominata do PRL w marcu 1959. Olszowski spędził pierwsze miesiące w Krakowie, następnie w czerwcu 1959 osiadł we Wrocławiu, gdzie został wikariuszem i prefektem religii parafii katedralnej oraz diecezjalnym duszpasterzem niewidomych. Od 1 września 1960 pełnił funkcję dziekana dekanatu Głogów oraz administratora parafii św. Mikołaja w Głogowie.
Od czerwca do września 1962 przebywał w Rzymie na zaproszenie prałata Władysława Rubina (późniejszego kardynała). Tam dowiedział się, że z powodu zaistniałych trudności jego nominacja biskupia została cofnięta już w 1959. Został przyjęty na prywatnej audiencji przez Jana XXIII w letniej rezydencji Castelgandolfo, a 24 listopada 1962 mianowany papieskim szambelanem honorowym.
Wkrótce pogorszeniu uległ jego stan zdrowia. W latach 1966-1968 przebywał na urlopie zdrowotnym w Świeradowie-Zdroju, gdzie pełnił funkcję kapelana Sióstr Zmartwychwstanek. 15 lipca 1968 został mianowany proboszczem parafii w Biedrzychowicach Górnych koło Bogatyni. W 1972 zmarł wskutek choroby nowotworowej. Pochowany na cmentarzu Przemienienia w Żywcu.

</doc>
<doc id="132411" url="https://pl.wikipedia.org/wiki?curid=132411" title="Włodzimierz Krukowski">
Włodzimierz Krukowski

Włodzimierz Krukowski (ur. 19 września 1887 w Radomiu, zm. 4 lipca 1941 we Lwowie) – polski uczony, inżynier elektryk, profesor Politechniki Lwowskiej.
Życiorys.
Był synem Antoniego (sędziego) i Heleny z Chmielewskich. Gimnazjum ukończył w Narwi, następnie rozpoczął studia na wydziale matematyczno-fizycznym uniwersytetu w Petersburgu; w 1906 przeniósł się na wydział elektrotechniczny politechniki w Darmstadt, ukończył tę uczelnię w 1913 z dyplomem inżyniera elektryka. Już w trakcie studiów pracował jako asystent w Instytucie Sejsmograficznym Darmstadt-Jugenheim, a także uzyskał dwie nagrody w konkursach fizycznym i elektrotechnicznym. Po kilku latach pracy w Instytucie Fizycznym Politechniki w Darmstadt obronił doktorat (1918).
W latach 1912-1926 był kolejno inżynierem i naczelnym inżynierem w firmie Siemens-Schuckert w Norymberdze; pełnił tam także funkcje zastępcy kierownika i kierownika laboratorium elektrotechnicznego. Laboratorium to sam zaprojektował, wzór ten wykorzystano w tworzeniu analogicznego laboratorium Głównego Urzędu Miar w Warszawie. Od 1920 Krukowski był doradcą naukowym i członkiem Komisji Elektrycznej przy Głównym Urzędzie Miar. W latach 1926-1930 wchodził w skład dyrekcji Polskich Zakładów Siemens-Schuckert w Warszawie, z racji tej pracy odbył serię podróży naukowych po Niemczech i Włoszech.
Zajmował się także pracą dydaktyczną. W latach 1928-1930 prowadził zlecone wykłady z liczników elektrycznych na Wydziale Elektrycznym Politechniki Warszawskiej. W 1930 przeniósł się do Lwowa, gdzie został profesorem pomiarów elektrotechnicznych Politechniki Lwowskiej oraz kierownikiem Laboratorium Elektrotechnicznego. Od 1934 był członkiem korespondentem Akademii Nauk Technicznych (od 1936 członkiem czynnym), od 1937 członkiem Towarzystwa Naukowego we Lwowie oraz członkiem Polskiego Towarzystwa Politechnicznego.
W okresie radzieckiej okupacji Lwowa 1939-1940 nadal prowadził działalność naukową. W grudniu 1940 roku stanął na czele miejskiej komisji wyborczej do rad delegatów pracujących. Od 1939 prorektor sowieckiej Politechniki Lwowskiej. Został zamordowany przez Niemców w nocy z 3 na 4 lipca 1941 wraz z grupą uczonych lwowskich. Z małżeństwa z lekarką Heleną z Wasilkowskich (w 1937 została szefową komisji muzealnej Muzeum Higieny we Lwowie, zm. 1982) nie miał dzieci.
Włodzimierz Krukowski był czołowym polskim metrologiem, wybitnym specjalistą techniki licznikowej, wzorów i pomiarów. Opublikował ponad 20 prac naukowych i zgłosił 60 patentów (w Niemczech, Danii, Włoszech, Holandii, Szwecji, Szwajcarii, Japonii, Anglii i Austrii). Najbardziej znanym patentem Krukowskiego był licznik elektrolityczny o elektrodzie specjalnej; do 1939 działało w Europie ponad milion takich liczników. Był znanym kolekcjonerem zegarów i książek o tematyce zegarmistrzowskiej.
Najważniejsze prace naukowe:
W 1956 wydano wybór artykułów "Prace Włodzimierza Krukowskiego".
Jego grób symboliczny znajduje się na cmentarzu Powązkowskim (kwatera 44-2-4).
Włodzimierz Krukowski został wybrany patronem Centrum Kształcenia Zawodowego i Ustawicznego „Elektryk” w Nowej Soli.

</doc>
<doc id="132412" url="https://pl.wikipedia.org/wiki?curid=132412" title="Egon Krulisz">
Egon Krulisz

Egon Kazimierz Franciszek Krulisz (ur. 7 kwietnia 1895 w Syrowicach, Czechy, zm. 19 kwietnia 1936 w Warszawie) – inżynier elektryk, radiotechnik, podpułkownik łączności Wojska Polskiego.
Życiorys.
Był synem Franciszka, kapitana cesarskiej i królewskiej Armii, i Adeli z Łateckich. Krótko po ukończeniu szkoły średniej został powołany do cesarsko-królewskiej Obrony Krajowej w związku z wybuchem I wojny światowej. Jego oddział macierzystym był 19 Pułk Piechoty Obrony Krajowej, w 1917 przemianowany na Pułk Strzelców Nr 19. Na stopień chorążego rezerwy został mianowany ze starszeństwem z 1 lipca 1917. W 1918 dosłużył się stopnia podporucznika. 
W listopadzie tego roku wstąpił do Wojska Polskiego. Był uczestnikiem wojny polsko-ukraińskiej, wziął udział w walkach o Lwów i Przemyśl, był dwukrotnie ranny. W 1919, w randze porucznika, był wykładowcą na kursach dla przyszłych oficerów Wojsk Łączności, a rok później, jako szef łączności 11 Dywizji Piechoty, uczestniczył w Bitwie Warszawskiej. We wrześniu 1920 został awansowany na kapitana.
Po wojnie z bolszewikami skierowany został na studia na Politechnice Lwowskiej, które ukończył w 1922 z dyplomem inżyniera elektryka. Przeniesiony do rezerwy z równoczesnym pozostawieniem w służbie czynnej. Przydzielony do Centralnych Zakładów Wojsk Łączności w Warszawie, a po ich przeformowaniu do Biura Badań Inżynieryjnych. Jednocześnie pozostawał na ewidencji 1 pułku łączności, a następnie Pułku Radiotelegraficznego. Później był wykładowcą w Szkole Podchorążych Inżynierii w Warszawie oraz kierownikiem laboratorium radiotechnicznego w Wojskowym Instytucie Badań Inżynierii. Od sierpnia 1935 kierował wydziałem wojskowym w Państwowym Instytucie Telekomunikacyjnym.
Działał także w środowisku naukowym i technicznym poza wojskiem. Był aktywnym członkiem Stowarzyszenia Radiotechników Polskich, przekształconego w 1929 w Sekcję Radiotechniczną Stowarzyszenia Elektryków Polskich (m.in. wiceprezesem i prezesem) oraz redaktorem „Przeglądu Radiotechnicznego” (1924–1928). Uczestniczył w pracach Polskiego Komitetu Elektrotechnicznego, Centralnej Komisji Normalizacji Elektrotechnicznej, Towarzystwa Wojskowo-Technicznego, Stowarzyszenia Teletechników Polskich. W 1926 został prezesem Polskiego Klubu Radionadawców w Warszawie, a w 1933 prezesem okręgu warszawskiego Polskiego Związku Krótkofalowców. W 1939, pośmiertnie, nadano mu tytuł honorowego członka Stowarzyszenia Elektryków Polskich.
Prowadził działalność dydaktyczną. Wykładał radiotechnikę w Wyższej Szkole Budowy Maszyn i Elektrotechniki im. H. Wawelberga i S. Rotwanda w Warszawie. Opracował kilka skryptów i wiele artykułów naukowych i popularyzatorskich (na łamach „Przeglądu Radiotechnicznego”, „Wiadomości i Prac Instytutu Radiotechnicznego”, „Przeglądu Elektrotechnicznego”, „Przeglądu Wojskowo-Technicznego”, „Przewodnika po I Ogólnokrajowej Wystawie Radiowej” 1926). Najważniejszym dziełem Krulisza był zaplanowany na wiele tomów wykład akademicki teorii radiotechniki "Zasady radiotechniki"; ukazały się dwa tomy – "Podstawy teoretyczne" (1932) i "Lampy elektronowe" (1937). Inżynier Krulisz opracował ponadto m.in. "poradinik dla radioamatorów" (1927), "Radiotechnika" (1928), "Części konstrukcji radiotechnicznych" (1928). Był delegatem Polski na wielu międzynarodowych konferencjach technicznych.
Razem ze Stefanem Jasińskim uzyskał patent polski na „urządzenie do kontroli i korekcji nastawienia częstotliwości radiostacji o ciągłym zakresie fal” (1935). Wynalazek ten znalazł szerokie zastosowanie w wojsku.
Zmarł 19 kwietnia 1936 w Warszawie, po krótkiej chorobie i został pochowany na Cmentarzu Wojskowym na Powązkach (kwatera A11-5-1).
Był żonaty z Anną Henryką z Lisowskich, miał troje dzieci (synów Jerzego i Macieja oraz córkę Zuzannę).

</doc>
<doc id="132413" url="https://pl.wikipedia.org/wiki?curid=132413" title="PNB">
PNB



</doc>
<doc id="132415" url="https://pl.wikipedia.org/wiki?curid=132415" title="Objawy oponowe">
Objawy oponowe

Objawy oponowe – grupa objawów neurologicznych, występujących w przypadku podrażnienia opon mózgowo-rdzeniowych. Najczęściej pojawiają się w zapaleniu opon mózgowo-rdzeniowych, zapaleniu mózgu, w krwotoku podpajęczynówkowym. Mogą towarzyszyć guzom wewnątrzczaszkowym oraz być następstwem urazów. 
Do objawów oponowych zaliczamy:

</doc>
<doc id="132416" url="https://pl.wikipedia.org/wiki?curid=132416" title="Średni czas życia">
Średni czas życia



</doc>
<doc id="132418" url="https://pl.wikipedia.org/wiki?curid=132418" title="Waldemar Tkaczyk">
Waldemar Tkaczyk

Waldemar Adam Tkaczyk (ur. 18 maja 1954 w Mławie) – polski muzyk rockowy, basista, gitarzysta, perkusista, kompozytor, autor tekstów.
Życiorys.
Jest synem elektryka i gospodyni domowej. Ma dwie starsze siostry, Ewę i Grażynę. Ukończył policealne technikum budowlane w Ciechanowie (specjalizacja wodno-sanitarna), po czym podjął studia pedagogiczne na Uniwersytecie Gdańskim.
Karierę muzyczną zaczynał od gry w lokalnych zespołach amatorskich. Razem z Grzegorzem Skawińskim współtworzył mławski Kameleon i trójmiejski Horoskop, a od roku 1975 muzycy grają w zespole Akcenty, przekształconym później w Kombi. W 1992 wspólnie ze Skawińskim podjął decyzję o odejściu z zespołu. Ponownie dołączył do gitarzysty, gdy ten założył najpierw Skawalkera, a następnie O.N.A.. Obecnie gra w zespole Kombii. Jest autorem tekstów wielu przebojów Kombi i Kombii, m.in.: „Nasze rendez-vous”, „Kochać cię – za późno”, „Nie ma zysku”, „Sen się spełni”, „Znalazłam”, „Nietykalni”. 
Życie prywatne.
Mieszka w Sopocie. Żonaty. Jego syn Adam od 2009 występuje z nim w zespole Kombii. Jego córka Anna gra na perkusji i również rozpoczyna karierę muzyczną. Młodszy syn Robert jest przedsiębiorcą.

</doc>
<doc id="132425" url="https://pl.wikipedia.org/wiki?curid=132425" title="Piss">
Piss



</doc>
<doc id="132426" url="https://pl.wikipedia.org/wiki?curid=132426" title="Zespół móżdżkowy">
Zespół móżdżkowy

Zespół móżdżkowy (zespół cerebelarny) – neurologiczny zespół chorobowy występujący w uszkodzeniu móżdżku, objawiający się zaburzeniami chodu oraz niezbornością ruchową (ataksja). Dodatkowo często występuje mowa skandowana, drżenie zamiarowe, oczopląs, obniżone napięcie mięśniowe.

</doc>
<doc id="132427" url="https://pl.wikipedia.org/wiki?curid=132427" title="Stosunek żyromagnetyczny">
Stosunek żyromagnetyczny

Stosunek magnetogiryczny elektronu – wielkość fizyczna określająca stosunek orbitalnego lub spinowego momentu pędu elektronu do jego momentu magnetycznego.
Elektron w atomie w przybliżeniu porusza się po pewnej orbicie kołowej. Z ruchem tym związany jest pewien orbitalny moment pędu. Jednocześnie elektron posiada spinowy moment pędu.
Ponieważ elektron jest obdarzony ładunkiem elektrycznym, więc obydwie te wielkości powodują powstawanie momentu magnetycznego elektronu.
Stosunek orbitalnego momentu pędu do orbitalnego momentu magnetycznego określa się jako:
natomiast stosunek spinowego momentu pędu do spinowego momentu magnetycznego (czynnik ten jest zwany czynnikiem Landego i jego pochodzenia nie da się wytłumaczyć na gruncie nierelatywistycznej mechaniki kwantowej):

</doc>
<doc id="132429" url="https://pl.wikipedia.org/wiki?curid=132429" title="Kazimierz Sichulski">
Kazimierz Sichulski

Kazimierz Sichulski (ur. 17 stycznia 1879 we Lwowie, zm. 6 listopada 1942 tamże) – polski malarz, karykaturzysta, rysownik i grafik. Profesor Akademii Sztuk Pięknych w Krakowie. Reprezentant folklorystycznego nurtu sztuki Młodej Polski. Współtwórca krakowskiego kabaretu "Zielony Balonik".
Życiorys.
Edukacja.
Studiował na wydziale prawnym Uniwersytetu Lwowskiego, następnie w latach 1901–1907 (lub 1900−1908) malarstwo na Akademii Sztuk Pięknych w Krakowie pod okiem Leona Wyczółkowskiego, Józefa Mehoffera i Stanisława Wyspiańskiego. Kształcił się również w Wiedniu w Cesarsko-Królewskim Austriackim Muzeum Sztuki i Przemysłu (k. k. Österreichisches Museum für Kunst und Industrie) u Antona von Kennera (1902). W 1904 odwiedzał centra kulturalne Europy, w tym: Rzym, Wenecję, Florencję, Wiedeń, Monachium i Drezno. W Paryżu pobierał nauki w szkole artystycznej Académie Colarossi.
Debiut artystyczny.
Debiut wystawienniczy młodego malarza przypadł na 1903. Wówczas to Sichulski pokazał swe pastele w krakowskim Towarzystwie Przyjaciół Sztuk Pięknych. Pierwsza indywidualna wystawa odbyła się w krakowskim i lwowskim Towarzystwie Przyjaciół Sztuk Pięknych w 1905.
„Teka Melpomeny”.
W 1904 Karol Frycz, Witold Wojtkiewicz, Stanisław Kuczborski, Antoni Procajłowicz, Stanisław Rzecki oraz Kazimierz Sichulski, podczas spotkań w krakowskiej Cukierni Lwowskiej, stworzyli zbiór karykatur aktorów „Teka Melpomeny”. W zbiorze znalazła się wykonana przez Sichulskiego karykatura Józefa Sosnowskiego i Ordonówny w scenie ze spektaklu "Bolesław Śmiały". Dochód ze sprzedaży egzemplarzy zbioru został przeznaczony na zasilenie aktorskiej kasy emerytalnej.
Jama Michalika i kabaret "Zielony Balonik".
Od 1905 Sichulski współtworzył kabaret literacko-artystyczny „Zielony Balonik”, którego przedstawienia odbywały się w krakowskiej Cukierni Lwowskiej (Jama Michalika).
Sichulski wraz z Karolem Fryczem, Henrykiem Szczyglińskim, Józefem i Stanisławem Czajkowskimi, Witoldem Wojtkiewiczem, Stanisławem Kuczborskim, Stanisławem Rzeckim i Tadeuszem Rychterem współtworzył szopkę krakowską w Jamie Michalika.
Podczas remontu Jamy Michalika w 1910 Sichulski wraz Karolem Fryczem ozdobili ściany obrazami. Sichulski namalował między innymi "Sąd Ostateczny", obraz nawiązujący do fresku Michała Anioła z Kaplicy Sykstyńskiej. Przedstawione postaci głównych artystów kabaretu Jama Michalika pierwotnie były całkiem nagie, ale po interwencji właściciela lokalu Sichulski domalował im majtki kąpielowe.
"Kabaret szalony".
Szczególnym obrazem, dokumentującym zaangażowanie Sichulskiego w działalność Jamy Michalika, była olejna praca z 1908 pt. "Kabaret szalony". Sichulski namalował karykatury rozbawionych członków kabaretu w korowodzie unoszącym się ponad krakowskim Rynkiem Głównym od Wieży Mariackiej (w prawym dolnym rogu), a zmierzającym ku księżycowi z sylwetką Pana Twardowskiego. Korowód wiedzie Stanisław Sierosławski – współredaktor „Czasu”. Po jego lewej stronie skarykaturowany w postaci fauna z rogami prof. Leon Wyczółkowski (w lewej ręce trzyma lustro, od którego odwraca wzrok). Postać grająca na półkolistej klawiaturze to taper kabaretu – Witold Noskowski (także współredaktor „Czasu”). Obok wsłuchany w muzykę Tadeusz Żuk-Skarszewski, a nad nim balonik i Kasper Żelechowski z butelką wystającą z kieszeni. W centralnej części obrazu (poniżej Noskowskiego) Tadeusz Boy-Żeleński z butelką mleka dla niemowlęcia z napisem „Kropla mleka”. Pod lewym przedramieniem Boy trzyma postać z napisem „Ostenda” – to Ferdynand Hoesick (zwany w kabarecie "Esikiem") który wrócił z Ostendy. W dolnej części obrazu na drewnianym koniku buja się Witold Wojtkiewicz. Za nim rudowłosy Adolf „Neuwerth” Nowaczyński ze strzykawką z gnojówką i błazeńskim symbolem pod pachą. Na dole z rozłożonymi rękami brat Boya – Edward Żeleński, urzędnik Kasy Oszczędności miasta Krakowa. Nad Nowaczyńskim Edward Leszczyński z lutnią w ręce. W dolnym lewym narożniku postać z głową skierowaną ku dołowi (aluzja do zachowania się na jednym z przedstawień kabaretu) – to karykatura Józefa Herbaczewskiego. Nad Leszczyńskim postać Teofila Trzcińskiego, a widoczna w prawym górnym narożniku postać z nożyczkami (aluzja do wykonywanych przez niego „wystrzyganek”) to Karol Frycz. Poniżej Frycza autor obrazu – Kazimierz Sichulski z paletą malarską w ręce, a nad Fryczem nietoperz z ludzką głową – Feliks Jasieński „Manggha” z przywiązaną kartką z napisem „Muzeum Narodowe” (jako aluzja do deklarowania przez artystę ofiarowania swoich prac różnym miastom z późniejszą zmianą zdania). Koło Wieży Mariackiej widać unoszący się na wietrze kapelusz kardynalski oraz damską bieliznę, które zostały mieszczone na obrazie jako aluzja do sporu artystów z biskupem krakowskim Janem Puzyną w sprawie umieszczenia w wawelskiej katedrze witraży według projektu Stanisława Wyspiańskiego.
Do czasów współczesnych przetrwały dwie wersje obrazu: uproszczona kompozycja (prawdopodobnie z 1905), która jest w posiadaniu krakowskiej Jamy Michalika, a także młodsza o trzy lata, przechowywana w Muzeum Literatury w Warszawie. Prawdopodobnie pierwotna wersja obrazu się nie zachowała. Została wykonana na niezagruntowanym prześcieradle i była elementem dekoracji kabaretu.
Aktywność artystyczna.
Był ilustratorem czasopisma „Liberum Veto”, a od 1904 jego kierownikiem artystycznym. Był także członkiem wiedeńskiego ruch artystycznego Hagenbund. W latach 1905–1908 należał do grona twórców kabaretu „Zielony Balonik”. W 1905 został członkiem Towarzystwa Artystów Polskich „Sztuka”. W okresie 1908−1914 mieszkał we Lwowie. Twórczość Sichulskiego została zdominowana przez tematykę huculską. Do Lwowa przybył już jako ceniony autor karykatur i obrazów z Huculszczyzny.
W okresie pobytu we Lwowie opracował swoje pierwsze kartony witrażowe. W 1908 powstał (nawiązujący do motywów huculskich) karton „Zwiastowanie”, który w 1910 w czasopiśmie „Świat” komplementowano: „Jeszcze bardziej wiąże Sichulski temat religijny z nastrojem swojskim w projekcie do witrażu Zwiastowanie, najsilniej może działającym ze wszystkich pokazanych na wystawie”.
I wojna światowa.
W czasie I wojny światowej walczył w szeregach Legionów Polskich, a podczas wojny polsko-ukraińskiej (1918−1919) uczestniczył w obronie Lwowa.
Wykładowca.
Był wykładowcą Wydziału Sztuk Zdobniczych i Przemysłu Artystycznego lwowskiej Państwowej Szkoły Technicznej. W latach 1930–1939 był profesorem Akademii Sztuk Pięknych w Krakowie.
Twórczość.
Sichulski tworzył nie tylko obrazy rodzajowe (w tym wspomniane z Huculszczyzny), ale także portrety, kompozycje o treściach batalistycznych i religijnych grafiki, plakaty, witraże, kilimy, a także znakomite rysunki satyryczne i karykatury. W sposób perfekcyjny wypracował formułę karykatury, której zasadniczym środkiem wyrazu był czarny kontur, który oszczędnie opisywał uogólnione formy.
Stosunkowo często malował martwe natury, kompozycje historyczne i pejzaże, a rzadziej portrety. Na przestrzeni lat wracał w swej twórczości do motywów religijnych – w kartonach do witraży i polichromii, które odzwierciedlały wpływ artystyczny prac Józefa Mehoffera i Stanisława Wyspiańskiego. Uprawiał malarstwo zarówno sztalugowe, jak i monumentalne. Wydane przez niego litograficzne albumy cieszyły się dużym powodzeniem. Tworzył plakaty, zajmował się także projektowaniem wystroju wnętrz i architekturą. Na przestrzeni lat doskonalił umiejętności w zakresie poszczególnych technik twórczych: malarstwa olejnego, temperowego, pastelowego i akwarelowego, a także rysunku i litografii.
Wyróżnienia i odznaczenia.
Uczestniczył w wielu międzynarodowych wystawach, m.in. w:
Podczas Powszechnej Wystawy Krajowej w Poznaniu w 1929 został uhonorowany złotym medalem. W 1934 otrzymał nagrodę PAU za całokształt pracy artystycznej.
Śmierć.
Kazimierz Sichulski zmarł we Lwowie po ciężkiej chorobie 6 listopada 1942. Został pochowany w grobowcu na Cmentarzu Łyczakowskim we Lwowie.

</doc>
<doc id="132430" url="https://pl.wikipedia.org/wiki?curid=132430" title="Centrum handlowe">
Centrum handlowe

Centrum handlowe, także galeria handlowa – forma koncentracji przestrzennej różnorodnych detalicznych jednostek handlowych i usługowych, prowadzonych zazwyczaj przez różne przedsiębiorstwa, stanowiąca pewną całość i przystosowana do kompleksowej obsługi klientów.
Opis.
Każdy ze sklepów występuje tam pod własną marką, natomiast samo centrum promuje się pod swoją nazwą. Obiekty tego typu znajdują się w kontekście podmiejskim, są najczęściej jedno – ale także dwu – lub trzykondygnacyjne, posiadają wewnętrzną strukturę zorganizowaną wokół przeszklonego pasażu, zaś parkingi organizuje się jako terenowe.
Domy towarowe zaś często były zasadniczo budynkami jednej firmy lub grupy, która zazwyczaj sama sprzedawała swoje produkty i de facto taki dom (jak np. istniejący Harrods w Londynie) sprzedaje produkty pod własną marką. Jednakże te dość luksusowe sklepy (zazwyczaj największe i najwyższe, gdyż wówczas zakryte ulice były znacząco niższymi budynkami), zaczęły tracić rynek w XX wieku i wpuszczać inne marki sklepów pod własny dach.
W 1965 roku otwarto Southdale Center w Edinie – pierwsze nowoczesne, w pełni zamknięte centrum handlowe, na którego wzór zaczęto budować od tej pory wszystkie inne. "Drugstore", czyli nowe centra handlowe oprócz zakupów oferowały także rozrywkę. Jean Baudrillard zauważa, że nie są to już domy towarowe zachowujące w sobie coś z epoki, w której po raz pierwszy do dóbr codziennej konsumpcji dostęp zyskały całe masy ludności. W domach towarowych nastąpiła centralizacja produktów, natomiast w "drugstore" towary i usługi łączone są w niespodziewane zestawienia.
Przykładem centrum handlowego jest Główny Powszechny Dom Towarowy (GUM w Moskwie) – za czasów socjalizmu znacjonalizowany dom handlowy (który sam powstał na miejsce bazaru i chaotycznej sprzedaży w zniszczonej przez wojska napoleońskie Moskwie) i traktowany jako dom towarowy pod jedną marką (zasadniczo właścicielem domu i wszystkich sklepów było państwo).
Historię współczesnych centrów handlowych można podzielić na kilka etapów:
Największe centrum handlowe na świecie to New South China Mall o 659 tys. m² powierzchni sklepowej.
W Polsce.
Pierwszym centrum handlowym w Warszawie była Panorama otwarta w 1993 przy al. Witosa 31.
Największym centrum handlowym w Polsce stała się po rozbudowie w 2015 r. Aleja Bielany w Bielanach Wrocławskich (tuż przy południowej granicy Wrocławia — powierzchnia GLA: 145 000 m²). 

</doc>
<doc id="132431" url="https://pl.wikipedia.org/wiki?curid=132431" title="Folklor">
Folklor

Folklor (ang. "folk-lore" „wiedza ludu”) – symboliczno-artystyczna dziedzina kultury ludowej, mająca charakter wieloskładnikowy, niejednolity i synkretyczny.
Historia pojęcia i jego zakres.
Termin „folklor” wprowadził do obiegu naukowego brytyjski pisarz William Thoms w 1846 roku, określając nim najstarsze składniki kultury takie jak „pradawne zwyczaje, obyczaje, obrzędy, zabobony, ballady, przysłowia etc.”. Z biegiem czasu termin ten upowszechnił się na całym świecie, a zwłaszcza w Europie, gdzie sprzyjały mu panujące wówczas prądy umysłowe, a w szczególności gloryfikujący kulturę ludową romantyzm. Początkowo badania folkloru prowadzono w ramach etnografii, literaturoznawstwa, historii sztuki, religioznawstwa, językoznawstwa i muzykologii. Dopiero w latach 30. XX wieku, za sprawą uczonych europejskich wyodrębniła się folklorystyka – samodzielna dyscyplina naukowa, której przedmiotem poznania jest folklor.
Od samego początku istnienia terminu „folklor”, pojawiły się wśród badaczy daleko idące rozbieżności w rozumieniu zakresu tego pojęcia. Zajmowano w tej sprawie trzy stanowiska.
Pierwsze z nich, reprezentowane np. przez Archera Taylora, wyznaczało maksymalnie szeroki zakres folkloru, włączając doń nie tylko kulturę symboliczną i społeczną, ale także elementy kultury materialnej (np. narzędzia, stroje, kształty wsi, budownictwo itp.). Przeciwieństwem tego stanowiska była orientacja literaturoznawcza, reprezentowana np. przez J.M. Sokołowa, która zawężała folklor wyłącznie do literatury ustnej (bajki, podania, legendy, pieśni, przysłowia). Współczesna folklorystyka zajmuje stanowisko pośrednie włączając w zakres folkloru dziedzinę zwyczajów, obrzędów i wierzeń wraz z kulturą artystyczną obejmującą literaturę ustną, muzykę i taniec.
Typologie folkloru.
Józef Burszta wyróżnia trzy rodzaje współcześnie istniejącego folkloru:
Obejmuje on klasyczne gatunki literatury ustnej oraz wokalno-muzyczne i choreograficzne relikty dawnej obrzędowości.
Jest wyrazem aktywności twórczej poszczególnych subkultur, ale obejmuje również przekaz interspołeczny, zaspokajając różne potrzeby międzyludzkiej komunikacji. Transmisja treści następuje zarówno w kontaktach bezpośrednich, jak i poprzez różnego rodzaju środki przekazu (słowo drukowane, telewizja, internet). Obejmuje takie formy jak: pogłoska, plotka, anegdota, dowcip, satyra towarzyska, stereotypowy toast, formuła życzeniowa, porzekadło, przysłowie sytuacyjne, parodia, legenda miejska, itd.
Jest to zjawisko wtórne, obejmujące teksty i obrzędy wyuczone, opracowane stylistycznie i przedstawiane w sytuacjach celowo zaaranżowanych (np. kapele grające na tradycyjnych instrumentach, zespoły wokalne i taneczne, np. Zespół Tańca Ludowego Politechniki Poznańskiej „Poligrodzianie”, Zespół Folklorystyczny „Wrzosowianie”, Zespół Pieśni i Tańca Akademii Górniczo-Hutniczej im. Wiesława Białowąsa „Krakus”, Reprezentacyjny Zespół Pieśni i Tańca „Poltex”, Zespół Pieśni i Tańca Politechniki Warszawskiej, zespół „Mazowsze”). Określa się je jako folkloryzm.
Charakterystyka przekazu folklorystycznego.
Transmisja tekstów folkloru jest anonimowa, spontaniczna, ekspresyjna i następuje w warunkach bezpośredniego kontaktu nadawcy i odbiorcy. Odbywa się w określonych okolicznościach (sytuacjach folklorotwórczych) np. podczas obrzędów rodzinnych, dorocznych, zabawy i wymaga odpowiednich kompetencji kulturowych odbiorcy (np. podzielania określonego stosunku do norm społecznych, znajomości faktów związanych z przekazywanym tekstem itp.). Nadawcami są kompetentni reprezentanci tradycji, zwykle jednostki uzdolnione. Przekaz folklorystyczny zakłada wymienność ról między nadawcą i odbiorcą. Odbiorcy przekazu współdeterminują jego formę (np. gdy słuchacze wyrażają niedowierzanie, co do opowiadanych treści, gawędziarz rozbudowuje w danym fragmencie szczegółowe opisy detali, aby przekonać słuchaczy o autentyczności zdarzenia).
Z kolei transmisja umiejętności wokalno-muzycznych i choreograficznych następuje poprzez naśladownictwo, lub przez celowe przyuczenie u przekazującego (np. gry na instrumencie).
Funkcje folkloru.
W swym środowisku macierzystym folklor wyraża i zaspokaja podstawowe potrzeby egzystencjalne i jest jedyną rzeczywistością symboliczną. W treściach folkloru wyraża się sposób pojmowania rzeczywistości, a także określony do niej stosunek.
Według Rocha Sulimy realizuje następujące funkcje:
Tekst folkloru.
Systematyka tekstów folkloru.
Według Jerzego Bartmińskiego gatunki tekstów folkloru dzielą się na:
Rola folkloru w historii kultury.
Z wartości artystycznych folkloru czerpali poeci, pisarze i muzycy. Ludowość inspirowała twórczość romantyków, a także neoromantyków (Młoda Polska, Młode Włochy), była kluczowym czynnikiem w procesie kształtowania się literatur narodowych i ważnym składnikiem idei politycznych i artystycznych. W XIX wieku folklor przyczyniał się do wzrostu świadomości narodowej i stał się podstawą tożsamości etnicznej narodów europejskich, był też składnikiem ideologii politycznych, np. realnego socjalizmu.

</doc>
<doc id="132432" url="https://pl.wikipedia.org/wiki?curid=132432" title="Objaw Brudzińskiego">
Objaw Brudzińskiego

Objaw Brudzińskiego – objaw należący do grupy objawów oponowych obecny u 5% dorosłych z zapaleniem opon mózgowo rdzeniowych. 
Jako objawy Brudzińskiego określa się opisane przez Józefa Brudzińskiego objawy:

</doc>
<doc id="132434" url="https://pl.wikipedia.org/wiki?curid=132434" title="Karykatura">
Karykatura

Karykatura () – świadomie przedstawienie osoby, zjawiska lub przedmiotu w sposób zdeformowany, które ma na celu podkreślenie negatywnego charakteru elementów, właściwości, cech. Do osiągnięcia tego celu stosuje się hiperbolę, niektóre rzeczy i zjawiska mogą być natomiast pominięte lub uproszczone.
Terminem tym określa się także dzieło zawierające właśnie takie przedstawienie. Często jest to rysunek (zazwyczaj portret), rzadziej rzeźba (np. karykatury autorstwa Józefa Gosławskiego). Także forma literacka, gdzie sposób przedstawienia postaci literackiej, polega na wyolbrzymieniu i pełnym przesady wyjaskrawieniu pewnych cech jej wyglądu zewnętrznego lub postawy wobec życia, mający na celu ośmieszającą charakterystykę. Karykatura jest jednym z uprzywilejowanych instrumentów satyry.
Słowo karykatura jest także używane na określenie zniekształcenia, wykrzywienia właściwego, naturalnego charakteru kogoś lub czegoś (deformacja).

</doc>
<doc id="132435" url="https://pl.wikipedia.org/wiki?curid=132435" title="Sztuka sakralna">
Sztuka sakralna

Sztuka sakralna – termin używany przez historyków sztuki w odniesieniu do wytworów związanych z tematyką religijną. Aby nazwać sztukę sakralną, powinna ona spełniać dwa warunki. Po pierwsze, jej tematyka musi wyrażać prawdę duchową. Po drugie, ponieważ sztuka jest zjawiskiem formalnym (nośnikiem sztuki jest forma – sposób wyrażania odczuć), środki wyrażania też powinny mieć pochodzenie duchowe. Dla przykładu, sztuka renesansowa nie ma charakteru sakralnego, gdyż jej tematyka – choć była czerpana z religii – nie różniła się od sztuki świeckiej tej epoki – jej forma nie odzwierciedlała prawd boskich, charakterystycznych dla danej religii. Sztuka nie może być nazwana sakralną, jeśli jej forma nie odzwierciedla duchowości.
Duchowość jest zjawiskiem niezależnym od formy, ale można ją odzwierciedlić za pomocą odczuć (analogicznie jak dogmat jest odzwierciedleniem boskiej prawdy). Natomiast odczucia mogą zostać wyrażone za pomocą symboli. Ontologicznie rzecz ujmując, symbol staje się archetypem, tj. utożsamia się z tym, co wyraża. Z tego powodu symbol – zgodnie z duchowym patrzeniem na świat – nie istnieje w oderwaniu od piękna. Rzemieślnik, tworzący przedmiot do celów sakralnych, poznaje te aspekty prawdy boskiej, które są niezbędne przy pracy. Do tworzenia potrzebuje tradycyjnych wzorów i zasad, charakterystycznych dla jego rzemiosła.

</doc>
<doc id="132439" url="https://pl.wikipedia.org/wiki?curid=132439" title="Chłopomania">
Chłopomania

Chłopomania – ludomania, w postaci zainteresowania życiem wsi i społeczności chłopskiej oraz nurt kulturalno-artystyczny, który pojawił się wśród inteligencji młodopolskiej i ukraińskiej w drugiej połowie XIX wieku.
Chłopomania charakteryzowała się fascynacją folklorem i codziennym życiem chłopów. Mężczyźni z inteligencji (Włodzimierz Przerwa-Tetmajer, Lucjan Rydel) często brali sobie za żony kobiety pochodzenia chłopskiego. Powodem owego zachwytu była wiara, że stagnacja jaka opanowała środowisko inteligencji oraz postępujący kryzys kulturowy spowodowane są życiem w mieście. Dlatego też postulowano powrót do natury, najlepiej na wieś, która miała być źródłem odnowy sił witalnych i artystycznych, nadwątlonych w wyniku dostosowania się do współczesnego trybu życia (np. w "Weselu" Stanisława Wyspiańskiego).
Chłopomania na Ukrainie.
W Imperium Rosyjskim, na Prawobrzeżnej Ukrainie zjawisko to rozwinęło się najpełniej w latach 50. i 60. XIX wieku. Głównymi przedstawicielami tego ruchu byli: Wołodymyr Antonowycz, Tadej Rylski, Borys Poznanski, Kostiantyn Mychalczuk, Pawło Żytecki, Pawło Czubynski.

</doc>
<doc id="132440" url="https://pl.wikipedia.org/wiki?curid=132440" title="Ludomania">
Ludomania



</doc>
<doc id="132441" url="https://pl.wikipedia.org/wiki?curid=132441" title="Antoni Czubiński">
Antoni Czubiński

Antoni Czubiński (ur. 22 listopada 1928 w Koninie, zm. 10 lutego 2003 w Poznaniu) – polski historyk, nauczyciel akademicki i profesor nauk humanistycznych. Uczeń Kazimierza Piwarskiego i Janusza Pajewskiego.
Życiorys.
Młodość (1928–1955).
Urodził się 22 listopada 1928 w Koninie w rodzinie szewca Wincentego Czubińskiego (działacza przedwojennej Polskiej Partii Socjalistycznej) i Wiktorii. W Koninie rozpoczął edukację szkolną, przerwaną przez wybuch wojny. W marcu 1942, w wieku niespełna 14 lat, został wywieziony na roboty przymusowe do Niemiec, gdzie pozostał i pracował w gospodarstwie rolnym w Westerstede do końca wojny. Następnie uczęszczał do szkoły powszechnej w Brual-Rhede, rozpoczynając naukę od klasy piątej.
Po powrocie do Polski w 1946 r. kontynuował naukę. Już w maju 1950 uzyskał maturę w Liceum Pedagogicznym w Morzysławiu koło Konina, po czym podjął studia historyczne na Uniwersytecie im. Adama Mickiewicza w Poznaniu. Ukończył je w 1955 r. magisterium pod kierunkiem prof. Kazimierza Piwarskiego.
Praca naukowa i zawodowa.
Następnie przez dwa lata przebywał na aspiranturze na Uniwersytecie Państwowym im. Łomonosowa w Moskwie, doktoryzował się jednak w Poznaniu w 1959 r. u prof. Janusza Pajewskiego. Dysertację habilitacyjną obronił w 1963 r., uzyskując stopień naukowy doktora habilitowanego. W 1968 r. otrzymał tytuł naukowy profesora nadzwyczajnego, a w 1976 – profesora zwyczajnego.
A. Czubiński wywarł duży wpływ na organizacyjny rozwój Uniwersytetu im. Adama Mickiewicza, pełniąc kolejno obowiązki kierownika: Zakładu Historii Ruchów Społecznych (1965-1969), Zakładu Historii Niemiec (1969-1979), Zakładu Historii Powszechnej XIX i XX wieku (1979-1998). W latach 1963–1964 był prodziekanem, a w latach 1964–1966 dziekanem Wydziału Filozoficzno-Historycznego UAM. Od 1969 do 1971 pełnił obowiązki wicedyrektora Instytutu Historii Uniwersytetu im. Adama Mickiewicza. Był przewodniczącym grupy inicjatywnej Klubu Wiedzy Społeczno-Politycznej „Rzeczywistość” (organizacji bliskiej programowo Zjednoczeniu Patriotycznemu „Grunwald”), członkiem Polskiej Zjednoczonej Partii Robotniczej (członkiem Egzekutywy Komitetu Wojewódzkiego w Poznaniu). Na przełomie lat 60. i 70. należał do grupy działaczy popierających Edwarda Gierka.
W 1971 r. powołany został na stanowisko dyrektora Instytutu Historii Polskiego Ruchu Robotniczego i prorektora Wyższej Szkoły Nauk Społecznych przy KC PZPR w Warszawie. W latach 1971–1974 był redaktorem naczelnym kwartalnika "Z Pola Walki". Obowiązki te łączył z pracą na UAM.
Przynależność do PZPR nie przeszkodziła mu w opublikowaniu w 1973 roku pracy „Kraj Rad. Lata zmagań i zwycięstw”, w której zakwestionował fragment dotyczący kolektywizacji rolnictwa, co stało się powodem usunięcia A. Czubińskiego z Wyższej Szkoły Nauk Społecznych przy KC PZPR w Warszawie na wniosek władz Związku Socjalistycznych Republik Radzieckich z inspiracji prof. Janusza Gołębiowskiego. Praca ta miała zresztą pierwotnie podtytuł „lata klęsk i zwycięstw” („klęski” na „zmagania” Czubiński musiał zmienić na skutek ingerencji cenzury prewencyjnej już w wydawnictwie). W 1973 r. z kolei przeforsował zatrudnienie w swoim Zakładzie Historii Powszechnej XIX i XX wieku UAM dra Edmunda Makowskiego, zwolnionego z Wydawnictwa Poznańskiego za dopuszczenie kontrowersyjnej pod względem politycznym książki.
Jednocześnie kierował innymi placówkami naukowymi. W latach 1978–1990 był dyrektorem Instytutu Zachodniego w Poznaniu, a wkrótce także współprzewodniczącym Wspólnej Komisji Polska-RFN do spraw Podręczników Szkolnych z Historii i Geografii UNESCO. W latach 1971–1991 był członkiem, a następnie wiceprzewodniczącym Centralnej Komisji Kwalifikacyjnej Kadr Naukowych przy Prezesie Rady Ministrów, był członkiem Prezydium Komitetu Nauk Historycznych Polskiej Akademii Nauk oraz rad naukowych, redaktorem czasopism historycznych (m.in. "Kwartalnika Historycznego", "Dziejów Najnowszych", "Roczników Historycznych", "Przeglądu Zachodniego" i innych), organizatorem kilkudziesięciu zespołowych przedsięwzięć wydawniczych. W październiku 1981 powołany przez Plenum Komitetu Centralnego PZPR w skład Zespołu dla przygotowania naukowej syntezy dziejów polskiego ruchu robotniczego. W latach 1986–1989 był członkiem Ogólnopolskiego Komitetu Grunwaldzkiego. Był długoletnim przewodniczącym Komitetu Redakcyjnego kwartalnika KC PZPR "Z Pola Walki", w którym publikowano artykuły na temat historii polskiego i międzynarodowego ruchu robotniczego i komunistycznego. Członek Komitetu Redakcyjnego kwartalnika historii wojskowości "Wojskowy Przegląd Historyczny".
W 1971 r. wystąpił, jako kierownik Zakładu Historii Niemiec, z inicjatywą wydawania czasopisma naukowego poświęconego dziejom Niemiec i szeroko rozumianym stosunkom słowiańsko-germańskim. Pierwszy zeszyt Studiów Historica Slavo-Germanica ukazał się w 1972, a jego komitet redakcyjny tworzyli: Antoni Czubiński, Hubert Orłowski, Bernard Piotrowski, Jerzy Strzelczyk. W 1973 r. przeforsował zatrudnienie w Instytucie Historii Uniwersytetu im. Adama Mickiewicza wyrzuconego z Wydawnictwa Poznańskiego Edmunda Makowskiego i przyjął go do swojego Zakładu Historii Niemiec.
W 1975 Ministerstwo Nauki, Szkolnictwa Wyższego i Techniki powierzyło Instytutowi Historii UAM koordynację Problemu Resortowego Badań Podstawowych nt. "Zagadnienia historii Niemiec i stosunków słowiańsko-germańskich i niemiecko-polskich". Koordynatorem głównym został wyznaczony prof. A. Czubiński. W 1986 profesor został koordynatorem I stopnia Centralnego Programu Badań Podstawowych nt.: "Polacy-Niemcy. Tradycje i dążenia". W wyniku realizacji całości tematyki wchodzącej w skład problemu uformował się zespół 30 samodzielnych pracowników naukowych z 6 dużych, krajowych ośrodków niemcoznawczych, prowadzący wspólne prace nad wytyczaniem dla tych badań nowej perspektywy. Ważną rolę odegrały liczne sesje, sympozja i spotkania naukowe organizowane w Uniwersytecie im. Adama Mickiewicza przez głównego koordynatora.
Współpracował z regionalnymi towarzystwami naukowymi i kulturalnymi. Był popularyzatorem wiedzy historycznej, utrzymując ścisłe kontakty z lokalnymi towarzystwami kulturalnymi i historycznymi, zwłaszcza w Wielkopolsce (w Gnieźnie, Koninie, Lesznie, Pile, Śremie), a także w Koszalinie, Opolu, Szczecinie i Zielonej Górze.
W latach osiemdziesiątych XX wieku zarzucono mu dokonanie plagiatu z pracy zbiorowej, której redaktorami byli prof. Tadeusz Cegielski i prof. Włodzimierz Borodziej. W pośmiertnym wykazie publikacji plagiat pominięto.
W III RP zachował silnie lewicowe poglądy i sympatię dla PRL (jednakże złagodzoną). Na konferencjach, w publikacjach i polemikach konsekwentnie bronił dorobku PRL. Według jego historiozofii, w latach 1944–1989 Polska stopniowo uniezależniała się od ZSRR, przechodząc od pełnej zależności do daleko posuniętej autonomii, jej sytuacja była lepsza aniżeli innych „demoludów”, a zasługę w tym oprócz nieokiełznanego narodu ma również wielu ówczesnych przywódców. Pozytywnie o stosunkach wytworzonych w Polsce w latach 1944–1989 miał świadczyć też przebieg historii po 1989 – to dzięki nim według Czubińskiego możliwe było przejście „ze stanu demokracji ludowej do stanu demokracji parlamentarnej” i „od stanu pseudosocjalizmu do stanu gospodarki rynkowej”. Podkreślał też zasługi krajowej lewicy dla utrzymania państwowości polskiej (która w myśl porozumienia Hitlera i Stalina miała zniknąć całkowicie), chwalił podjęcie odbudowy państwa polskiego w ramach kurateli radzieckiej („innej alernatywy wówczas nie było”). Przekonywał też, że ogólny bilans rozwoju ekonomiczno-społecznego PRL jest pozytywny i prognozował, że teza ta z czasem będzie zyskiwać coraz więcej zwolenników. Jego wypowiedzi w tym zakresie spotykały się z dezaprobatą wielu innych historyków epoki.
Zmarł 10 lutego 2003 w Poznaniu i został pochowany 17 lutego na cmentarzu na Junikowie w Poznaniu (pole 9-3-13-5).
Uczniowie.
Przez czterdzieści lat pracy dydaktyczno-naukowej wypromował ponad dwustu magistrów i ponad pięćdziesięciu doktorów. Jego uczniami i bliskimi współpracownikami byli: prof. Przemysław Hauser, prof. Tadeusz Kotłowski, prof. Michał Musielak, dr hab. Krzysztof Rzepa, prof. Tomasz Schramm, prof. Stanisław Sierpowski, dr Ryszard Wryk.
Dorobek naukowy.
Zajmował się historią najnowszą Polski i Niemiec, historią powszechną, międzynarodowymi stosunkami politycznymi oraz historią Poznania i Wielkopolski. Opublikował około 40 książek, kilkaset artykułów, studiów, rozpraw, recenzji naukowych etc. Jego pionierskie publikacje wywarły istotny wpływ na rozwój badań historycznych w kraju. Ważne miejsce w jego twórczości naukowej zajmują podręczniki akademickie i syntezy. Był także świetnym dydaktykiem i organizatorem, wypromował około 280 magistrów, ponad 50 doktorów. Autor haseł w "Słowniku biograficznym działaczy polskiego ruchu robotniczego".
Odznaczenia.
Za „wszechstronne osiągnięcia” został odznaczony m.in.: Srebrnym i Złotym Krzyżem Zasługi, Krzyżem Kawalerskim i Komandorskim Orderu Odrodzenia Polski, Orderem Sztandaru Pracy II klasy, Medalem Komisji Edukacji Narodowej, odznaczeniami zagranicznymi i regionalnymi. Był laureatem nagród państwowych, resortowych i uniwersyteckich. Prezydent RP pośmiertnie odznaczył go Krzyżem Komandorskim z Gwiazdą Orderu Odrodzenia Polski.
W 1996 r. za dorobek badawczo-naukowy na temat powstania wielkopolskiego wyróżniony statuetką „Dobosz Powstania Wielkopolskiego”, przyznawaną przez Zarząd Główny Towarzystwa Pamięci Powstania Wielkopolskiego 1918/1919.
Życie prywatne.
Mąż Barbary z domu Sikorskiej, z którą miał dwójkę dzieci: syna Piotra i córkę Annę. Powracając wraz z synem w 1974 r. do Poznania, rozstał się z żoną (która wraz z córką pozostała w Warszawie) i w 1975 poślubił Barbarę Szulc (1928–1993), zatrudnioną od 1968 na stanowisku administracyjnym w Instytucie Historii UAM (w latach 1972–1989 jako wicedyrektor instytutu ds. administracyjnych).

</doc>
<doc id="132443" url="https://pl.wikipedia.org/wiki?curid=132443" title="Roślina ozdobna">
Roślina ozdobna



</doc>
<doc id="132449" url="https://pl.wikipedia.org/wiki?curid=132449" title="Zespół rzekomoopuszkowy">
Zespół rzekomoopuszkowy

Zespół rzekomoopuszkowy (porażenie rzekomoopuszkowe, łac. "syndroma pseudobulbare") – neurologiczny zespół chorobowy powstający w wyniku obustronnego uszkodzenia dróg korowo-jądrowych biegnących (jest to uszkodzenie górnego neuronu ruchowego) do jąder nerwu językowo-gardłowego, nerwu błędnego oraz nerwu podjęzykowego. Do uszkodzenia dochodzi na różnej wysokości drogi korowo-opuszkowej: na poziomie kory ruchowej, torebki wewnętrznej, śródmózgowia lub mostu przed przełączeniem synaptycznym na dolny neuron ruchowy.
Objawy i przebieg.
Dominującymi objawami są zaburzenia połykania (dysfagia) z krztuszeniem oraz dyzartria. Dyzartria ma charakter spastyczny, mowa jest spowolniała, niewyraźna, z charakterystycznym przydźwiękiem nosowym. Objawem odróżniającym od zespołu opuszkowego jest brak zaników mięśniowych. Dodatkowo często stwierdza się występowanie odruchów piramidowych oraz pojawienie się odruchów pierwotnych (deliberacyjnych). Może być obecny objaw Babińskiego. Dochodzi do wzmożenia odruchu żuchwowego, podniebiennego, gardłowego. Chory przejawia labilność emocjonalną (nietrzymanie afektu), wynikającą z przerwania kontrolujących ekspresję emocji połączeń między płatami czołowymi a pniem mózgu. Najczęstszą przyczyną zespołu są obustronne zmiany niedokrwienne na tle miażdżycy, poza tym stwardnienie rozsiane, stwardnienie zanikowe boczne, rzadsze to np. postępujące porażenie nadjądrowe. Wymienionym objawom często towarzyszy obustronny niedowład spastyczny (tri-/tetrapareza) o niedużym nasileniu.

</doc>
<doc id="132450" url="https://pl.wikipedia.org/wiki?curid=132450" title="Program Gemini">
Program Gemini

Program Gemini – amerykański program lotów kosmicznych realizowany w latach 1963–1966, następca programu Mercury.
Gemini miał na celu opracowanie zaawansowanych technik lotu kosmicznego, potrzebnych do realizacji programu Apollo, mającego na celu wysłanie ludzi na Księżyc. Jako pierwszy amerykański program lotów kosmicznych, obejmował wyjścia astronautów w przestrzeń kosmiczną i manewry orbitalne, takie jak spotkania orbitalne i dokowanie.
Początkowo miał być jedynie prostym rozwinięciem programu Merkury i w pierwszych stadiach rozwoju nazywany był "Mercury Mark II". Ostateczna wersja pojazdu nie miała już wiele wspólnego z kapsułą Merkury, a pod niektórymi względami przewyższała nawet kapsułę Apollo (szczególnie wersja Big Gemini). Było to rezultatem późnego rozpoczęcia projektu, co pozwoliło konstruktorom wykorzystać wiedzę zdobytą przy tworzeniu programu Apollo (który, mimo późniejszego rozpoczęcia startów, zaczęto realizować przed Gemini).
Główną różnicą między kapsułą Gemini a kapsułą Mercury było to, że szereg systemów zasilania, podtrzymywania życia i napędu pojazdu Gemini umieszczono w odrzucanym module, podczas gdy wszystkie systemy Mercury znajdowały się w kapsule pilota. Początkowo zamierzano wyposażyć Gemini w paralotnię zamiast spadochronu, co pozwoliłoby na kontrolowane lądowanie pojazdu. Wczesne wersje pojazdu zasilały akumulatory. Późniejsze egzemplarze, jako pierwsze załogowe pojazdy kosmiczne, zasilane były przez ogniwa paliwowe.
Oznaczenie „Gemini” wywodzi się z dwuosobowej załogi statku – „gemini” oznacza po łacinie „bliźnięta”. W konstelacji Bliźniąt znajdują się dwie bliźniacze gwiazdy: Kastor i Polluks, a wykorzystywany w programie statek był dwumiejscowy.
Był to również pierwszy amerykański kosmiczny pojazd załogowy wyposażony w komputer pokładowy, Gemini Guidance Computer, wspomagający przeprowadzanie manewrów orbitalnych.
Głównym producentem pojazdu była firma McDonnell, która wcześniej przegrała kontrakt na budowę pojazdu Apollo. McDonnell próbował przekonać NASA do rozszerzenia misji pojazdu. Proponowali przystosowanie pojazdu do misji wokółksiężycowych, a nawet do przeprowadzenia załogowego lądowania na Księżycu – kosztem mniejszym, niż w wypadku programu Apollo. Sugestie odrzucono.
Program Gemini kosztował 5,4 mld USD (w przeliczeniu na wartość dolara USA z 1994 roku).
Początek projektu.
NASA ogłosiła 7 grudnia 1961 plan rozszerzenia programu lotów kosmicznych o pojazd dwumiejscowy. Oficjalną nazwę Gemini ogłoszono 3 stycznia 1962 roku.
Cele programu.
Celem osiągnięcia wytyczonych zadań przy możliwie jak najmniejszym nakładzie sił i środków zdecydowano, by w programie stosować jak najmniejszą liczbę nowych rozwiązań technicznych. Starano się wykorzystać to co zostało wcześniej wypróbowane i sprawdzone przede wszystkim w programie Merkury i innych obiektach kosmicznych. Program Gemini powstał, kiedy kierownictwo NASA przekonało się, że konieczne będzie zbudowanie pojazdu przejściowego między projektami Mercury i Apollo. Głównymi celami programu Gemini były:
Zastosowania Gemini.
Siły Powietrzne Stanów Zjednoczonych (ang. USAF) wyraziły zainteresowanie programem i postanowiły wykorzystać pojazd jako prom dla Załogowego Laboratorium Orbitalnego. USAF miało również zamiar przystosować pojazd Gemini do zastosowań militarnych, takich jak obserwacja (choć pojazd nie był w stanie przenosić skomplikowanych kamer) i inspekcja podejrzanych satelitów. Projekt nazwano Blue Gemini. Siłom Powietrznym nie podobało się to, że pojazd wydobywałaby US Navy, przewidywali więc przywrócenie Blue Gemini paralotni i podwozia płozowego, przewidzianych w oryginalnym projekcie Gemini.
Początkowo NASA chętnie przyjęła możliwość podziału kosztów z USAF, lecz później doszła do wniosku, że lepiej będzie, jeżeli Gemini pozostanie całkowicie w rękach NASA. Projekt laboratorium orbitalnego sił powietrznych odwołano w 1968 roku, wkrótce potem upadł również projekt Blue Gemini.
Astronauci programu.
Astronauci programu wywodzili się z trzech grup kandydatów wyselekcjonowanych przez NASA.
Statek Gemini.
Pojazdy Gemini miały kształt zbliżony do stożka. Długość statku wynosiła 5,6 metra, a średnica w najszerszym miejscu 3 metry. Na jednego astronautę przypadała przestrzeń „życiowa” około 1 m³ (o 50% większa niż w kapsule Merkury). Statek składał się z dwóch modułów: załogowego i silnikowego. Został tak skonstruowany, że bardzo łatwo można było wymienić fragment aparatury poprzez ściankę zewnętrzną bez potrzeby wchodzenia do wewnątrz. Statek Gemini zachował podstawowy kształt aerodynamiczny kapsuły Merkury. Moduł załogowy, w którym znajdowała się kabina, został uzupełniony modułem silnikowym, mieszczącym silnik rakietowy i zapasy materiałów pędnych. Niezawodność urządzeń osiągnięto przez stosowanie układów zwielokrotnionych. Dotyczyło to układu silnikowego oraz układu pirotechnicznego służącego do oddzielenia moduły załogowego od modułu silnikowego przed wtargnięciem w atmosferę Ziemi. Natomiast urządzenia, których czas obsługi nie miał istotnego znaczenia, zostały tak skonstruowane, by obsługę mogli realizować astronauci. Przykładem były ogniwa paliwowe. Przy dłuższym okresie działania, gromadziła się znaczna ilość wody, obniżając sprawność. Stosowano tu regulację ręczną. Automatyzacja tej operacji byłaby bardzo skomplikowana, jeśli nawet niemożliwa. 
Moduł załogowy.
Wymiary modułu załogowego: długość 3,35 m i średnica u podstawy: 2,3 m.
Moduł składał się z trzech części:
Sekcja dziobowa była umieszczona z przodu statku; zawierała spadochron hamujący i główny oraz radar. 
Sekcję RCS, umieszczoną między sekcją dziobową a kabiną załogi, stanowiły zbiorniki paliwa i utleniacza oraz dwa pierścienie silników małego ciągu, po osiem w każdym. Silniki służyły do kontroli orientacji statku podczas wchodzenia w atmosferę. 
W kabinie znajdowały się fotele, umieszczone obok siebie, oraz oprzyrządowanie niezbędne do sterowania pojazdem. Nad każdym z foteli znajdował się właz.
Moduł silnikowy.
Wymiary modułu miał 2,3 metra długości i 3 metry średnicy u podstawy. 
Składał się z sekcji silników hamujących i części instrumentalnej.
W sekcji silników znajdowały się cztery silniki na paliwo stałe oraz radiator systemu chłodzenia.
Sekcja instrumentalna zawierała ogniwa paliwowe, paliwo do silników orbitalnego systemu sterowania (OAMS – Orbit Attitude and Maneuver System), zbiornik tlenu systemu podtrzymywania życia (ECS – Environmental Control System) oraz zbiorniki ciekłego tlenu i wodoru, dla ogniw paliwowych. Poza tym umieszczony był radiator systemu chłodzenia.
Sekcja instrumentalna była odrzucana tuż przed odpaleniem silników hamujących. Sekcję silników hamujących odrzucano po ich odpaleniu.
Rakieta nośna.
Nie budowano specjalnej rakiety lecz wybrano już istniejącą. Rakieta nośna była zmodyfikowaną wersją dwustopniowej międzykontynentalnej rakiety balistycznej Titan II. Dokonano jedynie pewnych modyfikacji w celu zwiększenia bezpieczeństwa astronautów oraz niezawodności misji. Zainstalowano układ do wykrywania nieprawidłowości działania, który miał za zadanie ostrzec załogę w okresie startowym o grożącej awarii. Czas jakim dysponowali astronauci by uruchomić awaryjny układ napędowy wynosił około trzech sekund. Zastąpiono system sterowania bezwładnościowego systemem sterowania radiowego. Również usunięto silniki hamujące i silniczki korekcyjne. W rakiecie noszącej roboczą nazwę GLV, zainstalowano układy zwielokrotnione. Wysokość konstrukcji wynosiła 33,2 metra, a całkowita masa startowa sięgała 154 ton.
Agena.
Agena była zmodyfikowaną wersją Ageny D. Był to górny stopień rakiety Atlas Agena D, którym po umieszczeniu na orbicie mogli sterować kontrolerzy z Ziemi albo astronauci z pokładu kapsuły Gemini. Sterowanie Ageną prowadzono za pomocą silniczków na sprężony azot, umieszczonych w tylnej części członu. Została odpowiednio zmodyfikowana by mogła służyć jako obiekt docelowy. Wyposażono ją w kołnierz cumowniczy. Układ napędowy był zdolny do wielokrotnego włączania i wyłączania w warunkach przestrzeni kosmicznej. Zainstalowano system łączności z urządzeniami radiolokacyjnymi statku. 
Misje.
Program Gemini objął 12 lotów kosmicznych, w tym dwa próbne bezzałogowe. Loty bezzałogowe miały na celu przetestowanie statku kosmicznego oraz rakiety nośnej Titan II. Po nich nastąpiło dziesięć udanych misji załogowych.
Załogowe.
23 marca 1965
Virgil „Gus” Grissom, John W. Young
Czas trwania misji: 4 godziny, 52 minuty i 31 sekund
Pierwszy lot załogowy Gemini, pojazd wykonał trzy orbity.
Jedyny incydent podczas tego lotu wyniknął z przemycenia na pokład przez Younga kanapki z wołowiną. Obaj członkowie załogi zdążyli zjeść po kilka kęsów, zanim kontrola lotów nie rozkazała schować kanapki. Obawiano się, że okruchy z kanapki mogą zniszczyć układy elektroniczne statku. Załoga otrzymała reprymendę po powrocie na Ziemię, a kolejne załogi ostrzeżono przed konsekwencjami takich wybryków.
3–7 czerwca 1965
James A. McDivitt, Edward H. White II
Czas trwania misji: 4 dni, 1 godzina, 56 minut i 12 sekund
Lot obejmował pierwsze wyjście amerykańskiego astronauty w przestrzeń kosmiczną. Spacer kosmiczny astronauty White’a trwał 22 minuty.
21–29 sierpnia 1965
L. Gordon Cooper Jr., Charles Conrad Jr.
Czas trwania misji: 7 dni, 22 godziny, 55 minut i 14 sekund
Pierwsza tygodniowa misja.
Pierwsze wykorzystanie ogniw paliwowych do zasilania pojazdu.
Ocena możliwości wykorzystania systemów naprowadzania i nawigacji do przyszłych misji. 120
orbit.
4–18 grudnia 1965
Frank Borman, James A. Lovell Jr.
Czas trwania misji: 13 dni, 18 godzin, 35 minut i 1 sekunda
Po odwołaniu misji Gemini VI spowodowanym awarią pojazdu Agena Target Vehicle, z którym miał dokować Gemini, podjęto decyzję o przeprowadzeniu spotkania orbitalnego. Misja miała dowieść, że człowiek jest w stanie przeżyć czternaście dni w przestrzeni kosmicznej.
15–16 grudnia 1965
Walter M. Schirra Jr., Thomas P. Stafford
Czas trwania misji: 1 dzień, 1 godzina, 51 minut i 24 sekundy
Spotkanie orbitalne z Gemini VII, pojazdy przez pięć godzin utrzymywały się w odległości od 0,3 do 90 metrów od siebie.
16 marca 1966
Neil A. Armstrong, David R. Scott
Czas trwania misji: 10 godzin, 41 minut i 26 sekund
Pierwszy manewr dokowania z innym pojazdem na orbicie. Wykorzystano w tym celu bezzałogowy pojazd Agena. Awaria spowodowała gwałtowny ruch wirowy pojazdu. Załoga odłączyła swój statek i wykonała pierwsze awaryjne lądowanie w historii amerykańskiego programu kosmicznego.
3–6 czerwca 1966
Thomas P. Stafford, Eugene A. Cernan
Czas trwania misji: 3 dni, 20 minut i 50 sekund
Planowano przeprowadzenie manewru dokowania, jednak awaria pojazdu – celu uniemożliwiła połączenie. Przeprowadzono trzy różne spotkania orbitalne i dwie godziny wyjść w przestrzeń kosmiczną.
18–21 lipca 1966
John W. Young, Michael Collins
Czas trwania misji: 2 dni, 22 godziny, 46 minut i 39 sekund
Po raz pierwszy wykorzystano napęd pojazdu Agena. Przeprowadzono także spotkanie z pojazdem-celem pozostałym z misji Gemini VIII.
12–15 września 1966
Charles Conrad Jr., Richard F. Gordon Jr.
Czas trwania misji: 2 dni, 23 godziny, 17 minut i 8 sekund
Rekord wysokości lotu pojazdu Gemini wynoszący 1369 km (osiągnięty przy wykorzystaniu napędu pojazdu Agena).
11–15 listopada 1966
James A. Lovell Jr., Edwin „Buzz” Aldrin
Czas trwania misji: 3 dni, 22 godziny, 34 minut i 31 sekund
Ostatni lot Gemini. Spotkanie z pojazdem Agena i ręczne dokowanie. Aldrin ustanowił rekord długości wyjścia w przestrzeń – 5 godzin i 30 minut
Podsumowanie.
W połowie listopada 1966 roku program został zakończony. Obejmował dwanaście lotów, przy czym dziesięć z nich zostało zrealizowanych z astronautami na pokładzie. Pierwszy statek Gemini 1 został wprowadzony na orbitę w dniu 8 kwietnia 1964 roku. Loty z ludźmi rozpoczęły się prawie rok później – 23 marca 1965 roku. Od tego momentu program był realizowany w bardzo szybkim tempie. Dziesięć lotów z astronautami na pokładzie zrealizowano zaledwie w ciągu 1⅔ roku. Osiągnięte zostały wszystkie cele programu Gemini, w tym opanowanie przez astronautów technik pracy w otwartej przestrzeni kosmicznej (EVA) oraz procedur manewrowania połączonymi statkami (ten ostatni element został dodany już po rozpoczęciu programu). W programie tym dysponowano tylko jednym zespołem startowym. Konieczne więc było, by operacje sprawdzania i przygotowania odbywały się szybko i sprawnie. Dlatego stosowano bardzo surowe rygory przy kontroli jeszcze w wytwórniach, przed dostarczeniem na miejsce startu. Sprawdzaniu podlegały poszczególne układy, zespoły i całe systemy. Dopiero potem dostarczano statki na przylądek, gdzie pojazdy jak i rakiety podlegały starannemu sprawdzeniu na wyrzutni.
Loty załogowe stanowiły okazję do przeprowadzenia rozmaitych doświadczeń w warunkach nieważkości. Ogółem wykonano ich bardzo wielu: 14 – ściśle naukowych, 19 – technicznych oraz osiem z dziedziny bioastronautyki. 
Spotkanie na orbicie.
Podczas programu 10 razy wykonano procedurę spotkania na orbicie. Wykorzystywano różne techniki, od ręcznych manewrów i wizualnego namierzania celu, aż po spotkanie kontrolowane przez komputery pokładowe lub naziemne.
Dokowanie.
Zostało wykonanych dziewięć połączeń z czterema różnymi statkami Agena.
Manewry połączonymi statkami..
Podczas misji Gemini 10 i Gemini 11 wykonano bardzo skomplikowane manewry połączonymi statkami Gemini-Agena. Posługując się silnikiem Ageny, Conrad i Gordon na pokładzie Gemini 11 ustanowili nowy rekord wysokości – 1369 kilometrów.
EVA.
Astronauci wychodzili w otwartą przestrzeń kosmiczną podczas pięciu różnych misji, spędzając poza statkiem łącznie 12 godzin i 22 minuty. Rekord łącznej długości pracy poza statkiem – pięć godzin i 30 minut – ustanowił Buzz Aldrin podczas misji Gemini 12.
Długotrwałe loty.
Misja Gemini 7 udowodniła, że astronauci mogą spędzić w kosmosie całe dwa tygodnie. Gemini 5 było misją ośmiodniową, a dwie inne misje trwały po cztery dni.
Sterowane przejście przez atmosferę (precyzyjne lądowanie).
Poczynając od Gemini 6, każdy ze statków wodował w odległości zaledwie kilku kilometrów od zaplanowanego miejsca.
Eksperymenty.
Każda misja miała w planie eksperymenty. Podczas całego programu przeprowadzono łącznie 43 udane eksperymenty. 
Spośród wszystkich 14 podjętych prób przeprowadzenia misji, w 10 zostały osiągnięte wszystkie podstawowe cele wyznaczone przed startem.
Rakiety nośne Titan II.
Zmodyfikowana rakieta balistyczna Titan II okazała się w 100% niezawodna. Odbyło się dwanaście udanych startów.
Stopnie rakietowe Agena.
Wystrzelono sześć stopni rakietowych Agena, z których cztery osiągnęły orbitę. Satelita ATDA, wystrzelona zamiast Ageny podczas misji Gemini 9A, działała prawidłowo, jednak nie została odrzucona osłona aerodynamiczna, co nie pozwoliło na wykonanie podstawowego celu misji.

</doc>
<doc id="132451" url="https://pl.wikipedia.org/wiki?curid=132451" title="Luty 2005 w sporcie">
Luty 2005 w sporcie

__BEZSPISU__

</doc>
<doc id="132452" url="https://pl.wikipedia.org/wiki?curid=132452" title="Live CD">
Live CD

Live CD – system operacyjny (zazwyczaj z dołączonym oprogramowaniem) zainstalowany na nośniku (CD, DVD, HD DVD, Blu-ray, pamięć USB – Live USB) z własnym programem rozruchowym, umożliwiający uruchomienie go w pamięci RAM, bez potrzeby instalowania na dysku twardym komputera.
Po uruchomieniu systemu z nośnika CD, zmiany dokonane w systemie podczas jego pracy nie zostaną zapisane na nośniku. Tym samym ponowne uruchomienie systemu z tego samego nośnika w trybie Live spowoduje, że korzystać będziemy z systemu dokładnie takiego samego, jak przy poprzednim uruchomieniu.
Niektóre Live CD posiadają narzędzia instalacyjne pozwalające na zainstalowanie ich na dysku twardym komputera oraz innych pamięciach masowych, jak np. pendrive.
Większość Live CD posiada możliwość dostępu do wewnętrznych albo zewnętrznych dysków twardych, dyskietek i innych pamięci masowych.
Najczęściej spotyka się Live CD z systemami operacyjnymi bazującymi na jądrze Linux (tzw. dystrybucje). Live CD mogą także zawierać inne systemy, takie jak Mac OS, OS X, AROS, BeOS, FreeBSD oraz Microsoft Windows. Pierwszym systemem w postaci Live CD był Mac OS w wersji 7.
Program SYSLINUX służy do załadowania Live CD opartych na jądrze Linux, podobnie do dystrybucji uruchamianych z dyskietek.
Na komputerach PC startowy CD-ROM korzysta ze specyfikacji El Torito, zgodnie z którą na CD-ROM-ie znajduje się specjalny plik, traktowany przez komputer jak obraz dyskietki startowej.
Wiele Live CD, bazujących na jądrze Linuksa, używa skompresowanego obrazu systemu plików, często wraz z "cloop" skompresowanym urządzeniem blokowym loop, co generalnie podwaja efektywną pojemność. Dzięki czemu typowy Knoppix zawiera około 1200 pakietów oprogramowania.
We współczesnych systemach Windows istnieje specjalna wersja nazywana Windows PE. Możliwe jest uruchomienie jej z płyty CD lub DVD oraz z innych nośników. System ten pozwala na uruchamianie dowolnych programów z wyjątkiem powłoki Windows Explorer. Jest wykorzystywany m.in. przez zestaw programów instalujących system Microsoft Windows na dysku twardym, ale pozwala również na normalną interaktywną pracę użytkownika.
Pierwsze komputery PC nie posiadały dysków twardych, system DOS znajdował się na dyskietce. Dziś nazwalibyśmy to Live FDD.
Mini-LiveCD.
Mini-LiveCD, zwana także startową wizytówką, to Live CD umieszczony na CD-ROM-ie o kształtach wizytówki. Mini-LiveCD może zawierać 50 MB danych lub 100 MB skompresowanych danych. Jedną z najpopularniejszych dystrybucji Mini-LiveCD i często uznawana za najbardziej użyteczną jest Damn Small Linux.
Emulacja.
Istnieje wiele emulatorów, które pozwalają na wypróbowanie Live CD, bez potrzeby wypalania go na CD-ROM-ie i uruchomiania na komputerze. Najszerzej architekturę i386 wirtualizuje program VMware, Parallels Desktop (OS X), Parallels Workstation (Windows) oraz bezpłatny (do użytku domowego) VirtualBox, który nie ustępuje możliwościom programów komercyjnym. Inne platformy emulują programy QEMU, PearPC i Bochs, który potrafi emulować architekturę x86, jak i PowerPC.
Niektóre dystrybucje systemu Linux (np. Damn Small Linux) można także uruchamiać na bezpłatnym Microsoft Virtual PC.

</doc>
<doc id="132454" url="https://pl.wikipedia.org/wiki?curid=132454" title="Stanisław Kamocki">
Stanisław Kamocki

Stanisław Józef Juliusz Kamocki, ps. „Stefan Kozłowski” (ur. 18 listopada 1875 w Warszawie, zm. 10 lipca 1944 w Zakopanem) – malarz i grafik, młodopolski pejzażysta.
Życiorys.
Studiował w latach 1891 – 1900 pod okiem Leona Wyczółkowskiego, Jacka Malczewskiego i Jana Stanisławskiego w Szkole Sztuk Pięknych w Krakowie, a w 1901 i 1902 roku w Paryżu. W trakcie I wojny światowej służył w I Brygadzie Legionów Polskich. Mieszkał w Krakowie i Zakopanem, gdzie posiadał własną pracownię. Od roku 1919 kierował katedrą pejzażu w krakowskiej Akademii Sztuk Pięknych, gdzie w 1937 roku został mianowany profesorem zwyczajnym. Od roku 1942 uczył malarstwa w zakopiańskiej Państwowej Szkole Góralskiej Sztuki Ludowej. Był członkiem Towarzystwa Artystów Polskich "Sztuka" (od 1906 roku), Wiedeńskiej Secesji (1911 – 1918), warszawskiego Towarzystwa Zachęty Sztuk Pięknych i Towarzystwa "Sztuka Podhalańska". Został pochowany na starym cmentarzu w Zakopanem (kw. P-I-27).
Uchodził za jednego z najzdolniejszych uczniów Stanisławskiego, za jednego z najwierniejszych kontynuatorów malarstwa pejzażowego. Początkowo tworzył wielkoformatowe obrazy na płótnie, w latach dwudziestych XX wieku niemal wyłącznie na tekturze. Malował w plenerze, utrwalał widoki Wołynia, Podola, okolic Krakowa i Tatr, niekiedy przedstawiał dekoracyjne martwe natury.

</doc>
<doc id="132455" url="https://pl.wikipedia.org/wiki?curid=132455" title="Ex-aequo">
Ex-aequo



</doc>
<doc id="132456" url="https://pl.wikipedia.org/wiki?curid=132456" title="Dornier Do 317">
Dornier Do 317

Dornier Do 317 – niemiecki samolot bombowy zaprojektowany w zakładach Dornier Werke GmbH w odpowiedzi na konkurs z 1939 na średni bombowiec dalekiego zasięgu. Zbudowano tylko dwa prototypy.
Tło historyczne.
Samolot został zaprojektowany w odpowiedzi na rozpisany przez Reichsluftfahrtministerium (RLM - Ministerstwo Lotnictwa Rzeszy) konkurs Bomber B-Programm na szybki samolot bombowy o zasięgu pozwalającym na dotarcie do każdego miejsca Wysp Brytyjskich. W odpowiedzi na konkurs zaprojektowano samoloty Arado E.340, Dornier Do 317, Focke-Wulf Fw 191 i Junkers Ju 288. Żaden z zaprojektowanych samolotów nie wszedł jednak do produkcji seryjnej.
Historia.
Wytwórnia Dornier opracowała model oznaczony jako Dornier Do 317. Samolot zewnętrznie przypominał wcześniejszy Dornier Do 217, będący jeszcze w fazie prototypu, ale praktycznie żadne części tych dwóch samolotów nie były identyczne.
Po tych wstępnych pracach projektowych, dalsze prace zostały znacznie spowolnione, gdyż z polecenia dowództwa Luftwaffe wytwórnia Dornier zajęła się pracami na bombowcem wysokościowym Do 217. Choć pracowano w dalszym ciągu nad samolotem Do 317, lecz były one bardzo powolne. W 1941 opracowano dwa nowe modele samolotu oznaczone Do 317A i Do 317B, różniące się zastosowanymi silnikami i uzbrojeniem. Jednak te zmiany nie wpłynęły na decyzję o podjęciu produkcji tego samolotu.
Pierwszy prototyp Do 317A (znany także jako Do 317 V1, rejestracja wojskowa VK+EY) został ukończony we wrześniu 1942, ale oblatany dopiero 8 września 1943. Samolot napędzany przez silniki Daimler-Benz DB 603B miał bardzo niezadowalające osiągi, nie oferował żadnych znaczących ulepszeń nad Do 217E i P. W tym czasie ukończono budowę drugiego prototypu z silnikami Daimler-Benz DB 9-610, który osiągnął prędkość maksymalną 600 km/h i pułap 6000 metrów, ale nie zdecydowano się kontynuować prac nad tymi samolotami.
Wyprodukowane pozostałe pięć samolotów, po usunięciu kabiny ciśnieniowej, zamontowaniu uzbrojenia strzeleckiego i zamontowaniu pod skrzydłami uchwytów do pocisków kierowanych Henschel Hs 293, zostały oznaczone jako Dornier Do 217R-0. Więcej tych samolotów nie produkowano.
Użycie.
Samoloty bombowe Dornier Do 217R-0 zostały w sierpniu 1944 włączone na wyposażenie III Dywizjonu 100 Pułku Bombowego (III/KG 100) Luftwaffe, który w tym czasie stacjonował we Francji. Nie wiadomo, czy samoloty te brały udział w walkach, gdyż pułk ten został wkrótce potem rozwiązany, a pociski Hs 293 zostały odesłane do Niemiec.
Opis techniczny.
Dornier Do 317 był dwusilnikowym wolnonośnym górnopłatem o konstrukcji całkowicie metalowej, z ciśnieniową kabiną załogi i chowanym w locie klasycznym podwoziem z kółkiem ogonowym. W przedniej części kadłuba znajdowała się przeszklona ciśnieniowa kabina czteroosobowej załogi. W środkowej części płata oraz dodatkowo w kadłubie mieściły się zbiorniki paliwa o łącznej pojemności 5200 litrów, w komorze bombowej można było jeszcze dodatkowo umieścić odrzucany zbiornik paliwa o pojemności 1000 litrów. Podwozie główne było dwugoleniowe, jednokołowe, chowane w gondole silników, kółko ogonowe chowane było w specjalnej wnęce w tylnej części kadłuba.
Uzbrojenie obronne składowało się z podwójnego karabinu maszynowego Mauser MG 81Z kal. 7,9 mm (ruchomy w stanowisku strzeleckim w przodzie kabiny), jednego karabinu maszynowego MG 151 kal. 15 mm (stały w przodzie kabiny) i trzech pojedynczych karabinów maszynowych Rheinmetall-Borsig MG 131 kal. 13 mm (ruchome w trzech stanowiskach strzeleckich: w obrotowej wieżyczce strzeleckiej w górnej części kabiny, w stanowisku strzeleckim w tylnej górnej części kabiny i w stanowisku strzeleckim w tylnej dolnej części kabiny). Samolot mógł przenosić do 4000 kilogramów bomb.
W planowanym modelu Do 317B zaprojektowano inne uzbrojenie obronnej: dwa podwójne karabiny maszynowe MG 81Z kal. 7,9 mm (ruchome w dwóch obrotowych zdalnie sterowanych wieżyczkach strzeleckich FDL 81Z – na górnej tylnej części kadłuba i w przedniej części kadłuba pod kabiną załogi), dwa podwójne karabiny maszynowe MG 81Z (ruchome w dwóch obrotowych zdalnie sterowanych wieżyczkach strzeleckich FDL 81Z – na górnej tylnej części kadłuba i w przedniej części kadłuba pod kabiną załogi).

</doc>
<doc id="132457" url="https://pl.wikipedia.org/wiki?curid=132457" title="Kazimierz II zatorski">
Kazimierz II zatorski

Kazimierz (Kaźko) II zatorski (ur. około 1450, zm. 1490) – książę zatorski w latach 1468-1474 razem z braćmi, od 1474 książę na połowie Zatora, z bratem Wacławem (do 1484/7), potem samodzielnie.
Kazimierz II był najstarszym synem księcia zatorskiego Wacława I i szlachcianki Małgorzaty Kopczowskiej. W chwili śmierci ojca był już osobą pełnoletnią, w związku z czym mógł bez przeszkód objąć rządy w malutkim księstwie ze stolicą w Zatorze.
W 1474 pod presją młodszych braci (byli to: Wacław, Jan i Władysław) Kazimierz wyraził zgodę na podział księstwa na dwie części. Podział miał odtąd przebiegać wzdłuż rzeki Skawy, przy czym na dwie części dzielono także miasto i zamek w Zatorze. W rękach Kazimierza i jego młodszego brata Wacława pozostała wschodnia część ojcowizny.
Około 1483 Kazimierz ożenił się z Małgorzatą (zm. 1508), córką Mikołaja V, księcia raciborskiego, i pochodzącej z mieszczańskiego rodu Barbary. Małżeństwo to prawdopodobnie pozostało bezdzietne.
Książę utrzymywał dosyć bliskie stosunki z królem polskim Kazimierzem Jagiellończykiem, którego uznał zwierzchnictwo. Dobre stosunki z Polską wyrażały się też poprzez wspomaganie finansowe kościołów krakowskich.
Pomimo doskonałych stosunków z Polską, po śmierci brata Wacława, która nastąpiła pomiędzy 1484 a 1487 Kazimierz próbował zapewnić następstwo po sobie księciu raciborskiemu Janowi V. Tylko dzięki ostrej reprymendzie ze strony Kazimierza Jagiellończyka, groźba straty Zatora przez Polskę została zażegnana.
Kazimierz II Zatorski zmarł w 1490 i został pochowany we wspomaganym przez niego finansowo kościele Mariackim w Krakowie. Wschodnią część księstwa zatorskiego na mocy umowy o wzajemnej dziedziczenie rodzeństwa z 1477 przejął Jan V.

</doc>
<doc id="132459" url="https://pl.wikipedia.org/wiki?curid=132459" title="Stefan Filipkiewicz">
Stefan Filipkiewicz

Stefan Filipkiewicz (ur. 28 lipca 1879 w Tarnowie, zm. 23 sierpnia 1944 w Mauthausen-Gusen) – polski malarz i grafik, uczeń pracowni pejzażu, tzw. „szkoły pejzażowej” Jana Stanisławskiego i jeden z przedstawicieli nurtu malarstwa pejzażowego Młodej Polski.
Życiorys.
Syn Wincentego i Heleny z Kurkiewiczów, starszy brat Mieczysława i Stanisława Filipkiewiczów. 
Uczęszczał do gimnazjum Św. Jacka w Krakowie. W roku 1899 za radą Jacka Malczewskiego wstąpił do Szkoły Sztuk Pięknych, przekształconej w 1901 roku w Akademię Sztuk Pięknych. W latach 1900–1906 studiował w krakowskiej Akademii Sztuk Pięknych – na początku pod kierunkiem Floriana Cynka i Józefa Mehoffera, a następnie Leona Wyczółkowskiego i Jana Stanisławskiego, który wywarł duży wpływ na jego twórczość. Ostatnie półrocze studiów spędził na kursie Józefa Pankiewicza. Utrzymywał serdeczne kontakty z prof. Janem Stanisławskim także poza terenem uczelni, brał udział we wspólnych plenerach. W 1907 roku wraz z Henrykiem Szczyglińskim zorganizował pośmiertną wystawę prac Stanisławskiego i jego uczniów. 
Debiutował w 1899 roku serią pejzaży tatrzańskich wystawionych w Towarzystwie Przyjaciół Sztuk Pięknych. Wystawiał tam oraz we Lwowie, a od 1903 w warszawskim Towarzystwie Zachęty Sztuk Pięknych, którego był członkiem. W roku 1903 i 1904 otrzymał srebrne medale Akademii. Odznaczony w 1903 medalem Cesarza Austrii Franciszka Józefa na wniosek Szkoły Krakowskiej Sztuk Pięknych. Był stypendystą Fundacji Urbańskiego. Od 1903 roku stale wystawiał w Towarzystwie Przyjaciół Sztuk Pięknych w Krakowie, a także we Lwowie i w Warszawie, którego członkiem rzeczywistym został w 1925. W 1904 roku uczestniczył w wystawie secesji w Berlinie, po której car bułgarski Ferdynand I Koburg zakupił jego obraz "Zima" do swojej kolekcji. Podążyły za tym wystawy w Wertheim Galerie w Berlinie i w Arnold Galerie w Dreźnie. 
Po studiach w 1904 roku wyjechał w celu dalszej nauki do Monachium, Włoch, a wreszcie do Francji. Zaraz po studiach wystawiał w Wiedniu i Londynie, Budapeszcie, Berlinie, Rzymie, Wenecji a w 1907 roku na wystawie w Krakowie pokazał 50 obrazów. Od 1905 był członkiem wiedeńskiej „Secesji” (Vereinigung Bildender Künstler Österreichs-Wiener Secession) i brał udział w ekspozycjach przez nią organizowanych w Wiedniu (1905, 1911, 1913). 
Od 1908 roku był członkiem Towarzystwa Artystów Polskich „Sztuka”, którego prezesem został w 1928. W 1928 otrzymał od TZSP w Warszawie srebrny medal, a w 1933 dyplom honorowy. Brał też udział w jej wystawach w Monachium (1903, 1907, 1909), gdzie w 1903 roku na wystawie Secesji Monachijskiej zaprezentował swój obraz Odwilż w lesie. Brał też udział w kilku międzynarodowych ekspozycjach Secesji, m.in. w Dreźnie (1912), Rzymie (1911) i Wenecji (1905, 1907, 1910, 1914, 1920, 1926). Na Exposicion Internacionale della Citta di Venezia w Wenecji w 1905 roku był jedynym wystawiającym z Polski, a jego obraz został zreprodukowany w Die Kunst fur Alle i włoskich magazynach sztuki. Brał także udział w zbiorowych prezentacjach polskiej sztuki w Stanach Zjednoczonych (St. Louis, Pittsburgh 1906), Londynie (1906), Wiedniu (1908, 1915) i Paryżu (1921). Pracował nad drzeworytami, których 35 egzemplarzy wystawił w Brukseli w Société l'Estampe. Brał udział w zbiorowych prezentacjach polskiej sztuki w Stanach Zjednoczonych (1906), Londynie (1906), Wiedniu (1908, 1915) i Paryżu (1921).
Stefan Filipkiewicz był zaangażowany również w powstanie „Zielonego Balonika” – kabaretu krakowskiego założonego w kawiarni Apolinarego J. Michalika, zwanej Jamą Michalika, gdzie działał ze swoimi kolegami malarzami i poetami (m.in. poetą Edwardem Leszczyńskim). Obok m.in. Witolda Wojtkiewicza i Kazimierza Sichulskiego tworzył oprawę plastyczną kabaretu. Na ścianach kawiarni do dzisiaj znajduje się jego karykatura i fragmenty malowanych wspólnie obrazów.
Filipkiewicz zajmował się również pracą pedagogiczną. W latach 1913–1914 uczył malarstwa dekoracyjnego w Szkole Sztuk Przemysłowych w Krakowie. 
W latach 1914–1917 służył w Legionach. Z powodu choroby płuc nie brał udziału w walce czynnej i został przydzielony do Biura Techniczno-Bojowego Departamentu Wojskowego. W 1916 skierowano go do Centralnego Biura Wydawnictw Naczelnego Komitetu Narodowego. Był tam kierownikiem Pracowni Fotograficznej. Zaprojektował wzór munduru legionistów i tarcze legionowe. Powrócił do pracy pedagogicznej, a w wolnym czasie tworzył. Projektował winiety wydawnictw, kartki świąteczne, odznaki i tarcze Legionów Polskich dla Ropczyc i Zatora, a także wzory mundurów legionistów: w październiku 1914 zaprojektował mundur dla oddziału samochodowego Legionów Polskich (projekt w zbiorach Muzeum Narodowego w Krakowie), a w kwietniu 1916 r. wraz z Czesławem Jarnuszkiewiczem brał udział w projektowaniu nowego umundurowania dla LP. W zbiorach Muzeum Narodowego w Krakowie znajduje się też seria 5 akwarel i rysunków tuszem na kalce z projektem munduru dla kawalerii: m.in. projekt kurtki mundurowej dla 2.pp z lamowanymi wypustkami koloru szaroniebieskiego, mundur 1. Pułku Ułanów z rogatywką i mundur dla 2. Pułku Ułanów o amarantowym rabacie z białą wypustką. 
W 1917 roku został przeniesiony do rezerwy. Powrócił do pracy pedagogicznej, a w wolnym czasie tworzył. Po wojnie w 1920 r. został wybrany prezesem Towarzystwa Artystów Polskich „Sztuka” i natychmiast zorganizował wielką wystawę członków w warszawskiej Zachęcie. W 1929 roku otrzymał złoty medal na Powszechnej Wystawie Krajowej w Poznaniu. W tym samym roku otrzymał również nagrodę Polskiej Akademii Umiejętności im. Probusa Barczewskiego za całokształt twórczości i za obraz "Jesień". W 1933 roku został nagrodzony przez Polską Akademię Umiejętności za całokształt twórczości. W 1933 otrzymał dyplom honorowy warszawskiego Towarzystwa Zachęty Sztuk Pięknych. W 1938 roku otrzymał dyplom honorowy TPSP w Krakowie. Od 1930 roku wykładał na Akademii Sztuk Pięknych w Krakowie, gdzie w 1936 roku został mianowany profesorem nadzwyczajnym. Mianowany został także Członkiem Korespondentem Wiener Sezession. 
Mieszkając w latach 1927–1933 w Zakopanem, malował widoki Tatr, latem wyjeżdżał na plenery do Radziszowa pod Krakowem. W roku 1934 zainteresował się również krajobrazem nadbałtyckim; malował m.in. krajobrazy w Jastrzębiej Górze.
W 1939 roku po informacji o wkroczeniu Sowietów, uciekając na Wschód w kierunku Lwowa, znalazł się na Węgrzech w Budapeszcie. Brał udział w ruchu oporu i działalności konspiracyjnej. Był Sekretarzem Komitetu Obywatelskiego do Spraw Opieki nad Uchodźcami Polskimi na Węgrzech – przedstawicielstwa Rządu Rzeczypospolitej Polskiej na uchodźstwie. Jej głównym zadaniem było utrzymywanie (w warunkach ścisłej konspiracji) stałej łączności między rządem polskim a jego przedstawicielstwami w kraju, a więc Delegaturą Rządu na Kraj i Naczelnym Dowództwem Armii Krajowej w Polsce. Po wkroczeniu na Węgry Niemców Stefana Filipkiewicza aresztowano w domu przy Donati utca 3b o godzinie 7 rano pod koniec lipca 1944, razem z całym Polskim Komitetem Obywatelskim. Osadzony w siedzibie Gestapo na Fo utca, ciężko chory na serce, mimo starań żony i córki w Szwedzkim Czerwonym Krzyżu, nie został zwolniony. Wywieziony do obozu koncentracyjnego Mauthausen Gusen, został zamordowany 23 sierpnia 1944. W tym samym czasie egzekucję wykonano na wszystkich członkach Komitetu.
Odznaczony Medalem Niepodległości za służbę w Legionach. 
Prace Stefana Filipkiewicza znajdują się w wielu kolekcjach prywatnych i muzealnych, m.in. w Muzeum Narodowym w: Warszawie, Krakowie, Wrocławiu, Poznaniu, Kielcach oraz Muzeum Sztuki w Łodzi i Muzeum Warmii i Mazur w Olsztynie.

</doc>
<doc id="132462" url="https://pl.wikipedia.org/wiki?curid=132462" title="Wacław II zatorski">
Wacław II zatorski

Wacław II (ur. około 1450, zm. pomiędzy 1484 a 1487) – w latach 1468-1474 książę zatorski wspólnie z braćmi, od 1474 na połowie Zatora, z bratem Kazimierzem. 
Wacław II był drugim pod względem starszeństwa synem księcia zatorskiego Wacława I i szlachcianki Małgorzaty Kopczowskiej. Niewiele wiadomo o jego życiu. Na dokumentach pojawia się po raz pierwszy w 1469, jako współwystawca dokumentów brata Kazimierza. W podziale księstwa w 1477 otrzymał razem z bratem Kazimierzem terytoria na wschód od rzeki Skawy. Nie wiadomo czy kiedykolwiek się ożenił. Zmarł bezpotomnie pomiędzy 1484 a 1487. Nie wiadomo gdzie został pochowany.

</doc>
<doc id="132463" url="https://pl.wikipedia.org/wiki?curid=132463" title="Fryderyk Pautsch">
Fryderyk Pautsch

Fryderyk Pautsch (ur. 22 września 1877 w Delatynie, zm. 5 lipca 1950 w Krakowie) – polski malarz reprezentujący nurt folklorystyczno-ekspresjonistyczny w sztuce Młodej Polski.
Życiorys.
Syn Fryderyka (1854–1934) i Elżbiety (oboje rodzice pochodzenia czeskiego). Od 1898 studiował na Wydziale Prawa Uniwersytetu Franciszkańskiego we Lwowie, rok później kontynuował ten kierunek na Uniwersytecie Jagiellońskim. Pod kątem artystycznym kształcił się w latach 1900–1906 w krakowskiej Akademii Sztuk Pięknych pod kierunkiem Józefa Unierzyskiego i Leona Wyczółkowskiego. Od 1902 do 1905 pracował jako karykaturzysta w czasopismach „Chochoł” i „Liberum Veto”. W latach 1905–1906, dzięki otrzymanemu stypendium, edukował się w Académie Julian w Paryżu. Osiadł we Lwowie, skąd często urządzał wielomiesięczne wyprawy na polskie Pokucie. Od 1908 był członkiem Towarzystwa Artystów Polskich „Sztuka”, a od 1912 wiedeńskiej grupy Hagenbund. W tym samym roku podjął pracę jako nauczyciel malarstwa dekoracyjnego w Królewskiej Akademii Sztuki i Rzemiosła Artystycznego we Wrocławiu. W okresie I wojny światowej był żołnierzem armii austriackiej.W 1919 został dyrektorem Szkoły Sztuk Zdobniczych w Poznaniu. Był współzałożycielem i pierwszym prezesem (od 1921) grupy artystów wielkopolskich „Świt”. W 1925 roku przeniósł się do Krakowa, gdzie od 1927 roku zamieszkał we własnej wilii z ogrodem na ulicy Kazimierza Wielkiego 105. Został profesorem Akademii Sztuk Pięknych, a także dwukrotnie w latach 1931 i 1936 również jej rektorem. 
W czasie okupacji wykładał w Państwowej Szkole Rzemiosła Artystycznego w Krakowie. W 1945 powrócił do pracy w Akademii Sztuk Pięknych w Krakowie.
Pod koniec życia dotknął go paraliż prawej ręki, który uniemożliwił mu malowanie.
Zmarł 5 lipca 1950 w Krakowie. Został pochowany 7 lipca 1950 na Cmentarzu Rakowickim w Krakowie (kwatera XXXVIII-4-23).
Twórczość.
We wczesnym okresie malował barwne sceny z życia Hucułów. W swoich obrazach odtwarzał wiejskie obyczaje np. "Wesele huculskie" (1913), rytuały religijne np. "Pogrzeb huculski" (1907), "Dziady na odpuście" (1907), utrwalał epizody z życia codziennego np. "Targ huculski" (1913).
W latach 1908–1910 Pautsch malował głównie wizerunki przedstawicieli intelektualno-artystycznej elity Lwowa. Powstały wtedy portrety Leopolda Staffa, Jana Kasprowicza. Ten dział swojej twórczości kontynuował także podczas pobytu w Krakowie, wykonywał liczne portrety wybitnych osobistości związanych z miastem, różnych zawodów. Jego portrety cechowały złożoność kompozycji, rozbudowane tła, atrybuty charakteryzujące wykonywaną przez niego profesję. Ze znanych postaci w życiu Krakowa wykonał portrety ludzi sceny – Ireny Solskiej, Wojciecha Brydzińskiego, Mariana Jednowskiego, ludzi związanych z Akademią Sztuk Pięknych w Krakowie – Stefana Filipkiewicza, Stanisława Popławskiego, naukowców – Konstantego Michalskiego, architektów m.in. Ludwika Wojtyczki, pisarzy - Karola Huberta Rostworowskiego, prawników – Józefa Muczkowskiego, historyków sztuki – Feliksa Kopery, prezydenta miasta Krakowa – Mieczysława Kaplickiego i innych. 
Fryderyk Pautsch malował także pejzaże, sceny historyczne, baśniowe, martwe natury.

</doc>
<doc id="132465" url="https://pl.wikipedia.org/wiki?curid=132465" title="Joseph Berchtold">
Joseph Berchtold

Joseph Berchtold (ur. 6 marca 1897 w Ingolstadt, zm. 23 sierpnia 1962) – dowódca SS (Reichsführer-SS) w latach 1926-1927.
Życiorys.
Po zakończeniu edukacji w 1915 w gimnazjum w Monachium uczestnik I wojny światowej. Pełnił służbę na froncie zachodnim. Po wojnie studiował dziennikarstwo na Uniwersytecie w Monachium. Od 1920 członek Niemieckiej Partii Robotniczej (Deutsche Arbeiterpartei, DAP), założonej przez ślusarza Antona Drexlera i dziennikarza Karla Harrera, a następnie przemianowanej na Narodowosocjalistyczną Niemiecką Partię Robotników (Nationalsozialistische Deutsche Arbeiterpartei, (NSDAP), w której posiadał numer partyjny 750. Pełnił kolejno funkcję II kasjera i I kasjera NSDAP, aż do wystąpienia z partii 29 lipca 1921. 
W 1922 był założycielem i dowódcą liczącego 100 osób oddziału SA w Monachium. W marcu 1923 objął dowództwo tzw. Warty Sztabowej (Stabswache) – oddziału stanowiącego obstawę Adolfa Hitlera, a następnie dowodził Stosstrupp Adolf Hitler – formacją, w którą została przekształcona Stabswache. 
Jako dowódca Oddziału Uderzeniowego Adolfa Hitlera (Stosstrupp Adolf Hitler), Berchtold uczestniczył w puczu monachijskim, w dn. 9 listopada 1923, w którym został ranny. Musiał się potem ukrywać i wyemigrował do Tyrolu. W latach 1924-1926 był dowódcą SA w okręgu Karyntii (Kärnten), a od 1925 – potwierdził swoje członkostwo w NSDAP (tym razem otrzymał numer partyjny 964). 
W kwietniu 1926 wrócił z emigracji do Niemiec i został dowódcą SA w Monachium. Z dniem 1 listopada 1926 został drugim po Juliusie Schrecku dowódcą SS, i pierwszym, który nosił wprowadzony wówczas tytuł Reichsfuhrera SS. W trakcie pełnienia tej funkcji Berchtold nie potrafił skutecznie opierać się dążeniom kierownictwa SA do ograniczania i hamowania rozwoju liczebnego SS. 
Z kierowania SS Berchtold zrezygnował 1 marca 1927, na rzecz swojego zastępcy – Erharda Heidena, w proteście przeciwko działaniom dowództwa SA zmierzającym do ograniczenia samodzielności SS. Nie przeszkodziło mu to jednak w zrobieniu dalszej kariery w szeregach SA, uwieńczonej rangą SA-Obergruppenfuhrera. 
W latach 1927 - 1943 Berchtold udzielał się m.in. w prasie nazistowskiej, kierując działami literackimi w Völkischer Beobachter i w Der SA-Mann. W latach 1933 - 1935 Berchtold był radnym w Radzie Miejskiej w Monachium, zaś od 29 marca 1936 do 8 maja 1945 – posłem do Reichstagu. 
Promocje:

</doc>
<doc id="132469" url="https://pl.wikipedia.org/wiki?curid=132469" title="Nucleus (zespół muzyczny)">
Nucleus (zespół muzyczny)

Nucleus, ("ang. jądro, rdzeń") – brytyjski zespół jazzowo-progresywny, założony w 1969 roku przez Iana Carra. Pierwszy skład tworzyli Ian Carr (trąbka, flugelhorn), Karl Jenkins (obój, fortepian), Brian Smith (saksofon, flet), Chris Spedding (gitara), Jeff Clyne (gitara basowa) i John Marshall (perkusja).

</doc>
<doc id="132474" url="https://pl.wikipedia.org/wiki?curid=132474" title="Michael Landon">
Michael Landon

Michael Landon, właściwie "Eugene Maurice Orowitz" (ur. 31 października 1936 w Nowym Jorku, zm. 1 lipca 1991 w Malibu) – amerykański aktor, reżyser, scenarzysta i producent filmowy i telewizyjny.
Życiorys.
Wczesne lata.
Przyszedł na świat w Forest Hills, dzielnicy Queens, w stanie Nowy Jork jako drugie dziecko Kathleen Ignatius O’Neill, irlandzko-amerykańskiej tancerki i aktorki komediowej, i Eli Maurice'a Orowitza (1900-1959), żydowsko-amerykańskiego aktora i menedżera teatralnego. Wychowywał się ze starszą siostrą Evelyn (ur. 1933). W 1941 wraz z rodziną przeniósł się do Collingswood, w stanie New Jersey, gdzie w 1954 ukończył szkołę średnią Collingswood High School.
Wychowywała go matka, która chorowała na depresję, i która kilkakrotnie, na oczach syna, próbowała popełnić samobójstwo. To sprawiło, że Landon miał później problemy z nawiązywaniem bliskich kontaktów i łatwo wpadał w nałogi. Jego matka przez lata zmagała się z depresją, która odbierała jej chęć do życia. Któregoś dnia, gdy byli na rodzinnych wakacjach, kobieta postanowiła się utopić. Michael rzucił się, by ją ratować. W okresie dzieciństwa stale martwił się o próby samobójcze swojej matki, w 1974 jednak popełniła samobójstwo.
W szkole Landon był bardzo lubiany. Spodziewano się również, że zwiąże swoją przyszłość ze sportem, ponieważ odnosił imponujące sukcesy na boisku. Otrzymał stypendium, które pozwoliło mu kontynuować naukę w University of Southern California, lecz poważna kontuzja przekreśliła wszystkie jego plany. Studiował aktorstwo w Warner Brothers.
Kariera.
Zmienił nazwisko na Landon, które wybrał z książki telefonicznej. Zaczynał od niewielkich rólek w telewizji. Niedługo potem zadebiutował na kinowym ekranie w dramacie "Szalone lata" ("These Wilder Years", 1956) u boku Barbary Stanwyck. 
Później pojawił się gościnnie w serialach: westernie ABC "Przygody Jima Bowie" ("The Adventures of Jim Bowie", 1956), CBS "Krzyżowiec" ("Crusader", 1956), ABC "Wire Service" (1956), CBS "Poszukiwany żywy lub martwy" ("Wanted: Dead or Alive", 1958, 1959) ze Steve'em McQueenem oraz dramacie krótkometrażowym "Walka dla tytułu" ("Fight for the Title", 1957) jako bokser Kid Lombard, dramacie "Poletko Pana Boga" ("God's Little Acre", 1958). Szybko stał się jednym z bardziej popularnych młodych aktorów końca lat 50.
Największą sławę przyniosła mu kreacja Josepha 'Małego Joe' Cartwrighta w serialu NBC "Bonanza" (1959-73), w którym z czasem oprócz gry zajął się również reżyserią, pisaniem scenariuszy i produkcją. Jego kolejna postać Charlesa Philipa Ingallsa w serialu NBC "Domek na prerii" ("Little House on the Prairie", 1974-82) zdobyła uznanie widzów i krytyków, była także nominowana do nagrody Złotego Globu. Sukcesem okazała się również telewizyjna rola Jonathana Smitha w serialu NBC "Autostrada do nieba" ("Highway to Heaven", 1984-89).
Życie prywatne.
Był trzykrotnie żonaty. Jego pierwszą żoną została sekretarka Dodie Fraser (1956-1962), z którą zaadoptował dwóch synów - Marka Frasera (ur. 1956; przyjęty 1 października 1958, zm. 2009) i Josha Frasera (ur. 1960; przyjęty 11 lutego 1960). Jednak wkrótce ich małżeństwo zaczęło się rozpadać i rok po rozwodzie, 12 stycznia 1963 poślubił modelkę Marjorie Lynn Noe. 
Byli parą przez prawie 20 lat (do 1982) i doczekali się czwórki dzieci: dwóch córek - Leslie Ann Landon (ur. 1963) i Shawnę Leigh (ur. 1971) oraz dwóch synów - Michaela Grahama (ur. 20 czerwca 1964) i Christophera Beau (ur. 27 lutego 1975). Związek zakończył się skandalem. Prasa długimi miesiącami opisywała rozwód, walkę o dzieci i pieniądze. Małżonkowie zaczęli pałać do siebie taką nienawiścią, że Noe nie chciała przyjść nawet na pogrzeb Landona. Twierdziła, że był dla niej martwy od kiedy wzięli rozwód.
14 lutego 1983 aktor ożenił się po raz trzeci, z Cindy Clerico, z którą miał dwójkę dzieci - syna Seana (ur. 1986) i córkę Jennifer (ur. 29 sierpnia 1983). W marcu 1991 aktor trafił do szpitala, gdzie zdiagnozowano u niego raka trzustki. 
Zmarł 1 lipca 1991 w Malibu w stanie Kalifornia w wieku 54 lat. Na wieść o jego śmierci przerwano uroczystą premierę filmu "".
Landon miał dużo zainteresowań: wędkarstwo, karate, malarstwo, budowanie mozaik stolikowych, gry, golf, pływanie, podnoszenie ciężarów, gotowanie, tenis, narty wodne i lotnictwo. Miał 175 cm wzrostu.

</doc>
<doc id="132475" url="https://pl.wikipedia.org/wiki?curid=132475" title="Klasztor filipinów w Poznaniu">
Klasztor filipinów w Poznaniu

Klasztor filipinów w Poznaniu – niewielki zespół klasztorny utrzymany w stylu późnobarokowym znajdujący się na poznańskiej Śródce przy ulicy Filipińskiej.
Pierwsza w Polsce kongregacja filipinów powstała na Śródce staraniem proboszcza kościoła św. Małgorzaty Stanisława Grudowicza. Będąc pod wrażeniem działalności Kongregacji Oratorium św. Filipa Neri w Rzymie, poznanej podczas pobytu w połowie XVII wieku we Włoszech, postanowił przenieść jej doświadczenia do swojej parafii. Kongregacja została erygowana w 1665 roku, a zatwierdzona rok później przez biskupa poznańskiego Stefana Wierzbowskiego. W 1671 roku Kongregacja przejęła kościół, a trzech pierwszych księży, którzy do niej wstąpili, zamieszkało w zaadaptowanej dla ich potrzeb plebanii.
W 1746 roku rozpoczęła się budowa nowego, murowanego domu zakonnego. Zakończono ją w latach 1771-1777. Ówczesny budynek stanowi zachodnie skrzydło dzisiejszej budowli. Rokokowy klasztor pozostał w ręku zgromadzenia aż do kasaty w 1805 roku (w klasztorze było wtedy dwóch księży-emerytów). Budynek przeszedł wówczas do dyspozycji biskupów poznańskich. W 1807 roku został tu urządzony szpital i dom dla księży emerytów. W latach 1836-1839 w budynku urzędowała pruska komisja fortyfikacyjna.
Od 1848 roku, z przerwą w latach 1877-1893 Siostry Miłosierdzia św. Wincentego á Paulo (szarytki) prowadziły w byłym klasztorze sierociniec. W latach 1899-1900 przeprowadziły rozbudowę budynku o skrzydło północne, które utrzymano w identycznym stylu co skrzydło zachodnie, oraz kaplicę. Po II wojnie światowej na parterze umieszczono przychodnię zdrowia. Szarytki prowadziły przedszkole na piętrze, na poddaszu zakwaterowano kilka rodzin. W 1990 roku na Śródkę wrócili filipini. Kongregacja ze Świętej Góry koło Gostynia postanowiła umieścić w pomieszczeniach opuszczonych wtedy przez szarytki dom formacyjny dla kleryków. W następnych latach budynek został przekształcony w ośrodek zdrowia z gabinetami lekarskimi i apteką. Dzięki wsparciu z Europejskiego Funduszu Rozwoju Regionalnego w ramach Wielkopolskiego Regionalnego Programu Operacyjnego na lata 2007-2013 budynek został poddany renowacji, a w środku została ulokowana Katedralna Ogólnokształcąca Szkoła Muzyczna I Stopnia oraz Gimnazjum Katedralne. Klasztor po renowacji oddany został do użytku w 2011 roku.

</doc>
<doc id="132476" url="https://pl.wikipedia.org/wiki?curid=132476" title="Ostap Ortwin">
Ostap Ortwin

Ostap Ortwin, właśc. Oskar Katzenellenbogen (ur. 23 listopada 1876 w Tłumaczu, zamordowany wiosną 1942 we Lwowie) – polski dziennikarz i krytyk literacki.
Życiorys.
Urodził się w Tłumaczu pod Stanisławowem. Następnie całe życie związał ze Lwowem. W 1899 roku ukończył prawo na Uniwersytecie Lwowskim. W młodości należał do lwowskiej młodopolskiej poetycko-literackiej grupy Płanetników, spotykającej się w willi poetki Maryli Wolskiej „Zaświecie”.
Był jedną z najciekawszych postaci Lwowa początku XX wieku. Imponował kolegom nie tylko znajomością prawa, ale też sylwetką: jego charakterystyczna potężna postura wyróżniała go z tłumu.
Jako krytyk wypowiadał się o utworach literackich w sposób niezwykle oryginalny, a przy tym błyskotliwy. Stały bywalec Kasyna Literackiego przy Akademickiej, zarówno na wieczorach dyskusyjnych, jak i wspaniałych balach. Od czasów jego słynnej obrony Stanisława Brzozowskiego najgłośniejszy krytyk literacki Lwowa, polski pisarz pochodzenia żydowskiego, wyniesiony do godności prezesa Związku Literatów w 1934 roku. 
Zdaniem Ortwina o „prawdziwości” i „prawdopodobieństwie” powieści nie świadczy naśladownictwo życia i ilustrowanie rzeczywistości, ale stworzenie fikcji literackiej, która, zachowując logikę wewnętrzną, świadczyłaby o prawdopodobieństwie. Liryka zaś powinna działać intersubiektywnie; samoistnie, bez zależności ze stanem emocjonalnym podmiotu sprawczego, czyli autora. Nie powinno się danego utworu lirycznego rozpatrywać pod względem stanu psychicznego autora. Utwór ten powinien stanowić wartość artystyczną samą w sobie.
Należał do szkoły lwowsko-warszawskiej.
Po wejściu Sowietów do Lwowa we wrześniu 1939 nie brał udziału w tworzeniu nowego związku literatów, a nawet kontynuował działalność dawnej organizacji, przyjmując twórców niechętnych państwu sowieckiemu. Zginął w 1942 roku zastrzelony na ulicy przez hitlerowców – mimo pomocy przyjaciół nie chciał (jako Żyd) żyć w ukryciu.

</doc>
<doc id="132477" url="https://pl.wikipedia.org/wiki?curid=132477" title="Tłumica (pożarnictwo)">
Tłumica (pożarnictwo)

Tłumica – sprzęt pożarniczy do gaszenia iskier i żaru przenoszonych przez wiatr na obejścia i dachy – płaskie wiklinowe miotły, obszyte nasiąkliwą tkaniną, osadzone na długich drążkach. Tłumice macza się w wiadrach lub beczkach z wodą i uderza nimi w miejsca, gdzie spadły iskry lub z których wydobywa się płomień. Obecnie tłumice metalowe (z cienkiej blachy) stosowane są przeważnie do tłumienia pożarów między innymi ściółki leśnej i traw.
Późniejsze tłumice były robione z pasków sprężystej blachy i na to nakładano obszycie. Przy obejściach stały obowiązkowe beczki z wodą. Wiadra przeciwpożarowe natomiast miały zaokrąglone dna, w których były uchwyty ułatwiające energiczniejsze wylewanie wody na płomienie. Wiadra z wodą podawano z reki do ręki, aby przerwy w gaszeniu były jak najkrótsze.

</doc>
<doc id="132478" url="https://pl.wikipedia.org/wiki?curid=132478" title="Vidocq (film)">
Vidocq (film)

Vidocq – francuski thriller kostiumowy z domieszką fantasy z 2001 roku.
Opis fabuły.
Akcja filmu rozgrywa się w Paryżu we Francji w 1830 roku. Trwają ostatnie chwile monarchii Burbonów, lecz rewolucja lipcowa zacznie się dopiero za kilka dni. Miasto nękane jest przez tajemniczego mordercę, o pseudonimie "Alchemik". Plotki głoszą, że kto zobaczy swe odbicie w złotej masce zabójcy, traci duszę. François Eugène Vidocq (postać historyczna, 1775-1857), były galernik, następnie szef Brygady Bezpieczeństwa w policji, wreszcie słynny paryski prywatny detektyw, nazywany ojcem kryminalistyki, prowadzi śledztwo w sprawie dziwnych morderstw. Podczas prowadzenia dochodzenia ginie. Młody biograf, Etienne Boisset, postanawia pomścić jego śmierć oraz dokończyć śledztwo. Wyniki jego dochodzeń i nieoczekiwane zwroty akcji zaskakują wszystkich.
Film jest ciekawy nie tylko z powodu sprawności warsztatowej, ale także ze względu na różne poziomy znaczeń i możliwego odbioru. Jest w tym filmie, oprócz fabuły, bogato, ale dyskretnie pokazane życie paryżan, tzw. koloryt lokalny, pieczołowicie, wiernie ale i lekko przedstawiona epoka. Dodatkowym, a może nawet podstawowym walorem jest wymiar metafizyczny: walki dobra ze złem, pokazanej niekonwencjonalnie: bohater nie jest czysty jak łza, antybohater nie jest jednoznacznie zły.
Jest to oficjalnie pierwszy pełnometrażowy film kinowy nakręcony techniką HD przy użyciu nowej kamery Sony 1080p 24fps.

</doc>
<doc id="132480" url="https://pl.wikipedia.org/wiki?curid=132480" title="Polonia Technica">
Polonia Technica

Polonia Technica, Inc., lub Stowarzyszenie Inżynierów i Techników Polskich w Stanach Zjednoczonych jest organizacją niedochodową, utworzoną w 1941 roku w Nowym Jorku, przez grupę polskich inżynierów, którzy, po wybuchu II wojny światowej, znaleźli się w Stanach Zjednoczonych. Organizacja służy jako profesjonalne i towarzyskie forum dla polskich inżynierów i techników zamieszkałych w USA.

</doc>
<doc id="132482" url="https://pl.wikipedia.org/wiki?curid=132482" title="Erik Axel Karlfeldt">
Erik Axel Karlfeldt

Erik Axel Karlfeldt (ur. 20 lipca 1864, zm. 8 kwietnia 1931) – szwedzki poeta. Jego silnie związana z wiejskimi korzeniami i tradycją poezja była bardzo popularna w jego czasach, co sprawiło, że uzyskał pośmiertnie w 1931 Nagrodę Nobla w dziedzinie literatury (w 1918 odmówił jej przyjęcia).
Związany z prądem neoromantyzmu Karlfeldt pisał utwory o unikalnym charakterze na zainspirowane jego ojczystymi stronami tematy. W swoich wierszach ujmował tak wątki historyczne, jak i zapożyczone z historycznych sag oraz Biblii i wierzeń ludowych. Jego liryka jest niezwykle muzyczna, lecz czasami wyrażona staroświeckim językiem.
Życiorys.
Karlfeldt urodził się w rodzinie rolników w Karlbo, w prowincji Dalarna. Początkowo nosił nazwisko "Erik Axel Eriksson", które zmienił w roku 1889, ponieważ nie chciał, aby go wiązano z jego skazanym za przestępstwo kryminalne ojcem. Studiował na Uniwersytecie w Uppsali, jednocześnie dla zarobku ucząc w wielu szkołach, w tym w szkole na przedmieściach Djursholm w Sztokholmie oraz w szkole dla dorosłych. Po skończeniu studiów dostał posadę w Szwedzkiej Bibliotece Królewskiej w Sztokholmie, gdzie pracował przez pięć lat.
W 1904 Karlfeldt został członkiem Akademii Szwedzkiej, zajął tam fotel nr 11. W 1905 został wybrany na członka Instytutu Noblowskiego Akademii, zaś w 1907 Komitetu Noblowskiego. W 1912 został stałym sekretarzem Akademii, którą to posadę zachował do śmierci.
Uniwersytet w Uppsali – alma mater Karlfeldta – przyznała mu w 1917 doktorat "honoris causa".

</doc>
<doc id="132483" url="https://pl.wikipedia.org/wiki?curid=132483" title="Henryk II (król Nawarry)">
Henryk II (król Nawarry)

Henryk II (ur. 18 kwietnia 1503, w Sanquesa, zm. 25 maja 1555, w Pau) – tytularny król Nawarry, był najstarszym synem Jana III d’Albret (zmarłego w roku 1516) i Katarzyny de Foix (siostry i spadkobierczyni Franciszka Febusa, króla Nawarry i hrabiego Foix).
Kiedy Katarzyna zmarła na wygnaniu w roku 1517, Henryk przejął po niej prawa do tronu Nawarry, co kwestionował Ferdynand II, król Hiszpanii. Jednak za wstawiennictwem króla Francji Franciszka I, Henryk otrzymał tytuł króla tego państwa oraz hrabiego Foix.
Życiorys.
Po bezskutecznych negocjacjach w Noyonie w roku 1516 i w Montpellier dwa lata później, Henryk wraz ze swoimi sojusznikami rozpoczął działania mające mu zapewnić faktyczne zwierzchnictwo nad królestwem. Francuskie wojska oblegające kraj zostały jednak ostatecznie wygnane przez Hiszpanów. W roku 1525 Henryk został uwięziony po bitwie pod Pawią, ale uciekł.
Henryk, który sympatyzował z hugenotami, zmarł w Pau, dnia 25 maja 1555.
Małżeństwo.
W roku 1526, Henryk II ożenił się z Małgorzatą z Nawarry (znaną wówczas jako "Małgorzata d’Angoulême"), siostrą króla Franciszka I Walezjusza i wdową po Karolu, księciu Alençon. Miał z nią dwoje dzieci:

</doc>
<doc id="132484" url="https://pl.wikipedia.org/wiki?curid=132484" title="Tyrystor">
Tyrystor

Tyrystor – element półprzewodnikowy składający się z 4 warstw w układzie "p-n-p-n", wyposażony w 3 elektrody, z których dwie są przyłączone do warstw skrajnych, a trzecia do jednej z warstw środkowych – warstwy typu "p". Elektrody przyłączone do warstw skrajnych nazywa się katodą (K) i anodą (A), a elektrodę przyłączoną do warstwy środkowej typu "p" – bramką (G, od – ‘bramka’).
Działanie.
Tyrystor przewodzi w kierunku od anody do katody. Jeżeli anoda jest o dodatnim potencjale względem katody, to złącza skrajne typu "p-n" są spolaryzowane w kierunku przewodzenia, a złącze środkowe "n-p" w kierunku zaporowym.
Dopóki do bramki nie doprowadzi się napięcia, tyrystor nie przewodzi prądu. Doprowadzenie do bramki dodatniego napięcia względem katody powoduje przepływ prądu bramkowego i właściwości zaporowe środkowego złącza zanikają w ciągu kilku mikrosekund; następuje wyzwolenie tyrystora. Moment ten nazywany bywa „zapłonem” tyrystora (określenie to pochodzi z czasów, kiedy funkcję tyrystorów pełniły lampy elektronowe – tyratrony, w których przewodzenie objawiało się świeceniem zjonizowanego gazu).
W przeciwieństwie do tranzystora wyzwolony tyrystor nadal przewodzi prąd po ustaniu sygnału sterującego bramką (brak przyłożonego napięcia do bramki), co jest zaletą (brak dodatkowych strat sterowania). Traci on tę właściwość dopiero po zaniku prądu obciążenia (poniżej wartości prądu przewodzenia, minimalny prąd podtrzymania) lub przy odwrotnej polaryzacji elektrod. Wówczas konieczny jest ponowny zapłon tyrystora.
Zastosowanie.
Tyrystory znalazły zastosowania m.in.: 
Są stosowane w energetycznych układach przekształtnikowych najwyższych napięć i mocy. Przykładem tego jest stacja przekształtnikowa w Wierzbięcinie zasilająca stałoprądowy kabel podmorski SwePol Link o napięciu znamionowym 450 kV.
W przeszłości były stosowane w stopniach mocy układów odchylenia poziomego strumienia elektronowego w kineskopach telewizorów (np. w pierwszy polskim kolorowym Neptunie 501A), skąd zostały jednak z powodu niekorzystnych właściwości szybko i całkowicie wyparte przez tranzystory impulsowe.

</doc>
<doc id="132485" url="https://pl.wikipedia.org/wiki?curid=132485" title="Józef Englich">
Józef Englich

Józef Englich (ur. 14 stycznia 1874 w Śremie, zm. 22 grudnia 1924 w Poznaniu) – polski działacz gospodarczy i społeczny, prawnik, minister skarbu II Rzeczypospolitej, członek Rady Centralnego Związku Polskiego Przemysłu, Górnictwa, Handlu i Finansów w 1920 roku.
Życiorys.
Był synem nauczyciela gimnazjalnego Gustawa i Stanisławy z Michałowskich. Ukończył gimnazjum w Gdańsku, studiował następnie prawo w Berlinie, Monachium, Wrocławiu i Królewcu. Z tytułem doktora praw w 1901 rozpoczął w Bydgoszczy praktykę adwokacką. Przeniósł się do Poznania, gdzie działał w instytucjach gospodarczych. Był m.in. członkiem zarządu (potem prezesem) Banku Związku Spółek Zarobkowych, współzakładał Związek Fabrykantów w Poznaniu oraz Spółkę dla Popierania Przemysłu, redagował poznańskie czasopismo „Fabrykant”.
Od 1918 pełnił funkcję ministra skarbu w rządach Józefa Świeżyńskiego i Ignacego Paderewskiego. Na początku listopada 1918 złożył dymisję i w dniach odzyskania niepodległości przez Polskę zastępował go tymczasowy kierownik resortu – Franciszek Jossé. W składzie delegacji rządowej brał udział w pertraktacjach z Niemcami o przejęcie Górnego Śląska.
W 1920 powrócił do Poznania. Był członkiem rady miejskiej, kontynuował działalność gospodarczą – wchodził w skład rad nadzorczych wielu spółek, m.in. Towarzystwa Akcyjnego H. Cegielski, Towarzystwa Przemysłu Naftowego Bracia Nobel w Polsce Spółka Akcyjna, Towarzystwa Akcyjnego „Kabel Polski”.
Radny miasta Poznania w kadencji 1922-1925.
Z małżeństwa z Melanią z domu Kantak miał pięcioro dzieci, córki Janinę (ur. 1902), Wiesławę (ur. 1904) i Danutę (ur. 1915) oraz synów Rocha (ur. 1908, zm. 1911) i Bogdana (ur. 1912).
24 września 1923 została podniesiona bandera na drobnicowcu „Józef Englich”, statku należącym do Polskiego Towarzystwa Żeglugi „Orzeł Biały”.

</doc>
<doc id="132487" url="https://pl.wikipedia.org/wiki?curid=132487" title="Michelangelo (wirus komputerowy)">
Michelangelo (wirus komputerowy)

Michelangelo – wirus komputerowy zarażający maszyny IBM PC z systemem operacyjnym MS-DOS (również PC-DOS, DR-DOS, itp.) w wersji 2.x lub wyższej, a także maszyny z innymi systemami operacyjnymi, jeśli są bootowane z dyskietki z DOS.
Michelangelo, który pojawił się w 1992 r., aktywizuje się 6 marca (w rocznicę urodzin włoskiego artysty doby Renesansu, Michała Anioła), zarażając sektory startowe dysku i nadpisując krytyczne dane systemowe, w tym FAT, co niszczy dysk. Odtworzenie danych z dysku uszkodzonego przez wirusa jest technicznie trudnym zadaniem.
Wskutek podjętej natychmiast akcji prewencyjnej, w 1992 r., skutki działania wirusa zostały zminimalizowane – ocenia się, że zdołał zarazić jedynie kilka tysięcy maszyn, choć spodziewano się wtedy znacznie gorszych skutków. Na fali powszechnego zainteresowania i wskutek powstałej paniki na rynku wypromowało się kilka firm produkujących oprogramowanie antywirusowe.
Warianty wirusa Michelangelo:

</doc>
<doc id="132488" url="https://pl.wikipedia.org/wiki?curid=132488" title="Puchar Zdobywców Pucharów w piłce nożnej">
Puchar Zdobywców Pucharów w piłce nożnej

Puchar Zdobywców Pucharów – międzynarodowy turniej piłki nożnej organizowany w latach 1960–1999, początkowo przez komitet Pucharu Mitropa, a później przez UEFA. Brały w nim udział drużyny, które w swoich krajach zdobyły puchar kraju. PZP rozgrywany pod patronatem UEFA organizowany był w latach 1963–1999, gdy w październiku 1963, UEFA zdecydowała o rozgrywaniu PZP pod jej egidą, uznała również dwie poprzednie edycje, a co za tym idzie, za oficjalny pierwszy sezon uznano edycję 1960/1961. Pierwszym spotkaniem w ramach PZP był mecz ASK Vorwärts Berlin – Rudá Hvězda Brno, zakończony wynikiem 2:1 Gdy w 1999 rozwiązano Puchar Zdobywców Pucharów, zwycięzcy pucharu danego kraju zaczęli startować w rozgrywkach o Puchar UEFA.
W meczach finałowych wzięło udział 55 drużyn klubowych z 17 państw.
Najwięcej triumfów w PZP (1960–1999):
Klub, który zdobyłby trofeum PZP trzykrotnie z rzędu lub pięciokrotnie w ogóle, miał otrzymać statuetkę PZP na własność. Najbliżej otrzymania statuetki była FC Barcelona, która triumfowała w rozgrywkach czterokrotnie.
Mecze finałowe 1961-1969.
17 maja 1961 (Stadio Comunale, Florencja)
AC Fiorentina - Rangers 2:0 (1:0)
RANGERS: Ritchie - Shearer, Peterson, Caldow (k), R.Davis, Baxter, D. Wilson, Mcmillan, R. Scott, Brand, Hulme.
FIORENTINA: Albertosi - Robotti, Orzan (k), Castelletti, Gonfiantni, Rimbaldo, Hamrin, Micheli, da Costa, Milan, Petris.
27 maja 1961 (Ibrox Park, Glasgow)
AC Fiorentina - Rangers 2:1 (1:0)
FIORENTINA: Albertosi - Robotti, Orzan (k), Castelleti, Gonfiantini, Rimbaldo, Hamrin, Micheli, de Costa, Milan, Petris.
RANGERS: Ritchie - Shearer, Peterson, Caldow (k), R.Davis, Baxter, D. Wilson, McMillan, R. Scott, Milar, Brand.
10 maja 1962 (Hampden Park, Glasgow)
Atlético Madryt - AC Fiorentina 1:1 (1:1, 1:1, 1:1), po dogrywce
ATLETICO: Madinabeytia - Rivilla, Chuzo, Calleja, Ramiro, Glaria, Miguel Jones, Adelardo, Mendoca, Peiro, Collar (k).
FIORENTINA: G. Sarti - Gonfiantini, Orzan (k), Castelletti, Ferretti, Rimbaldo, Hamrin, Bartu, Milani, Dell'Angelo, Petris.
5 września 1962 "(powtórka finału)"
Atlético Madryt - AC Fiorentina 3:0 (2:0)
ATLETICO: Madinabeytia - Rivilla, Chuzo, Calleja, Ramiro, Glaria, Miguel Jones, Adelardo, Mendoca, Peiro, Collar (k).
FIORENTINA: Albertosi, - Robotti, Orzan (k), Castelletti, Malatrasi, Marchesi, Ferretti, Hamrin, Milani, Dell'Angelo, Petris.
15 maja 1963 (Feijenoord Stadion, Rotterdam)
Tottenham Hotspur - Atlético Madryt 5:1 (2:0)
TOTTENHAM: W. Brown - Baker, Norman, Henry, R. D. Blanchflower (k), Marchi, C. W. Jones, White, R. Smith, Greaves, Dyson.
ATLETICO: Madinabeytia - Rivilla, Griffa, J. A. Rodriguez, Ramiro, Chuzo, Glaria, M. Jones, Adelardo, Mendoca, Collar (k).
13 maja 1964 (Stadion Heysel, Bruksela)
Sporting CP - MTK SK Budapeszt 3:3 (2:1, 3:3, 3:3), po dogrywce
SPORTING: Carvalho - Gomes, A. Baptista, J. Carlos, J. P. Morais, Mendes (k), G. Carvalho, Osvaldo, Mascarenhas, Figueiredo, Be Bocaleri.
MTK: Kowalik - Keszei, Danszky, Jeszensky (vel Jenei), I. Nagy, F. Kovacs III, K. Sandor (k), Vasas, Bodor, Kuti, Halapi.
15 maja 1964 "(powtórka finału)"
Sporting CP - MTK SK Budapeszt 1:0 (1:0)
SPORTING: Carvalho - Gomes, A. Baptista, J. Carlos, J. P. Morais, Mendes (k), G. Carvalho, Osvaldo, Mascarenhas, Figueiredo, Perides.
MTK: Kowalik - Keszei, Danszky, Jeszensky (vel Jenei), I. Nagy, F. Kovacs III, K. Sandor (k), Vasas, Bodor, Kuti, Halapi.
19 maja 1965 (Wembley Stadium, Londyn)
West Ham United - TSV 1860 Monachium 2:0 (0:0)
WEST HAM: Standen - Kirkup, K. Brown, Brukett, M. Peters, Moore (k), Sealey, Boyce, Hurst, Dear, J. L. Sissons,
TSV: Radenkovic - M. Wagner, Reich, Luttrop, Kohlars, Bena, Grosser, Heiss, Kuppers, Brunnenmeier (k), Rebele.
5 maja 1966 (Hampden Park, Glasgow)
Borussia Dortmund - FC Liverpool 2:1 (0:0, 1:1, 1:1), po dogrywce
BORUSSIA: Tilikowski - Cyliax, Paul (k), Assauer, Redder, Kurrat, A. Schmidt, Sturm, Libuda, Held, Emmerich.
LIVERPOOL: Lawrence - Lawier, Yeats (k), Stevenson, Byrne, Milne, T. Smith, Callaghan, Hunt, St. John, P. Thompson.
31 maja 1967 (Frankenstadion, Norymberga)
Bayern Monachium - Rangers 1:0 (0:0, 0:0, 0:0), po dogrywce
BAYERN: Maier - Nowak, Olk (k), Beckenbauer, Kupferschmidt, Roth, Koulmann, Nafziger, Ohlhauser, G. Muller, Brenninger.
RANGERS: A. Martin - Johansen, Jardine, McKinnon, Provan, A. Smith, J. Greig (k), Henderson, Hynd, D. Smith.
23 maja 1968 (Feijenoord Stadion, Rotterdam)
AC Milan - Hamburger SV 2:0 (2:0)
MILAN: Cudicini - Anguilletti, Rosato, Trapattoni, Schnellinger, Lodetti, Rivera (k), Scala, Hamrin, Sormani, Prati.
HSV: O. Arkoc - Sandmann, W. Schultz, Dieckemann, Kurbjuhn, Kramer, Horst, B. Dorfel, U. Seeler (k), Honig, G. Dorfel.
21 maja 1969 (St. Jakob-Stadion, Bazylea)
Slovan Bratysława - FC Barcelona 3:2 (3:1)
SLOVAN: Vencel - Fillo, Hrivak, A. Horvath (k), J. Zlocha, Cvetler, Jozef Capkovic, Hrdlicka, Joki, Moder, (67- Hatar), Jan Capkovic.
BARCELONA: Sadurni - Franch (11 - Pereda), J. Rife, Olivella (k), Eladio, Zabalza, Zaldua, Pellicer, Castro (46- Mendoca), Fuste, Rexach.
Mecze finałowe 1970-1979.
29 kwietnia 1970 (Praterstadion, Wiedeń)
Manchester City - Górnik Zabrze 2:1 (2:0)
MANCHESTER: Corrigan - Book (k), Booth, Heslop, Pardoe, Doyle (23 - Bowyer), Oakes, Towers, C. Bell, F. Lee, N. Young.
GÓRNIK: Kostka - Gorgoń, Oślizło (k), Floreński (65 - Deja), Latocha, Olek, Szołtysik, Wilczek (75 - Skowronek), Banaś, Lubański, Szaryński.
19 maja 1971 (Stadion Karaiskákis, Pireus)
Chelsea F.C. - Real Madryt 1:1 (0:0, 1:1, 1:1), po dogrywce
CHELSEA: P. Bonetti - Boyle, Dempsey, Hollins (91 - Mulligan), R. Harris (k), K. Weller, C. Cooke, Webb, Hudson, Osgood.
REAL: Borja - J. Luis, Benito, Zoco, Zunzunegui, Pirri, Velazguez, M. Perez (65 - Fleitas), Amancio, Grosso, Gento (70 - Grande).
21 maja 1971 "(powtórka finału)"
Chelsea F.C. - Real Madryt 2:1 (0:0)
CHELSEA: P. Bonetti - Boyle, Dempsey, R. Harris (k), K. Weller, C. Cooke, Weller, Baldwin, Webb, Hudson, Osgood (73 - Smethurst), Houseman.
REAL: Borja - J. Luis, Benito, Zoco, Zunzunegui, Pirri (k), Velazguez (75 - Gento), Fleitas, Amancio, Grosso, Bueno (60 - Grande).
24 maja 1972 (Camp Nou, Barcelona)
Rangers - Dinamo Moskwa 3:2 (2:0)
RANGERS: McCloy - Jardine, J. Greig (k), D. Johnstone, Mathieson, D. Smith, Conn, MacDonald, Th. Mc Lean, C. Stein, W. Johnston.
DYNAMO: Pilguj - Basałajew, Szabo (k), Żukow, Dolbonosow (69 - Gerszkowicz), Zykow, Dolmatow, Machowikow, Bajdacznyj, Jakubik (56 - Esztrekow), Jewruźychin.
16 maja 1973 (Stadion Kaftantzoglio, Saloniki)
 AC Milan - Leeds United 1:0 (1:0)
MILAN: Vacchi - Anguilletti, Sabadini, Rosato (59 - Dolci), Zignoli, Turone, Sogliano, Rivera (k), Benetti, Bigon, Chiarugi.
Leeds: D. Harvey - Reaney (k), Madeley, Cherry, F. Gry (54 - McQueen), Bates, Hunter, M. Jones, Yorath, Lorimer, Jordan.
8 maja 1974 (Feijenoord Stadion, Rotterdam)
1. FC Magdeburg - AC Milan 2:0 (1:0)
MAGDEBURG: Schulze - Zapf (k), Tyll, Abraham, Enge, Gaube, Seguni, Pommerenke, Raugust, Sparwasser, M. Hoffmann,
MILAN : Pizzaballa - Anguiletti, Lanzi, Schellinger, Aldo Maldera, Sabadini, Tresoldi, Rivera (k), Benetti, Bigon, Bergamaschi (60 min. Turini).
14 maja 1975 (St. Jakob-Stadion, Bazylea)
Dynamo Kijów - Ferencvaros Budapeszt 3:0 (2:0)
DINAMO: Rudakow - Końkow, Reszko, Fomienko, Matwijenko, Toszkin, Muntjan, Kołotow (k), Oniszczenko, Burjak, Błochin.
FERENVAROSI: Geczi (k) - Martos, Pataki, Rab, Megyasi, Juhasz, F. Szabo, Nyilasi (60 min. Ohnhaus), Mucha, Mate, Magyar.
5 maja 1976 (Stadion Heysel, Bruksela)
RSC Anderlecht - West Ham United 4:2 (1:1)
ANDERLECHT: Ruiter - Lomme, van Binst (k), Broos, Thissen, Francois van der Elst, Haan, Coeck (32 min. Vercauteren), Dockx, Ressel, Rensenbrink.
WHU: Day - Coleman, Thomas F. Tylor, Bonds (k), Lampard (47 min. Alan D. Tylor), Holland, McDowell, Paddon, Brooking, William, Jennings, Keith Robson.
11 maja 1977 (Stadion Olimpijski, Amsterdam)
Hamburger SV - RSC Anderlecht 2:0 (0:0)
HSV: Kargus - Kaltz, Nogly (k), Hidien, Memering, Ripp, Keller, Magath, Steffenhagen, Reimann, Volkert.
ANDERLECHT: Ruiter - van Binst (k), vanden Daele, Broos, Thissen, Francois van der Elst, Haan, Coeck, Dockx (81 min. Van Poucke), Ressel, Rensenbrink.
3 maja 1978 (Parc des Princes, Paryż)
RSC Anderlecht - Austria Wiedeń 4:0 (3:0)
ANDERLECHT: de Bree - van Binst, Dusbaba, Broos, Thissen, Francois van der Els, Haan, Coeck, Vercauteren, (87 min. Dockx), B. Nielsen, Rensenbrink (k).
AUSTRIA: Baumgartner - Robert Sara (k), Obermayer, Baumeister, Daxbacher (60 min. A. Martinez), Prohaska, Gasselich, Morales (74 min. Frita Drazan), Parits, Pirkner.
16 maja 1979 (St. Jakob-Stadion, Bazylea)
FC Barcelona - Fortuna Düsseldorf 4:3 (2:2, 2:2, 3:2), po dogrywce
BARCELONA: Artola, Zuviria, Costas (66 min. F. Martinez), Albaladejo (57 min. De la Cruz), Migueli, Jose Sanchez, Neeskens, Asensi (k), Rexach, Krankl, Carrasco.
FORTUNA: Daniel - Brei (24 min. Weikl), Zewe (k), G. Zimmermann (84 min. Lund), Baltes, Kohnen, Schmitz, Thomas Allofs, Bommer, Klaus Allofs, Seel.
Mecze finałowe 1980-1989.
14 maja 1980 (Stadion Heysel, Bruksela)
Valencia CF - Arsenal F.C. 0:0, po dogrywce, karne: 5:4
rzuty karne:
VALENCIA: Pereira - Carrete, Botubot, Arias, Tendillo (k), Solsona, Bonhof, Saura, Subirats (112 min. Castellanos), Pablo Rodriguez, Kempes.
ARSENAL: P. Jennings, Rice (k), Nelson, Talbot, O'Leary, W. Young, Brady, Sunderland, Stapleton, D. Price, (105 min. Hollins), Rix.
13 maja 1981 (Rheinstadion, Düsseldorf)
Dinamo Tbilisi - FC Carl Zeiss Jena 2:1 (0:0)
DYNAMO: Gabelija - Kostawa, Chizaniszwili, Cziwadze, Sułakwelidze, Tawadze, Daraselija, Kipiani (k), Swanadze, (67 min. - Kakiłaszwili), Gucajew, Szengelija.
CARL ZEISS: Grapenthin - Brauer, Schmuphase, Kurbjuweit (k), Schilling, Hopp (88 min. Overmann), Krause, Lindemann, Bielau (76 Topfer), Raab, Vogel.
12 maja 1982 (Camp Nou, Barcelona)
FC Barcelona - Standard Liège 2:1 (1:1)
BARCELONA: Urruticoechea - Manolo, Alexsanko, Migueli (k), Gerardo, Jose Sanchez, Moratalla, Esteban, Simonsen, Quini, Carrasco.
STANDARD: Preud’homme - Gerets (k), Meeuws, Poel, Plessers, Daerden, Vandersmissen, Haan, Botteron, Wendt, Tahamata.
11 maja 1983 (Ullevi, Göteborg)
Aberdeen FC - Real Madryt 2:1 (1:1, 1:1, 1:1), po dogrywce
ABERDEEN: Leighton - Rougvie, McLeish, W. Miller (k), McMaster, N. Cooper, Strachan, McGhee, Simpson, Black (87 min. Hewitt), Weir.
REAL: Agustin - Juan Jose, Metgod, Bonet, Camacho (91 min. San Jose), Stielike, Gallego, Angel, Juanito, Santillana, Isidro (103 min. Salguero).
16 maja 1984 (St. Jakob-Stadion, Bazylea)
Juventus F.C. - FC Porto 2:1 (2:1)
JUVENTUS: Tacconi - Gentile, Brio, Scirea (k), Cabrini, Bonini, Tardelli, Platini, Vignola (89 min. Caricola), Rossi, Boniek.
PORTO: Ze Beto - Joao Pinto (k), Eurico, Eduardo Luis (82 min. Joao Costa), Lima Pereira, Frasco, Sousa, Jaime Magalhaes (65 min. Michael Walsh), Jaime Pacheco, Gomes, Vermelinho.
15 maja 1985 (Feijenoord Stadion, Rotterdam)
Everton F.C. - Rapid Wiedeń 3:1 (0:0)
EVERTON: Southall (k) - Stevens, Ratcliffe, Mountfeld, van den Hauwe, Steven, Reid, Bracewell, Sheedy, A. Gray, Sharp.
RAPID: Konsel - Lainer, H. Weber, Garger, Brauneder, Hrstic, Kienast, Kranjćar, Weinhofer (67 min. Panenka), Pacult (60 min. Gross), Krankl (k).
2 maja 1986 (Stade Gerland, Lyon)
Dynamo Kijów - Atlético Madryt 3:0 (1:0)
DYNAMO: Czanow - Biessonow, Bałtacza (38 min. Bal), Kuzniecow, Demianienko (k), Jaremczuk, Jakowienko, Zawarow (70 min. Jewtuszenko), Rac, Biełanow, Błochin.
ATLETICO: Fillol, Tomas (k), Arteche, Ruiz Garcia, Clemente, Julio Prieto, Landaburu (61 Quigue Setien), Marina, E. R. Quigue, da Silva, Cabrera.
13 maja 1987 (Spiros Louis, Ateny)
AFC Ajax - Lokomotive Lipsk 1:0 (1:0)
AJAX: Menzo - Silooy, Verlaat, Rijkaard, Boeve, Winter, Wouters, Arnold Muhren (k) (83 Scholten), Robert Witschge (86 Bergkamp), van't Schip, van Basten.
LOKOMOTIVE: R. Muller - Kreer, Baum (k), M. Lindner, Zotzsche, Bredow, Scholz, Liebers (76 Kuhn), Edmond (66 min. Leitzke), Richter, Marschall.
11 maja 1988 (Stade de la Meinau, Strasburg)
KV Mechelen - AFC Ajax 1:0 (0:0)
MECHELEN: Preud’homme - Hofkens (73 min. Theunis), Clijsters (k), Rutjes, Deferm, Sanders, de Wilde (60 min. Demesmaeker), Erwin Koeman, Emmers, den Boer, Ohana.
AJAX: Menzo - Blind, P Larsson, Wouters, Verlaat (73 min. Meijer), Winter, Scholten, Arnold Muhren (k), van't Schip, (57 min. Bergkamp), Bosman, Robert Witschge.
10 maja 1989 (Stade du Wankdorf, Berno)
FC Barcelona - UC Sampdoria 2:0 (1:0)
FC BARCELONA: Zubizarreta - Milla (61 min. Soler), Aloisio, Alexanko (k), Urbano, Amor, Eusebio, Roberto, Lineker, Julio Salinas, A. Beguiristain (74 min. Lopez Rekarte).
SAMPDORIA: Pagliuca - Mannini (27 min. S. Pellegrini), Pari, L. Pellargini (k) (54 min. Bonomi), Salsano, Lanna, Victor, Cerezo, Dossena, Vialli, Mancini.
Mecze finałowe 1990-1999.
9 maja 1990 (Ullevi, Goeteborg)
UC Sampdoria - RSC Anderlecht 2:0 (0:0, 0:0, 1:0), po dogrywce
SAMPDORIA: Pagliuca - Mannini, Luca Pellegrini (k), Vierchowod, Carboni, Pari, Katanec (92 min. Salsano), Dossena, Invernizzi II (55 min. Lombardo), Vialli, Mancini.
ANDERLECHT: de Wilde - Grun (k), Keshi, Marchoul, Kooiman, Musonda, Gudjohnsen, Janković (116 min. Oliveira), Vervoort, Degryse (104 min. Nilis), van der Linden.
15 maja 1991 (Feijenoord Stadion, Rotterdam)
Manchester United - FC Barcelona 2:1 (0:0)
MANCHESTER: Sealey - D. Irwin, Bruce, Palister, Blackmore, Phelan, B. Robson (k), Ince, McClair, Mark Hughes, Sharpe.
BARCELONA: Busquets - Nando, Alexanko (72 min. Pinilla), R. Koeman, Ferrer, Eusebio, Bakero, M. Laudrup, J. A. Goikoetxea, Julio Salinas, A. Beguiristain.
6 maja 1992 (Estádio da Luz, Lizbona)
Werder Brema - AS Monaco 2:0 (1:0)
WERDER: Rollmann - Bbockenfeld, Borowka, Bratseth, Wolter (34 min. Schaaf), Eilts, Votava (k), Bode, Neubarth (75 min. Kohn), Rufer, K. Allofs.
MONACO: Ettori (k) - Valery (62 min. Djorkaeff), Mendy, Sonor, Gnako, R. Barros, Dib, Petit, Passi, Fofana (59 min. Clement), Weah.
12 maja 1993 (Wembley Stadium, Londyn)
AC Parma - Royal Antwerpia 3:1 (2:1) 
PARMA: Ballotta - Benarrivo, Di Chiara, Minotti (k), Apolloni, Grun, Zoratto (25 min. Pin), Osio, (65 min. F. Pizzi), Cuoghi, Melli, Brolin.
ANTWERPIA: S. Stojanović - Kiekens, Broeckaert, Taeymans, Smidts (k), Jakovijević (57 min. Van Veirdeghem), van Rethy, Severeyns, Segers (86 min. Moukrim), Lehnhoff, Czerniatyński. 
4 maja 1994 (Parken, Kopenhaga)
Arsenal F.C. - AC Parma 1:0 (1:0)
ARSENAL:Seaman - Dixon, Bould, Adams (k), Winterburn, Davis, Morrow, Selley, Merson (McGoldrick), Campbell, Smith.
PARMA: Bucci - Benarrivo, Sensini, Minotti (k), Apolloni, Di Chiara, Broli, Pin (71 min. Melli), Crippa, Zola, Asprilla.
10 maja 1995 (Parc des Princes, Paryż)
Real Saragossa - Arsenal F.C. 2:1 (0:0, 1:1, 1:1), po dogrywce
REAL: Cedrun - Belsue, Aguado, Caceres, Solana, Aragon, Pardeza (k), Higuera (66 min. Garcia Sanjuan, 114 min. Geli), Nayim, Poyet, Esnaider.
ARSENAL:Seaman - Dixon, Adams (k), Linighan, Winterburn (48 min. Morrow), Parlour, Keown, (46 min. Hillier), Schwarz, Merson, Hartson, Wright.
8 maja 1996 (Stadion Króla Baudouina I, Bruksela)
Paris Saint-Germain - Rapid Wiedeń 1:0 (1:0) 
PARIS SG: Lama (k) - Roche, Le Guen, N'Gotty, Fournier (77 min. Liacer), Bravo, Rai (11 min. Dely Valdes), Guerin, Colester, Loko, Djorkaeff.
RAPID: Konsel (k) - Schottel, T. Iwanow, Hatz, Heraf, Kuhbauer, Stoger, Guggi, Marasek, Stumpf ( 6 min. Barsic), Jancker.
14 maja 1997 (Feijenoord Stadion, Rotterdam)
FC Barcelona - Paris Saint-Germain 1:0 (1:0)
BARCELONA: Vitor Baia - Ferrer, Fernando Couto, Abelardo, Sergi, Guardiola, Popescu (k) (46 min. Amor), Figo, de la Peńa (84 min. Stoiczkow), Ronaldo, Luis Enrigue (88 min. Pizzi).
PARIS SG: Lama - Fournier (58 min. Algerino), N'Gotty, Le Guen, Domi, Leroy, Guerin (68 min. Dely Valdes), Rai (k), Gauet, Loko (78 Pouget), Leonardo.
13 maja 1998 (Råsundastadion, Sztokholm)
Chelsea F.C. - VfB Stuttgart 1:0 (0:0)
CHELSEA: de Goey - S. Clarke, Leboeuf, Duberry, Granville, Petrescu, Wise (k), Di Matteo, Poyet (81 min. Newton), Vialli, T. A. Flo (71 min. Zola).
STUTTGART: Wohlfahrt - T. Schneider (55 min. Endress), Ykin, Berthold, Haber (75 min. K. Djordjević), Soldo, Balakow, Poschner, Hagner (79 min. Ristić), Akpoborie, Bobic (k).
19 maja 1999 (Villa Park, Birmingham)
S.S. Lazio - Real Mallorca 2:1 (1:1)
LAZIO: Marchegiani - Pancaro, Nesta (k), S. Mihajlović, Favalli, D. Stanković (56 min. Sergio Conceicao), Almeyda, Mancini (90 min. Fernando Couto), Nedved (84 min. Lombardo), Salas, Vieri.
MALLORCA: Roa - Olaizola (k), Marcelino Elena, Sivero, Soler, Etame, Mayer, Engonga, J. Stanković, Ibagaza, Dani, Biagini (73 min. Paunović).
Osiągnięcia według państw.
"Stan na 31.05.1999:"

</doc>
<doc id="132489" url="https://pl.wikipedia.org/wiki?curid=132489" title="Władcy Nawarry">
Władcy Nawarry

Burbonowie.
Królestwo Nawarry zostało związane z Francją unią personalną w 1589, zaś w 1620 r. zostało formalnie włączona do Francji. Tytuł króla Nawarry zachował się jednak w tytulaturze francuskich władców, aż do obalenia monarchii w 1791. Został też przywrócony w okresie restauracji 1814–1830.

</doc>
<doc id="132490" url="https://pl.wikipedia.org/wiki?curid=132490" title="Lista władców Nawarry">
Lista władców Nawarry



</doc>
<doc id="132491" url="https://pl.wikipedia.org/wiki?curid=132491" title="Flotylla Wiślana">
Flotylla Wiślana

Flotylla Wiślana – pierwotnie jednostka wchodząca w skład austriacko-węgierskiej marynarki wojennej. Powołana do życia podczas konfliktów bałkańskich pod koniec 1912 w oparciu o instrukcję z 1911. W celu jej utworzenia zostały zajęte statki parowe pływające na Wiśle należące do prywatnych armatorów jako pierwsze jednostki pływające weszły w jej skład statki: Dunajec, Kopernik, Krystyna Melsztyn, Tyniec, Wanda i Wawel, uzbrojone w 3,7 cm armaty morskie L26). Wszystkie pływały pod polskimi nazwami. Pod koniec 1913 statki ponownie rozbrojono. W momencie wybuchu I wojny światowej statki ponownie uzbrojono. Flotylla działała do zakończenia I wojny światowej na Wiśle i Bugu, gdzie przeniesiono część jednostek w celu zapewnienia transportu. Poza działaniami bojowymi w sierpniu i wrześniu 1914 Flotylla Wiślana charakteryzowała się głównie służbą transportową. 
Podobnie Rosjanie i Niemcy utworzyli flotylle na Wiśle, których jednostki miały nazwy rosyjsko- lub niemieckojęzyczne, nie odegrały one jednak żadnej roli w działaniach bojowych. Po wyzwoleniu Krakowa spod władzy zaborcy austriackiego w dniu 31 października 1918 nastąpiło przejmowanie majątku należącego do armii zaborcy. Płk. Roja, który objął władzę wojskową w Krakowie w dniu 3 listopada wydał rozkaz upoważniający kpt. Władysława Nawrockiego do przejęcia statków należących do austriacko-węgierskiej Flotylli Wiślanej i utworzenia pierwszej w porozbiorowych dziejach Polski jednostki Marynarki Wojennej - Flotylli Wiślanej. 
Prawdopodobnie 12 listopada 1918, na bazie jednostek przejętych od Austro-Węgier, z dniem 1 listopada powstała Polska Flotylla Wiślana w Krakowie pod dowództwem kpt. Władysława Nawrockiego a z jednostek przejętych od Niemców w Warszawie i Modlinie powstała Flotylla Wiślana w Modlinie, dowodzona przez płk mar. Bogumiła Nowotnego.
Z dniem 23 grudnia 1918 obie flotylle, krakowska (Polska Flotylla Wiślana) i warszawska (Flotylla Wiślana) zostały połączone w Flotyllę Wiślaną jako część Polskiej Marynarki Wojennej działająca w dorzeczu Wisły.
Statki pozostawione przez Niemców w listopadzie 1918 i wcielone do flotylli:
Prywatne statki wiślane wcielone w 1920, zwrócone w 1926:
Okręty (monitory) zamówione przez Polska Marynarkę Wojenną w styczniu 1920 r.
Wszystkie te jednostki nie uzyskały gotowości bojowej na czas, aby zdążyć wziąć udziału w działaniach bojowych wojny polsko-bolszewickiej. Po rozwiązaniu Flotylli z dniem 1 października 1925 r. wszystkie te jednostki weszły w skład Flotylli Pińskiej. 
Oficerem, a potem komendantem niewymienionego wyżej "statku wojennego" (nomenklatura ówczesna) Flotylli Wiślanej - "Wisła" był od kwietnia 1919 do końca 1920 Heliodor Laskowski.
Flotylla Wiślana została rozwiązana z dniem 1 października 1925. 
Polskie okręty ponownie pojawiły się na Wiśle w 1939 roku jako Oddział Wydzielony Rzeki Wisły, ale nie odegrał on praktycznie żadnej roli w kampanii wrześniowej.

</doc>
<doc id="132495" url="https://pl.wikipedia.org/wiki?curid=132495" title="Wagotomia">
Wagotomia

Wagotomia – zabieg operacyjny polegający na przecięciu włókien nerwu błędnego, odpowiedzialnego za fazę nerwową wydzielania soku żołądkowego. Stosowany zazwyczaj w leczeniu chirurgicznym choroby wrzodowej dwunastnicy.
Podział.
Wyróżniamy trzy podstawowe typy wagotomii: 
Wagotomia pniowa.
Polega na przecięciu pni nerwów błędnych w okolicy przepony. Uzyskuje się przez to odnerwienie przywspółczulne żołądka wraz z wątrobą, trzustką, drogami żółciowymi i jelitami. Konieczne jest wykonanie pyloroplastyki np. sposobem Henekego i Mikulicza lub Finney'a.
Wagotomia selektywna sp. Frankssona.
Zabieg polegający na przecięciu gałęzi żołądkowych nerwu błędnego nerwów Latarjeta (przedniego (lewego) i tylnego (prawego)). Uzyskane odnerwienie ograniczone zostaje do całego żołądka. Konieczne wykonanie pyloroplastyki.
Wagotomia wysoce selektywna.
Przecięciu podlegają jedynie gałązki żołądkowe nerwu Latarjeta. Unerwienie tak zwanej kurzej stopki zostaje nienaruszone, co umożliwia zachowanie prawidłowej czynności motorycznej ścian żołądka. Zabieg ten, jako jedyny, nie wymaga przeprowadzenia dodatkowo pyloroplastyki, stosowanej w obydwu wcześniejszych ze względu na utrudnione opróżnianie się żołądka (wskutek upośledzonej funkcji perystaltycznej).

</doc>
<doc id="132501" url="https://pl.wikipedia.org/wiki?curid=132501" title="Terapsydy">
Terapsydy

Terapsydy, gady ssakokształtne (Therapsida) – rząd synapsydów, który pojawił się we wczesnym permie i stał się dominującą grupą kręgowców lądowych w połowie tego okresu. Zgodnie z zasadami kladystyki do terapsydów, aby były taksonem monofiletycznym, należy również zaliczyć wywodzącą się z cynodontów gromadę ssaków.
Do rzędu należą zarówno formy roślinożerne (Anomodontia) jak i drapieżne (Theriodontia) w wielkiej różnorodności form i przystosowań. W ich czaszce nastąpiła zmiana układu kości szczęki, gdzie rozrastająca się kość żuchwy przesunęła trzy kości szczęki w górę, które tam zmalały i przekształciły się w kostki słuchowe w uchu wewnętrznym, co zdecydowanie wyostrzyło słuch. Kończyny były w różnym stopniu wyprostowane i ustawione pod ciałem zwierzęcia. Podejrzewa się, że niektóre z nich osiągnęły stałocieplność i pokryte były sierścią. Drapieżne teriodonty (dokładnie: ich podrząd cynodonty), u których nastąpiło zróżnicowanie uzębienia dały początek prymitywnym ssakom.
Większość niessaczych terapsydów wymarła w triasie, chociaż niektóre przetrwały co najmniej do późnej jury.
Główne grupy terapsydów to:
Systematyka według BioLib

</doc>
<doc id="132502" url="https://pl.wikipedia.org/wiki?curid=132502" title="Steve Reich">
Steve Reich

Stephen Michael Reich (ur. 3 października 1936 w Nowym Jorku) – amerykański kompozytor, jeden z pionierów minimalizmu w muzyce, dwukrotny zdobywca nagrody Grammy.
Życiorys.
Dzieciństwo i edukacja.
Steve Reich urodził się w Nowym Jorku w rodzinie żydowskich emigrantów. Jego ojciec był prawnikiem, zaś matka okazjonalnie zajmowała się pisaniem oraz wykonywaniem piosenek. Rodzice Reicha rozwiedli się niedługo po jego urodzeniu, został wychowany przez ojca w Nowym Jorku, matka zaś przeprowadziła się do Los Angeles.
Edukację muzyczną rozpoczął od nauki gry na fortepianie w wieku 7 lat. Przerwał ją w wieku 10 lat, osiągając poziom średnio zaawansowany. W wieku 14 lat rozpoczął naukę gry na perkusji pod wpływem bebopu oraz wykonawców: Miles Davis, Charlie Parker, John Coltrane. Słuchał muzyki poważnej z okresu baroku oraz późniejszej i zaczynał marzyć o karierze kompozytora. Interesował się jazzem, uczył się gry w tym stylu na perkusji pod okiem Rolanda Kahloffa, muzyka Filharmonii Nowojorskiej. W wieku 15 lat założył swój pierwszy zespół grający bebop.
W 1953 rozpoczął studia na Uniwersytecie Cornella. Obrał filozofię, a nie kompozycję, jak planował od 14 roku życia. Uznał, porównując się z Mozartem i Bartókiem, iż jest już zbyt stary na rozpoczynanie kariery kompozytora. W 1957 obronił z wyróżnieniem pracę licencjacką na temat myśli austriackiego filozofa Ludwika Wittgensteina i ukończył studia filozoficzne. W ich trakcie pozostawał pod wpływem profesora historii Wiliama Austina, który wzbudzał w Reichu zainteresowanie współczesną muzyką poważną, muzyką ludową oraz historią muzyki. Na ten okres przypada odrzucenie rodzinnej tradycji judaistycznej na rzecz fascynacji jogą.
Po ukończeniu studiów wrócił do Nowego Jorku, gdzie przez dwa lata uczęszczał na prywatne lekcje kompozycji u Halla Overtona. W latach 1958-1961 studiował kompozycję w Juilliard School of Music. Tam poznał Philipa Glassa, z którym współpracował zarówno na polu muzyki, jak i interesów. Wśród jego nauczycieli byli między innymi William Bergsma i Vincent Persichetti.
W 1961 przeprowadził się do San Francisco. Kontynuował naukę u Dariusa Milhauda i Luciano Berio w Mills College w Oakland, gdzie otrzymał tytuł magistra (w 1963).
Lata sześćdziesiąte.
W 1963 Steve Reich rozpoczął współpracę z San Francisco Tape Music Center. Prowadził eksperymenty z muzyką konkretną i elektroniczną. Efektem tych prób był pierwszy utwór kompozytora "Pitch Charts", napisany na dwa dowolne instrumenty.
W tym samym roku napisał również ścieżkę dźwiękową do filmu "The Plastic Haircut". W 1964, współpracując z Terrym Rileyem, wziął udział w premierze jego utworu pt. "In C", który stał się symbolem minimalizmu w muzyce. Prostota tego utworu wpłynęła na późniejszą twórczość Reicha. Przenosił on własne teorie dotyczące muzyki na rzeczywistość, tworząc utwory z udziałem taśmy magnetofonowej. Są to "Music for Three or More Pianos", wykonywane przez fortepian i magnetofon, oraz napisany wyłącznie na taśmę "Livelihood"; oba utwory powstały w 1964.
W 1965 powstał pierwszy utwór kompozytora zaprezentowany publiczności. "It's Gonna Rain" to trwająca przeszło siedemnaście minut kompozycja, składająca się z dwóch części, oparta na technice zapętlonych fraz, krótszych w pierwszej i dłuższych w drugiej części utworu. Taśma, na której Reich tworzył pętle, zawiera nagranie wypowiadanej przez ulicznego kaznodzieję apokaliptycznej wizji, zarejestrowane na przedmieściach San Francisco. Nagranie zapowiadające deszcz bomb zostało zapętlone i przesunięte przy pomocy dwóch nieskomplikowanych magnetofonów. Dźwięk, początkowo chaotyczny, w końcu zanika, warstwa rytmiczna zaś, początkowo uporządkowana, zostaje wielokrotnie podzielona. Te zabiegi dają wrażenie chaosu, jednakże twórca w pełni go kontroluje. Podobny zabieg zastosował rok później w utworze "Come out" (1966). Tym razem kompozytor użył nagrania głosu Daniela Hamma, uczestnika zamieszek w Harlemie z 1964, opowiadającego o zatrzymaniu i pobiciu go przez policję.
W 1966 założył zespół "Steve Reich &amp; Musicans", mający wykonywać utwory założyciela. Od 1967 do 1969 Reich eksperymentował z efektem sprzężenia zwrotnego, wywoływanego przy pomocy mikrofonów, wzmacniaczy i głośników. Efektem tych działań są "Pulse Music" i "Pendulum Music". Jednocześnie zgłębiał zagadnienie repetytywności i frazowania w muzyce akustycznej. Tworzył utwory polegające na odtwarzaniu z taśmy uprzednio zarejestrowanej frazy z jednoczesnym odgrywaniem jej na żywo w szybszym lub wolniejszym tempie przez instrumentalistę - jest to tak zwane przesunięcie fazowe. Na podobnej zasadzie skomponowane zostały utwory na grupę instrumentalistów lub instrumentalistę i taśmę ("Piano Phase" z 1967, "Four Organs" z 1970, "Violin Phase" z 1970).
Reich wyłożył również ideę kompozycji repetycyjnej w eseju pt. "Music as a Gradual Process" (1968), opublikowanym w "Zapiskach o muzyce" z 1974.
Lata siedemdziesiąte.
Podczas studiów Steve Reich interesował się instrumentami perkusyjnymi. Zainteresowanie to wróciło pod koniec lat 60. i zaowocowało długoletnimi badaniami rytmu. W 1970 kompozytor przez 3 miesiące przebywał w Afryce, studiując miejscową muzykę perkusyjną pod okiem uznanego perkusisty plemienia Ewe, Gideona Alorwoye, oraz w Instytucie studiów afrykańskich na Uniwersytecie w Akrze. Podróż ta była przejawem fascynacji inną niż zachodnią tradycją muzyczną, która znalazła odbicie w dalszej twórczości kompozytora.
W 1971 Reich, pod wpływem podróży do Ghany, stworzył ostatnią, a jednocześnie najsłynniejszą kompozycje opartą na frazach, zatytułowaną "Drumming". Składający się z czterech części utwór przyniósł autorowi popularność, jego premiera odbyła się w Nowym Jorku jednocześnie w Muzeum Sztuki Nowoczesnej, Ratuszu i Brooklińskiej Akademii Muzycznej. Ten półtoragodzinny utwór jest najczęściej wykonywaną kompozycją Reicha. W założeniu miał udowodnić bogactwo brzmienia akustycznego. Składa się z czterech części, w których poza ludzkimi głosami używanymi na podobieństwo instrumentów występują również cztery pary bongosów, trzy marimby, trzy zestawy dzwonków oraz flet piccolo.
W 1971 poślubił artystkę wideo Beryl Korot, z którą wyjechał do Izraela. W tym czasie powstała kompozycja "Clapping Music", wykonywana przez dwie klaszczące osoby.
Zainteresowanie muzyką wschodu skłoniła Reicha do wspólnych z I Nyomanem Sumandhi studiów nad instrumentami perkusyjnymi Azji Południowo-Wschodniej, prowadzonych w latach 1973-1974. Szczególną uwagę poświęcił orkiestrom gamelan z Jawy i Bali, których muzykę zgłębiał na Uniwersytecie Waszyngtonu (w Seattle) oraz na Uniwersytecie Kalifornijskim w Berkeley.
W 1974 wydał "Zapiski o muzyce", zawierające jego eseje, teorie i poglądy na muzykę. Na lata 1976-1977 przypadły studia Reicha nad tradycyjnymi sposobami recytacji hebrajskich psalmów religijnych, prowadzone zarówno w Nowym Jorku, jak i Jerozolimie.
W 1976 stworzył pierwszy utwór, zwiastujący zmiany w stylu kompozytora. W "Music for 18 musicans", napisanym dla największej jak dotąd w karierze Reicha grupy muzyków, porzucił ograniczenia muzyki minimalistycznej ma rzecz charakterystycznej dla siebie struktury. Utwór, za który kompozytor otrzymał Nagrodę Grammy, inspirowany jest indonezyjskimi gamelanami. Kompozytor łączy w nim bogactwo melodii, zaczerpniętych z indonezyjskiej tradycji orkiestr, ze sztywną repetycyjną strukturą rytmiczną. W tym duchu tworzył kolejno w 1978 "Music for a large ensamble", w 1979 "Octet" i "Variations for winds, strings and keyboards".
Lata osiemdziesiąte.
W 1981 Reich skomponował "Tehillim", efekt wcześniejszych studiów nad hebrajską recytacją. Pierwszy poważny utwór wokalny w karierze kompozytora stanowi zbiór religijnych psalmów wykonywanych w języku hebrajskim. Eksperyment, daleki od tradycyjnej muzyki sakralnej, wykonywany jest na podwójny sopran, podwójny mezzosopran i orkiestrę kameralną. Po raz pierwszy wykonali go w 1982 nowojorscy filharmonicy.
Wątek wokalny kompozytor kontynuował w monumentalnej symfonii "The Desert Music" skomponowanej w 1984. W wykonywanej przez "Steve Reich &amp; Musicians" oraz orkiestrę i chór Filharmoników Brooklyńskich kompozycji kluczową rolę odgrywa poezja Williama Carlosa Williamsa. Jest to pierwszy utwór Reicha, w którym nie znalazły się żadne elementy minimalizmu.
Kolejne kompozycje są utrzymane w bardziej kameralnym charakterze, wykonywane są zazwyczaj przez jeden instrument i taśmę z wielokrotnie zapisanym utworem, jednocześnie wykonywanym przez "żywego" instrumentalistę. Kolejno powstały utrzymane w tej konwencji "Vermont Counterpoint" w 1982 na flet i taśmę. W 1985 "New York Counterpoint" na klarnet i taśmę oraz "Electric Counterpoint" na gitarę elektryczną i taśmę z 1987. Największy z nich rozgłos przyniósł kompozytorowi "Electric Counterpoint", wykonywany przez Pata Metheny'ego.
Rok 1984 przyniósł premierę jedynego utworu Reicha napisanego z myślą o balecie. Jest to "Sextet" napisany na zamówienie Laura Dean Dance Company i rządu francuskiego. W 1985 odbyła się premiera baletu "Impact" napisanego do muzyki Reicha, który to spektakl przyniósł mu rok później nagrodę Bassie Award.
W 1988 napisał "Different Trains", zainspirowany przeżyciami z dzieciństwa związanymi z podróżami koleją z Nowego Jorku do Kalifornii odbywanych w latach 1939-1942. Odwołuje się również do pociągów transportujących w Europie, dokładnie w tym samym czasie, Żydów do obozów zagłady. Utwór kompozycyjnie odwołujący się do początków twórczości Reicha opiera się na zapisanych na taśmie dźwiękach i słowach tworzących tło dla kwartetu smyczkowego. Składa się on z trzech części, na taśmach zaś utrwalono pocięte na krótkie odcinki wspomnienia guwernantki towarzyszącej Reichowi w podróżach koleją, wspomnienia emerytowanego kolejarza, wypowiedzi ocalałych z Holocaustu i dźwięki parowozów z tamtego okresu. Skomplikowana struktura utworu wymagała licznej grupy inżynierów dźwięku przy nagraniu jak i wykonaniu utworu. Sygnalizowała kierunek monumentalnych utworów, w którym kompozytor podążył w swych późniejszych utworach. Krytyka okrzyknęła "Different Trains" dziełem przełomowym, kolejnym dowodem uznania była Nagroda Grammy w 1990 dla Reicha za ten utwór w wykonaniu Kronos Quartet.
Po roku 1990.
W roku 1993 powstała kolejna kompozycja będąca efektem badań nad tradycją judaistyczną. Jest to opracowane wspólnie z Beryl Korot multimedialne dzieło "The Cave" oparte na biblijnej historii Abrahama. Spektakl składał się z obrazów wideo wyświetlanych na pięciu ekranach oraz z występu orkiestry symfonicznej. Na taśmie wideo znajdowały się zdjęcia zarejestrowane przez parę artystów podczas podróży na Bliski Wschód, do Nowego Jorku i Teksasu. Przedstawiały one komentarze napotkanych osób na temat biblijnej postaci i jego rodziny. Dzieło wystawiane w dwóch aktach, okrzyknięte zostało „Operą XXI wieku”, jednak miejsce śpiewu zajmowały dialogi odtwarzane z taśmy. Kompozycja osiągnęła spektakularny sukces, była wystawiana w Wiedniu, Amsterdamie, Paryżu, Berlinie, Londynie oraz Nowym Jorku. Podobnym w swym założeniem tworem miało być "City Life" oparte na taśmach zarejestrowanych w Nowym Jorku, jednak charakteryzuje się ono mniejszym rozmachem.
W 1994 Reich został uhonorowany przyjęciem do Amerykańskiej Akademii Sztuk Pięknych.
Rok 1995 przyniósł "Proverb" napisane na zamówienie BBC. Utwór skomponowany na otwarcie Royal Albert Hall inspirowany był filozofią Ludwika Wittgensteina. Utwór opracowany na sześć głosów, dwa instrumenty klawiszowe i dwie perkusje to kolejny spektakularny sukces Reicha. W latach 1996-1997 prezentowany był przez muzyków Reicha wraz z Theatre of Voices w Londynie, Kopenhadze, Hamburgu, Monachium i miastach amerykańskich.
W 1997, nakładem Nonesuch Records, ukazała się, z okazji 60. urodzin Reicha, 10-płytowa retrospektywa kompozytora pt. "Steve Reich Works: 1965-1995".
W roku 1999 skomponował "Tripple Quartet" opracowany specjalnie dla muzyków Kronos Quartet. Koniec lat 90. to również czas pracy wraz z Beryl Korot nad monumentalnym dziełem "Three Tales". Premiera jego pierwszej części odbyła się w maju 1998, całość zaś ma stanowić całodniową wideooperę opowiadającą historię XX wieku. Została opracowywana na 15 muzyków tworzących tło dla obrazów wyświetlanych na ekranie kinowym. Kompozycja została wydana przez Nonesuch na DVD i CD w 2003.
Z okazji 70. urodzin kompozytora ten sam wydawca przedstawił "Phases", pięciopłytowy album będący przekrojem twórczości artysty.
W 1997 Reich gościł w Polsce na festiwalu Warszawska Jesień. W 1999 roku został odznaczony francuską komandorią Orderu Sztuki i Literatury.
W 2007 otrzymał nagrodę Polar Music Prize (równocześnie laureatem został jazzman Sonny Rollins). W kwietniu 2009 Steve Reich otrzymał muzyczną nagrodę Pulitzera za kompozycję "Double Septet".
Wpływ twórczości Reicha na innych artystów.
Dzieła Reicha stały się inspiracją dla muzyków różnych pokoleń. Pionier wykorzystywania w muzyce taśm z nagraniami otoczenia zainspirował takich twórców jak Brian Eno, Peter Gabriel, David Bowie oraz licznego grona kompozytorów między innymi grupy Bang On A Can. Znalazł naśladowców dla sporej grupy twórców zafascynowanych minimalizmem, oraz zainspirował całe pokolenie DJ-ów i twórców muzyki elektronicznej.
Hołdem dla tego twórcy, uważanego przez wielu za "ojca kultury DJ-skiej", jest wydana w 1999 w Nonesuch płyta "Reich Remixed" z nowymi wersjami utworów kompozytora, wykonywanych przez współczesnych twórców m.in. takich jak Coldcut, Dj Spooky, Howie B, D Note, Ken Ishii czy The Orb.
Wyraźne inspiracje muzyką Reicha słychać także na albumie Pat Metheny Group "The Way Up" (2005) czy "Divertimento" Borysa Dejnarowicza (2008).
Wybrana dyskografia.
Retrospektywy:

</doc>
<doc id="132505" url="https://pl.wikipedia.org/wiki?curid=132505" title="Skierbieszowski Park Krajobrazowy">
Skierbieszowski Park Krajobrazowy

Skierbieszowski Park Krajobrazowy – park krajobrazowy we wschodniej części Polski, na Wyżynie Lubelskiej (Działy Grabowieckie), w województwie lubelskim. Teren Parku leży na terenie powiatów zamojskiego i krasnostawskiego. Park jest położony na terenie gmin: Izbica, Kraśniczyn, Krasnystaw, Grabowiec, Miączyn, Sitno, Stary Zamość i Skierbieszów. Powierzchnia Parku wynosi 35 363,51 ha, a jego otuliny – 12 625,30 ha. Park wchodzi w skład Zespołu Lubelskich Parków Krajobrazowych. Na obszarze Skierbieszowskiego Parku Krajobrazowego zlokalizowane są grunty Nadleśnictwa Strzelce (85,73 ha) oraz Krasnystaw (5946,21 ha).
Celem powołania parku jest zachowanie unikatowych walorów przyrodniczych, historycznych, kulturowych i krajobrazowych Działów Grabowieckich, najwyższej części Wyżyny Lubelskiej (190–313 m n.p.m.) oraz mozaiki siedlisk muraw kserotermicznych i lasów bukowych przy północno-wschodniej granicy ich gromadnego występowania z charakterystyczną florą i fauną.
Głównym walorem krajobrazu Skierbieszowskiego Parku Krajobrazowego jest falisto-pagórkowata rzeźba terenu z systemem głębokich wąwozów, wytworzonych w grubej – miejscami na kilkanaście metrów, warstwie lessu, pokrywających niemal cały Park.
Flora.
Lasy zajmują 20% powierzchni Parku. Dominują lasy grądowe z dużym udziałem buka. Inne gatunki tworzące drzewostan to: grab, lipa, wiąz, jawor i sosna. Na zboczach wzgórz występują fragmenty dąbrów świetlistych, a w wąwozach – wilgotne grądy i łęgi z udziałem jesionu, olchy, klonu i jawora. Odsłonięte, nasłonecznione zbocza wzgórz i wąwozów oraz miedze i pobocza dróg porastają zespoły roślinności ciepłolubnej, dobrze rozwijające się na żyznym lessowym podłożu i bogate w rzadkie gatunki stepowe.
W runie lasów spotyka się liczne rzadkie gatunki górskie, takie jak: paprotnik kolczysty, żywiec gruczołowaty, przetacznik górski, parzydło leśne i widłak wroniec. Najwięcej rzadkich gatunków stwierdzono jednak wśród roślin stepowych i ciepłolubnych. Należą do nich m.in. umieszczone w „Polskiej Czerwonej Księdze Roślin”: wiśnia karłowata, róża francuska i kosaciec bezlistny. Do roślin z tej grupy należą także: miłek wiosenny, wężymord stepowy, ostrożeń pannoński, driakiew żółtawa, zawilec wielkokwiatowy, oman wąskolistny, aster gawędka, traganek duński i traganek wielkokwiatowy.
Fauna.
Fauna Parku ze względu na stosunkowo niedużą ilość lasów i wód jest dość uboga. Wśród ptaków warto wymienić rzadsze gatunki leśne: orlik krzykliwy, dzięcioł średni oraz muchołówki: małą i białoszyją, gatunki terenów otwartych: dudka, ortolana i przepiórkę, sowy: puszczyka, sowę uszatą, pójdźkę, płomykówkę oraz gatunki związane z nielicznymi zbiornikami wodnymi: perkoza rdzawoszyjego i rybitwę czarną.
Rezerwaty.
Na terenie Parku znajdują się dwa rezerwaty przyrody: rezerwat stepowy Broczówka (6,17 ha), chroniący murawy i fragmenty lasów ze zbiorowiskami roślinności kserotermicznej, oraz rezerwat leśno-krajobrazowy Głęboka Dolina (289,12 ha), chroniący urozmaicony krajobraz z dolinami i wąwozami porośniętymi lasami jaworowo-dębowymi z bukiem.
Zabytki.
W granicach Parku znajduje się wiele cennych zabytków architektury. Należą do nich: późnorenesansowy kościół w Bończy (XVI w.; przebudowany ze zboru kalwińskiego), kościoły w Skierbieszowie (XVII w.) i Surhowie (XIX w.), otoczone parkami zespoły pałacowe i dworskie w:
Inne zabytkowe obiekty to:
Turystyka.
Pofałdowana rzeźba terenu, polne drogi, głębokie jary (zwane tutaj debrami) sprawiają, że Park jest idealnym miejscem do uprawiania górskiej turystyki rowerowej (mtb). Park jest wymarzonym miejscem do biegów na orientację. W lutym 2013 odbyły tu się zawody Skorpion 2013. W dniach 15–17 lutego 2019 odbyła się tu XVIII Ekstremalna Impreza na Orientację Skorpion 2019. W latach 2002 i 2009 odbyły się Mistrzostwa Polski w Nocnym i Sztafetowym BnO. Nadleśnictwo Krasnystaw na terenie parku zorganizowało Zielony Punkt Kontrolny (ZPK), czyli trasy piesze i rowerowe do biegów na orientację.
Na terenie Parku znajduje się ponad 20 tras rowerowych i szlaków turystycznych.
Przez teren Parku przebiegają następujące szlaki turystyczne i trasy biegowe na orientację:
Przez teren Parku przebiegają następujące trasy rowerowe:
Przez teren parku przechodzi ścieżka geocachingowa zwana „Szlakiem Ariańskim” (tak jak szlak PTTK powyżej), która ma aż 253 skrytki, co czyni ją 6. najdłuższą ścieżką w kraju (pod względem liczby skrytek).
Jedynymi obiektami bazy noclegowej na terenie Parku są gospodarstwa agroturystyczne w Skierbieszowie. Zapleczem noclegowym dla turystów mogą też być pobliskie miasta Zamość i Krasnystaw.

</doc>
<doc id="132506" url="https://pl.wikipedia.org/wiki?curid=132506" title="Ulica Floriańska w Krakowie">
Ulica Floriańska w Krakowie

 Ulica Floriańska (dawniej też "platea Sancti Floriani", czyli ulica Świętego Floriana, także ulica Tworzyjańska) – ulica na Starym Mieście w Krakowie. Biegnie od północno-wschodniego narożnika Rynku Głównego do Bramy Floriańskiej i ma 335 m długości. Nazwa pochodzi od Bramy Floriańskiej, która zamyka od północy perspektywę ulicy i prowadzi w kierunku kościoła św. Floriana. Ulica ta stanowi część Drogi Królewskiej w Krakowie.
Ulica Floriańska jest pierwszym elementem dawnego traktu na północ. Jej zasadniczym przedłużeniem jest plac Jana Matejki, a za nim ulica Warszawska.
Historia.
Ulica została wytyczona już na planie lokacyjnym w 1257 i jej nazwa nie zmieniła się przez ponad 700 lat, zmieniały się natomiast domy przy niej stojące. Początkowo były gotyckie, później przebudowano je w stylu innych epok: renesansu, baroku itd. Ponad 20 kamienic przy ul. Floriańskiej wyróżnia się bogactwem architektury i wystroju wnętrz. Podczas prac remontowych robotnicy budowlani, odnawiając wnętrza kamienic, natrafiają na zamurowane portale, polichromowane stropy, zasypane gruzem gotyckie piwnice. Zabiegi konserwatorskie przywracają dawny wygląd starym kamienicom.
W 1330 r. było już przy ul. Floriańskiej co najmniej 10 domów, zaś pod koniec XV w. większość jej zabudowy była już murowana. Początkowo zabudowa ulicy miała charakter w przeważającej części mieszkalny. Tutejsze domy należały zazwyczaj do zamożnych warstw mieszczaństwa, a także szlachty. Od końca XVIII wieku powstawały przy ul. Floriańskiej liczne domy zajezdne i hotele, restauracje i muzea, stopniowo wypierające tradycyjną funkcję mieszkalną. W 1882 r. uruchomiono na ul. Floriańskiej linię tramwaju konnego przekształconą następnie (w 1901 r.) w linię elektryczną (istniejącą do 27 czerwca 1952).
Niektóre kamienice.
Nr 1. Kamienica „Pod Murzynami” – niegdyś zwana także „Pod Etiopy”. gdyż taką właśnie nazwę nosiła mieszcząca się tu na początku XVI w. apteka. Pierwsze, narożne piętro wspiera pochodząca z XVI w. płaskorzeźba przedstawiająca dwóch Murzynów. To tą kamienicą zachwycał się Konstanty Ildefons Gałczyński w wierszu „Zaczarowana dorożka” ..."Przystanęliśmy pod domem „Pod Murzynami” (ach, dużo bym dał za ten dom)...". Po pożarze w 1821 kamienica została odbudowana i wtedy dodano trzecie piętro połączone z całością.
Nr 2. Kamienica Margrabska – jest to narożna kamienica.
Nr 3. Kamienica Korlansowska – ma polichromie Michała Stachowicza z drugiej połowy XVIII w. Kamienica powstała już w XIV w. co potwierdzają badania archeologiczne. W 1544 r. jej właścicielem był Marcin Siennik, botanik, tłumacz, rajca i lekarz Zygmunta Augusta. W 1821 r. dom podwyższono o III piętro, a elewacji nadano kształt klasycystyczny. Manierystyczny portal przypisuje się Janowi Michałowiczowi z Urzędowa.
Nr 4. Kamienica Pernusowska – o rodowodzie średniowiecznym, swój obecny wygląd zawdzięcza przebudowie z początku XX wieku.
Nr 5. Kamienica Wanzamowska – miała wielu właścicieli: Włochów, Niemców, Polaków. Wśród nich byli także Gutterowie, którzy po otrzymaniu szlachectwa zmienili nazwisko na Dobrodziejscy. Mimo że kamienica była wielokrotnie przebudowywana przy wejściu zachował się późnogotycki, kamienny portal.
Nr 6. Kamienica Pod Okiem Opatrzności – nazwa pochodzi od jej godła, została zbudowana w 1836 r. na miejscu zawalonej w XVIII w.
Nr 7. Kamienica Pod Matką Boską – ma wczesnorenesansowe godło, sień i wiele obramień renesansowych, podobnych do wawelskich. Na fasadzie, we wnęce, na wysokości I piętra, znajduje się renesansowa Madonna, stąd nazwa kamienicy.
Nr 8. Kamienica Dawidowska – w XVI w. jej właścicielem był kupiec Dawid Rottermell. Została zbudowana w XV w. później była wielokrotnie przebudowywana, a swój obecny wygląd uzyskała w 1908 roku.
Nr 9. Kamienica Nagotowska – w XVI w. należała do Adama Nagothy'ego, autora spisu broni cechowej, przechowywanej w poszczególnych basztach miejskich i od jego nazwiska pochodzi jej nazwa. Do dziś zachowało się jej wnętrze, pełne renesansowych, malowanych stropów, polichromii i portali.
Nr 10. Kamienica Barszczowska – swymi początkami sięga aż do XIV w. Od 1636 r. należała do Wawrzyńca Barszcza i stąd jej nazwa. Na wysokości I piętra elewacji znajduje się figurka św. Józefa.
Nr 11. Kamienica „Pod Aniołkiem” – na jej fasadzie znajduje się płaskorzeźba anioła, zdobi ją też attyka. Wewnątrz znajdują się gotyckie i renesansowe kasetonowe stropy, portale, szafy w ścianach, polichromie i wielkie piwnice. W kamienicy tej w 1837 r. urodził się komediopisarz Michał Bałucki.
Nr 12. Kamienica Cyrusowska – pochodzi z XVII wieku. W 2009 roku została odrestaurowana.
Nr 13. Kamienica „Amendzińska” – należała kiedyś do dzierżawcy olkuskich kopalń srebra – Amandiego. Kamienica ma attykę neoklasyczną, ale stropy wewnątrz są renesansowe. Wewnątrz również znajduje się kolumna renesansowa z roku 1508 oraz XVI-wieczny gotycko-renesansowy kominek.
Nr 14. Hotel Pod Różą – obecna nazwa pochodzi z końca XIX w. Ze znanych osobistości mieszkali tu m.in.: Franciszek Liszt, car Aleksander I, wielki książę Konstanty Pawłowicz. Wejście do hotelu zdobi wykonany z piaskowca portal kolumnowy z ok. 1550 r. z łacińską sentencją "„STET DOMUS HAEC, DONES FLUCTUS FORMICA MARINOS EBIBET ET TOTUM TESTUDO PERAMBULET ORBEM”", która po polsku brzmi: "„Niech dom ten przetrwa w tak odległe lata, dopóki mrówka morza nie wypije, a żółw całego nie obieży świata”". W gotyckich piwnicach hotelowych odkryto mur z XIII w. W końcu XVI w. kamienica należała do Prospera Provano – założyciela pierwszej polskiej poczty w Krakowie.
Nr 15. Kamienica Pod Wiewiórką – mieściła się tu drukarnia Piotrkowczyków, która rozpoczęła działalność w roku 1578 i przetrwała do 1674 r., kiedy została darowana Akademii Krakowskiej z przeznaczeniem na drukarnię akademicką. W kamienicy tej mieszkał również Rafał Józef Czerwiakowski – lekarz, profesor uniwersytetu. W 1989 r. na fasadzie budynku umieszczono tablicę z napisem: "„Tu żył i zmarł Rafał Józef Czerwiakowski 1743–1816, ojciec chirurgii polskiej”".
Nr 17. Kamienica Molendowska – pierwszym znanym z nazwiska właścicielem był Krzysztof Trecjusz, sekretarz królewski (na dworze Stefana Batorego) i przewodniczący gminy kalwińskiej. W XVI wieku pani Kotlicka prowadziła w pięknych gotyckich piwnicach znaną winiarnię (i pewno zajazd). Od połowy XVII w. przez sto lat kamienica należała do rodziny Molendów, pasamoników. Z końcem XIX wieku właścicielem stał się Anastazy Froncz, znany kupiec krakowski i automobilista. Jemu kamienica zawdzięcza współczesny wygląd (elewacje i tympanon od Floriańskiej) oraz wiele istotnych zmian wewnątrz. Po jego śmierci w 1940 roku, kamienica przechodzi w ręce licznych spadkobierców i podupada. Od 1997 roku ponownie w rękach jednego właściciela, który prowadzi pensjonat TRECIUS.
Nr 18. Kamienica Westfalewiczów – powstała w latach 30. XIX wieku w wyniku scalenia dwóch średniowiecznych domów. W XIX w. znajdowała się w tej kamienicy redakcja i drukarnia „Gazety Krakowskiej”. Do 2016 roku miała tu siedzibę galeria sztuki współczesnej (Galeria Pauza).
Nr 21. Kamienica Pinkarusowska
Nr 22. Kamienica Pod Barankiem – zbudowana została w XV wieku, swój obecny wygląd zawdzięcza przebudowie w 1880 roku.
Nr 24. Kamienica Podedzwony – nad wejściem do niej znajduje się godło – trzy dzwony. W 1510 r. kamienica ta była własnością odlewnika Marcina Kannegisera, później przez wiele lat mieszkali tu konwisarze, odlewnicy, ślusarze, kotlarze. Na początku XIX w. kamienica zmieniła właściciela przez licytację. Kupił ją Józef Weiss, który w 1830 r. odnowił ją, a na znak, że teraz mieszka tu kupiec win – otoczył dzwony w godle obramieniem z winogron, liści i kotwic, a na samych dzwonach dał datę 1830 i monogram.
Nr 25. Kamienica Pod Świętą Teklą – zbudowana na przełomie XIV i XV wieku, odrestaurowana w latach 1984 – 1989, obecnie mieści siedzibę Muzeum Farmacji Collegium Medicum Uniwersytetu Jagiellońskiego.
Nr 26. Kamienica posiada (między dwiema potężnymi szkarpami) portal z unikatowym w Krakowie trójkątnym przyczółkiem w górnej części.
Nr 34. W tej kamienicy urodził się Wojciech Stattler – profesor Krakowskiej Szkoły Malarskiej, nauczyciel Jana Matejki, przyjaciel Adama Mickiewicza i Juliusza Słowackiego. Znajduje się w niej Galeria Sztuki Współczesnej.
Nr 37. W tej kamienicy Henryk Frist założył pod koniec XIX wieku (w 1882 lub w 1885) Salon Malarzy Polskich. Sprzedawano tu obrazy, a także ich reprodukcje ścienne i na kartkach pocztowych. Salon później przejęli i prowadzili jego synowie, doktorzy praw Juliusz i Józef Fristowie.
Nr 38. Kamienica Głowińska – mieszcząca współcześnie hotel „Floryan”.
Nr 41.„Dom Jana Matejki” – kamienica ta została zbudowana w XVI w. i po niewielkich zmianach i nadbudowach II i III piętra na przełomie XVII i XVIII w. oraz w XIX w. dotrwała do naszych czasów. W 1794 r. stała się własnością krakowskiej rodziny Rossbergów, z której pochodziła matka Jana Matejki – Joanna Karolina. Tu urodził się, żył, tworzył i umarł polski malarz historyczny Jan Matejko. Gdy został właścicielem tej kamienicy, zaprojektował wspólnie z architektem Tomaszem Prylińskim w 1872 r. nową fasadę domu. 2 września 1880 r. cesarz Franciszek Józef odwiedził Jana Matejkę w jego tutejszej pracowni. Cesarzowi towarzyszyli namiestnik Andrzej Potocki i prezydent Krakowa Mikołaj Zyblikiewicz. Wizytę tę sportretował na akwareli Juliusz Kossak. Po śmierci Matejki, przyjaciele mistrza wykupili kamienicę i urządzili w niej muzeum pamiątek po artyście. W roku 1904 stało się oddziałem Muzeum Narodowego.
Nr 42. Kamienica „Pod Białym Orłem” – obecnie mieści się tu „Hotel Polski”. Kamienica ta należała na początku do Macieja Kossowicza, który wydzierżawił ją w 1825 r. Franciszkowi Staniszewskiemu z przeznaczeniem na oberżę. Staniszewski wkrótce kamienicę zakupił i urządził w niej wzorowy zajazd. W XIX w. zajazd został rozbudowany wzdłuż murów w stronę ulicy św. Jana i zmienił nazwę na „Hotel Polski”. W kamienicy tej 5 lutego 1879 został aresztowany Ludwik Waryński, twórca pierwszej polskiej partii rewolucyjnej „Proletariat”.
Nr 45. Kamienica Bełzińska, w której znajduje się cukiernia „Jama Michalika”. Założona przez lwowskiego cukiernika Jana Michalika, stała się w pierwszych latach XX w. siedzibą artystycznego kabaretu „Zielony Balonik”.

</doc>
<doc id="132507" url="https://pl.wikipedia.org/wiki?curid=132507" title="Teriodonty">
Teriodonty

Teriodonty, dawniej nazywane gadami ssakozębnymi (Theriodontia) – grupa owodniowców z rzędu terapsydów z gromady Synapsida.
To bezpośredni przodkowie ssaków, gdyż w ich budowie występuje szereg cech charakterystycznych dla ssaków:
Pojawiły się w permie i wymarły pod koniec triasu a jedynie bardzo nieliczne żyły jeszcze w jurze.
Teriodonty podzieliły się później na trzy podrzędy:

</doc>
<doc id="132508" url="https://pl.wikipedia.org/wiki?curid=132508" title="Powiat wągrowiecki">
Powiat wągrowiecki

Powiat wągrowiecki – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Wągrowiec.
W skład powiatu wchodzą:
Według danych z 13 grudnia 2019 roku powiat zamieszkiwały 70 233 osoby. Natomiast według danych z 30 czerwca 2020 roku powiat zamieszkiwało 70 216 osób.
Gospodarka.
W 2021 roku dochody ogółem budżetu powiatu wągrowieckiego wynosiły 95,7 mln zł, w tym dochody własne 27,1 mln zł. Wydatki budżetu wyniosły 105,9 mln zł, a poziom zadłużenia na koniec 2021 r. – 37,4 mln zł.
31 maja 2022 r. na terenie powiatu wągrowieckiego było zarejestrowanych: 5 spółek akcyjnych, 338 spółki z o.o., 234 spółki cywilne, 50 spółdzielni oraz 5621 osoby fizyczne prowadzące działalność gospodarczą.
W końcu kwietnia 2022 liczba zarejestrowanych bezrobotnych w powiecie wągrowieckim obejmowała 1231 mieszkańców w tym 783 kobiety, w tym bezrobotni cudzoziemcy 63 osoby (kobiety 60). Stanowiło to stopę bezrobocia na poziomie 5% do aktywnych zawodowo.

</doc>
<doc id="132509" url="https://pl.wikipedia.org/wiki?curid=132509" title="Powiat wolsztyński">
Powiat wolsztyński

Powiat wolsztyński – powiat w Polsce (województwo wielkopolskie), utworzony w 1999 roku w ramach reformy administracyjnej. Jego siedzibą jest miasto Wolsztyn.
W skład powiatu wchodzą:
Według danych z 31 grudnia 2019 roku powiat zamieszkiwało 57 446 osób. Natomiast według danych z 30 czerwca 2020 roku powiat zamieszkiwały 57 534 osoby.
Demografia.
Statystyka powiatu wolsztyńskiego za rok 2010
ludność w wieku:
Gospodarka.
W końcu września 2019 liczba zarejestrowanych bezrobotnych w powiecie wolsztyńskim obejmowała ok. 0,4 tys. mieszkańców, co stanowi stopę bezrobocia na poziomie 1,5% do aktywnych zawodowo.

</doc>
<doc id="132512" url="https://pl.wikipedia.org/wiki?curid=132512" title="Edwin Aldrin">
Edwin Aldrin



</doc>
<doc id="132513" url="https://pl.wikipedia.org/wiki?curid=132513" title="Powiat wrzesiński">
Powiat wrzesiński

Powiat wrzesiński – powiat w Polsce (województwo wielkopolskie), reaktywowany w 1999 roku w ramach reformy administracyjnej. Jego siedzibą jest miasto Września.
Według danych z 31 grudnia 2021 roku powiat zamieszkiwały 77 839 osoby. Natomiast według danych z 30 czerwca 2020 roku powiat zamieszkiwało 78 089 osób.
Podział administracyjny.
W skład powiatu wchodzą:
Historia.
1818–1919.
Powiat wrzesiński został utworzony w 1818 przez zaborcze władze pruskie, po czym istniał bez przerwy przez 157 lat, do 1975. W okresie tym obszar powiatu wrzesińskiego wielokrotnie i znacznie się zmieniał. W latach 1818–1918 powiat wrzesiński leżał przy zachodniej granicy Królestwa Polskiego, a w latach 1918–1919 przy zachodniej granicy Rzeczypospolitej Polskiej; we Wrześni działał okręgowy urząd celny. Od 1902 we Wrześni znajdował się także garnizon 3 batalionu 46 pułku piechoty pruskiej.
1919–1939.
Po odzyskaniu niepodległości powiat wrzesiński graniczył od północy z powiatami gnieźnieńskim i witkowskim (powołanym w miejsce powidzkiego), od wschodu z powiatem słupeckim (a po jego likwidacji w 1932 roku, z konińskim), od południa z powiatem jarocińskim i od zachodu z powiatem średzkim. Pierwszym polskim starostą wrzesińskim w II Rzeczypospolitej został Franciszek Czapski. Do 1932 starostą był Bronisław Chodakowski, a jego następcą został Leon Gallas, sprawujący urząd do 1934. Organem powiatowego samorządu był wstępnie sejmik powiatowy, a od 1934 roku rada powiatowa.
W 1927 roku zlikwidowano powiat witkowski a z jego terytorium 46 km² powierzchni włączono do powiatu wrzesińskiego, przez co obszar powiatu wzrósł do 608 km². W 1934 roku do powiatu wrzesińskiego przyłączono rejon Zberek z powiatu średzkiego.
1 sierpnia 1934 roku na obszarze byłego zaboru pruskiego przeprowadzono reformę administracyjną polegającą na komasacji dotychczasowych gmin jednostkowych (jednowioskowych) i obszarów dworskich w większe gminy zbiorowe (wielowioskowe). Tak więc w powiecie wrzesińskim z dotychczasowych 79 gmin utworzono 5 gmin (ponadto istniały dwie gminy miejskie – Września i Miłosław):
W 1939 roku przeprowadzono wymianę terytoriów z powiatem gnieźnieńskim w rejonie Barczyzny, co spowodowało utratę niecałych 5 km² powierzchni przez powiat wrzesiński.
1939–1954.
W czasie okupacji hitlerowskiej (1939–1945) powiat wrzesiński wszedł w struktury administracyjne III Rzeszy. Zachowano wówczas przedwojenne granice oraz podział administracyjny powiatu, jednak obowiązywały zgermanizowane toponimy.
Po wkroczeniu wojsk radzieckich w styczniu 1945 roku, w powiecie wrzesińskim zawiązała się tzw. "Tymczasowa Rada Narodowa", która stanowiła terenowe przedłużenie Krajowej Rady Narodowej. W latach 1945–1950 struktura władz powiatowych była oparta na zmodyfikowanym ustawodawstwie przedwojennym oraz na dekrecie KRN z 1944 roku.
Na skutek reformy administracyjnej PRL w 1950 roku, dotychczasowe Starostwo Powiatowe zostało zastąpione przez Powiatową Radę Narodową z Prezydium PPRN (z przewodniczącym na czele) jako organem wykonawczym. Do 1954 roku rady narodowe nie były owocem wyborów; ich skład stanowiły osoby delegowane przez partie polityczne i organizacje społeczne.
Tuż po wojnie (podobnie jak przed wojną) powiat wrzesiński w województwie poznańskim składał się z 2 miast 5 gmin na obszarze 608 km². 1 lipca 1948 roku do powiatu wrzesińskiego przyłączono miasto Pyzdry oraz gminy Ciążeń i Dłusk. Tak więc według stanu z 1 lipca 1952 roku powiat wrzesiński składał się z 3 miast, 7 gmin i 99 gromad (liczba gromad w nawiasach):
1954–1972.
29 września 1954 zlikwidowano gminy a na ich miejsce wprowadzono gromady jako podstawowe jednostki podziału administracyjnego kraju. Obszar powiatu wrzesińskiego podzielono na 3 miasta i 23 gromady:
1 stycznia 1956 roku w województwie poznańskim reaktywowano powiat słupecki, co sprawiło, że 6 gromad z powiatu wrzesińskiego weszło w jego skład; równocześnie do powiatu wrzesińskiego przyłączono 3 gromady, które wyłączono z powiatu średzkiego:
1 stycznia 1960 roku w powiecie wrzesińskim zniesiono 8 gromad a utworzono 3 nowe:
W 1961 roku zniesiono gromadę Targowa Górka a jej obszar włączono do gromady Nekla. 1 stycznia 1962 roku zniesiono gromady Rataje i Wrąbczynkowskie Holendry a z ich obszarów utworzono nową gromadę Pyzdry; równocześnie zniesioną gromadę Chwalibogowo włączono do gromady Września Południe.
1 stycznia 1972 roku zniesiono kolejne 6 gromad:
1973–1975.
Tak więc z końcem 1972 roku powiat wrzesiński składał się z 3 miast i już tylko 6 gromad: Borzykowo, Miłosław, Nekla, Pyzdry, Września Południe i Września Północ, a więc podział administracyjny powiat powoli upodabniał się do zbliżającej się reformy 1 stycznia 1973 roku, kiedy to zniesiono gromady i osiedla a w ich miejsce reaktywowano gminy. Powiat wrzesiński podzielono na 3 miasta i 5 gmin :
1975–1998.
Po reformie administracyjnej obowiązującej od 1 czerwca 1975 roku główną część terytorium zniesionego powiatu wrzesińskiego włączono do nowego (mniejszego) województwa poznańskiego; jedynie miasto i gmina Pyzdry znalazły się w nowym województwie konińskim.
1 sierpnia 1977 roku z gminy Września wyłączono części obszaru sołectw Przyborki, Psary Polskie, Bierzglinek i Obłaczkowo i włączone je do Wrześni, natomiast z Wrześni wyłączono obszar o powierzchni 74,37 ha, który włączono do gminy Września. 1 stycznia 1988 roku z gminy Września wyłączono wieś Pakszynek i włączono ją do gminy Czerniejewo. 1 lutego 1991 roku miasto i gminę wiejską Września połączono we wspólną gminę miejsko-wiejską Września. 1 stycznia 1992 roku identycznej fuzji uległy jednoimienne miasta oraz gminy wiejskie Miłosław i Pyzdry. 1 lipca 1994 roku do gminy Miłosław przyłączono część wsi Winna Góra z gminy Środa Wielkopolska.
od 1999.
Wraz z reformą administracyjną z 1999 roku przywrócono w nowym województwie wielkopolskim powiat wrzesiński o identycznych granicach co z początku 1975 roku.
1 stycznia 2000 roku prawa miejskie (utracone w 1793 roku) odzyskała Nekla, co sprawiło, że gminę wiejską Nekla przekształcono w gminę miejsko-wiejską.
Gospodarka.
W końcu września 2019 liczba zarejestrowanych bezrobotnych w powiecie wrzesińskim obejmowała ok. 1,1 tys. mieszkańców, co stanowi stopę bezrobocia na poziomie 3,1% do aktywnych zawodowo.
Współpraca międzynarodowa.
Powiaty partnerskie:
Zabytki.
Na terenie powiatu wrzesińskiego znajduje się 99 obiektów zabytkowych:
Muzea.
Na terenie powiatu wrzesińskiego znajdują się 2 muzea regionalne, 1 oddział muzeum archeologicznego i 2 izby pamięci:

</doc>
<doc id="132516" url="https://pl.wikipedia.org/wiki?curid=132516" title="Śluby lwowskie">
Śluby lwowskie

Śluby lwowskie – ślubowanie złożone 1 kwietnia 1656 roku, w czasie potopu szwedzkiego, przez króla Jana II Kazimierza Wazę w katedrze Wniebowzięcia Najświętszej Maryi Panny we Lwowie podczas mszy świętej odprawianej przez nuncjusza Pietro Vidoniego przed obrazem Matki Bożej Łaskawej.
Znaczenie ślubów.
Rzeczpospolita była prawie w całości opanowana przez Szwedów i Rosjan. Przyrzeczenia królewskie miały poderwać do walki z najeźdźcami całe społeczeństwo. Król oddał Rzeczpospolitą pod opiekę Matki Bożej, którą nazwał Królową Korony Polskiej i obiecał, że poprawi sytuację chłopów i mieszczan, kiedy tylko kraj zostanie uwolniony spod okupacji. Po ślubowaniu króla, w imieniu senatorów i szlachty, podobną rotę odczytał podkanclerzy koronny biskup krakowski Andrzej Trzebicki, zaś wszyscy obecni powtarzali słowa jego ślubowania. Obietnice wobec niższych stanów nie zostały zrealizowane z powodu stanowczego sprzeciwu szlachty.
Ślubów tych dokonano z inicjatywy królowej Polski Ludwiki Marii Gonzagi, wzorowane były na ślubach kardynała Armanda Jeana Richelieu, który dwadzieścia lat przedtem, po pokonaniu swoich wrogów w wojnie trzydziestoletniej, oddał Francję pod opiekę Matki Bożej.
Wbrew obiegowej opinii autorem tekstu ślubów lwowskich nie był Andrzej Bobola.

</doc>
<doc id="132517" url="https://pl.wikipedia.org/wiki?curid=132517" title="Olej z orzechów laskowych">
Olej z orzechów laskowych

Olej z orzechów laskowych - przejrzysty olej roślinny o zabarwieniu złoto-żółtym i orzechowym zapachu otrzymywany z tłoczonych na zimno orzechów laskowych ("Corylus avellana"). W niskich temperaturach ścina się/mętnieje. 

</doc>
<doc id="132518" url="https://pl.wikipedia.org/wiki?curid=132518" title="Olej z orzecha włoskiego">
Olej z orzecha włoskiego

Olej z orzecha włoskiego, olej orzechowy – olej roślinny pozyskiwany zazwyczaj w wyniku tłoczenia na zimno miąższu owoców orzechów, przede wszystkim z gatunku orzechów włoskich ("Juglans regia"). Jasnożółty, czasem zielonkawy, o gęstości 0,926–0,927 g/cm³ i temperaturach: wrzenia +386 °C i krzepnięcia −27 °C. W Polsce rzadko spotykany i w związku z tym stosunkowo drogi (ponad 100 zł/litr), łatwiej dostępny i kilkakrotnie tańszy (można go kupić za mniej niż 6 euro za litr) w krajach śródziemnomorskich, szczególnie we Francji, ale także w Australii i Nowej Zelandii. Z drugiej strony, nawet we Francji, w tłoczniach szczycących się produkcją tradycyjną i ekologiczną można napotkać ceny rzędu stu dolarów za litr.
W kuchni.
Olej ten charakteryzuje się specyficznym orzechowym smakiem i słodkim aromatem z nutą karmelu. Stosowany do sałatek z orzechami, sosów i dressingów, bywa używany szczególnie w daniach kuchni chińskiej, francuskiej i włoskiej. Do smażenia używany rzadziej i ostrożnie, bowiem przy silnym smażeniu w wysokich temperaturach traci swój cenny aromat i ma skłonność do gorzknienia.
Inne zastosowania.
Oprócz zastosowań spożywczych, olej orzechowy wykorzystywany bywał już w XV i XVI wieku przez malarzy. Zachowała się receptura otrzymywania tego oleju stosowana przez Leonardo da Vinci. Miazgę z dobrze wysuszonych orzechów włoskich mieszał z niewielką ilością wody, otrzymując gęstą papkę; papkę tę następnie rozrzedzał nieco wodą i wystawiał na słońce. Gromadzący się na powierzchni olej zbierał przy pomocy waty. Dla malarzy olej orzechowy jest nieco gorszy od oleju lnianego, ale lepszy od makowego, bo wysycha na całej swojej powierzchni. Nie ciemnieje i nie żółknie w kontakcie z powietrzem, ale dość szybko gorzknieje i ma po wyschnięciu skłonności do mięknięcia.
Olej orzechowy jest też cenionym materiałem utrwalającym wyroby z drewna, w szczególności takie, które będą miały kontakt z żywnością, np. deski do krojenia, łyżki, łopatki itp. albo drewniane misy i inne naczynia. Używany był też przez Stradivariusa do utrwalania jego skrzypiec, a dziś używany jest także przez producentów rękojeści noży, kolb broni palnej itp.
Stosowany bywa też w przemyśle kosmetycznym jako czysty olejek do ciała, polecany przy cerze tłustej i mieszanej (z tendencją do tłustej). Dobrze wchłanialny.
Nazewnictwo.
Oleju orzechowego nie należy mylić z olejem z orzechów kokosowych (olej kokosowy) ani z olejem z orzeszków ziemnych (olej arachidowy), ani z olejem z orzechów laskowych, ponieważ – wbrew utrwalonej nazwie, ani orzechy kokosowe (z palmy kokosowej, "Cocos nucifera"), ani orzeszki ziemne (z arachidów, "Arachis hypogaea"), ani orzechy laskowe (z leszczyny, "Corylus avellana") biologicznie nic ze sobą wspólnego nie mają:
Właściwości lecznicze.
Olej z orzechów zawiera stosunkowo dużą ilość kwasu linolenowego (omega-3) i linolowego (omega-6); jedna jego łyżka pokrywa połowę dziennego zapotrzebowania na kwasy omega-3 i dodatkowo 1/10 zapotrzebowania na witaminę E. Olej orzechowy zawiera też sporo witamin A i B. Podobnie jak olej sezamowy (z ziarn sezamu) wydatnie obniża ciśnienie tętnicze i cholesterolu (LDL – „złego”) oraz działa przeciwzapalnie i przeciwstresowo. Olej ten polecany jest osobom z nadciśnieniem i z kłopotami z sercem.
Spożywanie tego oleju pobudza ponadto umysł, dlatego zalecany jest tak uczącym się dzieciom i młodzieży, jak i osobom dorosłym pracującym intelektualnie. Wysoka zawartość witaminy E korzystnie działa na skórę (ułatwia pozbycie się egzemy, opryszczki, łuszczycę oraz opóźnia starzenie). Kwas elagowy, występujący w tym oleju unieszkodliwia substancje rakotwórcze; działa też korzystnie w razie bólu żołądka i zatruć.

</doc>
<doc id="132519" url="https://pl.wikipedia.org/wiki?curid=132519" title="Al-Hilla">
Al-Hilla

Al-Hilla (arab. الحلة) – miasto w środkowym Iraku, leżące 100 km na południowy zachód od Bagdadu nad rzeką Szatt al-Hilla (odnoga Eufratu). Liczba mieszkańców: 215 tys. (1985), 412 tys. (1998), 510 tys. (2002). Jest stolicą muhafazy Babilon; w pobliżu znajdują się ruiny starożytnych miast: Babilonu, Borsippa i Kisz. Leży w regionie rolniczym, intensywnie nawadnianym wodą z Eufratu.
Miasto zostało założone w 1101 roku. Dużym centrum administracyjnym stało się za czasów Turków osmańskich i za panowania brytyjskiego. W 1920 wybuchło tu powstanie przeciw Brytyjczykom, w którym 300 z nich poległo.
Około 1 lipca 2003 r., w czasie amerykańskiej inwazji na Irak, Al-Hilla było miejscem dużej bitwy.
Miasto znajdowało się w polskiej strefie stabilizacyjnej.
28 lutego 2005 roku, eksplozja samochodu-pułapki w tym mieście zabiła 125 osób.

</doc>
<doc id="132520" url="https://pl.wikipedia.org/wiki?curid=132520" title="OpenBIOS">
OpenBIOS

OpenBIOS – wolna, przenośna wersja BIOS, zgodna z IEEE 1275-1994 (Open Firmware), czyli zawierająca zestaw instrukcji niezależnych od urządzenia (co pozwoli uruchamiać system z kart rozszerzeń), mająca pracować na wszystkich popularnych platformach, jak x86, Alpha, AMD64, IPF, a także w systemach zagnieżdżonych, gdzie zunifikowany firmware znacznie ułatwi przenośność.
Open Firmware można znaleźć w wielu serwerach, istnieją też komercyjne implementacje SUN, Firmworks, CodeGen, Apple, IBM.

</doc>
<doc id="132523" url="https://pl.wikipedia.org/wiki?curid=132523" title="Piwnica Pod Baranami">
Piwnica Pod Baranami



</doc>
<doc id="132524" url="https://pl.wikipedia.org/wiki?curid=132524" title="Madonna (matka Jezusa)">
Madonna (matka Jezusa)



</doc>
<doc id="132525" url="https://pl.wikipedia.org/wiki?curid=132525" title="Olej arachidowy">
Olej arachidowy

Olej arachidowy, olej z orzeszków ziemnych – olej roślinny otrzymywany z nasion orzachy podziemnej. W postaci tłoczonej na zimno jest przejrzystym, żółtym olejem o intensywnym, orzechowym smaku i zapachu. Rafinowany olej nie ma prawie w ogóle zapachu.
Na początku XX wieku olej arachidowy był wykorzystywany do zasilania pierwszych silników Diesla.

</doc>
<doc id="132526" url="https://pl.wikipedia.org/wiki?curid=132526" title="Inigo Arista">
Inigo Arista

Inigo Iniguez Aritza, Iñigo Iñiguez Arista, bask. "Eneko Aritza, Eneko Aiza, Eneko Arista" (ur. ok. 790, zm. 851) - król Nawarry 824-851
Pochodził z rodu hrabiów Arista, spokrewnionych z wizygockim rodem Banu Qasi.Inigo Iniguez Aritza stanął na czele buntu wymierzonego przeciwko ekspansji Franków na terenie Pirenejów i ograniczaniu suwerenności lokalnych plemion. W 816 roku pokonał frankofilskiego wodza Velasco i rozpoczął jednoczenie pirenejskich górali. W latach 822-824 zorganizował organizm państwowy ze stolicą w Pampelunie, który stał się zalążkiem królestwa Nawarry. W czasie swoich rządów wielokrotnie zmuszony był walczyć o niezależność. Hołd lenny próbowali od niego wymusić władcy: Asturii, Akwitanii i Kordoby. Inigo zdołał jednak odeprzeć najazd Franków w 824 roku w Roncesvalles. Pokonany został dopiero w 842 roku przez Abd ar-Rahmana II. Najazd Maurów nie zachwiał jednak jego panowaniem. Nawarra przetrwała próbę czasu i stała się jednym z ważniejszych państw biorących udział w rekonkwiście.
Dynastia zapoczątkowana przez Inigo Inigueza rządziła Nawarrą do 1234 r., kiedy to przejął w niej władzę dom z Szampanii.

</doc>
<doc id="132527" url="https://pl.wikipedia.org/wiki?curid=132527" title="Brama Floriańska">
Brama Floriańska



</doc>
<doc id="132529" url="https://pl.wikipedia.org/wiki?curid=132529" title="Rose Wilder Lane">
Rose Wilder Lane

Rose Wilder Lane (5 grudnia 1886 w De Smet, zm. 30 października 1968 w Danbury) – amerykańska pisarka i dziennikarka. Córka Laury Ingalls Wilder i Almanza Wildera. To ona namówiła matkę, by spisała wspomnienia z dzieciństwa i wydała w formie książki – rozsławionej przez serial "Domek na prerii" – której była edytorką. Sama również prowadziła pamiętnik oraz spisała własne wspomnienia. Była jedną z inicjatorek amerykańskiego ruchu libertariańskiego.
Życiorys.
Przodkowie.
Rose Wilder była pierwszym z dwojga dzieci Laury i Almanza Wilderów, tudzież wnuczką Caroline i Charlesa Ingallsów oraz Angeliny i Jamesa Wilderów.
Dzieciństwo i młodość.
Wczesne lata Rose Wilder były niezwykle trudnym okresem dla jej rodziców. Klęski nieurodzaju, choroby oraz niepowodzenia osobiste i finansowe skutkowały licznymi przeprowadzkami. W ciągu pierwszych ośmiu lat życia Rose mieszkała w De Smet w Południowej Dakocie (1886-1889), Spring Valley w Minnesocie (1889-1891), Westville na Florydzie (1891-1892), ponownie w De Smet (1892-1894) oraz w Mansfield w Missouri (od 1894), gdzie jej rodzice ostatecznie osiedli i założyli farmę.
Rose uczęszczała do szkół w Mansfield oraz Crowley w Luizjanie, gdzie mieszkała u siostry ojca – Elizy Jane Wilder Thayer. Szkołę ostatecznie ukończyła w 1904 jako jedna z najlepszych absolwentek. Problemy finansowe rodziców zmusiły ją jednak do poprzestania na szkole średniej.
Po ukończeniu szkoły, niespełna osiemnastoletnia Rose powróciła na gospodarstwo rodziców. Rozpoczęła pracę telegrafistki na stacji kolejowej w Mansfield. Taką samą pracę wykonywała zatrudniwszy się w Western Union w Kansas City oraz w ciągu kolejnych pięciu lat w różnych miejscowościach na terenie stanów Missouri, Indiana i Kalifornia.
Małżeństwo.
W 1908 Rose Wilder przeniosła się do San Francisco, a rok później poślubiła dziennikarza Claire'a Gillette'a Lane'a. W 1910 przyszedł na świat ich syn (urodził się martwy lub zmarł krótko po urodzeniu). Więcej dzieci nie mieli.
W kolejnych latach, młodzi Lane'owie dużo podróżowali, pracując w rozmaitych miejscach. Świadoma braków w wykształceniu, Lane uczyła się w tym czasie kilku języków. Ok. 1910 zaczęła zarabiać pisaniem, początkowo do gazet. Imała się także innych zajęć. W latach 1912-1914 była jedną z niewielu kobiet-agentów nieruchomości w Kalifornii. Z mężem sprzedali wtedy farmę, zlokalizowaną na terenie dzisiejszych: San Jose i Silicon Valley (północna Kalifornia). Małżeństwo ich przeżywało wtedy trudności, aż ostatecznie się rozpadło w 1918.
Kariera.
Wraz z perspektywą zaangażowania się Stanów Zjednoczonych w I wojnę światową na rynku nieruchomości zapanował zastój. W konsekwencji, Lane w 1915 podjęła pracę asystentki redakcyjnej w "San Francisco Bulletin". Szybko zwróciła na siebie uwagę kierownictwa pisma jako zdolna autorka i redaktorka tekstów. Jej biografie – oparte na zdobytym przez siebie materiale – Henry'ego Forda, Charliego Chaplina, Jacka Londona i Herberta Hoovera zostały opublikowane w formie książek.
W tym samym czasie Rose odwiedziła matka. Wspólnie zwiedzały miasto i odwiedziły wystawę "Panama-Pacific International Exposition". Zapiski z tej wizyty (listy Laury Ingalls Wilder do męża) zostały wydane w 1974 w formie książkowej: "West from Home".
W latach 20. podróżowała po Europie. Odwiedziła m.in. Warszawę i Kraków.
W 1965 wyjechała do Wietnamu jako korespondentka wojenna.
Ekranizacje.
Książka Rose Wilder Lane "Let the Hurricane Roar" (obecnie, bardziej znana jako "Young Pioneers") została zekranizowana w 1976 w dwóch filmach fabularnych: "Na preriach Dakoty" ("Young Pioneers") oraz "Gwiazdka na prerii" ("Young Pioneers' Christmas") oraz serialu telewizyjnym "The Young Pioneers".

</doc>
<doc id="132533" url="https://pl.wikipedia.org/wiki?curid=132533" title="Leopold Unger">
Leopold Unger

Leopold Unger, ps. "Pol Mathil", "Brukselczyk" (ur. 12 sierpnia 1922 we Lwowie, zm. 20 grudnia 2011 w Brukseli) – polski dziennikarz żydowskiego pochodzenia, publicysta, eseista, komentator ds. międzynarodowych.
Życiorys.
W czasie II wojny światowej przebywał w Rumunii. Po wojnie pracował jako dziennikarz w Życiu Warszawy, później w belgijskim dzienniku Le Soir. W 1969 w wyniku wydarzeń marcowych, wyemigrował do Belgii. Mieszkał w Woluwe-Saint-Lambert w Regionie Stołecznym Brukseli, przy avenue de Broqueville 134.
Był stałym współpracownikiem paryskiej Kultury, Rozgłośni Polskiej Radia Wolna Europa, sekcji polskiej BBC, a także International Herald Tribune. Był również publicystą Gazety Wyborczej.
W kwietniu 2008, na 85-lecie urodzin i 60-lecie pracy zawodowej Ungera, Wydawnictwo Uniwersytetu Marii Curie-Skłodowskiej w Lublinie wydało księgę pamiątkową pt. "Udało mi się mieć ciekawe życie" (wśród autorów: Władysław Bartoszewski, Bronisław Geremek, Henryk Giedroyc, Ryszard Kapuściński, Leszek Kołakowski, Bohdan Osadczuk, Jerzy Pomianowski, Adam Daniel Rotfeld, Andrzej Wajda, Lech Wałęsa i Józef Życiński).
8 czerwca 2009 odebrał w Warszawie nagrodę Polskiego PEN Clubu im. Ksawerego i Mieczysława Pruszyńskich. 30 czerwca 2009 otrzymał doktorat honoris causa Uniwersytetu Marii Curie-Skłodowskiej w Lublinie.
Pochowany 23 grudnia 2011 w części żydowskiej cmentarza komunalnego w Kraainem.
Od 2013 na Uniwersytecie Marii Curie-Skłodowskiej w Lublinie przyznawana jest Nagroda i Stypendium im. Leopolda Ungera zainicjowana przez rodzinę dziennikarza. Stypendium przeznaczone jest dla młodych dziennikarzy i adeptów dziennikarstwa – studentów wszystkich kierunków i stopni kształcenia do 35. roku życia.
23 stycznia 2019 w Lublinie odbyła się premiera filmu dokumentalnego o Leopoldzie Ungerze pt. "Dziennikarz" (reż. Mateusz Kasiak).
W 2019 ukazały się także książki: praca zbiorowa pt. "Publicystyka Leopolda Ungera. W kierunku dziennikarstwa poważnego" (autorzy: Iwona Hofman, Ewelina Górka, Justyna Maguś, Magdalena Pataj) oraz "Bez złudzeń i bez maski. Publicystyka Leopolda Ungera w paryskiej „Kulturze” w latach 1970-2000" Agaty Fijuth-Dudek.

</doc>
<doc id="132534" url="https://pl.wikipedia.org/wiki?curid=132534" title="Tłuszcz palmowy">
Tłuszcz palmowy



</doc>
<doc id="132537" url="https://pl.wikipedia.org/wiki?curid=132537" title="Tropar">
Tropar

Tropar (troparion) (z gr. "τροπάριον", liczba mnoga: "τροπάρια", od "τρέπω" 'odwracać') – jedna z form muzycznych w obrządku bizantyjskim, będącym w użyciu w Kościołach prawosławnych oraz w Katolickich Kościołach Wschodnich tradycji bizantyjskiej. Jest to poetycki śpiew liturgiczny o prostej strukturze i rytmicznej kadencji, który przybliża nam historię i znaczenie soteriologiczne danego święta, wydarzenia lub świętego.
Troparia pojawiły się w liturgii w V wieku jako rozwinięcie ubogiej wcześniej psalmodii. Wprowadzono do niej krótkie, rymowane teksty, tropy utrzymane w tej samej co i psalmodia melodii bądź w odrębnym charakterze melodycznym. Ich budowa była oparta na rymie i rytmie wyrazowym wersów równozgłoskowych. Z czasem zaczęto tworzyć troparia o wersach nierównozgłoskowych, prawdopodobnie z przyczyn muzycznych. Troparia śpiewano w czasie godzinek, między lekcjami Ewangelii lub na ich końcu. Stanowiły odpowiednik łacińskich antyfon. Łączenie tropariów w większe całości doprowadziło pod koniec V stulecia do powstania kondakiów.
Troparion paschalny.
Jednym z najbardziej znanych troparionów jest troparion paschalny.
Jego tekst został pierwotnie stworzony w koine z czasem jednak tłumaczony był na różne języki wernakularne.
Tekst grecki:
Χριστὸς ἀνέστη ἐκ νεκρῶν, 
θανάτῳ θάνατον πατήσας, 
καὶ τοῖς ἐν τοῖς μνήμασι, 
ζωὴν χαρισάμενος! 
Transliteracja:
Christós anésti ek nekrón, 
thanáto thánaton patísas, 
ké tís en tís mnímasi, 
zoín charisámenos!
Tłumaczenie polskie:
Chrystus powstał z martwych, 
śmiercią podeptał śmierć 
i będącym w grobach 
życie darował!

</doc>
<doc id="132551" url="https://pl.wikipedia.org/wiki?curid=132551" title="Epolet">
Epolet



</doc>
<doc id="132552" url="https://pl.wikipedia.org/wiki?curid=132552" title="Pagon">
Pagon



</doc>
<doc id="132556" url="https://pl.wikipedia.org/wiki?curid=132556" title="Rozejm andruszowski">
Rozejm andruszowski

Rozejm andruszowski – rozejm zawarty 9 lutego (30 stycznia starego stylu) 1667 w Andruszowie, kończący wojnę Rzeczypospolitej z Carstwem Rosyjskim.
Tło historyczne.
W praktyce był to rozejm podsumowujący wyniki walk trwających od 1654 roku, rozpoczętych w wyniku ugody perejasławskiej, gdyż porozumienie zawarte w 1656 miało charakter przejściowy, związany z groźnymi dla obu państw sukcesami Szwecji w II wojnie północnej.
Rezultatem zmagań były poważne straty terytorialne Rzeczypospolitej i ostateczna rezygnacja z aktywnej polityki na wschodzie Europy. Rosja, pomimo trapiących ją wciąż kłopotów wewnętrznych, potrafiła, częściowo dzięki korzystnemu splotowi okoliczności zewnętrznych (powstanie Chmielnickiego, potop szwedzki), przezwyciężyć prawie stuletnią dominację Rzeczypospolitej w dwustronnych stosunkach i przejść do polityki ofensywnej, przygotowując tym grunt do późniejszej ekspansji dającej jej miano mocarstwa europejskiego.
Ostatnia ofensywna operacja Polski przeciwko Rosji miała miejsce jesienią roku 1663. Prawie stutysięczna armia pod dowództwem króla Jana Kazimierza, pomimo sukcesów w kilku potyczkach, utknęła pod Siewskiem, nie mogąc zdobyć warownego obozu Rosjan dowodzonych przez kniazia Grzegorza Romodanowskiego. Wyczerpane długoletnim wysiłkiem militarnym strony rozpoczęły latem 1664 roku rozmowy.
Rokowania ciągnęły się dwa i pół roku, ich zakończenie przyśpieszyło wyczerpanie stron, zwłaszcza zaś zniszczenie doborowych wojsk koronnych w bratobójczej bitwie pod Mątwami (13 lipca 1666) podczas wojny domowej w Rzeczypospolitej, co uniemożliwiło dalsze operacje zaczepne przeciwko Rosji. 30 stycznia (starego stylu, czyli 9 lutego według kalendarza gregoriańskiego) 1667 roku w Andruszowie delegacje posłów, pod przewodnictwem kanclerza wielkiego litewskiego Krzysztofa Zygmunta Paca ze strony Rzeczypospolitej i Atanazego Ordina ze strony rosyjskiej, podpisały rozejm (doczesny pokój) mający obowiązywać trzynaście i pół roku do czasu przewidywanego pokoju wieczystego.
Skutki.
Zawierając rozejm, Polacy traktowali go jako koniunkturalny, konieczny ze względu na chwilowe osłabienie państwa. Wskutek braku wewnętrznych reform ustrojowych i wojskowych w Rzeczypospolitej, które ułatwiłyby konsekwentną politykę zagraniczną kraju, oraz wzrostu zagrożenia turecko-tatarskiego od południa, okazał się trwały. Potwierdzono go w 1686 r. traktatem Grzymułtowskiego, który ustabilizował granice Rzeczypospolitej z Rosją na 86 lat, do I rozbioru w 1772 r.

</doc>
<doc id="132560" url="https://pl.wikipedia.org/wiki?curid=132560" title="Dimetylortęć">
Dimetylortęć

Dimetylortęć – związek chemiczny, kompleks alkilowy rtęci. Jest bardzo niebezpieczną trucizną. Jej cząsteczka ma strukturę liniową.
Dimetylortęć ma dużą gęstość i w warunkach standardowych jest cieczą, dlatego stężenie atomów rtęci w czystej substancji (13 M) jest znacznie większe, niż stężenia uzyskiwane w roztworach wszelkich innych związków rtęci. Jest to szczególnie istotne w rtęciowym NMR ( NMR i NMR), gdyż jądra atomów rtęci są mało czułe. Dimetylortęć uważana jest za najlepszy związek odniesienia w tej technice.
W laboratoriach związek ten otrzymuje się przez reakcję chlorku rtęci(II) () z dimetylomagnezem (). Związek ten powstaje też samorzutnie przez powolną reakcję siarczku rtęci(II) (HgS). Powstaje także in vivo (w organizmach żywych) w przypadku zatrucia rtęcią.
Działanie toksyczne.
Związek ten przenika przez typowe zabezpieczenia stosowane w laboratoriach (rękawice gumowe, fartuchy) i jest wchłaniany przez skórę do układu krwionośnego. Nie jest znana dokładna dawka LD50 dla tego związku. Wiadomo jednak, że dawka rzędu 0,05 ml wchłonięta przez skórę jest śmiertelna dla ludzi.
Dane te pochodzą z opisu przypadku śmierci jednej z ofiar tego związku Karen Wetterhahn, profesor toksykologii z "Dartmouth College" w stanie New Hampshire, w USA. Karen Wetterhahn jako doświadczony toksykolog miała świadomość, że pracuje z trucizną, ale nie wiedziano jeszcze wtedy, że związek ten potrafi przeniknąć przez typowe rękawice laboratoryjne. Jak wynika z jej zeszytu laboratoryjnego 14 sierpnia 1996 wykonywała ona eksperymenty z dimetylortęcią, w trakcie których pękła fiolka z tym związkiem o pojemności 0,5 ml. Jako doświadczony toksykolog pracowała z tym związkiem pod wyciągiem, w odpowiednim stroju i rękawicach gumowych. Po wykonaniu eksperymentu zdjęła ona prawidłowo rękawice i umieściła je w specjalnym koszu na toksyczne odpady. Na początku stycznia 1997 pojawiły się u niej pierwsze symptomy zatrucia dimetylortęcią. 28 stycznia 1997 r. zbadano stężenie dimetylortęci w jej krwi i stwierdzono, że przekracza 4 mg/l – co 80-krotnie przekracza graniczne stężenie śmiertelne tego związku i było już w tym momencie wiadomo, że nic nie jest w stanie uratować już jej życia. Zmarła 8 lipca 1997, w wieku 48 lat.
Toksyczne działanie dimetylortęci wynika z jego działania na układ nerwowy człowieka. Związek tworzy kompleks z cysteiną, który bez trudu pokonuje barierę krew-mózg i silnie wpływa na jego funkcjonowanie, przez zaburzanie procesów przekazywania sygnałów przez synapsy. Związek ten powoduje ataksję (utratę koordynacji ruchów), efekty halucynacyjne oraz utratę pamięci. Proces tworzenia kompleksu z cysteiną jest bardzo powolny i jednocześnie związek ten nie wchodzi w żadne inne reakcje w organizmie człowieka, nie jest więc z niego wydalany. Stąd efekt zatrucia jest bardzo odsunięty w czasie od momentu wniknięcia trucizny do organizmu i zaczyna się powoli ujawniać dopiero w kilka miesięcy po wchłonięciu dawki śmiertelnej. Nie jest znane żadne antidotum na tę truciznę.

</doc>
<doc id="132562" url="https://pl.wikipedia.org/wiki?curid=132562" title="Główny Urząd Kontroli Publikacji i Widowisk">
Główny Urząd Kontroli Publikacji i Widowisk



</doc>
<doc id="132563" url="https://pl.wikipedia.org/wiki?curid=132563" title="Śmigło">
Śmigło

Śmigło – urządzenie napędowe, przetwarzające energię w postaci momentu obrotowego na pracę ciągu. Zamiana ta jest efektem oddziaływania śmigła na ośrodek go opływający (w zastosowaniach lotniczych – powietrze). Po raz pierwszy zostało użyte jako śruba okrętowa do napędzania statków, a począwszy od 1903 roku służy do napędu statków powietrznych (do napędu sterowców szkieletowych od 1900 roku).
Budowa.
Tradycyjne śmigło składa się z łopat (od dwóch do sześciu) o profilu aerodynamicznym oraz piasty. Niektóre śmigła mają urządzenia do zmiany kąta natarcia (może być zmieniany ręcznie lub automatycznie tzw. skok śmigła), do ustawienia w tzw. chorągiewkę (po awarii silnika), do odladzania krawędzi natarcia.
Śmigła stosuje się do napędu samolotów, motoszybowców, poduszkowców, motolotni, motoparalotni itp.
Sprawność śmigła zmienia się wraz z prędkością samolotu. Przy dużych prędkościach samolotu (ok. Ma=0,8) sprawność śmigła gwałtownie spada.
Śmigła mogą być wykonane z drewna (najczęściej klejone), metalu lub kompozytów.
W małych samolotach najczęściej są stosowane śmigła dwułopatowe, o stałym skoku, w większych (dla poprawienia sprawności) stosuje się śmigła o zmiennym skoku (pełna regulacja skoku śmigła i ustawienie w chorągiewkę) oraz spotyka się śmigła o większej liczbie łopat (od trzech do sześciu) i z reguły są to śmigła w pełni nastawne. Śmigła o liczniejszych łopatach określane są jako wentylatory. Spotyka się również śmigła jednołopatowe.
W przypadku silnika tłokowego śmigło, posiadając duży moment bezwładności, pełni też rolę koła zamachowego.
Odpowiednikiem śmigła działającego w wodzie jest śruba okrętowa.
Rodzaje śmigieł.
W terminologii lotniczej są rozróżniane następujące rodzaje śmigieł:

</doc>
<doc id="132570" url="https://pl.wikipedia.org/wiki?curid=132570" title="Ekosystem autotroficzny">
Ekosystem autotroficzny

Ekosystem autotroficzny – ekosystem, którego podstawą funkcjonowania jest obecność światła i autochtoniczna materia organiczna, wytwarzana w procesie fotosyntezy przez autotrofy (głównie przez rośliny zielone). Materia ta zapewnia samowystarczalność i niezależność ekosystemu. 
Przykłady: las, łąka, torfowisko, staw.

</doc>
<doc id="132571" url="https://pl.wikipedia.org/wiki?curid=132571" title="Ekosystem heterotroficzny">
Ekosystem heterotroficzny

Ekosystem heterotroficzny – ekosystem ekologicznie niepełny, niesamowystarczalny, pozbawiony producentów, w którym znajduje się materia pochodząca z zewnątrz.
Przykładowo w jaskini brak światła uniemożliwia występowanie roślin. Życie heterotrofów opiera się na detrytusie materii organicznej pochodzącej z kału nietoperzy, szczątków obumarłych zwierząt.
Innym przykładem jest życie na dnie oceanów, które (bentos) uzależnione jest od dopływu materii z wyższych warstw. Wyjątkowy pod tym względem jest ekosystem tworzący się wokół kominów hydrotermalnych, który jako oparty na chemoautotrofach, jest ekosystemem autotroficznym.

</doc>
<doc id="132572" url="https://pl.wikipedia.org/wiki?curid=132572" title="La Strada">
La Strada



</doc>
<doc id="132573" url="https://pl.wikipedia.org/wiki?curid=132573" title="Szmergiel">
Szmergiel

Szmergiel – skała metamorficzna, składająca się głównie z drobnoziarnistego korundu, hematytu (lub magnetytu) i kwarcu. Zazwyczaj jest produktem przeobrażenia boksytów. W przemyśle stosowana jako materiał ścierny.

</doc>
<doc id="132574" url="https://pl.wikipedia.org/wiki?curid=132574" title="Jan Białostocki">
Jan Białostocki

Jan Białostocki (ur. 14 sierpnia 1921 w Saratowie, zm. 25 grudnia 1988 w Warszawie) – polski historyk sztuki.
Życiorys.
Uczeń Władysława Tatarkiewicza, Tadeusza Kotarbińskiego i Michała Walickiego. W 1944 był więziony w obozach hitlerowskich w Grossrosen, Mauthausen i Linzu. W 1945 podjął pracę jako asystent w Muzeum Narodowym w Warszawie.
Absolwent i wieloletni pracownik naukowo-dydaktyczny Instytutu Historii Sztuki Uniwersytetu Warszawskiego. Od 1951 docent, od 1962 zatrudniony jako profesor nadzwyczajny. W 1972 otrzymał tytuł profesora zwyczajnego. Od 1976 członek korespondent PAN. Wieloletni pracownik (od 1956 kurator) Galerii Sztuki Obcej Muzeum Narodowego w Warszawie. Nauczyciel wielu roczników studentów historii sztuki. Od 1984 do śmierci w 1988 sprawował funkcję dyrektora Instytutu Historii Sztuki UW.
Zainteresowania naukowe Białostockiego były wyjątkowo szerokie i obejmowały historię malarstwa (zwłaszcza holenderskiego z XVII wieku, w tym twórczość Rembrandta), sztukę renesansu, baroku, romantyzmu, historię doktryn artystycznych, metodologię historii sztuki.
Wykładał w licznych instytucjach uniwersyteckich i muzealnych wielu krajów europejskich oraz w Stanach Zjednoczonych i Meksyku, między innymi na Uniwersytecie Yale (w New Haven, 1965–1966), Uniwersytecie Nowojorskim (1972), Uniwersytecie Wisconsin w Madison (1972), Uniwersytecie Stanu Pensylwania (1973), Collège de France (1978). Był przewodniczącym Międzynarodowej Rady Filozofii i Nauk Humanistycznych przy UNESCO i wiceprzewodniczącym Międzynarodowego Komitetu Historii Sztuki — CIHA.
Autor licznych prac (jego bibliografia liczy ponad 600 pozycji, w tym ponad 60 książek i katalogów), opublikowanych w kraju i za granicą. Był redaktorem „"Bulletin du Musée National de Varsovie"” (od 1961) oraz serii wydawniczej "Sztuka i idee" w PWN.
Spopularyzował w Polsce metodę ikonologiczną w badaniach nad dziełami sztuki. W latach 1963-1979 był prezesem Stowarzyszenia Historyków Sztuki. Był członkiem zagranicznych akademii naukowych: holenderskiej, belgijskiej i mogunckiej, a także Królewskiej Akademii Sztuk Pięknych św. Ferdynanda w Madrycie. Doktor "honoris causa" Uniwersytetu w Groningen i Vrije Universiteit w Brukseli.
Laureat „Nagrody Państwowej I stopnia” (1978). Pierwszy laureat międzynarodowej nagrody „Aby-M.-Warburg Preis” (1981), przyznawanej najwybitniejszym historykom sztuki przez władze miasta Hamburg.
Był również twórcą drzeworytu, którego uczył się na początku lat czterdziestych w Warszawie, od Tadeusza Cieślewskiego. W latach 1943–1947 wykonał ekslibrisy Ihora Szewczenki, Andrzeja Vincenza, Michała Walickiego. Jego dziełem jest również logo Stowarzyszenia Historyków Sztuki.
Został pochowany na cmentarzu Powązkowskim w Warszawie (kwatera 166-2-11).

</doc>
<doc id="132576" url="https://pl.wikipedia.org/wiki?curid=132576" title="Andrzej Hiolski">
Andrzej Hiolski

Andrzej Hiolski (ur. 1 stycznia 1922 we Lwowie, zm. 26 lutego 2000 w Krakowie) – polski śpiewak operowy, baryton.
Życiorys.
Syn Włodzimierza. Absolwent VI Państwowego Gimnazjum im. Stanisława Staszica we Lwowie. Studia wokalne rozpoczął w Konserwatorium Polskiego Towarzystwa Muzycznego we Lwowie pod kierunkiem Heleny Oleskiej i Adama Didura. W czasie wojny pracował fizycznie, m.in. jako stolarz. Wyjechał ze Lwowa w 1944, przed ponownym wkroczeniem wojsk sowieckich.
Zadebiutował rolą Janusza w "Halce" Stanisława Moniuszki wystawionej 25 listopada 1944 w krakowskim Teatrze Starym. W latach 1945–1956 był solistą Opery Śląskiej w Bytomiu. Tworzył pierwszy skład solistów tej opery. Zadebiutował na bytomskiej scenie również rolą Janusza w "Halce" Stanisława Moniuszki (była to jednocześnie pierwsza opera wystawiona w Operze Śląskiej). Hiolski śpiewał na różnych scenach operowych świata. Stworzył kreacje wokalne i aktorskie jako
Występował w repertuarze oratoryjno-kantatowym: "Pasja wg św. Mateusza" BWV 244 Johanna Sebastiana Bacha, "Niemieckie requiem op. 35" Johannesa Brahmsa, "Stabat Mater op. 53" Karola Szymanowskiego, Cztery sonety miłosne Szekspira Tadeusza Bairda, "Pasja wg św. Łukasza" Krzysztofa Pendereckiego, II Symfonia "Kopernikowska" op. 31 Henryka Mikołaja Góreckiego.
Wykonywał również pieśni: Franza Schuberta, Roberta Schumanna, Hugo Wolfa, Gustava Mahlera, Fryderyka Chopina, Stanisława Moniuszki, Mieczysława Karłowicza, Jana Karola Galla i Stanisława Niewiadomskiego.
Wystąpił również w Teatrze Telewizji, w spektaklu "Krakowiacy i Górale" według Wojciecha Bogusławskiego w reż. Krzysztofa Kolbergera (1993).
Jego bratem był Włodzimierz Lwowicz, również baryton. Pochowany na cmentarzu Powązkowskim w Warszawie (kwatera 14-2-1).

</doc>
<doc id="132578" url="https://pl.wikipedia.org/wiki?curid=132578" title="Adam Gruca">
Adam Gruca

Adam Gruca (ur. 3 grudnia 1893 w Majdanie Sieniawskim, zm. 3 czerwca 1983 w Warszawie) – polski lekarz ortopeda, profesor nauk medycznych.
Obok polskich ortopedów: Ireneusza Wierzejewskiego, Franciszka Raszei i Wiktora Degi z Poznania oraz Donata Tylmana i Adolfa Wojciechowskiego z Warszawy należał do czołówki najlepszych lekarzy w swojej specjalności.
Życiorys.
Uczęszczał do gimnazjum w Jarosławiu (finansowo wspomagany przez Czartoryskich), należał jednocześnie w latach 1909–1913 do Polskich Drużyn Strzeleckich i organizacji skautowskiej w Jarosławiu. Od 1910 był także członkiem Organizacji Młodzieży Narodowej. Po ukończeniu w 1913 gimnazjum podjął studia medyczne na Uniwersytecie Lwowskim. Od 1 sierpnia 1914 służył jako lekarz w armii austriackiej. Walczył na froncie rosyjskim, rumuńskim, włoskim. Od 6 listopada 1918 służył w Wojsku Polskim – był uczestnikiem Obrony Lwowa w 1918 i wojny bolszewickiej 1920 oraz kampanii litewskiej. Po demobilizacji w 1921 (a także z przerwami wcześniej – od 1917) kontynuował we Lwowie studia medyczne, uzyskując w 1922 doktorat. W latach 1921–1928 był asystentem, a po habilitacji w 1928 docentem Katedry i Kliniki Chirurgicznej Uniwersytetu Jana Kazimierza we Lwowie. W 1931 odbył praktykę ortopedyczną w Bolonii i w Nowym Jorku, zaś od 1938 był profesorem tytularnym UJK. W latach 1931–1939 pracował jako ordynator Oddziału Chirurgicznego Szpitala Ubezpieczalni Społecznej we Lwowie. W kampanii wrześniowej brał udział w obronie Lwowa – był naczelnym chirurgiem szpitala wojskowego mieszczącego się w gmachu głównym Politechniki Lwowskiej.
W okresie pierwszej okupacji sowieckiej (1939-1941) był kierownikiem Kliniki Chirurgii Ogólnej Lwowskiego Instytutu Medycznego, pełniąc jednocześnie funkcję szefa sanitarnego w Komendzie Obszaru ZWZ (w tym czasie operował m.in. nogę płk. Zygmunta Cšadka). W czasie okupacji niemieckiej (od lipca 1941) pracował jako wykładowca medycznych kursów zawodowych we Lwowie. Zagrożony aresztowaniem przez Niemców i śmiercią ze strony UPA we wrześniu 1943 opuścił Lwów i ukrywał się w Kalwarii Zebrzydowskiej.
Po wojnie był profesorem Uniwersytetu Warszawskiego, kierownikiem Katedry i III Kliniki Ortopedycznej AM w Warszawie. Przeprowadzał zabiegi operacyjne między innymi w sanatorium dziecięcym "Górka" w Busku-Zdroju.
Był członkiem PAU, członkiem rzeczywistym PAN (od 1966). Opublikował około 170 prac naukowych, był twórcą i najwybitniejszym przedstawicielem warszawskiej szkoły ortopedycznej i traumatologicznej, doktorem honoris causa Akademii Medycznej w Warszawie i Wrocławiu. W 1974 został wybrany członkiem honorowym Międzynarodowego Towarzystwa Chirurgii Ortopedycznej i Traumatologii. Został pochowany na warszawskich Powązkach (kwatera 32-2-29).
Jego uczniem był prof. Witold Ramotowski.
Życie prywatne.
Był żonaty z Heleną Wojciechowską, z którą miał jedną córkę, Bożennę.
Był świetnym rzeźbiarzem i rysownikiem.

</doc>
<doc id="132580" url="https://pl.wikipedia.org/wiki?curid=132580" title="Ogrody">
Ogrody



</doc>
<doc id="132583" url="https://pl.wikipedia.org/wiki?curid=132583" title="Mastino napoletano">
Mastino napoletano



</doc>
<doc id="132586" url="https://pl.wikipedia.org/wiki?curid=132586" title="Japanese Terrier">
Japanese Terrier



</doc>
<doc id="132587" url="https://pl.wikipedia.org/wiki?curid=132587" title="Geotropizm">
Geotropizm

Geotropizm (grawitropizm) – to reakcja organów roślinnych na zmianę ich położenia względem wektora grawitacji.
Przykładem może być umieszczenie rośliny w położeniu horyzontalnym, jej pęd główny wzniesie się w górę, a korzeń skieruje się w dół. Reakcja pędu jest skierowana odwrotnie do kierunku działania siły grawitacji, mówimy tu o grawitropizmie ujemnym. Korzeń główny wygina się zgodnie z działaniem siły grawitacji jest to grawitropizm dodatni.
W odczytywaniu bodźca grawitacyjnego podstawową rolę spełniają ziarna skrobi zawarte w amyloplastach, które przemieszczają się w komórkach z siłą ciężkości i uciskają siateczki śródplazmatyczne znajdujące się w pobliżu plazmolemmy.
Zasadniczo wyróżnia się cztery etapy reakcji grawitropicznej:
Reakcje wzrostowa organu, wywoływana redystrybucją auksyny, zachodzi, dla przykładu, po zmianie położenia łodygi z pionowego na poziome, co skutkuje zwiększeniem stężenia auksyny po stronie dolnej (zgodnie z hipotezą Cholodny-Went). Szybszy wzrost dolnej strony powoduje wygięcie łodygi w górę.
Obserwuje się także wzrost stężenia jonów po stronie górnej, co może być przyczyną większego usztywnienia ściany komórkowej i zahamowania wzrostu.
W przypadku korzenia ważną rolę odgrywa czapeczka, gdyż jest to cześć korzenia odpowiedzialna za percepcje bodźca grawitacyjnego. Usunięcie czapeczki nie powoduje zahamowania wzrostu korzenia, jednak staje się on niezdolny do reakcji na bodziec grawitacyjny. 
W wyspecjalizowanych komórkach czapeczki korzeniowej (statocytach) znajdują się plastydy wypełnione skrobią (tzw. statolity), które wraz ze zmianą położenia korzenia przesuwają się zgodnie z wektorem siły grawitacji. Otrzymana w ten sposób informacja zostaje przekazana do rosnącej części korzenia. Pojawia się różnica w szybkości wzrostu dolnej i górnej strony i korzeń wygina się w dół.

</doc>
<doc id="132589" url="https://pl.wikipedia.org/wiki?curid=132589" title="Komitet Praw Człowieka">
Komitet Praw Człowieka

Komitet Praw Człowieka (ang. "Human Rights Committee") - organ kontrolny powołany na mocy artykułu 28 Międzynarodowego Paktu Praw Obywatelskich i Politycznych z 16 grudnia 1966 roku. Jego celem jest monitorowanie przestrzegania postanowień Paktu oraz jego dwóch Protokołów Fakultatywnych.
Skład.
Komitet składa się z 18 niezależnych ekspertów o wysokim poziomie moralnym i uznanej kompetencji w dziedzinie praw człowieka, przy czym wskazane jest (choć nie wymagane) by przynajmniej część z członków Komitetu miała doświadczenie prawnicze. Osoby te wybierane są w tajnym głosowaniu przez państwa, które ratyfikowały Międzynarodowy Pakt Praw Obywatelskich i Politycznych, spośród zgłoszonych przez siebie kandydatów.
Kadencja.
Kadencja członków Komitetu trwa 4 lata, przy czym połowa składu jest odnawiana co dwa lata. Możliwa jest reelekcja tej samej osoby.
Komitet zbiera się 3 razy w roku, na sesje trwające około 3 tygodni. W marcu odbywają się one w siedzibie głównej Organizacji Narodów Zjednoczonych w Nowym Jorku, w lipcu i listopadzie w siedzibie ONZ w Genewie. W razie potrzeby możliwe jest zwoływanie sesji nadzwyczajnych.
Kompetencje i zadania.
Obywatele państw-stron Paktu, które ratyfikowały dodatkowo Pierwszy Protokół Fakultatywny, mają możliwość składania skarg indywidualnych o naruszenie postanowień Paktu do Komitetu Praw Człowieka. Polska ratyfikowała Protokół Fakultatywny w 1991 roku. Skarga do Komitetu może być złożona jedynie po wyczerpaniu krajowych środków odwoławczych, chyba że prowadziłoby to do nadmiernego przedłużania postępowania. Wniosek zostanie odrzucony jeśli sprawa jest rozpatrywana w innej międzynarodowej procedurze skargowej (np. przed Europejskim Trybunałem Praw Człowieka). Generalnie skargę powinna składać ofiara naruszenia praw przewidzianych w Pakcie. Po precedensowej sprawie "Toonen p. Australii" z 1994 roku, można próbować też składać tzw. "actio popularis" (skargę w interesie ogółu), czyli na hipotetyczne naruszenie swoich praw np. poprzez odbiegające od standardów Paktów prawodawstwo krajowe. Warunkiem dopuszczenia takiej skargi jest wykazanie, że samo istnienie pewnych rozwiązań prawnych w porządku danego państwa może wywierać określone (także pośrednie) skutki na sytuację osoby skarżącej.
Postępowanie przed Komitetem nie ma charakteru sądowego. Choć Komitet przy rozpatrywaniu skargi indywidualnej przypomina w swoim działaniu Trybunał, jego decyzje formalnie nie wiążą państwa-strony Paktu. Z uwagi na autorytet międzynarodowy tego organu przypadki nie realizowania jego rozstrzygnięć należą jednak do rzadkości.
Komitet może rozpatrywać także skargi państw-stron zarzucające innym państwom-stronom łamanie Paktu zgodnie z art. 41 (skarga międzypaństwowa), jednak w praktyce państwa nie korzystają z tej możliwości.
Kolejną kompetencją Komitetu jest przyjmowanie i rozpatrywanie sprawozdań przedkładanych przez państwa-strony Paktu na temat ochrony praw człowieka na ich terytorium. Komitet zgodnie z mechanizmem zawartym w Pakcie Praw Obywatelskich i Politycznych uprawniony jest do przyjmowania i rozpatrywania sprawozdań dotyczących postępów jakich państwa-strony Paktu dokonały w dziedzinie zawartych w pakcie regulacji praw człowieka. Większość z państw zwleka ze składaniem sprawozdań, część z nich nie złożyła nawet pierwszego. Komitet w celu zdyscyplinowania państwa może jedynie wystosować do niego ponaglenie, ewentualnie opublikować jego nazwę na liście państw zalegających ze składaniem sprawozdań.
Oprócz tego Komitet wydaje tzw. Uwagi Ogólne (ang. "General Comments") do poszczególnych artykułów Paktu, w których wskazuje jak artykuły te powinny być interpretowane przez państwa oraz w jaki sposób należy je realizować w ramach krajowych porządków prawnych.
Raz w roku Komitet składa sprawozdanie ze swojej działalności Zgromadzeniu Ogólnemu ONZ, za pośrednictwem Rady Gospodarczej i Społecznej ONZ.
W przerwie sesji Komitetu organizowane są też umożliwiające szerszy dialog dotyczący praw człowieka tzw. sesje alternatywne, w których uczestniczą np. przedstawiciele OBWE, Rady Europy, czy organizacji pozarządowych. Podobnie możliwe jest przyjmowanie tzw. sprawozdań alternatywnych pochodzących najczęściej od NGO-sów, w wypadku niewywiązywania się państw ze składania sprawozdań. Takie "pozarządowe" sprawozdania, mimo że mogą być ogłaszane przez Komitet w corocznym sprawozdaniu, to nie mają statusu równego sprawozdaniom rządowym.
Uwaga.
Komitet Praw Człowieka należy odróżnić od Komisji Praw Człowieka. Komisja była organem pomocniczym Rady Gospodarczej i Społecznej ONZ i w 2006 została zastąpiona przez Radę Praw Człowieka. Komitet natomiast nie jest organem ONZ, choć jest z nią funkcjonalnie powiązany, lecz organem traktatowym Międzynarodowego Paktu Praw Obywatelskich i Politycznych.

</doc>
<doc id="132591" url="https://pl.wikipedia.org/wiki?curid=132591" title="Yahagi (1942)">
Yahagi (1942)

 – japoński lekki krążownik typu "Agano" z okresu II wojny światowej. Zatopiony 7 kwietnia 1945 roku wraz z pancernikiem "Yamato" przez amerykańskie lotnictwo podczas operacji Ten-gō - rajdu eskadry wiceadmirała Seiichi Itō w kierunku wyspy Okinawa.

</doc>
<doc id="132592" url="https://pl.wikipedia.org/wiki?curid=132592" title="Asashimo">
Asashimo

 – japoński niszczyciel typu "Yūgumo" z okresu II wojny światowej. Zatopiony 7 kwietnia 1945 roku na pozycji przez amerykańskie lotnictwo pokładowe podczas rajdu eskadry wiceadmirała Sei'ichi Itō w kierunku wyspy Okinawa.

</doc>
<doc id="132593" url="https://pl.wikipedia.org/wiki?curid=132593" title="Fuyuzuki (1944)">
Fuyuzuki (1944)

Fuyuzuki (kanji 冬月, katakana フユヅキ| pol. "zimowy księżyc") – japoński wielki niszczyciel z okresu II wojny światowej, typu "Akizuki", w służbie od 1944 do końca wojny (spotykana też romanizacja "Fuyutsuki").
Historia.
"Fuyuzuki" należał do serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o świetnych charakterystykach balistycznych. Był drugim okrętem drugiej serii "Akizuki" (numer budowy 361) i pierwszym okrętem typu, na którym wprowadzono pewne uproszczenia, przede wszystkim brak rufowego dalmierza i systemu kierowania ogniem.
Stępkę pod budowę okrętu położono 8 maja 1943 w stoczni Marynarki w Maizuru, kadłub wodowano 20 stycznia 1944, a okręt wszedł do służby 25 maja 1944. Nazwa, podobnie jak pozostałych niszczycieli tej serii, związana była z Księżycem i oznaczała "Zimowy Księżyc".
Służba.
Początkowo po wejściu do służby jego załoga szkoliła się na wodach Japonii w składzie 11. Flotylli Niszczycieli (ang. "Desron 11"). 29-30 czerwca 1944 odbył rejs zaopatrzeniowy z Yokosuka na Chichi-jima, a 15-17 lipca z Kure na Okinawę. 15 lipca 1944 przydzielony do 41. Dywizjonu Niszczycieli 10. Flotylli Niszczycieli 3. Floty, wraz z innymi jednostkami typu. Podczas eskorty krążownika „Ōyodo”, został storpedowany i uszkodzony 12 października 1944 przez amerykański okręt podwodny USS "Trepang" (uszkodzony dziób i wieża dziobowa). Remontowany był w Kure do 20 listopada 1944.
23-30 listopada 1944 eskortował lotniskowiec eskortowy "Junyo" w misji transportowej z Kure do Manili, następnie 1-9 grudnia z Manili do Mako i Sasebo. 31 stycznia 1945 został lekko uszkodzony na mieliźnie koło Oita. Po naprawach w Kure, do marca pozostawał na wodach Japonii.
"Fuyuzuki" wziął udział w ostatniej operacji japońskiej floty Ten-gō 7 kwietnia 1945 – rajdzie z pancernikiem "Yamato". Ratował rozbitków z "Yamato" i zdjął załogę z uszkodzonego niszczyciela „Kasumi”, którego dobił torpedami. Lekko uszkodzony ostrzałem amerykańskich samolotów (12 zabitych, 12 rannych). 1 czerwca 41. Dywizjon przemianowano na 31. Flotyllę Eskortową. 20 sierpnia 1945 "Fuyuzuki" został ciężko uszkodzony na Morzu Japońskim koło Moji (Kitakyūshū) na minie lotniczej, która urwała mu rufę, nie wyremontowany do końca wojny. Skreślony z listy floty 20 listopada 1945. W 1948 został złomowany.
Dowódcy:
Dane techniczne.
"Opis konstrukcji i szczegółowe dane – w artykule niszczyciele typu Akizuki"

</doc>
<doc id="132594" url="https://pl.wikipedia.org/wiki?curid=132594" title="Hamakaze (1940)">
Hamakaze (1940)

 – niszczyciel japońskiej Cesarskiej Marynarki Wojennej typu "Kagerō" z okresu II wojny światowej. Brał udział w działaniach od początku wojny na Pacyfiku, zatopiony 7 kwietnia 1945 roku przez samoloty amerykańskie podczas rajdu z pancernikiem „Yamato„ w kierunku Okinawy (operacja "Ten-gō").
Historia.
„Hamakaze” był trzynastym okrętem z typu dużych japońskich niszczycieli typu "Kagerō" (numer budowy 29). Był drugim okrętem o tej nazwie, oznaczającej „wiatr na brzegu”, po niszczycielu z 1917 (typu "Isokaze").
Stępkę pod budowę okrętu położono 20 listopada 1939 w stoczni Uraga w Tokio, kadłub wodowano 25 listopada 1940, a wszedł do służby 30 czerwca 1941.
Służba.
Po wejściu do służby „Hamakaze” został przydzielony do 17 Dywizjonu ("Kuchikutai") 1 Eskadry Niszczycieli ("Suirai Sentai") 1 Floty – wraz z „Urakaze„, „Isokaze” i „Tanikaze”. Pierwszym dowódcą był kmdr por. Tsuneo Orita.
Skrót służby podczas II wojny światowej.
Osłona lotniskowców dokonujących atak na Pearl Harbor (7 grudnia 1941), ataki lotnicze w południowo-wschodniej Azji, atak na Darwin (19 lutego 1942), rajd japoński na Ocean Indyjski (kwiecień 1942). Osłona lotniskowców w bitwie pod Midway (4-5 czerwca 1942). Działania w rejonie Wysp Salomona od sierpnia 1942 do lutego 1943: rejsy transportowe na Guadalcanal i inne wyspy, zadania eskortowe, osłona lotniskowców w bitwie koło wysp Santa Cruz (26 października 1942). 8 lutego uszkodzony przez lotnictwo, od marca do czerwca remontowany w Japonii. Działania w rejonie Nowej Georgii: rejsy transportowe, bitwa w zatoce Kula (5-6 lipca 1943), bitwa pod Kolombangarą (12 lipca) – udział w zatopieniu i uszkodzeniu amerykańskich okrętów, bitwa pod Horaniu (17-18 sierpnia). Uszkodzenie przez lotnictwo 26 sierpnia 1943 - remont i przezbrojenie w Japonii od września do października. Zadania eskortowe w rejonie Truk - Palau. Osłona lotniskowców w bitwie na Morzu Filipińskim (czerwiec 1944), osłona zespołu adm. Kurity w bitwie w zatoce Leyte (październik 1944), potem operacje w rejonie Filipin. Uszkodzenie w kolizji 8 stycznia 1945, remont. Udział w operacji "Ten-gō" - zatopiony 7 kwietnia 1945 przez amerykańskie lotnictwo na południe od Nagasaki.
Działania lotniczo-morskie pierwszej fazy wojny, 1941-1942.
W pierwszym okresie II wojny światowej na Pacyfiku, „Hamakaze” osłaniał lotniskowce japońskiego Zespołu Uderzeniowego adm. Chūichi Nagumo, począwszy od ataku na Pearl Harbor 7 grudnia 1941. Osłaniał następnie lotniskowce podczas ataków na Rabaul i Kavieng (20-23 stycznia 1942), ataku na Darwin (19 lutego), Zatokę Staring na Celebes (21 lutego), Cilacap (5 marca) i rajdu na Ocean Indyjski (27 marca-kwiecień 1942). W międzyczasie, 7 marca osłaniał pancerniki „Kongō„ i „Haruna„ bombardujące Wyspę Bożego Narodzenia. 
10 kwietnia 1942 17. Dywizjon został przydzielony do 10. Eskadry Niszczycieli 1. Floty Powietrznej. Na przełomie kwietnia i maja „Hamakaze” był dokowany w Kure. W składzie 17. Dywizjonu brał udział w osłonie lotniskowców podczas bitwy pod Midway 4-5 czerwca 1942. Wraz z „Isokaze” ratował rozbitków z tonącego lotniskowca „Sōryū”.
Działania w rejonie Wysp Salomona, 1942-1943.
14 lipca 1942 10. Eskadra Niszczycieli została podporządkowana 3. Flocie. 20 lipca nowym dowódcą okrętu został kmdr ppor. Hiroshi Uwai (kmdr por. Orita został dowódcą „Teruzuki”). W sierpniu okręt został skierowany na obszar walk toczonych wokół Guadalcanalu w archipelagu Wysp Salomona, rozpoczynając służbę tam rejsem zaopatrzeniowym z Truk na Guadalcanal 16-18 sierpnia. Następnie głównie bazował w Rabaulu. 25 sierpnia osłaniał siły inwazyjne dokonujące desantu w Zatoce Milne na wschodzie Nowej Gwinei, następnie osłaniał dowiezienie tam posiłków i ostatecznie ewakuację desantu 5-7 września. 16 i 18 września uczestniczył w nocnych misjach wsparcia ogniowego na Guadalcanal, a 21 września w rejsie zaopatrzeniowym na tę wyspę. Wypełniał też w tym okresie zadania eskortowe. Brał udział w składzie osłony lotniskowców w bitwie koło wysp Santa Cruz 26 października 1942. 
Pomiędzy 2-7 listopada eskortował lotniskowiec „Zuihō„ i krążownik „Kumano„ z Truk do Japonii, po czym został tam dokowany w celu remontu. Prawdopodobnie wyposażono go wówczas w radar Typ 22, jako pierwszy japoński niszczyciel. Już 5 grudnia przybył z powrotem do bazy Truk (eskortując krążowniki „Haguro” i „Myōkō„ dostarczające żołnierzy na Truk i do Rabaulu). Pełnił następnie zadania eskortowe, po czym 14 stycznia 1943 odbył kolejny rejs zaopatrzeniowy na Guadalcanal, w czasie którego został lekko uszkodzony bliskimi trafieniami podczas ataku lotniczego 15 stycznia. Uszkodzenia usunięto w Rabaulu, po czym 1 i 4 lutego 1943 brał udział w rejsach ewakuacyjnych z Guadalcanalu. 
8 lutego, podczas rejsu ewakuacyjnego z Wysp Russella został uszkodzony przez lotnictwo - trafiona bombą została wieża dziobowa. W dniach 6-16 marca 1943 odholował uszkodzony niszczyciel „Michishio„ z Truk do Japonii, po czym był dokowany i remontowany w Kure. W czerwcu eskortował zespół floty z Yokosuki do Truk, po czym wypełniał zadania eskortowe w tamtym rejonie. 
5-6 lipca transportował żołnierzy na Kolombangarę, podczas której operacji doszło do bitwy w zatoce Kula. „Hamakaze” nie brał udziału w bitwie, wchodząc w skład zespołu transportowego. 9 lipca brał udział w kolejnej misji transportowej na Kolombangarę, tym razem w zespole osłony, podobnie 12 lipca, kiedy doszło do bitwy pod Kolombangarą. W jej toku „Hamakaze” z innymi niszczycielami wystrzelił salwę torpedową, która zatopiła amerykański niszczyciel USS „Gwin„ i uszkodziła krążowniki USS „Honolulu” (CL-48) i USS „St. Louis” (CL- 49). 19 i 23 lipca ponownie brał udział w rejsach zaopatrzeniowych na Kolombangarę. Po przerwie spowodowanej innymi zadaniami eskortowymi, 17-18 sierpnia wziął udział w osłonie desantu w Horaniu na północy wyspy Vella Lavella, podczas którego doszło do starcia z amerykańskimi niszczycielami pod Horaniu (mimo niewielkich strat japońskich, akcja zakończyła się pomyślnie). 
26 sierpnia 1943 uczestniczył w rejsie ewakuacyjnym z Rekaty i został uszkodzony w ataku lotniczym (36 ofiar, ograniczenie prędkości do 20 węzłów). 12-18 września eskortował stawiacz min „Tsugaru” i okręt zaopatrzeniowy „Irako” z Truk do Yokosuki w Japonii, po czym był remontowany w Kure (prawdopodobnie wówczas wieża nr 2 dział 127 mm została zamieniona przez 2 potrójne stanowiska działek plot 25 mm). Około połowy 1943 roku na niszczycielach tego typu zamieniano też dwa dotychczasowe podwójnie sprzężone działka 25 mm na śródokręciu na potrójnie sprzężone oraz dodawano jedno podwójne stanowisko przed mostkiem.
20 września dowódcą został kmdr por. Kazue Maekawa (kmdr por. Uwai przeszedł na dowódcę „Shimakaze„). W dniach 3-8 listopada powrócił do Truk, eskortując krążownik „Kumano”. W dniach 24 listopada-5 grudnia 1943 działał w składzie floty w rejonie Wysp Marshalla w związku z amerykańskim desantem na Tarawę, po czym powrócił do Truk. 21 grudnia ratował rozbitków ze storpedowanego tankowca „Terukawa Maru”. Zajmował się następnie zadaniami eskortowania sił floty i konwojów, głównie w rejonie Truk - Palau. 
Działania lotniczo-morskie późnej fazy wojny, 1944-1945.
W dniach 19-20 czerwca 1944 brał udział w bitwie na Morzu Filipińskim, w eskorcie Zespołu B admirała Joshimy. Wraz z „Shigure„ ratował rozbitków ze storpedowanego lekkiego lotniskowca „Hiyō„. Od lipca do października głównie eskortował japońskie pancerniki pomiędzy Japonią, Kure i Lingga Roads. 
W dniach 23-25 października 1944 wziął udział w bitwie w zatoce Leyte, eskortując 1 Uderzeniowy Zespół Dywersyjny adm. Kurity. 24 października odniósł niewielkie uszkodzenia przy atakach lotniczych. Pomagał następnie niszczycielowi „Kiyoshimo„ ratować rozbitków z pancernika „Musashi„. Operował następnie w rejonie Filipin i Brunei. 9-12 listopada eskortował z Brunei siły floty osłaniające operację transportową na Leyte. 15 listopada 17 Dywizjon został przydzielony do 2 Eskadry Niszczycieli 2 Floty. Eskortując następnie siły floty z Brunei do Kure, 21 listopada uratował 146 rozbitków z tonącego pancernika „Kongō„. 28-29 listopada eskortował lotniskowiec „Shinano” z Yokosuki, po czym po jego storpedowaniu pomagał ratować rozbitków. Eskortując od 31 grudnia z Moji konwój HI-87 na Formozę został 8 stycznia 1945 lekko uszkodzony w kolizji ze statkiem „Kaiho Maru” w Shinchiku na Formozie. Naprawiany w Mako na Peskadorach, po czym powrócił do Kure.
Zatopiony 7 kwietnia 1945 roku przez samoloty z lotniskowców zespołu Task Force 58 podczas rajdu eskadry wiceadmirała Seiichi Itō z pancernikiem „Yamato” w kierunku Okinawy (Operacja Ten-gō). Trafiony jedną bombą i jedną torpedą, zatonął 150 mil na południe od Nagasaki, w rejonie pozycji . Straty wyniosły 100 zabitych i 45 rannych. 257 rozbitków wraz z dowódcą uratował niszczyciel „Hatsushimo”. 10 czerwca 1945 został oficjalnie skreślony z listy floty. 
Dowódcy:
Dane techniczne.
"Opis konstrukcji i szczegółowe dane - w artykule niszczyciele typu Kagerō. Poniżej dane ogólne dla niszczycieli tego typu".
Uzbrojenie i wyposażenie: 

</doc>
<doc id="132595" url="https://pl.wikipedia.org/wiki?curid=132595" title="Hatsushimo (1933)">
Hatsushimo (1933)

Hatsushimo – japoński niszczyciel typu "Hatsuharu" z okresu II wojny światowej. Zatonął na minie 30 lipca 1945 roku nieopodal Maizuru.

</doc>
<doc id="132596" url="https://pl.wikipedia.org/wiki?curid=132596" title="Isokaze (1939)">
Isokaze (1939)

 – niszczyciel japońskiej Cesarskiej Marynarki Wojennej typu "Kagerō" z okresu II wojny światowej. Brał udział w działaniach od początku wojny na Pacyfiku, samozatopiony 7 kwietnia 1945 po uszkodzeniu przez samoloty amerykańskie podczas rajdu z pancernikiem „Yamato” w kierunku Okinawy (operacja "Ten-Go").
Historia.
„Isokaze” był dwunastym okrętem z typu dużych japońskich niszczycieli typu "Kagerō" (numer budowy 28). Był drugim okrętem o tej nazwie, oznaczającej „wiatr na plaży”, po niszczycielu z 1917 (czołowym okręcie typu "Isokaze").
Stępkę pod budowę okrętu położono 25 listopada 1938 w Stoczni Marynarki w Sasebo, kadłub wodowano 19 czerwca 1939, a okręt wszedł do służby 30 listopada 1940.
Służba.
Po wejściu do służby „Isokaze” został przydzielony do 17 Dywizjonu ("Kuchikutai") 1 Eskadry Niszczycieli ("Suirai Sentai") 1 Floty – wraz z „Urakaze”, „Hamakaze” i „Tanikaze”. Pierwszym dowódcą był kmdr por. Shunichi Toyoshima.
Skrót służby podczas II wojny światowej.
Osłona lotniskowców dokonujących atak na Pearl Harbor (7 grudnia 1941), ataki lotnicze w południowo-wschodniej Azji, atak na Darwin (19 lutego 1942), rajd japoński na Ocean Indyjski (kwiecień 1942). Osłona lotniskowców w bitwie pod Midway (4-5 czerwca 1942). Działania w rejonie Wysp Salomona od sierpnia 1942 do lutego 1943: rejsy transportowe na Guadalcanal i inne wyspy, zadania eskortowe, osłona okrętów w bitwie koło wysp Santa Cruz (26 października 1942). Od grudnia działania w rejonie Nowej Georgii. 10 stycznia 1943 udział w zatopieniu amerykańskiego okrętu podwodnego USS „Argonaut”. Ewakuacja Guadalcanalu (luty 1943). Uszkodzenie przez lotnictwo 8 lutego 1943 - remont w Japonii od marca. Zadania eskortowe w rejonie zachodnich Wysp Salomona od lipca 1943. Bitwa pod Horaniu 17-18 sierpnia. Rejsy transportowe w tamtym obszarze. Bitwa pod Vella Lavella (6-7 października 1943). Uszkodzenie na minie koło Kaviengu 4 listopada, remont i przezbrojenie w Japonii od listopada do stycznia 1944. Zadania eskortowe, po czym osłona lotniskowców w bitwie na Morzu Filipińskim (czerwiec 1944), osłona zespołu adm. Kurity w bitwy o Leyte (październik 1944), potem operacje w rejonie Filipin. Udział w operacji "Ten-gō" - samozatopiony 7 kwietnia 1945 po ciężkim uszkodzeniu przez amerykańskie lotnictwo na południe od Nagasaki. 
Działania lotniczo-morskie pierwszego etapu wojny, 1941-1942.
W pierwszym okresie II wojny światowej na Pacyfiku, „Isokaze” osłaniał lotniskowce japońskiego Zespołu Uderzeniowego adm. Chūichi Nagumo, począwszy od ataku na Pearl Harbor 7 grudnia 1941. W styczniu 1942 eskortował lotniskowce z Japonii do wysuniętej bazy Truk, po czym osłaniał je podczas ataków na Rabaul i Kavieng (20-23 stycznia 1942), ataku na Darwin w Australii (19 lutego), Zatokę Staring na Celebes (21 lutego), Cilacap (5 marca) i podczas rajdu na Ocean Indyjski (27 marca-kwiecień 1942). W międzyczasie, 7 marca osłaniał pancerniki „Kongō” i „Haruna” bombardujące Wyspę Bożego Narodzenia. 
10 kwietnia 1942 17. Dywizjon został przydzielony do 10. Eskadry Niszczycieli 1. Floty Powietrznej. Od 27 kwietnia „Isokaze” był dokowany w Kure. Następnie, 4-5 czerwca 1942 brał udział w osłonie lotniskowców podczas bitwy pod Midway. Wraz z „Hamakaze” ratował rozbitków z tonącego lotniskowca „Sōryū”.
Rejon Wysp Salomona, 1942-1943.
14 lipca 10. Eskadra Niszczycieli została podporządkowana 3. Flocie. W sierpniu okręt został skierowany na obszar walk toczonych wokół Guadalcanalu w archipelagu Wysp Salomona, bazując głównie w Rabaulu. 24 sierpnia w nocy wziął udział w bombardowaniu lotniska Henderson Field na Guadalcanalu. 25 sierpnia, podczas lotniczo-morskiej bitwy koło wschodnich Salomonów eskortował transport wojska na Guadalcanal, który nie doszedł jednak do celu. 27 i 28 sierpnia uczestniczył w odwołanych rejsach zaopatrzeniowych na Guadalcanal. Podczas rejsu w celu ewakuacji załogi wyspy Goodenough (wyspy d’Entrecasteaux) 10-11 września 1942, przerwanego na skutek ataków lotnictwa, został powierzchownie uszkodzony bliskimi trafieniami bomb. W tym okresie też pełnił zadania eskortowe w rejonie Rabaul-Shortland. 25-27 września wraz z „Mochizuki” ewakuował rozbitków z niszczyciela „Yayoi” z wyspy Normanby (wyspy d’Entrecasteaux). Brał udział w powietrzno-morskiej bitwie koło wysp Santa Cruz 26 października 1942, eskortując okręty zespołu awangardy admirała Abe.
Pomiędzy 2-7 listopada „Isokaze” eskortował lotniskowiec „Zuihō” i krążownik „Kumano” z Truk do Japonii (wraz z „Hamakaze”), po czym został tam dokowany w celu remontu. 22 listopada nowym dowódcą został kmdr ppor. Sumiya Kamiura (poprzednio dowódca „Hatsuyuki”). 5 grudnia okręt przybył z powrotem do bazy Truk (eskortując krążowniki „Haguro” i „Myōkō” dostarczające żołnierzy na Truk, następnie do Rabaulu). Pełnił następnie zadania eskortowe, w tym 16-20 grudnia eskortował lotniskowiec „Jun'yō” z Truk w osłonie transportów żołnierzy na Wewak i Madang. Eskortując konwój z Rabaulu do Lae na północy Nowej Gwinei, 10 stycznia 1943 wraz z „Maikaze” zatopił amerykański okręt podwodny USS „Argonaut”. Biorąc udział w rejsie zaopatrzeniowym na Guadalcanal, został 15 stycznia lekko uszkodzony bliskimi trafieniami bomb podczas ataku lotniczego. Po rejsach zaopatrzeniowych do zatoki Rekata (wyspa Santa Isabel) i na Kolombangarę, brał udział w ewakuacji garnizonu Guadalcanalu 1 i 4 lutego 1943. 
8 lutego, podczas rejsu ewakuacyjnego z Wysp Russella został uszkodzony przez lotnictwo - trafiony bombą w rufę (10 zabitych). Po naprawach w Rabaulu i Truk, w dniach 22-29 marca eskortował transportowiec samolotów „Keiyo Maru” z Truk do Japonii, po czym był dokowany i remontowany w Kure. W lipcu eskortował zespół floty z Japonii do Truk, po czym wypełniał zadania eskortowe w tamtym rejonie, eskortując głównie krążowniki między Truk i Rabaulem. 21-22 lipca eskortował transportowiec wodnosamolotów „Nisshin” w rejsie transportowym na Shortland, po czym brał udział w ratowaniu rozbitków po zatopieniu „Nisshin” przez lotnictwo.. 
17-18 sierpnia wziął udział w osłonie desantu w Horaniu na północy wyspy Vella Lavella, podczas którego doszło do starcia z amerykańskimi niszczycielami pod Horaniu (mimo niewielkich strat japońskich, akcja zakończyła się pomyślnie). W ciągu dalszych miesięcy uczestniczył w dalszych nocnych rejsach transportowych w tamtym obszarze (Tuluvu, Buka). 26 sierpnia osłaniał ewakuację bazy w zatoce Rekata, a 28 września i 2 października - Kolombangary. W nocy 6-7 października uczestniczył w starciu z amerykańskimi niszczycielami koło Vella Lavella, w składzie zespołu osłony. 
1 listopada 1943 nowym dowódcą został kmdr ppor. Saneho Maeda (poprzedni dowódca „Ikazuchi”). Okręt następnie eskortował konwój z Truk do Kaviengu, gdzie 4 listopada odniósł umiarkowane uszkodzenia na minie (ograniczenie prędkości do 16 węzłów), lecz zdołał powrócić do Truk. Pomiędzy 12-18 listopada wraz z uszkodzonym niszczycielem „Shiratsuyu” powrócił do Japonii, po czym był remontowany w Kure (prawdopodobnie wówczas wieża nr 2 dział 127 mm została zamieniona przez 2 potrójne stanowiska działek plot 25 mm). Około połowy 1943 roku na niszczycielach tego typu zamieniano też dwa dotychczasowe podwójnie sprzężone działka 25 mm na śródokręciu na potrójnie sprzężone oraz dodawano jedno podwójne stanowisko przed mostkiem.
Działania lotniczo-morskie końcowego etapu wojny, 1944-1945.
Po remoncie, w dniach 6-26 stycznia 1944 eskortował transportowiec „Asaka Maru” z Yokosuki przez atole Enewetak i Kwajalein do Truk. Zajmował się następnie zadaniami eskortowania sił floty i konwojów, głównie w rejonie Truk - Palau - Lingga. 
W dniach 19-20 czerwca 1944 brał udział w lotniczo-morskiej bitwie na Morzu Filipińskim, w eskorcie Zespołu A admirała Ozawy. Ratował podczas niej rozbitków ze storpedowanego lotniskowca „Taihō”. Od lipca do października pełnił zadania eskortowe, głównie osłaniał japońskie pancerniki pomiędzy Japonią, Kure i Lingga. 
W dniach 23-25 października 1944 wziął udział w bitwie o Leyte, eskortując 1 Uderzeniowy Zespół Dywersyjny adm. Kurity. 25 października w starciu tej bitwy koło Samar brał udział w ataku torpedowym na amerykańskie lotniskowce eskortowe i w zatopieniu niszczyciela USS „Johnston”. Po bitwie powrócił do Brunei, w którym rejonie następnie operował. 9-12 listopada eskortował z Brunei siły floty osłaniające operację transportową na Leyte na Filipinach. 15 listopada 17. Dywizjon został przydzielony do 2. Eskadry Niszczycieli II Floty. Eskortując następnie siły floty z Brunei do Kure (16-24 listopada), 21 listopada uratował 91 rozbitków ze storpedowanego pancernika „Kongō”. 28-29 listopada eskortował lotniskowiec „Shinano” z Yokosuki, po czym po jego storpedowaniu pomagał ratować rozbitków. Od 31 grudnia eskortował z Moji konwój HI-87 z lotniskowcem „Ryūhō” na Formozę, po czym 8 stycznia 1945 eskortował uszkodzony w kolizji niszczyciel „Hamakaze” do Mako na Peskadorach. Pomiędzy 12-18 stycznia powrócił z lotniskowcem „Ryuho” do Kure. Do marca przebywał następnie na Morzu Wewnętrznym.
Ciężko uszkodzony 7 kwietnia 1945 roku przez samoloty z lotniskowców amerykańskiego zespołu Task Force 58 podczas rajdu eskadry wiceadmirała Seiichi Itō z pancernikiem „Yamato” w kierunku Okinawy (operacja "Ten-gō"). Uszkodzony bliskim wybuchem bomby, stracił sterowność (20 zabitych, 54 rannych). 285 rozbitków wraz z dowódcami okrętu i 17. Dywizjonu (kmdr Kiichi Shintani) przejął niszczyciel „Yukikaze”, po czym dobił „Isokaze” ogniem artylerii. Zatonął 150 mil na południowy wschód od Nagasaki, w rejonie pozycji . 25 maja 1945 został oficjalnie skreślony z listy floty. 
Dowódcy:
Dane techniczne.
"Opis konstrukcji i szczegółowe dane - w artykule niszczyciele typu Kagerō. Poniżej dane ogólne dla niszczycieli tego typu."
Uzbrojenie i wyposażenie: 

</doc>
<doc id="132597" url="https://pl.wikipedia.org/wiki?curid=132597" title="Kasumi (1937)">
Kasumi (1937)

 – japoński niszczyciel typu "Asashio" z okresu II wojny światowej. 
Okręt zbudowano w stoczni Uraga Dock. Położenie stępki 1 grudnia 1936, wodowanie 18 listopada 1937, wejście do służby 24 czerwca 1939. Nazwę "Kasumi" nosił także wcześniejszy niszczyciel typu "Akatsuki" zbudowany w 1902. 
Służba.
W chwili rozpoczęcia II wojny światowej na Pacyfiku służył wraz z bliźniaczym "Arare" w składzie 18. dywizjonu niszczycieli w 1. Zespole Uderzeniowym dokonującym ataku na Pearl Harbor (grudzień 1940). Podczas ataku, wraz z "Arare" osłaniał tankowce floty. Następnie w dniach 20-23 stycznia 1942 osłaniał lotniskowce podczas ataków lotnictwa pokładowego na Rabaul, Kavieng, Lae, Salamaua, 19 lutego podczas ataku na Port Darwin, a 5 marca 1942 na Tjilatjap. Pod koniec marca i w kwietniu 1942 eskortował lotniskowce podczas rajdu na Ocean Indyjski. Brał udział w bitwie pod Midway 3-6 czerwca 1942 w składzie zespołu inwazyjnego, bez starć z przeciwnikiem. Ciężko uszkodzony 5 lipca 1942 koło Kiski (Aleuty) przez amerykański okręt podwodny USS Growler, który zatopił wtedy "Arare". "Kasumi" utracił wtedy dziób i 10 zabitych. Naprawy w Japonii trwały do czerwca 1943. Następnie okręt pełnił zadania eskortowe. Na przełomie grudnia 1943 i stycznia 1944 wzmocniono mu lekkie uzbrojenie przeciwlotnicze kosztem jednej zdjętej wieży z dwoma działami 127 mm. Brał udział w bitwie o Leyte - starciu w cieśninie Surigao 25 października 1944 i ocalał jako jedyny niszczyciel typu "Asashio". Pełnił następnie zadania eskortowe, a w grudniu bombardował wyspę Mindoro. Zatopiony 7 kwietnia 1945 na zachód od Nagasaki przez amerykańskie lotnictwo pokładowe, podczas rajdu eskadry wiceadmirała Seiichi Ito w kierunku wyspy Okinawa (operacja Ten-gō).

</doc>
<doc id="132598" url="https://pl.wikipedia.org/wiki?curid=132598" title="Suzutsuki (1942)">
Suzutsuki (1942)

Suzutsuki (kanji: 涼月, katakana: スズツキ| pol. "czysty (wyraźny) księżyc") – japoński wielki niszczyciel z okresu II wojny światowej, typu "Akizuki", w służbie od 1943 do końca wojny.
Historia.
"Suzutsuki" był trzecim okrętem z serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 dział uniwersalnych kalibru 100 mm, o świetnych charakterystykach balistycznych. 
Stępkę pod budowę okrętu położono 15 marca 1941 w stoczni Mitsubishi w Nagasaki, kadłub wodowano 4 marca 1942, a okręt wszedł do służby 29 grudnia 1942 (wraz z "Hatsuzuki"). Zbudowany był w ramach programu rozbudowy floty z 1939 roku, pod numerem budowy 106. Nazwa, podobnie jak pozostałych niszczycieli tej serii, związana była z Księżycem i oznaczała "Chłodny Księżyc"..
Służba.
"Suzutsuki" 15 stycznia 1943 wszedł w skład 61. Dywizjonu 10. Flotylli Niszczycieli 3. Floty i w marcu został przebazowany do Truk, eskortując tam lotniskowce eskortowe "Hiyo" i "Junyo". W tym okresie służył razem z "Hatsuzuki". W maju powrócił do Japonii w związku z inwazją amerykańską na Attu, lecz w lipcu ponownie skierowany do Truk. Wypełniał głównie zadania eskortowe i transportu zaopatrzenia w rejonie Truk-Rabaul i na Buce (rejs 22 lipca 1943). 12 grudnia 1943 powrócił do Kure w Japonii, skąd osłaniał statek "Akagi Maru" transportujący wojsko na wyspę Wake między 24 grudnia 1943 a 9 stycznia 1944 (wraz z "Hatsuzuki"). 
Podczas powtórnego rejsu na Wake, został ciężko uszkodzony 16 stycznia 1944 w cieśninie Bungo dwoma torpedami przez amerykański okręt podwodny USS "Sturgeon" (zginęło aż 135 ludzi, wraz z dowódcą okrętu i dowódcą 61. dywizjonu, kmdr. Mitsuyoshi Tomari, w tym 89 przewożonych żołnierzy). Pomimo urwania dziobu i rufy, okręt nie zatonął, lecz został odholowany przez "Hatsuzuki" do Kure, gdzie był remontowany do 12 października 1944. 
16 października 1944, eskortując konwój z Ōita na Tajwan, "Suzutsuki" został ponownie uszkodzony w dziób torpedą okrętu podwodnego USS "Besugo", po czym remontowany w Kure do 11 listopada 1944. Przydzielony następnie do 41. Dywizjonu 2. Flotylli Niszczycieli 2. Floty, pozostawał głównie na wodach japońskich. W dniach 23-30 listopada eskortował lotniskowiec eskortowy "Junyo" z misją transportową do Manilii, następnie do 9 grudnia z powrotem eskortował go do Sasebo. Jego lekkie ubrojenie przeciwlotnicze w 1945 roku składało się z 48 działek 25 mm - sześciu potrójnych (po obu stronach platformy za kominem, komina i nabudówki dziobowej) oraz 30 pojedynczych, rozstawionych na pokładzie. 
Wziął udział w ostatniej operacji japońskiej floty Ten-gō - rejsie z pancernikiem "Yamato" na odsiecz Okinawie. Podczas ataków amerykańskiego lotnictwa pokładowego 7 kwietnia 1945 na południe od Kiusiu, został poważnie uszkodzony trafieniem bomby, która zniszczyła wieże dziobowe (57 zabitych, 34 rannych) oraz uszkodzony bliskim trafieniem koło rufy. Zdołał jednak powrócić do bazy (płynąc rufą naprzód). Jedynie częściowo wyremontowany, służył od czerwca jako pływająca bateria przeciwlotnicza w Sasebo. 5 lipca wycofany do rezerwy. W Sasebo zastała go kapitulacja Japonii. 20 listopada 1945 skreślono go z listy floty. Po wojnie używany w roli falochronu w Takamatsu, po czym wkrótce złomowany.
Dowódcy:
Dane techniczne.
"Opis konstrukcji i szczegółowe dane - w artykule niszczyciele typu Akizuki"

</doc>
<doc id="132599" url="https://pl.wikipedia.org/wiki?curid=132599" title="Yukikaze (1939)">
Yukikaze (1939)

Yukikaze (jap. 雪風, pol. "Śnieżny wiatr") – japoński niszczyciel z okresu II wojny światowej. Najsłynniejszy niszczyciel typu "Kagerō" i jedyny z tego typu, który przetrwał II wojnę światową.
Stępkę pod niszczyciel "Yukikaze" położono 2 sierpnia 1938 roku w stoczni w Sasebo. Wodowany w dniu 24 marca 1939, wcielony do służby 20 stycznia 1940 roku.
30 lipca 1945 został uszkodzony na minie.
6 lipca 1947 roku przekazany Chinom w ramach reparacji i wcielony do służby w flocie chińskiej otrzymał nazwę Tan Yang. W aktywnej służbie do 1956 roku. W maju 1970 uszkodzony przez tajfun i złomowany.

</doc>
<doc id="132601" url="https://pl.wikipedia.org/wiki?curid=132601" title="Big Gemini">
Big Gemini

Big Gemini – planowany amerykański załogowy pojazd kosmiczny, który miał stanowić rozwinięcie konstrukcji kapsuły Gemini.
Historia.
Pod koniec roku 1966, Program Gemini wszedł w swoją schyłkową fazę. Jednocześnie do ukończenia zbliżała się faza projektowa Załogowego Laboratorium Orbitalnego ("Manned Orbiting Laboratory" - MOL) należącego do amerykańskich Sił Powietrznych. Aby wykorzystać zespół, firma McDonnell przystąpiła do opracowywania pojazdu logistycznego dla planowanej stacji w oparciu o istniejącą technologię. 
Big Gemini ("Big G") został zaprezentowany w 1967 roku Siłom Powietrznym przez firmę McDonnell Douglas jako ekonomiczny, załogowy pojazd logistyczny, transportujący zaopatrzenie dla wojskowych i cywilnych stacji kosmicznych. Miał przewyższać skromne możliwości transportowe istniejących pojazdów (Apollo i Gemini), a jego opracowanie - przy wykorzystaniu istniejących technologii Gemini i Apollo - nie wpływałoby na rozwój priorytetowego programu Apollo. Pierwsze loty planowano na rok 1971. 
Całkowita masa i ładowność pojazdu zależałyby w znacznym stopniu od wykorzystanej rakiety nośnej. Wersja przewidziana dla rakiety Titan 3M miałaby masę 15 600 kg, i dostarczałaby na orbitę na wysokości 480 kilometrów 9 osób i 2,5 tony ładunku. Wersja NASA INT-20, przewidziana do wykorzystania z rakietą Saturn INT-20, miała mieć masę 47 300 kg i dostarczać 9 osób i 27 300 kg ładunku na tę samą orbitę. Wersja dla rakiety Titan 3G miałaby całkowitą masę 59 000 kg i mogłaby zostać wyniesiona na orbitę o wysokości 150 x 220 km.
Projekt Big Gemini nie wszedł jednak nigdy w fazę realizacji. Po odwołaniu MOL i ograniczeniu ambitnych planów stacji kosmicznej NASA (ostatecznie przyjęły one formę laboratorium Skylab), projekt stracił rację bytu.

</doc>
<doc id="132608" url="https://pl.wikipedia.org/wiki?curid=132608" title="Grupa cyjanowa">
Grupa cyjanowa



</doc>
<doc id="132609" url="https://pl.wikipedia.org/wiki?curid=132609" title="Polski Teatr Ludowy we Lwowie">
Polski Teatr Ludowy we Lwowie

Polski Teatr Ludowy we Lwowie – teatr założony na przełomie 1957–1958 we Lwowie z inicjatywy emerytowanego nauczyciela – polonisty, skrzypka, wielkiego miłośnika polskiej literatury i teatru – Piotra Hausvatera (1894–1966). Pierwsze przedstawienie odbyło się 19 kwietnia 1958 roku w Polskiej Szkole Nr 10 we Lwowie. 
Historia.
Emerytowany w 1957 Piotr Hausvater skupił wokół siebie młodzież, przede wszystkim absolwentów polskich szkół. Pierwsze próby Teatru odbywały się w domu Piotra Hausvatera. Spotykali się wieczorami, ponieważ każdy gdzieś pracował lub się uczył (w grupie była m.in. córka profesora, Anna oraz np. studenci polonistyki). W 1958 grupa wystawiła spektakl "Balladyna". W 1961 teatr otrzymał tytuł Teatru Ludowego. W pierwszych dziesięciu latach istnienia teatr występował w obwodzie lwowskim oraz w Wilnie.
Po śmierci Piotra Hausvatera teatr popadł w przejściowy kryzys. Następnie kierownictwo nad zespołem objął Zbigniew Chrzanowski, zawodowy reżyser, który w 1966 roku ukończył studia na wydziale reżyserii Moskiewskiej Szkoły Teatralnej przy Teatrze im. Wachtangowa.
W 1967 teatr zdobył dyplom I klasy i zdobył pierwsze miejsce w prowincjonalnym konkursie amatorskich zespołów.
Obecnie Teatr skupia grono amatorów i profesjonalistów: głównie Polaków, ale także Ukraińców i Rosjan zamieszkałych we Lwowie, oraz zawodowych twórców kultury – kompozytorów, plastyków i choreografów. Teatr ma w swoim dorobku ok. 60 premier i ponad 800 występów, także w Polsce, Anglii, Szwecji. Zasłużony dla krzewienia polskiej kultury na dawnych polskich terenach odłączonych po II wojnie światowej. Teatr ma swoją siedzibę w dawnym pałacu hrabiów Bielskich (ul. Kopernika 42).
W 2008, z okazji jubileuszu 50-lecia działalności artystycznej, Polski Teatr Ludowy został odznaczony Srebrnym Medalem „Zasłużony Kulturze Gloria Artis”. Takie samo odznaczenie otrzymał dyrektor artystyczny Zbigniew Chrzanowski. Aktorzy teatru: Irena Asmołowa, Andrzej Bowszyk, Krystyna Grzegocka, Bogusław Kleban, Kazimierz Kosydor, Wiktor Lafarowicz, Anatol Lewak, Kazimierz Miciński, Roksolana Sadowska, Natalia Stupko, Krzysztof Szymański i Wadim Wasiutyński otrzymali honorowe odznaki „Zasłużony dla Kultury Polskiej”. 9 maja 2018 Polski Teatr Ludowy we Lwowie otrzymał nagrodę Kustosz Pamięci Narodowej, przyznaną przez Instytut Pamięci Narodowej. 
Aktorzy Polskiego Teatru Ludowego we Lwowie byli inicjatorami odtworzenia skradzionego popiersia Gustawa Fiszera. W styczniu 2021 kamienna kopia popiersia aktora wykonana przez lwowskiego artystę rzeźbiarza Jarosława Skakuna, wróciła na swoje miejsce w nagrobku na Cmentarzu Łyczakowskim. 

</doc>
<doc id="132610" url="https://pl.wikipedia.org/wiki?curid=132610" title="Lufa poligonalna">
Lufa poligonalna

Lufa poligonalna – lufa broni strzeleckiej, której przekrój poprzeczny ma kształt wielokąta foremnego i zmienia swoje położenie wzdłuż części prowadzącej przewodu według linii śrubowej. Wierzchołki wielokąta są zwykle zaokrąglone, a boki wykonuje się w kształcie łuków.
Taki kształt przekroju wpływa na zmniejszenie oporu występującego podczas przechodzenia pocisku przez lufę, ogranicza również wypływ gazów prochowych z lufy w czasie poprzedzającym wylot pocisku oraz ułatwia czyszczenie i konserwację przewodu lufy. Dzięki swoim właściwościom lufa poligonalna charakteryzuje się zwiększoną trwałością oraz zdolnością nadawania większych prędkości początkowych niż lufy gwintowane.
Pierwsza lufa poligonalna została skonstruowana w Wielkiej Brytanii w Manchesterskich Zakładach Artyleryjskich, kierowanych wówczas przez sir Josepha Whitwortha. W 1854 roku w opracowanym przez niego karabinie zastosował lufę ciągnioną, której przekrój poprzeczny miał kształt sześcioboku foremnego z zaokrąglonymi krawędziami.
Obecnie lufy poligonalne są najczęściej stosowane w broni strzeleckiej, zwłaszcza w pistoletach, np. taką lufę posiadają pistolety "P9", "USP Expert" i karabin wyborowy PSG1 opracowane w niemieckiej firmie Heckler i Koch. Lufy poligonalne stosują także firmy Glock, Magnum Research czy też Česká Zbrojovka.

</doc>
<doc id="132613" url="https://pl.wikipedia.org/wiki?curid=132613" title="Martin Gore">
Martin Gore

Martin Lee Gore (ur. 23 lipca 1961 w Dagenham) – brytyjski muzyk, wokalista, multiinstrumentalista, autor tekstów i piosenek. Lider zespołu Depeche Mode, twórca zdecydowanej większości muzyki i tekstów piosenek zespołu, kompozytor przebojów „Personal Jesus” (1989) i „Enjoy the Silence” (1990). Poświęcający się również twórczości solowej. Od 2011 roku współtworzy także formację VCMG.
Życiorys.
Urodził się i dorastał w Dagenham w hrabstwie Essex, a na początku lat 60. wraz z rodziną przeniósł się do Basildon. Jego biologicznym ojcem był Afroamerykanin, żołnierz GI stacjonujący w Wielkiej Brytanii. Wychowywany był przez matkę Pamelę i ojczyma Davida. Miał dwie przyrodnie siostry: Jackie (ur. 1967) i Karen (ur. 1968). W wieku 13 lat śpiewał i grał na gitarze. W 1977 porzucił szkołę Nicholas Comprehensive w Basildon i podjął pracę w jednym z londyńskich banków w okienku obsługującym klientów. W latach 1978–1979 występował w lokalnym zespole Norman and the Worms ze szkolnym przyjacielem Philem Burdettem, grając na gitarze akustycznej. W 1979 grał na gitarze w grupie The French Look. W 1980 w formacji Composition of Sound grał na instrumentach klawiszowych. Od roku 1980 stał się wokalistą, klawiszowcem i gitarzystą Depeche Mode. Nagrał też dwa albumy solowe: "Counterfeit" (1989) i "Counterfeit 2" (2003).
27 sierpnia 1994 ożenił się z Suzanne Boisvert, z którą ma trójkę dzieci: dwie córki – Vivę (ur. 6 czerwca 1991) i Avę (ur. 21 sierpnia 1995) oraz syna Calo Leona (ur. 27 lipca 2002). W roku 2006 doszło do rozwodu. 12 czerwca 2014 poślubił tancerkę Kerrilee Kaski. Mają córkę Johnnie (ur. 19 lutego 2016).

</doc>
<doc id="132614" url="https://pl.wikipedia.org/wiki?curid=132614" title="Całkowe równanie Stoeckliego">
Całkowe równanie Stoeckliego

Całkowe równanie Stoeckliego, czyli całkowa izoterma Stoeckliego – najbardziej ogólne równanie izotermy adsorpcji w mikroporach. Pozwala w sposób ogólny opisać adsorpcję na ciele stałym o dowolnym rozkładzie mikroporów (tzn. strukturalnie niejednorodnym), uwzględniając różnice w modelu adsorpcji wynikające z różnic w ich kształcie mikroporów poprzez odpowiedni dobór tzw. izotermy lokalnej. Równanie to można uważać za analog wcześniej podanego ogólnego całkowego równania adsorpcji na powierzchniach energetycznie niejednorodnych.
gdzie:
Izoterma globalna – formula_11 oraz formula_7 – izoterma lokalna są silnie zależne od temperatury. Funkcja rozkładu parametru strukturalnego F(B) może również słabo zależeć od temperatury.
Jako izotermę lokalną wykorzystuje się przede wszystkim izotermę Dubinina-Raduszkiewicza (DR). Rozwiązanie tego równania pozwala na:
Równanie to może być stosowane również do opisu adsorpcji z roztworów rozcieńczonych po formalnej zamianie ciśnień formula_17 na stężenia formula_18

</doc>
<doc id="132615" url="https://pl.wikipedia.org/wiki?curid=132615" title="Całkowa izoterma Stoeckli'ego">
Całkowa izoterma Stoeckli'ego



</doc>
<doc id="132616" url="https://pl.wikipedia.org/wiki?curid=132616" title="Andrew Fletcher">
Andrew Fletcher

Andrew John Leonard „Andy” Fletcher (ur. 8 lipca 1961 w Nottingham, zm. 26 maja 2022) – brytyjski muzyk, współtwórca grupy Depeche Mode. Grał na instrumentach klawiszowych i gitarze basowej.
Życiorys.
Urodził się w Nottingham w środkowej Anglii, jako najstarszym z czwórki dzieci Joy i Johna Fletcherów. Miał dwie siostry – Susan i Karen oraz brata Simona. Kiedy miał dwa lata, wraz z rodziną przeniosła się do Basildon w hrabstwie Essex, gdzie jego ojciec, inżynier, dostał pracę w fabryce papierosów Carreras. Dorastał przy Woolmer Green. Jego pasją była piłka nożna. Wkrótce wstąpił do chrześcijańskiej organizacji Boys' Brigade i pozostał jej członkiem aż do 18 roku życia, kiedy to stał się aktywnie religijny. Uczęszczał do kościoła siedem dni w tygodniu i razem z Vince’em Clarke wygłaszał kazania w kawiarni Brigade. Ten okres ukształtował jego przekonania i postawy moralne. Jego działalność w kościele również wywołała zainteresowanie muzyką i to właśnie tam wziął swój pierwszy instrument, gitarę. Zachował wiarę po opuszczeniu Brygade.
Swój pierwszy zespół No Romance in China założył pod koniec lat 70. wraz z kolegą szkolnym Vince’em Clarke. W 1980 został współałożycielem Depeche Mode.
Poza działalnością artystyczną prowadził wytwórnię płytową Toast Hawaii.
W latach 80. XX wieku był związany z Jennifer Saunders. 16 stycznia 1993 ożenił się z Gráinne Mullan, z którą miał dwoje dzieci – córkę Meghan (ur. 25 sierpnia 1991) i syna Josepha (ur. 22 czerwca 1994).
Zmarł 26 maja 2022 w swoim domu, na rozwarstwienie aorty, w wieku 60 lat.

</doc>
<doc id="132617" url="https://pl.wikipedia.org/wiki?curid=132617" title="Izoterma Stoeckli'ego">
Izoterma Stoeckli'ego



</doc>
<doc id="132618" url="https://pl.wikipedia.org/wiki?curid=132618" title="Równanie Stoeckli'ego">
Równanie Stoeckli'ego



</doc>
<doc id="132619" url="https://pl.wikipedia.org/wiki?curid=132619" title="Minuskuła karolińska">
Minuskuła karolińska

Minuskuła karolińska, zwana również karoliną – rodzaj bardzo wyraźnego średniowiecznego pisma, wypracowany pod koniec VIII i w IX wieku przez kancelarię cesarską Karola Wielkiego we współpracy ze słynną akwizgrańską szkołą pałacową. 
Na karolinie wzorowali się XV-wieczni twórcy antykwy humanistycznej, która z kolei stała się prototypem kroju łacińskiej czcionki drukarskiej, a w konsekwencji także dzisiejszych krojów pism powszechnie używanych do tekstów ciągłych (czasopisma, książki, korespondencja biurowa itp.).
Historia.
Prace nad poprawieniem pisma były jednym z elementów reformy szkolnictwa, ta zaś fragmentem zakrojonych na szeroką skalę działań na rzecz podniesienia poziomu kultury, zwanych dziś renesansem karolińskim. Żywy udział w reformie szkolnictwa brały szkoły klasztorne z najsłynniejszą szkołą w opactwie św. Marcina w Tours. Opatem tego klasztoru w latach 796–804 był znany uczony Alkuin, przybyły z Anglii w końcu VIII wieku wraz z wieloma innymi mnichami anglosaskimi i irlandzkimi.
Reforma pisma podjęta przez klasztory, zachęcane przez samego cesarza, wyrosła z potrzeby i chęci posiadania estetycznych i łatwych w czytaniu świętych tekstów. Servatus Lupus, opat Ferrières, przekonał cesarskiego kanclerza Eginharda, że również pisarze królewscy powinni używać antycznej kapitały i iroszkockiej półuncjały. W klasztorze św. Marcina powstały najpiękniejsze kodeksy epoki: Ewangeliarz Lothara, Biblia Karola Łysego, żywot Świętego Marcina dla Quedlinburga.
Tak ze współpracy Tours ze szkołą pałacową, z kontaktu klasycznej półuncjały insularnej z minuskulnym kursywnym pismem merowińskim, powstała okrągła minuskuła karolińska łącząca najlepsze cechy różnych rodzajów pism. Oprócz uncjalnych "d", "e", "f", "h", "m", "p", długiego "s", krótkiego "t", są tu minuskulne "a", "e", "o", "u", obok majuskulnego "N" i wziętych z kursywy zgrubień długich trzonków liter wysokich.
Minuskuła karolińska była pismem uniwersalnym, doskonale wyglądała w kodeksach, nadawała się również do dokumentów, choć tu wprowadzano ją znacznie wolniej. Ostatecznie jednak do XI w. karolina przyjęła się w kancelariach większej części Europy, zyskując jednocześnie specyficzną, dość bogatą, manierystyczną ornamentykę. Z upodobaniem zdobiono zwłaszcza pionowe trzonki mocno wyciągniętych w górę liter wysokich. Szczególnie rozciągnięty był pierwszy wiersz dokumentu. Ta odmiana karoliny nosi nazwę "scriptura longior".
Doskonałość pierwotnej formy minuskuły karolińskiej przejawiała się również w odporności na zmiany stylistyczne. Mijały dziesięciolecia, a litery karoliny niemal się nie zmieniały, dlatego bardzo trudno określać chronologię dokumentów pisanych tym rodzajem pisma. Za sprawą minuskuły karolińskiej używanej w kancelariach niemal wszystkich chrześcijańskich państw, możemy mówić o jednolitości graficznej Europy. Powtórnie podobną jednolitość uda się osiągnąć po następnych kilkuset latach, w czasach renesansu.
Kolejnym pismem łacińskim, po minuskule karolińskiej, było pismo romańsko-gotyckie, używane powszechnie w XII i XIII wieku. Zostało ono uformowane na bazie minuskuły karolińskiej.

</doc>
<doc id="132620" url="https://pl.wikipedia.org/wiki?curid=132620" title="Oskar Katzenellenbogen">
Oskar Katzenellenbogen



</doc>
<doc id="132621" url="https://pl.wikipedia.org/wiki?curid=132621" title="Model ucha">
Model ucha



</doc>
<doc id="132623" url="https://pl.wikipedia.org/wiki?curid=132623" title="Kompleksy alkilidynowe">
Kompleksy alkilidynowe

Kompleksy alkilidynowe – nazywane czasami niepoprawnie acetylenowymi, lub karbinowymi to związki metaloorganiczne, w których występuje choć jeden ligand, związany z centralnym atomem metalu przejściowego wiązaniem potrójnym: M≡C.
Otrzymywanie.
Związki te otrzymuje się najczęściej przez oderwanie atomów wodoru lub innych ligandów z wcześniej otrzymanych kompleksów alkilidenowych:
Czasami wiązanie M≡C tworzy się też nieoczekiwanie w reakcjach z kompleksami dwucentrowymi, w których występują potrójne wiązania metal-metal:
Własności i zastosowanie.
Własności tych związków są generalnie zbliżone do kompleksów alkilidenowych, choć są one jeszcze mniej od nich trwałe. Układy alkilidenowe są trwalsze z atomami metali na najwyższych stopniach utlenienia, natomiast jedyne znane układy alkilidynowe zawsze opierają się na metalach na najwyższych stopniach utlenienia, przy czym musi to być co najmniej V.
Kompleksy alikilidynowe posiadają silną tendencję do przyłączania dodatkowych ligandów poprzez ich przekształcenie do kompleksu alkilidenowego lub nawet alkilowego:
Z praktycznego punktu widzenia najważniejszą reakcją tych związków są reakcje cyklizacji z wolnymi alkinami, prowadzące do powstania kompleksów arenowych, która jest często wykorzystywana do syntezy sprzężonych związków aromatycznych:

</doc>
<doc id="132624" url="https://pl.wikipedia.org/wiki?curid=132624" title="Izoterma lokalna">
Izoterma lokalna

Izoterma lokalna to izoterma adsorpcji dla określonego typu miejsc adsorpcyjnych, np. dla jednorodnego płata miejsc charakteryzowanych tą samą energią adsorpcji. Pojęcie to stosuje się przy opisie adsorpcji na powierzchniach heterogenicznych (energetycznie niejednorodnych).
Najczęściej stosowane izotermy lokalne to izoterma Langmuira (adsorpcja bez oddziaływań bocznych adsorbat-adsorbat) oraz izoterma Fowlera-Guggenheima (adsorpcja z oddziaływaniami niespecyficznymi adsorbat-adsorbat) lub izotermy uwzględniające oddziaływania specyficzne (np. izoterma Kisielewa). Często wykorzystuje się też odpowiednie izotermy uwzględniające tworzenie wielu warstw adsorbatu, np. izotermę BET.
Z reguły milcząco zakłada się, że adsorpcja jest adsorpcją zlokalizowaną. W przypadku gdy energia ruchu termicznego (na płaszczyźnie = kT) cząsteczek jest duża w porównaniu do bariery potencjału pomiędzy miejscami adsorpcyjnymi i cząsteczki nie są zlokalizowane wówczas należy wykorzystywać izotermy lokalne opisujące adsorpcję mobilną lub częściowo mobilna, np. izotermy Volmera czy Hilla-deBoera.
Zob. adsorpcja, izoterma globalna, ogólne całkowe równanie 
adsorpcji 

</doc>
<doc id="132625" url="https://pl.wikipedia.org/wiki?curid=132625" title="Tu-4">
Tu-4

Tu-4 (ros. Ту-4) – radziecki bombowiec strategiczny, opracowany w biurze konstrukcyjnym Andrieja Tupolewa, kopia amerykańskiego bombowca Boeing B-29 Superfortress. Służył w Radzieckich Siłach Powietrznych od późnych lat czterdziestych do lat sześćdziesiątych XX w.
Konstrukcja.
Pod koniec II wojny światowej Związek Radziecki posiadał niewielką liczbę ciężkich bombowców Pe-8 do prowadzenia bombardowań strategicznych. Widząc łatwość, z jaką amerykańskie samoloty operujące z odległych baz zrzucały bomby na terytorium Japonii, Józef Stalin nakazał rozpoczęcie prac nad nowym bombowcem strategicznym. 
W 1945 roku trzy amerykańskie bombowce Boeing B-29 Superfortress awaryjnie wylądowały na terytorium radzieckim. Maszyny zostały internowane i przekazane do badań w Biurze Konstrukcyjnym Tupolewa. Maszyny skopiowano tak dokładnie, jak to było możliwe. W rezultacie powstał bombowiec Tu-4 (w kodzie NATO: "Bull"), oblatany 19 maja 1947 roku. Maszyna weszła do służby w roku 1948. Trapiło ją wiele problemów rozwojowych, co wynikało z braku znajomości technologii wykonania samolotu tej klasy, innymi normami, czy wreszcie innym systemem miar (zamiana cali na system metryczny). Przysporzyło to wielkich problemów w Biurze Tupolewa. Jego wejście do służby poważnie zaniepokoiło amerykańskich strategów – samolot mógł osiągnąć cele położone głęboko na terytorium USA i przenieść opracowaną przez Rosjan w 1949 roku bombę atomową. Potencjalne zagrożenie ze strony Tu-4 było bezpośrednim impulsem do opracowania przez Amerykanów rozbudowanego systemu obrony powietrznej własnego terytorium – w 1957 roku przemianowanego na NORAD.
Użycie samolotu.
Do zakończenia produkcji w roku 1953, w ZSRR zbudowano 847 samolotów bombowych Tu-4. Maszyny te trapiły liczne usterki, przez co nie były lubiane przez załogi. Osiągi były niższe niż w B-29, przyczyniły się do tego m.in. gorsze, ulegające częstym awariom silniki. Choć radzieckich maszyn nigdy nie wykorzystano w walce, przyczyniły się do gwałtownego rozwoju radzieckiego programu budowy bombowców strategicznych. W 1954 roku, właśnie z Tu-4 zrzucono bombę atomową na poligonie tockim koło Orenburga. 
Samoloty Tu-4 wycofano ze służby w latach sześćdziesiątych i zastąpiono nowocześniejszymi Tu-16 i Tu-95. Część maszyn przekazano Chinom. Według niektórych źródeł, kilkanaście Tu-4 do dzisiaj pozostaje na wyposażeniu Chińskich Sił Powietrznych. 
Planowano kilka wersji rozwojowych – zarówno zaawansowane warianty bombowe (Tu-80 i Tu-85), jak i samolot pasażerski Tu-70 i transportowy Tu-75, lecz nie weszły do produkcji.

</doc>
<doc id="132627" url="https://pl.wikipedia.org/wiki?curid=132627" title="Izoterma globalna">
Izoterma globalna

Izoterma globalna – izoterma adsorpcji otrzymana jako uśrednienie izotermy lokalnej po różnych typach miejsc adsorpcyjnych. Pojęcie to stosuje się przy opisie adsorpcji na powierzchniach heterogenicznych (energetycznie niejednorodnych), np.
na rzeczywistych powierzchniach heterogenicznych (niejednorodnych) adsorbentów. 
Typowe teoretyczne isotermy globalne określone w prostej postaci analitycznej to np. izotermy: Langmuira-Freundlicha (LF), Tótha, uogólniona izoterma Freundlicha (GF) i uogólniona izoterma Langmuira (GL).

</doc>
<doc id="132632" url="https://pl.wikipedia.org/wiki?curid=132632" title="Sikwiaki">
Sikwiaki

Sikwiaki (Sipuncula) – niewielka grupa wyłącznie morskich, pierwoustych zwierząt bezkręgowych zaliczanych do lofotrochorowców (Lophotrochozoa), klasyfikowana najczęściej w randze typu, blisko spokrewniona z pierścienicami (Annelida). Obejmuje około 320 naukowo opisanych gatunków charakteryzujących się niesegmentowanym, walcowatym ciałem. W zapisie kopalnym występują rzadko. Trzy gatunki są znane z dolnego kambru.
Występowanie.
Występują w morzach różnych stref klimatycznych – od tropików po wody polarne, na różnych głębokościach, w większości w wodach płytkich. Kilka gatunków zaobserwowano na głębokości 7 km. Niektóre zagrzebują się w piasku lub mule dennym, inne w szczelinach skalnych lub w opuszczonych muszlach małży.
Morfologia.
Sikwiaki mają ciało o robakowatym kształcie – obłym, wydłużonym lub niekiedy przypominającym ziarno fasoli – wyraźnie podzielone na cylindryczny tułów i wysmukły ryjek. Długość ciała od 3 mm do 66 cm. Ciało sikwiaków nie jest segmentowane – w odróżnieniu od pierścienic, do których niekiedy są zaliczane. W przedniej części ciała znajduje się introwert zakończony otworem gębowym, zwykle otoczony pierścieniem drobnych czułków. Od otworu gębowego biegnie jelito, które tworząc pętlę w jamie ciała ("celoma") kończy się odbytem leżącym po stronie grzbietowej w przedniej części tułowia. Mięśnie przedniej części ciała zwane retraktorami umożliwiają wciąganie introwertu do tułowia. 
Biologia.
U sikwiaków brak jest układu krążenia i oddechowego, wymiana gazowa odbywa się poprzez nabłonek czułków, a składniki odżywcze i tlen dyfundują poprzez płyn w jamie ciała do poszczególnych jego części. Organem wydalniczym są nefrydia (zwykle parzyste metanefrydia).
Większość jest rozdzielnopłciowa. U jednego z gatunków stwierdzono obojnactwo, a u innego fakultatywną partenogenezę. Dymorfizm płciowy nie jest widoczny. Zapłodnienie zewnętrzne po wydaleniu gamet do wody. Larwa nazywa się trochoforą i jest składnikiem planktonu.
Sikwiaki żywią się mikroskopijnymi organizmami filtrowanymi z wody za pomocą czułków – lub detrytusem pobieranym z dna. Niektóre gatunki prowadzą drapieżny tryb życia, a jeden gatunek żyje w symbiozie z koralowcami.
Systematyka.
Pozycja systematyczna tej grupy zwierząt ma długą historię, w trakcie której wielokrotnie ulegała zmianie. W 1814 roku Rafinesque zaproponował wydzielenie niesegmentowanych robaków z rodzaju "Syrinx" do nowej rodziny Sipuncula. Stefano Delle Chiaje w 1823 zaliczył je pod nazwą Sifunculacei jako poddział pierścienic. Kolejną nazwę dla tej grupy – Sipunculidia – wprowadził de Blainville w 1827. Została ona zastąpiona w 1847 przez Gephyrea, autorstwa Quatrefagesa i obejmowała szczetnice oraz niezmogowce. Kilka innych nazw pojawiło się w literaturze w drugiej połowie XIX wieku, włącznie z Sipunculoidea, którą Sedgwick wprowadził w randze typu. Ostatecznie L.H. Hyman ustaliła dla tego typu – nadaną przez Rafinesque'a nazwę – Sipuncula.
Morfologiczne podobieństwa do mięczaków i szczetnic przyczyniły się do powstania licznych hipotez filogenetycznych. Badacze dopatrywali się w sikwiakach grupy siostrzanej m.in. mięczaków lub szczetnic, albo też pierścienic. Badania genetyczne oparte na wąskiej grupie danych sugerowały, że sikwiaki należy zaliczyć do pierścienic. Szersze badania oparte na porównaniu genomów wskazują jednak, że Sipuncula są dla pierścienic taksonem siostrzanym.
Według "Systema Naturae 2000" typ dzieli się na 2 gromady, obejmujące łącznie 4 rzędy i 6 rodzin:

</doc>
<doc id="132635" url="https://pl.wikipedia.org/wiki?curid=132635" title="La strada">
La strada

La strada – włoski film drogi z 1954 roku w reżyserii Federico Felliniego. W rolach głównych wystąpili Anthony Quinn i żona reżysera, Giulietta Masina.
Fabuła.
Para głównych bohaterów to wrażliwa i lekko upośledzona umysłowo dziewczyna Gelsomina, podróżująca z prymitywnym i brutalnym cyrkowym siłaczem Zampanò, dającym przedstawienia w różnych miasteczkach. Mimo doznawanych od niego upokorzeń Gelsomina darzy go uczuciem. Jest jednak mało pomocna w pracy, zamknięta we własnym świecie. Zampanò porzuca ją. Po latach, usłyszawszy jej ulubioną melodię (którą nuci kobieta, kojarząca Gelsominę i mówiąca, że tamta zmarła jakiś czas temu), Zampanò uświadomi sobie, że także ją kochał. W finalnej scenie kamera, zwrócona w dół, ukazuje go płaczącego nocą nad brzegiem morza.
Analiza krytyczna.
Tytuł.
Wyrazy tytułowe (rodzajnik z rzeczownikiem) znaczą po włosku „droga, wędrówka”. Tytuł w kontekście akcji filmu ma sens kolokwialnego wyrażenia przyimkowego lub imiesłowu: "Na drodze" lub "Wędrując" (co w pełni oddałby zwrot „la strada facendo”). W polskich kinach i telewizji film wyświetlany był pod oryginalnym tytułem, którego nie tłumaczono też w polskich pracach krytycznych.
Melodyjnie brzmiący tytuł włoski w wielu krajach nie był tłumaczony w toku dystrybucji kinowej, także w pracach filmoznawczych. We Francji (jak w Polsce) funkcjonuje wersja oryginalna tytułu, zamiast przekładu. W Niemczech stosuje się obocznie tytuł oryginalny i jego zdeformowany przekład: "Das Lied der Straße" (który ujednoznacznia tytuł w kierunku melodramatycznym). W krajach anglosaskich tytuł tłumaczono jako "The Road" ("Droga").
Styl filmu i przesłanie.
Fabuła osnuta jest wokół motywu drogi, a większość zdjęć zrealizowano w plenerze. Film stanowi odrealnioną, poetycką historię o uczuciach i braku umiejętności ich wyrażania, o odpowiedzialności za drugiego człowieka oraz o cierpieniu, osadzoną w realiach powojennych Włoch – ma wymiar gatunkowy paraboli o potrzebie miłości.
Wysmakowane plastycznie czarno-białe zdjęcia (zwłaszcza odrealnione pejzaże), pełna emocji muzyka zaprzyjaźnionego z Fellinim Nino Roty (lirycznym „motywem Gelsominy”) zbliżają styl filmu do realizmu magicznego, czyniąc tę historię przypowieścią, osnutą fabularnie wokół toposu wędrówki.
Nagrody i wyróżnienia.
Oprócz wyróżnień europejskich, "La strada" została nagrodzona w 1957 roku Oscarem dla najlepszego filmu nieanglojęzycznego.
W 1995, z okazji stulecia narodzin kina, film znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.

</doc>
<doc id="132637" url="https://pl.wikipedia.org/wiki?curid=132637" title="Polski Związek Filatelistów">
Polski Związek Filatelistów

Polski Związek Filatelistów (PZF) – założona w 1950 roku organizacja zrzeszająca polskich filatelistów i filumenistów.
Historia.
Od 1955 jest członkiem Międzynarodowej Federacji Filatelistyki (FIP).
Zarząd Główny PZF jest wydawcą miesięcznika "Filatelista", kwartalnika "Historyczno-Badawczy Biuletyn Filatelistyczny" (organ Polskiej Akademii Filatelistyki) oraz "Biuletynu Informacyjnego PZF". Wiele Okręgów PZF wydaje lokalnie biuletyny. Aktualnie prezesem ZG PZF jest Henryk Monkos.

</doc>
<doc id="132639" url="https://pl.wikipedia.org/wiki?curid=132639" title="Komisja Międzysojusznicza">
Komisja Międzysojusznicza



</doc>
<doc id="132642" url="https://pl.wikipedia.org/wiki?curid=132642" title="Ogólne równanie całkowe (adsorpcja)">
Ogólne równanie całkowe (adsorpcja)

Ogólne równanie całkowe opisuje w ogólny sposób adsorpcję na energetycznie niejednorodnych (heterogenicznych) powierzchniach ciał stałych. Po raz pierwszy zostało podane (w postaci dyskretnej a nie ciągłej) przez Langmuira w 1918 r.
Inne określenia ogólnego równania całkowego to:
lub
θt(p) oraz a(p) – izoterma globalna, oraz θl(p,E) – izoterma lokalna są silnie zależne od temperatury. Funkcja rozkładu energii adsorpcji χ(E) może również słabo zależeć od temperatury.
Ogólne całkowe równanie izotermy adsorpcji umożliwia uwzględnienie prawie dowolnych efektów związanych z adsorpcją poprzez wykorzystanie modeli stworzonych dla prostych układów homogenicznych (płaska powierzchnia, identyczne miejsca adsorpcyjne) i rozszerzenie ich na powierzchnie energetycznie niejednorodne poprzez uśrednienie po miejscach adsorpcyjnych.
Jako izotermy lokalne wykorzystuje się równania izoterm adsorpcji na powierzchni homogenicznej (energetycznie jednorodnej), jak izoterma Langmuira, izoterma Fowlera-Guggenheima czy izoterma Kisielewa. Możliwe jest również łatwe uwzględnienie tworzenia poliwarstwy adsorbatu poprzez wykorzystanie jako izotermy lokalnej izotermy BET lub podobnej.
W przypadku uwzględniania oddziaływań bocznych pomiędzy zaadsorbowanym cząsteczkami adsorbatu ważna staje się topografia powierzchni adsorbentu.
Analogiem tego równania dla mikroporowatych ciał stałych jest całkowe równanie Stoeckliego.

</doc>
<doc id="132643" url="https://pl.wikipedia.org/wiki?curid=132643" title="PZF">
PZF



</doc>
<doc id="132644" url="https://pl.wikipedia.org/wiki?curid=132644" title="RSFSR">
RSFSR



</doc>
<doc id="132645" url="https://pl.wikipedia.org/wiki?curid=132645" title="Plebiscyt na Górnym Śląsku">
Plebiscyt na Górnym Śląsku

Plebiscyt na Górnym Śląsku () – jeden z dwóch plebiscytów dotyczących etnicznego pogranicza polsko-niemieckiego, które wyznaczono w 1919 r. w wersalskim traktacie pokojowym, kończącym I wojnę światową. Plebiscyt został przeprowadzony 20 marca 1921 r. i poprzedzony był dwoma powstaniami części ludności Górnego Śląska domagającej się przyłączenia regionu do Polski (powstania śląskie).
Organy plebiscytowe.
Plebiscyt był nadzorowany przez Międzysojuszniczą Komisję Rządzącą i Plebiscytową na Górnym Śląsku z siedzibą w Opolu. Na czele tej angielsko-francusko-włoskiej Komisji stał Francuz generał Henri Le Rond. Zastępcą Le Ronda był Włoch gen. Alberto De Marinis Stendardo di Ricigliano, Wielką Brytanię reprezentował płk Harold Franz Passawer Percival. Do Komisji byli oddelegowani przedstawiciele Polski, Niemiec, Czechosłowacji i Watykanu (nuncjusz apostolski abp Achille Ratti, później monsignore Giovanni Battista Ogno-Serra). Polskę reprezentował konsul generalny Daniel Kęszycki. Oprócz przeprowadzenia plebiscytu Komisja miała później na podstawie jego wyników zaproponować podział spornego terytorium. Zadaniem Komisji i towarzyszących jej wojsk alianckich było dopilnowanie prawidłowego przebiegu kampanii plebiscytowej i samego głosowania oraz utrzymanie porządku i spokoju. Dowódcą wojsk pilnujących porządku był gen. Jules Gratier.
Polska i Niemcy zaczęły tworzyć organy plebiscytowe w lutym 1920. W Bytomiu powstał Polski Komisariat Plebiscytowy (PKPleb.) z Wojciechem Korfantym na czele. Jego siedziba znajdowała się w Hotelu Lomnitz. Zastępcami Korfantego byli: Konstanty Wolny (CHZL), Józef Rymer (NPR) i Józef Biniszkiewicz (PPS). Szefem Wydziału Administracyjnego został prawnik Paweł Kempka. Na czele Niemieckiego Komisariatu Plebiscytowego ("Plebiszitskommissariat fur Deutschland") stanął burmistrz Rozbarku dr Kurt Urbanek. Siedziba niemieckiego Komisariatu znajdowała się w Katowicach w hotelu „Centralnym” przy ul. Dworcowej 11. Ponadto na terenie plebiscytowym działały powiatowe i gminne komitety plebiscytowe. Na czele powiatowych komitetów stali komisarze powiatowi, a na czele gminnych – mężowie zaufania. Jeden z Polskich Podkomisariatów Plebiscytowych działał w Katowicach na "Heinzelstraße" (dzisiejsza ulica Plebiscytowa nr 1).
Przygotowania zabezpieczały po stronie polskiej Polska Organizacja Wojskowa, a następnie Centrala Wychowania Fizycznego i Dowództwo Obrony Plebiscytu, a po stronie niemieckiej "Kampforganisation Oberschlesien" (Organizacja Bojowa Górnego Śląska). W związku z nasilającym się terrorem niemieckim w trakcie przygotowań do plebiscytu wybuchło II powstanie śląskie. Po jego zakończeniu Komisja Międzysojusznicza opracowała regulamin plebiscytowy, który został ogłoszony w częściach, w dniu 30 grudnia 1920 oraz 23 i 28 lutego 1921 r. (regulamin opublikowano w nr 12, 14 i 15 „Gazety Urzędowej Górnego Śląska”). Po drugim powstaniu utworzono także polsko-niemiecką policję plebiscytową – Abstimmungspolizei, tzw. Apo.
Przebieg kampanii plebiscytowej.
Przygotowania do plebiscytu odbywały się w atmosferze terroru obu stron. Wiosną 1919 roku została utworzona niemiecka policja bezpieczeństwa – Sicherheitspolizei, w skrócie Sipo, powszechnie zwana „zycherką”. Policja ta przejęła niektóre zadania wojskowe, m.in. strzegła granicy z Polską. Sipo utrudniało napływ polskich bojówkarzy na tejże granicy. Jednocześnie ułatwiało napływ niemieckich bojówkarzy i transport broni na Górny Śląsk poprzez linię demarkacyjną oddzielającą ten teren od Rzeszy. Po zawarciu traktatu wersalskiego aliancka Rada Najwyższa nakazała Niemcom rozwiązanie Sipo do kwietnia 1920 roku. Decyzję tę jednak zignorowano, zaś po przybyciu Komisji Międzysojuszniczej i opuszczeniu Śląska przez oddziały Grenzschutzu, Sicherheitspolizei stała się jedyną zorganizowaną siłą wojskową strony niemieckiej na obszarze plebiscytowym. Zgodnie z tajnymi dyrektywami płynącymi z Berlina jej funkcjonariusze dopuszczali się aktów przemocy wobec działaczy polskich, utrudniali ich legalne działanie, stosowali terror i zastraszanie. Polacy z kolei odpłacali się im tą samą monetą, mordując działaczy śląskich i niemieckich, na przykład Teofila Kupkę. 
Przez cały czas przygotowań do plebiscytu, na jego terenie działały niemieckie bojówki przerzucane z Prudnika, który był terenem ich koncentracji. Znajdował się w nim tajny magazyn broni, amunicji i wyposażenia wojskowego dla formacji paramilitarnych. W Prudniku działała też baza rekrutacyjna członków freikorpsów, których po przeszkoleniu i uzbrojeniu kierowano nielegalnie na teren plebiscytowy. Polacy z kolei planowo terroryzowali ludność poprzez niszczenie łączności, wysadzanie torów i mostów głównych linii kolejowych na terenach niemieckich sąsiadującym bezpośrednio z obszarem plebiscytowym. 
Napięcie wzrastało od połowy kwietnia 1920 roku. W dniu 25 kwietnia 1920 roku odbyły się wiece protestacyjne ludności polskiej w Bytomiu, Gliwicach, Katowicach, Królewskiej Hucie (Chorzowie), Mysłowicach, Pszczynie, Radzionkowie, Rudzie, Rybniku, Wirku, Wodzisławiu, Zaborzu i Zabrzu. Domagano się m.in. likwidacji Sipo. W kilka dni później doszło do starć bojówek niemieckich z ludnością polską uczestniczącą w wiecach rocznicowych upamiętniających uchwalenie Konstytucji 3 maja. Równocześnie młodzież szkolna w kilku powiatach podjęła strajk domagając się równouprawnienia języka polskiego w szkołach. W nocy 27/28 maja niemieckie bojówki, przy braku reakcji Sipo, dokonały zbrojnej napaści na Hotel „Lomnitz” w Bytomiu, siedzibę Polskiego Komitetu Plebiscytowego. Atak został odparty przez grupę pracowników komisariatu, ale budynek uległ uszkodzeniu. Podobne ataki miały miejsce na siedzibę Polskiego Komisariatu Plebiscytowego, a następnie gmach konsulatu Rzeczypospolitej w Opolu. Zdemolowano lokale powiatowych Polskich Komitetów Plebiscytowych, m.in. na powiat prudnicki w Prudniku i powiat kozielski w Koźlu, wskutek czego ich siedziby trzeba było przenieść odpowiednio do Głogówka i do Ciska (później lokal na powiat prudnicki został przeniesiony z Głogówka do Strzeleczek). Niemcy też organizowali wiece antyfrancuskie, np. w Opolu, gdzie 14 kwietnia Komisja Międzysojusznicza ogłosiła stan wojenny.
W sierpniu 1920 r. niemieckie władze plebiscytowe zaostrzyły działalność antypolską, a Polacy antyniemiecką. 17 sierpnia 1920 rząd niemiecki zażądał od Międzysojuszniczej Komisji Plebiscytowej ogłoszenia neutralności Górnego Śląska w związku z toczącą się wojną polsko-bolszewicką, które to żądanie zostało spełnione. Wiadomości o zbliżaniu się wojsk bolszewickich pod Warszawę jeszcze bardziej ośmieliły Niemców. Bojówki niemieckie zaatakowały siedzibę powiatowego inspektora Międzysojuszniczej Komisji w Katowicach, pułkownika Blancharda, mieszczącą się przy ul. Warszawskiej 7. Żołnierze francuscy użyli broni, zabijając 10 napastnikówi i raniąc wielu innych. Wkrótce po tym Niemcy skatowali i zamordowali działacza polskiego, doktora Andrzeja Mielęckiego, który usiłował nieść pomoc rannym, zaś wcześniej sprowadzał broń z Polski na Górny Śląsk dla powstańców.
18 sierpnia bojówki niemieckie zaatakowały i zniszczyły lokal Polskiego Komitetu Plebiscytowego w Katowicach, który mieścił się w hotelu „Deutsches Haus” (na rogu dzisiejszych ul. Wojewódzkiej i ul. Plebiscytowej). Jego przewodniczący doktor Henryk Jarczyk i inni pracownicy zostali pobici.
Reakcją na te wydarzenia był wybuch w nocy z 18 na 19 sierpnia drugiego powstania śląskiego. Trwało ono do 25 sierpnia. W wyniku tego wystąpienia Polakom udało się wywalczyć pewne ustępstwa. Zlikwidowano Sipo, a na jej miejsce wprowadzono polsko-niemieckie oddziały policji Apo ("Abstimmungpolizei"). Wprowadzono dwujęzyczność w urzędach, a w szkołach – nauczanie w języku polskim. Ustanowiono przy każdym sojuszniczym kierowniku władz administracyjnych w powiecie doradcę polskiego, którego zadaniem była obrona interesów ludności polskiej.
W takiej atmosferze obie strony prowadziły akcję propagandową. W Polsce powstawały komitety, które starały się nieść pomoc rodakom zza kordonu. Zbierano pieniądze, opracowywano i przesyłano materiały propagandowe. Utworzono Centralny Komitet Plebiscytowy z marszałkiem sejmu Wojciechem Trąmpczyńskim na czele, który miał koordynować przygotowania. Akcję propagandową prowadzono również na terenie Niemiec, gdzie przebywali liczni emigranci z Górnego Śląska. Utworzono tam specjalne biura plebiscytowe, co spotkało się z przeciwdziałaniem Niemców. We Wrocławiu powstało Towarzystwo Opieki nad Górnoślązakami, które zajmowało się odszukiwaniem adresów zamieszkujących Dolny Śląsk Górnoślązaków i namawianiem ich do wzięcia udziału w plebiscycie.
Liczba głosujących i obszar plebiscytu.
W dniu 30 grudnia 1920 r. Międzysojusznicza Komisja Rządząca i Plebiscytowa na Górnym Śląsku postanowiła, że uprawnionymi do głosowania zostaną osoby, które dnia 1 stycznia 1921 r. miały ukończony 20 rok życia i:
Do udziału w głosowaniu uprawnionych było 1 220 524 osób.
Wśród głosujących 19,3% stanowili tzw. emigranci górnośląscy, czyli osoby które na Górnym Śląsku się urodziły, ale z niego wyemigrowały.
W 1919 strona polska zaproponowała, aby dopuścić do głosowania także tych Ślązaków, którzy mieszkali poza Górnym Śląskiem, licząc że pozwoli to zyskać głosy Polaków pracujących w Zagłębiu Ruhry. Międzysojusznicza Komisja zgodziła się na ten postulat, który w rezultacie obrócił się przeciw Polsce, gdyż zaledwie 10 120 osób przybyłych na plebiscyt zagłosowało za Polską, gdy tymczasem za Niemcami opowiedziało się 182 288 osób.
W dniu 20 marca 1921 r. odbył się plebiscyt. Objął on 1573 gminy prowincji górnośląskiej w powiatach: bytomskim, katowickim, gliwickim, tarnogórskim, rybnickim, pszczyńskim, strzeleckim, opolskim, lublinieckim, kozielskim, kluczborskim, głubczyckim i części powiatu prudnickiego. Głosowano również w niewielkiej części powiatu namysłowskiego, leżącego historycznie i administracyjnie na Dolnym Śląsku (prowincja dolnośląska).
W głosowaniu udział wzięło 1 190 846 uprawnionych. Frekwencja była więc prawie stuprocentowa (głosowało ok. 98% uprawnionych).
Wyniki głosowania.
W wyniku podliczenia głosów w sposób globalny za Polską opowiedziało się 40,4%, a za Niemcami 59,5% uprawnionych do głosowania.
Podczas przeprowadzania plebiscytu został złamany zapis (korzystniejszy dla strony polskiej) wynikający z traktatu wersalskiego (widniejący w załączniku do art. 88 do tego dokumentu), według którego głosowanie miało być obliczane gminami. Niekorzystny dla Polski podział obszaru plebiscytowego, według większości w powiatach, był jedną z przyczyn wybuchu III powstania śląskiego. Według poszczególnych gmin w których przeprowadzono plebiscyt, oraz wyników jakie w nich uzyskano – 693 gminy (to jest 45,1%) głosowały za przynależnością do Polski (według innych danych 674, a za Niemcami 624). Ogólnie niemal wszystkie miasta głosowały za Niemcami, natomiast obwody głosowania na terenach wiejskich we wschodniej części obszaru plebiscytowego najczęściej głosowały za Polską. Im dalej w kierunku zachodnim, tym wyniki głosowania na obszarach wiejskich były korzystniejsze dla Niemiec, ale zawsze liczba głosów za Polską była tam większa niż w miastach.
Sposób obliczania wyników głosowania gminami byłby korzystniejszy dla strony polskiej i doprowadziłby do przyłączenia tych gmin do Polski z pozostawieniem gmin głosujących w większości za Niemcami po stronie niemieckiej – od strony technicznej było to jednak utrudnione, gdyż gminy propolskie często tworzyły enklawy wśród gmin proniemieckich i na odwrót.
Dwie interpretacje wyników Plebiscytu w Komisji Międzysojuszniczej.
Na obszarze plebiscytowym za Polską opowiedziało się 560 obwodów gminnych oraz 112 obwodów dworskich, natomiast za Niemcami 604 obwody gminne oraz 233 obwody dworskie.
Kompromisu nie zdołano osiągnąć i przewodniczący Komisji Międzysojuszniczej przesłał Radzie Najwyższej w dniu 30 kwietnia 1921 wykluczające się projekty: proniemiecki projekt angielsko-włoski i propolski projekt francuski.
Plany te, za sprawą Wojciecha Korfantego, polskiego komisarza w Komisji Międzysojuszniczej, przedostały się do opinii publicznej. Wywołało to najpierw gigantyczną falę strajków, w których udział wzięło prawie 190 tys. Ślązaków oraz polską interwencję dyplomatyczną, w trakcie której, na podstawie wyników plebiscytu, zaproponowano podział Górnego Śląska wzdłuż Linii Korfantego w większości zgodnej z propozycją gen. Henri Le Ronda.
W związku z dalszymi niekorzystnymi postanowieniami dla Polaków Wojciech Korfanty wbrew zakazowi Warszawy wydał w dniu 3 maja 1921 rozkaz o rozpoczęciu III powstania śląskiego.
Podział terenu plebiscytowego.
Po zakończeniu powstania przyznano Polsce decyzją Konferencji Ambasadorów w Paryżu z 20 października 1921 roku, głównie z inicjatywy Francji, której zależało na maksymalnym osłabieniu Niemiec, Katowice, Królewską Hutę, Siemianowice Śląskie, Świętochłowice oraz powiaty: pszczyński, katowicki, większe części bytomskiego wiejskiego (65%), lublinieckiego (68%), rybnickiego (84%), tarnogórskiego (74%) i zabrskiego (60%) oraz skrawki powiatu bytomskiego miejskiego (28%), raciborskiego (25%), i gliwickiego, pozostawiając w posiadaniu niemieckim 2/3 obszaru Górnego Śląska, w tym 345 obwodów głosowania opowiadających się za przyłączeniem do Polski. Polsce zostały przyznane natomiast liczne miasta, których ludność opowiedziała się w znacznej większości za przyłączeniem do Niemiec, m.in. Katowice, Mysłowice, Królewska Huta, Mikołów, Pszczyna, Rybnik, Żory, Tarnowskie Góry i Lubliniec (poza miastami w tej części obszaru plebiscytowego najczęściej ludność opowiedziała się za przynależnością do Polski, co odzwierciedlało zasadę większości polskiej w okolicznych wsiach, a mniejszości w samych miastach). Pomimo że Polsce przyznano mniejszą część Górnego Śląska znalazła się tam jednak większość zakładów przemysłowych. Z 82 kopalń, 14 stalowni i 37 wielkich pieców w Polsce znalazły się: 63 kopalnie, 9 stalowni i 22 wielkie piece.
Sprawy ekonomiczne i wzajemnej ochrony praw mniejszości regulowała konwencja genewska o Górnym Śląsku podpisana 15 maja 1922.

</doc>
<doc id="132646" url="https://pl.wikipedia.org/wiki?curid=132646" title="Komisja Ustalania Nazw Miejscowości">
Komisja Ustalania Nazw Miejscowości

Komisja Ustalania Nazw Miejscowości przy Ministerstwie Administracji Publicznej (KUNM) – państwowy organ administracyjny powstały w 1934 roku, a po wojnie reaktywowany w 1945, działający głównie na terenach tzw. Ziem Odzyskanych.
Na początku kwietnia 1945 r. przy Dyrekcji Okręgowej Kolei Państwowych w Poznaniu powołano również inną komisję mającą zajmować się nazwami – była to Komisja dla spraw Przywrócenia Nazw Słowiańskich na Przyodrzu, której zadaniem było nadanie polskich nazw stacjom, przystankom i posterunkom kolejowym na terenach ziemi lubuskiej, Przyodrza Pomorskiego i Śląska.
Zadaniem KUNM było ponowne nazwanie miejscowości i obiektów fizjograficznych (rzek, jezior, pasm górskich itp.) tak, aby przywrócić – lecz często nadać nową – polską nazwę.
Na jej czele stanął prof. Stanisław Srokowski z Warszawy (geograf). W jej składzie znaleźli się trzej językoznawcy: prof. dr Kazimierz Nitsch, prezes Polskiej Akademii Umiejętności, prof. Mikołaj Rudnicki z Poznania, prof. dr Witold Taszycki z Krakowa.
Na pierwszej konferencji ustalono nazwy dla miejscowości liczących powyżej 5000 mieszkańców, podczas drugiej ustalone zostały nazwy miejscowości do 5000 mieszkańców oraz niektórych stacji kolejowych, trzecia konferencja ustaliła nazwy reszty stacji kolejowych oraz miejscowości liczących 500 do 1000 mieszkańców, na czwartej konferencji ustalone zostały nazwy miejscowości liczących od 250 do 500 mieszkańców (dla byłych Prus Wschodnich również części osad liczących 500 do 1000 mieszkańców), piąta konferencja ustaliła nazwy dla wsi liczących poniżej 250 mieszkańców (w przypadku Prus 250 do 500). Resztę nazw ustaliła ostatnia, szósta konferencja. W latach 1946–1951 przywrócono lub ustalono nowe nazwy polskie dla ok. 32 tys. miejscowości oraz ok. 3 tys. obiektów fizjograficznych. Opracowany wówczas materiał nazewniczy Ziem Odzyskanych ujęty został w publikacji „Słownik Nazw Geograficznych Polski Zachodniej i Północnej” pod redakcją prof. Stanisława Rosponda (również przewodniczącego podkomisji śląskiej).
Funkcjonowały podkomisje regionalne: m.in. krakowska, poznańska, dla Śląska, dla nazewnictwa Sudetów, Pomorza Zachodniego i Ziemi Lubuskiej, dla Pomorza Gdańskiego i Prus Wschodnich (określanych wtedy mianem Pomorza Mazowieckiego).
Niejednokrotnie jednak z przyczyn politycznych, jak i braku źródeł, częściowo wskutek słabego przygotowania merytorycznego, tworzono potworki językowe, niekiedy tworzono zupełnie nowe nazwy dla uczczenia zasłużonych postaci m.in.:
Komisja Ustalania Nazw Miejscowości ustalała nazwy na Ziemiach Północnych i Zachodnich do 1960 roku. Obecnie w Polsce działają dwie komisje standaryzacyjne. Standaryzacją nazw geograficznych w Polsce zajmuje się Komisja Nazw Miejscowości i Obiektów Fizjograficznych, działająca przy Ministrze Spraw Wewnętrznych i Administracji. Drugim organem nazewniczym jest Komisja Standaryzacji Nazw Geograficznych poza Granicami Polski, umocowana przy Głównym Geodecie Kraju. W Komisji Ustalania Nazw Miejscowości i Obiektów Fizjograficznych z mocy ustawy przewodniczącym jest językoznawca.

</doc>
<doc id="132647" url="https://pl.wikipedia.org/wiki?curid=132647" title="Marian Raciborski">
Marian Raciborski

Marian Raciborski (ur. 16 września 1863 w Brzóstowej, zm. 17 marca 1917 w Zakopanem) – polski botanik, jeden z pierwszych w Polsce paleobotaników, pionier ruchu ochrony przyrody w Polsce, przewodniczący Prezydium Komitetu Obywatelskiego Polskiego Skarbu Wojskowego w sierpniu 1914 roku.
Życiorys.
Botaniką interesował się od dziecka. Mając 14 lat odnalazł w Dębnikach stanowisko pochodzącej z Ameryki moczarki kanadyjskiej. Po ukończeniu szkoły realnej trafił do pracowni Józefa Rostafińskiego.
W latach 1881–1891 studiował nauki przyrodnicze i medycynę na Uniwersytecie Jagiellońskim, później w Bonn i Monachium, gdzie w 1893 roku pełnił funkcję asystenta w Instytucie Fizjologii Roślin. Swoją wiedzę poszerzał też w Strasburgu, Bonn, Wrocławiu i Tybindze. Zaczął również wtedy publikować liczne artykuły naukowe. Po zakończeniu studiów został adiunktem w Ogrodzie Botanicznym w Krakowie.
W latach 1896–1900 prowadził badania flory wyspy Jawy. Prowadził tam badania nad paprociami jawajskimi i pasożytami trzciny cukrowej, które przyniosły mu międzynarodowe uznanie. Jego pobyt na Jawie doczekał się literackiego opisu w powieści biograficznej Bolesława Mrówczyńskiego pt. "Dutur z Rajskiego Ogrodu" (wyd. 1958 r.). Po powrocie do kraju w latach 1900–1909 był kierownikiem katedry Akademii Rolniczej w Dublanach. 16 listopada 1901 został wybrany sekretarzem wydziału Akademickiego Kółka Historycznego we Lwowie. W latach 1904–1905 był prezesem Polskiego Towarzystwa Przyrodników im. Kopernika. Od 1909 r. profesor botaniki Uniwersytetu Lwowskiego, organizator Instytutu Biologiczno-Botanicznego uniwersytetu. Od 1912 r. profesor botaniki na Uniwersytecie Jagiellońskim. Od 1900 r. członek korespondent, od 1913 (zatwierdzony w 1914 r.) członek czynny Polskiej Akademii Umiejętności; od 1886 r. współpracownik (od 1900 członek) – Komisji Fizjograficznej AU, a w latach 1915–1917 – jej przewodniczący. W 1912 został dyrektorem Ogrodu Botanicznego w Krakowie, szybko podnosząc tę instytucję z upadku. W 1913 utworzył Instytut Botaniczny. W 1914 zaangażował się w działalność polityczną, popierając czyn zbrojny Józefa Piłsudskiego.
Przekazał bogate zbiory muzealne zgromadzone na Jawie krakowskiemu Muzeum Etnograficznemu. Część jego krajowych zbiorów zakupił dla Muzeum Przyrodniczego im. Dzieduszyckich we Lwowie Włodzimierz Dzieduszycki.
Pochowany na zakopiańskim Cmentarzu Zasłużonych na Pęksowym Brzyzku (kw. P-III-30) Po jego śmierci rodzina przekazała bibliotekę i materiały naukowe Instytutowi Botaniki UJ.
Autor prac naukowych, m.in.:
Prace popularnonaukowe i podręczniki:

</doc>
<doc id="132653" url="https://pl.wikipedia.org/wiki?curid=132653" title="Filumenistyka">
Filumenistyka

Filumenistyka (gr. "philéō" = "lubię" + łac. "lumen" = "światło", "ozdoba") to dziedzina nauki i pasji hobbystycznej, która zajmuje się zbiorami etykiet zapałczanych oraz historią niecenia i użytkowania ognia.
Pierwsi filumeniści pojawili się w połowie XIX wieku. Większą popularność filumenistyka zyskała w latach 30. XX wieku, najpierw w Wielkiej Brytanii, potem także w innych krajach. Polscy filumeniści są zrzeszeni razem z filatelistami w Polskim Związku Filatelistów. W Bystrzycy Kłodzkiej znajduje się jedno z niewielu na świecie muzeów filumenistycznych.
Obecnie filumenistyka w Polsce jest w zaniku z powodu braku nowych etykiet zapałczanych, gdyż produkowane obecnie pudełka zapałek posiadają nadruki. Natomiast jeszcze w latach 70. XX w. w sieci kiosków RUCH-u sprzedawane były zestawy etykiet zapałczanych specjalnie dla kolekcjonerów (podobnie jak zestawy znaczków pocztowych czystych lub stemplowanych).

</doc>
<doc id="132656" url="https://pl.wikipedia.org/wiki?curid=132656" title="Marian Luzar">
Marian Luzar

Marian Wojciech Luzar (ur. 1 września 1895 w Czarnej Wsi, zm. 13 września 1939 w Równem) – polski ksiądz katolicki, instruktor harcerski, harcmistrz, kapelan Wojska Polskiego, naczelny kapelan ZHP w latach 1931–1939.
Edukacja.
Marian Luzar był synem Wojciecha (robotnika) i Marii; przodkowie przybyli z Węgier.
W 1914 ukończył (z wyróżnieniem) Gimnazjum św. Jacka w Krakowie i rok później rozpoczął studia na Wydziale Teologicznym Uniwersytetu Jagiellońskiego i w Wyższym Seminarium Duchownym Archidiecezji Krakowskiej. W 1919 ukończył studia, 29 czerwca tego roku odebrał święcenia kapłańskie z rąk księcia kardynała Adama Sapiehy w Katedrze na Wawelu.
Praca, działalność społeczna.
Pierwszym miejscem pracy ks. Luzara była parafia w Niegowici (powiat Bochnia), gdzie sprawował obowiązki wikariusza do sierpnia 1924 oraz nauczał religii w szkołach. 
Był inicjatorem powstania Domu Ludowego w Trzebini. Uczynił go głównym ośrodkiem kulturalnym Trzebini, miejscem przedstawień amatorskich i popularnych odczytów w ramach uniwersytetu powszechnego, wygłaszanych przez dojeżdżających z Krakowa pracowników Uniwersytetu Jagiellońskiego. Na utrzymanie Domu Ludowego Luzar przeznaczał własne dochody.
Działalność harcerska.
Działalność w harcerstwie rozpoczął w trakcie nauki w II Gimnazjum św. Jacka w Krakowie. W latach 1911–1912 współorganizował powstanie a następnie uczestniczył w pierwszych latach działalności 2 Krakowskiej Drużyny Harcerzy im. gen. Jana Henryka Dąbrowskiego.
Założył w Niegowici wiejskie drużyny, promując jednocześnie sport i teatr amatorski; zorganizował także konny oddział harcerzy oraz prywatną szkołę dla ok. 20 harcerzy. W 1924 został przeniesiony do pracy w Trzebini jako katecheta, również tam inicjował powstawanie drużyn harcerskich (w Trzebini „Czarna Jedynka”, w Trzebionce drużyna robotnicza, w Sierszy Wodnej robotniczo-wiejska). Był komendantem hufca ZHP w Trzebini. Ks. Luzar uzyskał stopień instruktorski harcmistrza, w latach 1926–1929 był komendantem Chorągwi Krakowskiej ZHP.
W 1930 został mianowany kapelanem Oddziału ZHP w Krakowie, a rok później Naczelnym Kapelanem ZHP. Pracował nad rozwojem duszpasterstwa harcerskiego, wydawał pismo „Biuletyn Działu Duszpasterskiego” i publikował na łamach prasy harcerskiej, organizował kursy i letnie obozy dla kleryków i kapelanów. Przygotowywał także poprzez specjalne kursy księży i zakonników do pracy harcerskiej wśród Polonii zagranicznej. Dzięki jego działaniom w 1937 działało 21 kręgów harcerzy-kleryków, zrzeszających 621 członków. Nosił harcerski przydomek „Czarny Kruk”.
II wojna światowa.
Był kapelanem rezerwy ze starszeństwem z 1 stycznia 1927 roku w duchowieństwie wojskowym wyznania rzymsko-katolickiego. We wrześniu 1939 został zmobilizowany jako kapelan. Zginął w drugim tygodniu II wojny światowej, niosąc pomoc rannym w trakcie nalotu niemieckiego na dworzec w Równem, gdzie został pochowany.
W 2019 r. odsłonięto jego pomnik w Trzebini. W mieście tym działa hufiec ZHP jego imienia.

</doc>
<doc id="132657" url="https://pl.wikipedia.org/wiki?curid=132657" title="Jadwiga Lindner">
Jadwiga Lindner

Jadwiga Zuzanna Lindner, z domu Fraget (ur. 11 sierpnia 1904 w Warszawie, zm. 26 stycznia 2005) – polska nauczycielka, harcmistrzyni, Honorowa Obywatelka Olsztyna.
Życiorys.
Pochodziła z rodziny robotniczej. Ukończyła gimnazjum żeńskie w Warszawie, następnie filologię polską na Uniwersytecie Warszawskim (1926). W 1930 uzyskała dyplom nauczyciela szkół średnich i do wybuchu wojny pracowała w warszawskich gimnazjach żeńskich oraz państwowym seminarium gospodarstwa. W okresie okupacji uczestniczyła w tajnym nauczaniu, niezależnie od formalnego zatrudnienia w szkole powszechnej w Czechowicach (dzisiaj Warszawa-Ursus) w 1940. Na zlecenie zwierzchnictwa konspiracyjnego wspólnie z Ewą Szelburg-Zarembiną przygotowała podręcznik dla polskiego szkolnictwa na Warmii i Mazurach "Ku Polsce".
Od wczesnych lat działała w harcerstwie, przechodząc przez wszystkie szczeble w ZHP; była członkinią Głównej Kwatery Harcerek w Warszawie, w czasie okupacji prowadziła w Warszawie tajne wykłady dla harcerek wysiedlonych z Łodzi, w Czechowicach przygotowywała harcerki do przyszłej pracy na Warmii i Mazurach. Otrzymała stopień harcmistrzyni.
W 1945 osiedliła się w Olsztynie. Była jednym z twórców gimnazjum i liceum żeńskiego, w latach 1947-1949 kierowała Liceum Pedagogicznym. Była także nauczycielką w Liceum dla Dorosłych i wykładała na Wyższym Kursie Nauczycielskim Związku Nauczycielstwa Polskiego. Kierowała Okręgowym Ośrodkiem Dydaktyczno-Naukowym Języka Polskiego, a w latach 1954-1971 Wydziałem Filologii Polskiej Studium Nauczycielskiego w Olsztynie. Prowadziła tam zajęcia z historii literatury, gramatyki opisowej i metodyki nauczania języka polskiego.
Opracowała m.in. "Poradnik dla nauczycieli zdobywających wykształcenie zawodowe poprzez samokształcenie" (w pięciu zeszytach), podręcznik "Mowa ojczysta" (1960, dla szkół ogólnokształcących z Warmii, Mazur i Pomorza), poradnik metodyczny języka polskiego dla klas V szkoły podstawowej. Jej wspomnienia zostały nagrodzone w konkursie XXX-lecia PRL i opublikowane w "Słowie na Warmii i Mazurach" w 1974.
Była założycielką i przez ćwierć wieku prezesem olsztyńskiego oddziału Towarzystwa Literackiego im. Adama Mickiewicza. W 1995 nadano jej - obok innych zasłużonych nauczycieli, Natalii Żarskiej, Jana Lubomirskiego i Kazimierza Pacera - tytuł "Honorowego Obywatela Olsztyna". Zmarła pół roku po ukończeniu 100 lat. Pochowana została na cmentarzu komunalnym w Olsztynie (ul. Poprzeczna).

</doc>
<doc id="132658" url="https://pl.wikipedia.org/wiki?curid=132658" title="Franciszek Frąckowiak">
Franciszek Frąckowiak

Franciszek Frąckowiak (ur. 13 września 1911 w Langenbochum w Westfalii, zm. 25 czerwca 1978 w Poznaniu) – polski działacz polityczny.
Życiorys.
Był synem polskiego górnika Józefa, który wraz z rodziną (żoną Cecylią z Bołackich) wyjechał do pracy w Niemczech. W 1920 rodzina Frąckowiaków powróciła do Polski. Franciszek Frąckowiak rozpoczął w 1926 naukę w zawodzie ślusarza w Zakładach H. Cegielski w Poznaniu i wkrótce podjął pracę w tym przedsiębiorstwie; pozostawał w Zakładach Cegielski do 1950 (z przerwą w okresie masowego bezrobocia w latach 1933–1935), na stanowiskach pracy ślusarza, potem trasera, brygadzisty i mistrza. Uzupełniał także na kursach wykształcenie i w 1946 został kierownikiem warsztatów szkolnych Zakładów Cegielskiego, a w 1949 wicedyrektorem administracyjno-handlowym. W 1950 przeszedł do pracy w administracji państwowej.
Od lutego do czerwca 1950 pełnił funkcję wiceprezydenta Poznania, następnie (do 1961) przewodniczącego prezydium Miejskiej Rady Narodowej w Poznaniu. W 1954 był inicjatorem powołania dzielnicowych rad narodowych. W 1957 doprowadził do przyznania Poznaniowi statusu miasta wydzielonego (z województwa poznańskiego); stan taki utrzymał się do reformy administracyjnej w 1975.
W 1961 został przeniesiony do pracy w dyplomacji i pełnił obowiązki konsula generalnego PRL w Bratysławie. Powrócił do Poznania w 1966 na stanowisko zastępcy dyrektora naczelnego Zarządu Międzynarodowych Targów Poznańskich (do 1976).
Należał do PPS (1930–1932), PPR (1945–1948) i PZPR (od 1948, zasiadał m.in. w jej Komitecie Wojewódzkim oraz w egzekutywie Komitetu Miejskiego w Poznaniu). Z małżeństwa z Marią z domu Borowiak miał dwoje dzieci (syna i córkę). Został pochowany na cmentarzu na Junikowie w Poznaniu.Odznaczony Srebrnym Krzyżem Zasługi, Krzyżem Kawalerskim Orderu Odrodzenia Polski i Orderem Sztandaru Pracy klasy II.

</doc>
<doc id="132659" url="https://pl.wikipedia.org/wiki?curid=132659" title="Władysław Jougan">
Władysław Jougan

Władysław Alojzy Jougan (ur. 14 maja 1855 w Tarnopolu, zm. 21 października 1942 tamże) – polski duchowny katolicki, teolog, historyk Kościoła.
Życiorys.
Urodził się 14 maja 1855 w Tarnopolu, w rodzinie Ferdynanda i Marii z Gontków. Ukończył w 1874 gimnazjum w Tarnopolu i wydział teologiczny Uniwersytetu Jana Kazimierza we Lwowie w 1878 (w 1888 obronił doktorat teologii). Święcenia kapłańskie przyjął 31 lipca 1878 we Lwowie. Pracował m.in. jako prefekt lwowskiego seminarium duchownego oraz kaznodzieja III Gimnazjum im. Franciszka Józefa. W 1901 habilitował się z historii i teorii wymowy kościelnej, w 1902 został profesorem na Wydziale Teologii Uniwersytetu Lwowskiego; pełnił funkcję dziekana tego wydziału w latach 1906–1907, ale już w 1908 odszedł na emeryturę. W latach 1908–1930 był asesorem duchownego sądu małżeńskiego.
Działał w wielu lwowskich organizacjach kościelnych i katolickich. Był m.in. założycielem i prezesem Związku Katechetów, współzałożycielem i wiceprezesem Towarzystwa Wzajemnej Pomocy Kapłanów, kuratorem Towarzystwa Rękodzielników „Skała”. Był redaktorem lub współpracownikiem „Gazety Kościelnej”, „Wiadomości Kościelnych”, „Tygodnika Katolickiego”, publikował także artykuły okolicznościowe, sprawozdania i recenzje w „Przeglądzie Powszechnym”, „Ateneum Kapłańskim” i „Szkole”.

</doc>
<doc id="132660" url="https://pl.wikipedia.org/wiki?curid=132660" title="Wanda Opęchowska">
Wanda Opęchowska

Wanda Opęchowska (ur. 23 czerwca 1888 w Warszawie, zm. 3 maja 1955 w Łodzi) – polska działaczka społeczna, instruktorka harcerska, wiceprzewodnicząca ZHP.
Życiorys.
Była córką inżyniera Hermana Pelza i Felicji z Żelechowskich. Ukończyła Szkołę Handlową żeńską Teodory Raczkowskiej w Warszawie oraz kursy handlowe w Duisburgu, studiowała w Genewie nauki przyrodnicze. Po I wojnie światowej prowadziła działalność na rzecz tworzenia kół rodzicielskich przy dziewczęcych szkołach średnich w Warszawie, sama kierowała takim kołem przy gimnazjum żeńskim Janiny Popielewskiej i Janiny Roszkowskiej.
Od narodzin harcerstwa działała w Związku Harcerstwa Polskiego. W 1923 została sekretarzem, a rok później wiceprzewodniczącą Zarządu Okręgu Warszawskiego ZHP. Od 1936 była wiceprzewodniczącą całego ZHP. Nadzorowała działalność Kół Przyjaciół Harcerstwa, poszukiwała funduszy na organizację obozów i inne potrzeby harcerstwa, przyczyniła się do budowy Domu Harcerza przy ul. Łazienkowskiej w Warszawie. Od 1938 pełniła mandat radnej Rady Dzielnicowej w Warszawie.
Po wybuchu II wojny światowej pozostała w Warszawie. Bez porozumienia z przewodniczącym ZHP Michałem Grażyńskim, który wyjechał z kraju, podjęła decyzję o nominacji Floriana Marciniaka na funkcję komendanta Pogotowia Harcerzy w stolicy. 27 września 1939 przewodniczyła naradzie pozostałych w Warszawie członków Rady Naczelnej ZHP, na którym zdecydowano o podjęciu działalności w konspiracji (później znanej pod nazwą Szare Szeregi - choć był to kryptonim organizacji męskiej]). Jednocześnie podjęto decyzję o powołaniu Floriana Marciniaka na Naczelnika Harcerzy.
Podczas okupacji Wanda Opęchowska pozostawała przez cały okres działania Szarych Szeregów wiceprzewodniczącą ZHP. Reprezentowała organizację wobec Departamentu Oświaty Delegatury Rządu RP na Kraj, poszukiwała środków finansowych na działalność bieżącą i pomoc dla potrzebujących członków. Jesienią 1939 zaryzykowała podjęcie pieniędzy z rachunku ZHP w Komunalnej Kasie Oszczędności w Warszawie. 12 maja 1943 przewodniczyła zebraniu kierownictwa, na którym powołano Stanisława Broniewskiego na Naczelnika Szarych Szeregów w związku z aresztowaniem Floriana Marciniaka. Po akcji bojowej pod Arsenałem (26 marca 1943) uzyskała od władz kościelnych kwaterę na Cmentarzu Wojskowym na Powązkach w Warszawie dla poległych członków Szarych Szeregów. Działała także w Towarzystwie Opieki nad Więźniami Patronat. Po wybuchu powstania warszawskiego pozostawała stale w siedzibie naczelnictwa Szarych Szeregów przy ul. Skorupki. Odbyła m.in. wizytację kwater oddziałów służby pomocniczej.
Po wojnie pracowała w Państwowym Urzędzie Repatriacyjnym w Łodzi. W Łodzi zmarła, ale pochowana została na warszawskim cmentarzu Bródnowskim (kwatera 10A-4-1). W 1927 otrzymała harcerską odznakę „Za zasługę”.
W 1906 wyszła za mąż za Edwarda Opęchowskiego, inżyniera, dyrektora elektrowni w Warszawie. Małżeństwo zakończyło się rozwodem. Syn Władysław Opęchowski (1911–1993) pracował jako profesor fizyki w kanadyjskim Vancouver.

</doc>
<doc id="132662" url="https://pl.wikipedia.org/wiki?curid=132662" title="API">
API



</doc>
<doc id="132665" url="https://pl.wikipedia.org/wiki?curid=132665" title="Flaga Dominikany">
Flaga Dominikany

Flaga Republiki Dominikany powstała w 1839, kiedy Dominikańczycy walczący o niepodległość dodali biały krzyż do flagi Haiti (dwa poziome pasy: niebieski i czerwony). Później kolory niebieski i czerwony ułożono przemiennie. Flaga jest prostokątem o proporcjach 5:8.

</doc>
<doc id="132667" url="https://pl.wikipedia.org/wiki?curid=132667" title="Zbigniew Kraszewski (perkusista)">
Zbigniew Kraszewski (perkusista)

Zbigniew Kraszewski (ur. 10 lipca 1959 w Gdańsku) – polski muzyk, perkusista zespołów Mietek Blues Band, Cytrus, Kombi, TSA, Skawalker, O.N.A. i Chylińska. Członek Akademii Fonograficznej ZPAV.

</doc>
<doc id="132674" url="https://pl.wikipedia.org/wiki?curid=132674" title="KUNM">
KUNM



</doc>
<doc id="132677" url="https://pl.wikipedia.org/wiki?curid=132677" title="Stwórca">
Stwórca

Stwórca, Stworzyciel, Bóg Stwórca – istota (często Bóg), która zgodnie z wierzeniami powszechnymi w wielu religiach i mitologiach miała powołać świat i ludzi do istnienia.
Religie monoteistyczne.
W judaizmie, chrześcijaństwie i islamie cały świat został powołany do istnienia przez jedną boską istotę: w judaizmie i chrześcijaństwie przez Jahwe (zob. Bóg w judaizmie, Bóg w chrześcijaństwie), a w islamie przez Allaha (Allah znaczy Bóg, Bóg Jedyny, Bóg Najwyższy – nie jest imieniem własnym). Wielu wyznawców religii monoteistycznych, opierając się na "Świętych Pismach": Biblia, Koran uznaje, że cały proces powstania świata i ludzi jest dziełem Boga-Stwórcy. Pierwszymi ludźmi stworzonymi przez Boga mieli być Adam i Ewa. Ich zaistnienie według wyznawców ww. religii nie miało żadnego związku z samoistnymi procesami fizycznymi, czy biologicznymi (jak np. uważa ewolucjonizm), lecz z działaniem Boga. Pogląd ten nazywany jest kreacjonizmem.
Kościół katolicki.
Kościół katolicki, jak również część kościołów protestanckich, uznaje taki opis stworzenia świata za pewnego rodzaju alegorię. Wyznawcy tych kościołów mogą uznawać kreacjonizm, jak i bez naruszania zasad wiary podzielać poglądy wyrażane przez naukę, dotyczące początków wszystkiego. Uznawanie, że człowiek i małpa pochodzą od wspólnego przodka, a Wszechświat zaczął się od Wielkiego Wybuchu, nie jest sprzeczny z nauką Kościoła katolickiego, jak i wielu innych. Ostatecznie w 1996 r. ówczesna głowa Kościoła Katolickiego, Jan Paweł II – przy poparciu katolickich teologów – oficjalnie uznał ewolucyjną teorię powstania człowieka jako nie stojąca w sprzeczności z chrześcijańską koncepcją stworzenia, tak jak i wiele innych.
Inne wyznania.
Świadkowie Jehowy, analizując biblijne słowo „dzień” są przekonani, że „sześć dni stwarzania” to okresy czasu dłuższe, a nie dosłowne, literalne 12- czy 24-godzinne „dni” – każdy mógł trwać tysiące lat. Nie podzielają poglądów kreacjonistów. Uważają, że Bóg stworzył wszystkie podstawowe rodzaje roślin i zwierząt oraz doskonałą pierwszą parę ludzką . Twierdzą, że „w obrębie poszczególnych rodzajów roślin i zwierząt stworzonych przez Boga zachodziły zmiany. W rezultacie powstały znane dzisiaj gatunki, które w wielu wypadkach znacząco się od siebie różnią”.
Wiele amerykańskich konserwatywnych kościołów protestanckich uznaje dosłowność przekazu biblijnego.
W niektórych amerykańskich stanach w szkołach kreacjonizm biblijny przedstawiany jest jako pogląd „naukowy”, równoważny lub alternatywny wobec ewolucjonizmu.
Buddyzm.
Buddyzm wyklucza dogmat o „Stwórcy”. Dogmat ten sprzeciwia się zasadzie prawa przyczynowo-skutkowego karma, które głosi, że rezultaty przyczyn karmicznych wykonanych przez kogoś doświadczane są tylko przez niego i nie mogą być przeniesione na kogoś innego, lub same zniknąć całkowicie bądź wcześniej powstać z niczego. Zasadniczym zagadnieniem w Buddyzmie jest idea Siunjaty, również sprzeczna z dogmatem „Stwórcy”. Siunjata w ujęciu teorii Madhjamaki opisuje, że na poziomie konwencjonalnym, wszystkie zjawiska tworzą się i zanikają pod wpływem odpowiednich dla nich przyczyn i warunków, gdy ostatecznie nie można w tych zjawiskach odnaleźć ich inherentnej, wrodzonej i niezależnej egzystencji, zjawiska te jednak wydają się tak pojawiać, zanikać od czasu niemającego początku, nie ma dlatego również totalnej pustości, jako nicości. W Buddyzmie występują nauki o powstawaniu wszechświatów, gdy istnieją ku temu odpowiednie warunki w zgodzie z kolektywnym prawem przyczynowo-skutkowym „karma” czujących istot mających przebywać w tych wszechświatach, patrz artykuł multiwersum.
Hinduizm.
W hinduizmie świat jest stwarzany przez bogów. Jednak sami stwórcy są bardzo uwikłani w swoim dziele. Bogowie stanowią jedność z dziełem stworzenia. Nie spoglądają na świat z zewnątrz, więc nie ma tutaj mowy o dziele stworzenia podobnym do tego z religii monoteistycznych.
Starożytna Grecja.
Starożytni Grecy wierzyli, że świat stworzyli bogowie, którzy sami narodzili się z chaosu. Mit stworzenia przedstawia szereg pokoleń bogów, którzy walczą między sobą o panowanie nad stworzonym przez nich światem. Z tej walki wyłoniła się grupa bogów, którzy objęli panowanie nad wszelkim stworzeniem zasiadając na Górze Olimp.
Indianie prekolumbijscy.
Majowie wierzyli, że świat narodził się z krwi bogów.

</doc>
<doc id="132678" url="https://pl.wikipedia.org/wiki?curid=132678" title="Jan Szwajnic">
Jan Szwajnic

Jan Szwajnic (ur. 1796 w Niedźwiadku pod Bydgoszczą, zm. 1867), historyk.
W latach 1820-1823 studiował na Królewskim Uniwersytecie Warszawskim, gdzie uzyskał stopień magistra nauk wyzwolonych. W latach 1823-1829 pracował w szkole pijarów w Warszawie. W 1829 uzyskał tytuł doktora filologii na uniwersytecie w Erlangen, pracą "De causis ratione tribunorum plebi ereandorum eovumque numero". Od 1829 uczył języka łacińskiego, historii i starożytności rzymskich w szkole wojewódzkiej praktyczno-pedagogicznej w Lesznie, a później w warszawskim gimnazjum gubernialnym. W latach 1840-1846 wykładał historię i prawo rzymskie na kursach prawniczych. Później także wykładał pedagogikę na kursach nauczycielskich.
W latach 1845-1847 opublikował 3 tomową "Historię narodu i państwa rzymskiego".

</doc>
<doc id="132679" url="https://pl.wikipedia.org/wiki?curid=132679" title="Tokány">
Tokány



</doc>
<doc id="132683" url="https://pl.wikipedia.org/wiki?curid=132683" title="Debit">
Debit

Debit – zezwolenie urzędu cenzury na rozpowszechnianie wydawnictwa. Także zezwolenie na sprowadzanie wydawnictw zagranicznych (tzw. debit pocztowy albo komunikacyjny).
Słowo pochodzi od francuskiego wyrazu "débit", oznaczającego „sprzedaż”, „zbyt”, „miejsce sprzedaży”. To określenie wywodzi się z kolei z łacińskiego źródłosłowu "debēre" („być [komuś] winnym”), podobnie jak wyraz debet.
W polskim prawie prasowym do roku 1990 przepisy prawa określały pozbawienie debitu komunikacyjnego jako sankcję wiążącą się z zakazem rozpowszechniania druku wydawanego za granicą. Według prawa prasowego z 1938 roku prawo pozbawiania debitu miał Minister Spraw Wewnętrznych, w 1946 roku uprawnienie to przeszło na Główny Urząd Kontroli Prasy, Publikacji i Widowisk. Ustawa z roku 1981 przewidywała pozbawienie czasopisma zagranicznego debitu na okres jednego do pięciu lat, jeżeli w stosunku do niego orzeczono trzykrotnie zakaz rozpowszechniania. Zarządzenie o pozbawieniu debitu podlegało publikacji w Monitorze Polskim. Sprowadzanie publikacji zagranicznych objętych zakazem było dozwolone bibliotekom, w celach uzasadnionych ich statutową działalnością, oraz instytucjom i osobom, ze względu na cele zawodowe lub naukowe, lub po uzyskaniu zgody Głównego Urzędu Kontroli Publikacji i Widowisk, także w innym celu.
Wydawnictwa rozpowszechniane bez stosownego zezwolenia (tzw. wydawnictwa podziemne) bywały określane jako bezdebitowe (najczęściej wydawcy takich publikacji nigdy o takie zezwolenie nie występowali).

</doc>
<doc id="132684" url="https://pl.wikipedia.org/wiki?curid=132684" title="Konfederacja Tatrzańska">
Konfederacja Tatrzańska

Konfederacja Tatrzańska – organizacja ruchu oporu działająca w czasie II wojny światowej na Podhalu.
Historia.
Została założona w maju 1941 r. przez poetę Augustyna Suskiego ps. "Stefan Borus" w Nowym Targu. Organizacja ta ma swoje korzenie ideowe w przedwojennym ruchu ludowym. W szczytowym okresie do organizacji należało około 400 członków. Główny teren działania to Nowy Targ oraz wieś Waksmund.
W końcu lata 1941 r. powołana została jednostka bojowa o nazwie Dywizja Górska kierowana przez majora Edwarda Gött-Getyńskiego ps. "Sosnkowski". Jednostka ta tylko w zamierzeniach była dywizją. Faktycznie liczyła kilkudziesięciu partyzantów. Jej terenem działania były Gorce, głównie okolice Turbacza.
Konfederacja Tatrzańska prowadziła działalność wydawniczą (gazetka "Na Placówce" o nakładzie około 100 egzemplarzy) oraz akcje sabotażowe. Jej działalność miała przeciwstawić się funkcjonowaniu Goralenvolku.
Z powodu błędów organizacyjnych została szybko rozpracowana przez gestapo, nie bez udziału lokalnych konfidentów. W styczniu i lutym 1942 r. nastąpiła fala aresztowań. Augustyn Suski zginął w obozie koncentracyjnym w Auschwitz-Birkenau 26 maja 1942 r. a major Edward Gött-Getyński w tym samym obozie został rozstrzelany 25 stycznia 1943 r. Wcześniej aresztowani członkowie organizacji byli przesłuchiwani i torturowani w siedzibie gestapo w Zakopanem w Hotelu Palace.
Za współpracę z Konfederacją Tatrzańską okupant wielokrotnie pacyfikował wieś Waksmund. Ocalali partyzanci z Dywizji Górskiej działali do końca wojny w ramach Armii Krajowej pod dowództwem Józefa Kurasia ps. "Orzeł", który po pacyfikacji Waksmundu zmienił pseudonim na "Ogień". Józef Kuraś w lutym 1947 r., kiedy jego oddział został okrążony przez Korpus Bezpieczeństwa Wewnętrznego, popełnił samobójstwo.
Przysięga.
"W obliczu Boga Wszechmogącego i Jego Matki, Polskiej Korony Królowej. Tobie Polsko, Ojczyzno moja o moc swoja z wrogiem walcząca teraz i o wyzwolenie, ślubuję służbę i wierność aż do ostatniej w sercu kropli krwi. A że nie zdradzę i – jako członek Konfederacji Tatrzańskiej – praw jej bojowych i tajemnie dochowam, braciom swoim w walce o Polskę wszystkie swe siły oddam, Ty mi dopomóż Boże!"
Upamiętnienie.
Imię Konfederacji Tatrzańskiej nosi Szkoła Podstawowa nr 5 w Nowym Targu.
10 czerwca 2016 roku na ścianie szkoły umieszczono tablice pamiątkową upamiętniającą Konfederację. Tablica została odsłonięta w ramach 3 dniowych uroczystości związanych z 75. rocznicą powstania organizacji. Patronat honorowy nad uroczystościami sprawował Prezydent Andrzej Duda.

</doc>
<doc id="132690" url="https://pl.wikipedia.org/wiki?curid=132690" title="Debit źródła">
Debit źródła

Debit źródła (wydajność źródła, wydatek źródła) - pojęcie z dziedziny hydrologii, oznaczające ilość wody wypływająca z podziemnego źródła w jednostkach objętości na jednostkę czasu (np. w decymetrach sześciennych na sekundę). Jest jednym z podstawowych parametrów charakteryzujących źródło. Przyjęty jest podział wydajności źródeł na 8 klas o wartościach od poniżej 0,01 dm3/s do ponad 10.000 dm3/s. Debit źródła zależy od: pojemności wodnej zbiornika, przepuszczalności utworów skalnych, wielkości opadów atmosferycznych i ich rozkładu w czasie i od ciśnienia hydrostatycznego.

</doc>
<doc id="132691" url="https://pl.wikipedia.org/wiki?curid=132691" title="Monoppix">
Monoppix

Monoppix – dystrybucja systemu operacyjnego Linux, której celem było upowszechnianie technologii Mono, oparta na dystrybucji typu Live CD – Knoppix, 
Dystrybucja zawiera oprogramowanie zawarte w Knoppiksie i kompletne środowisko uruchomieniowe Mono (implementacja .NET w Linuksie) – kompilator, biblioteki klas, IDE, baza danych MySQL i dokumentacja. Ostatnia wersja ukazała się w sierpniu 2005, obecnie dystrybucja nie jest rozwijana.

</doc>
<doc id="132692" url="https://pl.wikipedia.org/wiki?curid=132692" title="Mostki pomiarowe">
Mostki pomiarowe



</doc>
<doc id="132693" url="https://pl.wikipedia.org/wiki?curid=132693" title="Terekia">
Terekia

Terekia ("Xenus cinereus") – gatunek średniej wielkości ptaka wędrownego z rodziny bekasowatych (Scolopacidae). Nie jest zagrożony wyginięciem.
Systematyka.
Jedyny przedstawiciel rodzaju "Xenus". Nie wyróżnia się podgatunków. Proponowany podgatunek "australis", opisany na podstawie różnic w wyglądzie odnotowanych na zimowiskach, nie jest obecnie uznawany.
Występowanie.
Zamieszkuje południową Finlandię, północno-zachodnią Rosję, Ukrainę na wschód po wschodnią Syberię, głównie w strefie tajgi. Zimuje w południowej i wschodniej Afryce, od Bliskiego Wschodu przez południową Azję po Indonezję i Australię.
Do Polski zalatuje sporadycznie, do 2021 roku stwierdzono ją 129 razy (zaobserwowano łącznie 136 osobników).
Status i ochrona.
Międzynarodowa Unia Ochrony Przyrody (IUCN) uznaje terekię za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 160 000 – 1 200 000 osobników. Trend liczebności populacji uznawany jest za spadkowy.
W Polsce terekia jest objęta ścisłą ochroną gatunkową.

</doc>
<doc id="132696" url="https://pl.wikipedia.org/wiki?curid=132696" title="Live ?!*@ Like a Suicide">
Live ?!*@ Like a Suicide

Live?!*@ Like a Suicide – pierwszy minialbum zespołu Guns N’ Roses wydany w 1986 roku.
Zgodnie ze słowami lidera zespołu, Axla Rose, nie jest to płyta "live", lecz nagranie studyjne z dogranymi głosami widowni.
Na płycie znalazły się tylko cztery utwory, a wśród nich dwa covery zespołów Aerosmith i Rose Tattoo. Od tytułu płyty pochodzi nazwa fikcyjnej wytwórni Uzi Suicide, a faktycznie nieoficjalnego działu Geffen Records, powstałego na potrzeby jej wydania.
Ze względu na ograniczony nakład minialbumu, materiał na nim zarejestrowany ukazał się również na LP G N’ R Lies z 1988 roku, obok czterech innych akustycznych utworów.

</doc>
<doc id="132697" url="https://pl.wikipedia.org/wiki?curid=132697" title="Albert Szent-Györgi">
Albert Szent-Györgi



</doc>
<doc id="132700" url="https://pl.wikipedia.org/wiki?curid=132700" title="Komitet Centralny">
Komitet Centralny



</doc>
<doc id="132704" url="https://pl.wikipedia.org/wiki?curid=132704" title="Biegus płowy">
Biegus płowy

Biegus płowy, kuliczek płowy ("Calidris subruficollis") – gatunek małego ptaka wędrownego z rodziny bekasowatych (Scolopacidae). Bliski zagrożenia wyginięciem.
Systematyka.
Dawniej zaliczano go do monotypowego rodzaju "Tryngites"; na podstawie badań, których wyniki opublikowano w 2012 roku, przeniesiono go do rodzaju "Calidris". Nie wyróżnia się podgatunków.
Występowanie.
Zamieszkuje środkową część kanadyjskiej Arktyki, północną Alaskę, Wyspę Wrangla, północny Półwysep Czukocki oraz wyspę Ajon. Zimuje w Ameryce Południowej od południowo-wschodniej Boliwii i Paragwaju po południową Brazylię, Urugwaj środkowo-wschodnią Argentynę. Sporadycznie zalatuje do Europy. W Polsce do 2020 roku stwierdzono go 27 razy (obserwowano w sumie 28 osobników), po raz pierwszy w 1978 roku.
Status i ochrona.
IUCN od 2000 roku uznaje biegusa płowego za gatunek bliski zagrożenia (NT, "Near Threatened"); wcześniej, od 1988 roku klasyfikowano go jako gatunek najmniejszej troski (LR/LC – "Lower Risk/Least Concern"). Liczebność światowej populacji, według szacunków z 2012 roku, zawiera się w przedziale 15 300 – 56 000 dorosłych osobników. Trend liczebności populacji uznawany jest za spadkowy. Na przełomie XIX i XX wieku populacja tego gatunku liczyła od kilkuset tysięcy do kilku milionów osobników, jednak wskutek intensywnych polowań i utraty siedlisk ptak ten był bliski wymarcia na początku lat 20. XX wieku.
W Polsce objęty ochroną gatunkową ścisłą.

</doc>
<doc id="132707" url="https://pl.wikipedia.org/wiki?curid=132707" title="Appetite for Destruction">
Appetite for Destruction

Appetite for Destruction – debiutancki studyjny album amerykańskiego rockowego zespołu Guns N’ Roses, wydany w lipcu 1987 przez wytwórnię Geffen. Na płycie jest 12 utworów, cztery z nich ukazały się również w wersjach singlowych („Welcome to the Jungle”, „Sweet Child O’ Mine”, „Paradise City” i „Nightrain”).
Płyta sprzedała się w nakładzie 28 milionów egzemplarzy i jest najlepiej sprzedającym się debiutanckim krążkiem w historii muzyki.
Album został opisany w książce "1001 Albums You Must Hear Before You Die" (pol. „1001 albumów, które musisz usłyszeć, zanim umrzesz”). W 2003 został sklasyfikowany na 62. miejscu listy 500 albumów wszech czasów magazynu „Rolling Stone”.
Tło.
Grupa zaczęła szukać kogoś, kto wyprodukowałby ich debiut. W szukaniu pomagał im producent wykonawczy Geffen Tom Zutaut. Grupa myślała, żeby zatrudnić Roberta Johna Lange’a, ale ten okazał się zbyt drogi. Ostatecznie Guns N’ Roses zadecydowali, żeby zatrudnić kanadyjskiego producenta Mike’a Clinka.
Nagrywanie i produkcja.
Po jakimś czasie grupa weszła do studia Rumbo Recorders, aby nagrać "Apetite for Destruction". Przez dwa tygodnie zespół wraz z Clinkiem nagrywał główne utwory. Mike Clink pracował osiemnaście godzin dziennie, nagrywając ze Slashem po południu i wieczorem, podczas gdy Axl Rose nagrywał wokale. Slash spędził godziny w studiu razem z Clinkiem, żeby konstruować jego solówki. Perkusja Stevena Adlera została nagrana przez zaledwie sześć dni, ale wokale Rose’a były nagrywane znacznie dłużej z powodu jego perfekcjonizmu. Ostatnie prace i miksowanie zostały wykonane w Mediasound Studios, a mastering w Sterling Sound w Nowym Jorku.
Część piosenek została napisana samodzielnie przez innych członków zespołu, by dokończyć je później. Są to m.in. „It’s So Easy” (Duff McKagan) i „Think About You” (Izzy Stradlin). Tekst utworu „Mr. Brownstone” jest o problemach grupy z heroiną. Duża część tekstów skupia się na młodych latach członków zespołu, np. „Out Ta Get Me” jest o problemach młodego Axla z prawem w młodości.
Odbiór.
Album zadebiutował na 182. miejscu Billboard 200. Wszedł ponownie na listę w 1988 roku, kiedy grupa zaczęła koncertować, a teledyski do „Welcome to the Jungle” i „Paradise City” były coraz częściej puszczane w muzycznych programach. Następnie album zdobył szczyt listy przebojów i pozostał na pierwszym miejscu przez cztery tygodnie. W sumie "Apetite for Destruction" spędziło 147 tygodni na Billboard 200. W 2008 roku album zdobył certyfikat 18x platynowej płyty w USA ze sprzedażą ponad 18 milionów kopii, co czyni go 11 najlepiej sprzedającym się albumem w historii tego kraju. Płyta jest także najlepiej sprzedającym się debiutem w historii USA. W tym samym roku Sky News ogłosiło, że "Apetite for Destruction" sprzedało 28 milionów kopii na całym świecie, co czyni go jednym z najlepiej sprzedających się albumów w historii. Inne źródła mówią nawet o liczbie 30 mln.
Album uzyskał pozytywne recenzje od krytyków. Stephen Thomas Erlewine z AllMusic w swojej pięciogwiazdkowej recenzji napisał, że „Album jest punktem zwrotnym dla hard rocka”, oraz że „Album jest jednym z najlepszych heavy-metalowych albumów lat osiemdziesiątych”. Magazyn Q nazwał album „jednym z najlepszych w historii metalu”. Krytycy chwalili świetny wokal Axla Rose’a.
Wyróżnienia.
Lista niekompletna
Okładka.
Początkowo okładka miała być zaprojektowana w oparciu o rysunek Roberta Williamsa zatytułowany "Appetite for Destruction", który przedstawia robota-gwałciciela, ukaranego przez metalowego mściciela. Po tym, jak kilka wytwórni odmówiło wydania albumu, zespół umieścił kontrowersyjny obraz wewnątrz, zastępując ją obrazem przedstawiającym krzyż i czaszki reprezentujące członków zespołu. Rysunek został zaprojektowany przez Billy’ego White’a Jr jako tatuaż Axla Rose’a. Fotografie wykorzystane na „tyle” albumu i ostatniej stronie książeczki zostały zrobione przez Roberta Johna, Marca Cantera i Jacka Lue.
Oryginalna okładka w 2008 roku miała być ponownie drukowana na winylu, jednak w ostatniej chwili wytwórnia zmieniła ją na czaszki.
Twórcy.
Guns N Roses
Dodatkowy personel

</doc>
<doc id="132709" url="https://pl.wikipedia.org/wiki?curid=132709" title="Kuliczek płowy">
Kuliczek płowy



</doc>
<doc id="132711" url="https://pl.wikipedia.org/wiki?curid=132711" title="Wybrzeże koralowe">
Wybrzeże koralowe

Wybrzeże koralowe (rafowe) – typ wybrzeża organogenicznego. Występuje ono w strefie zwrotnikowej, w ciepłych morzach oraz w strefie pływów o dużych amplitudach, ale przy niewielkiej energii fal. Udział w ich budowie mają korale – organizmy z podgromady koralowców ("Corrallium"). W skład rafy wchodzą także mszywioły, stułbiopławy i wapienne wodorosty. W pobliżu brzegu tworzą one rafy koralowe. Rafy tworzą też bariery w pewnym oddaleniu od brzegu, a wtedy na nich skupia się największa energia fal i brzeg jest chroniony przed ich niszczącą działalnością. Między wybrzeżem a barierą występuje często płytka laguna. Po stronie rafy wybrzeże ma stoki łagodne, zaś od strony morza strome. Brzeg może narastać pod wpływem plątaniny powstałej przez korzenie słonolubnych roślin. Wybrzeża tego typu możemy spotkać na: Sri Lance, Tunezji, Sumatrze, Nowej Gwinei, Kubie, Belize, Kolumbii, Zatoce Bengalskiej.

</doc>
<doc id="132712" url="https://pl.wikipedia.org/wiki?curid=132712" title="Audyt środowiskowy">
Audyt środowiskowy

Audyt środowiskowy – narzędzie zarządzania obejmujące systematyczną, udokumentowaną, okresową i obiektywną ocenę efektów działalności organizacji, systemu zarządzania i procesów służących ochronie środowiska.

</doc>
<doc id="132714" url="https://pl.wikipedia.org/wiki?curid=132714" title="Livecd">
Livecd



</doc>
<doc id="132718" url="https://pl.wikipedia.org/wiki?curid=132718" title="Live cd">
Live cd



</doc>
<doc id="132720" url="https://pl.wikipedia.org/wiki?curid=132720" title="Komisja Odpowiedzialności Konstytucyjnej">
Komisja Odpowiedzialności Konstytucyjnej

Komisja Odpowiedzialności Konstytucyjnej (skrót: ODK) jest jedną ze stałych komisji sejmowych, która zajmuje się prowadzeniem postępowania w sprawie badania zasadności skierowanych do niej wniosków wstępnych o pociągnięcie do odpowiedzialności konstytucyjnej, podejmowanie uchwał w tym przedmiocie oraz przedstawianie Sejmowi sprawozdań z przeprowadzonych prac.
Skład Komisji.
ODK jest zaliczana do komisji małych. W Sejmie IX kadencji została powołana 13 listopada 2019 roku i liczy 13 posłów.

</doc>
<doc id="132721" url="https://pl.wikipedia.org/wiki?curid=132721" title="Rektor">
Rektor

Rektor – godność osoby zarządzającej uczelnią. Najczęściej jest to jeden z profesorów tej uczelni.
Wyraz pochodzi od – „władca”, „zarządca”; od łac. – „rządzić”. Za cesarstwa rzymskiego oznaczał namiestnika podwładnego prefektom, czyli egzarchom. Na przełomie XIX i XX wieku tytuł ten oznaczał zwierzchników niektórych zgromadzeń zakonnych i kościołów oraz przełożonych uniwersytetów, gimnazjów i zakładów naukowych.
Zastępcy rektora nazywani są prorektorami (przedrostek "pro" oznacza po łacinie „zamiast”, „zastępujący”).
Funkcja rektora w Polsce.
Rektorem uczelni publicznej może być osoba posiadająca co najmniej stopień naukowy doktora, zatrudniona w uczelni jako podstawowym miejscu pracy.
Rektora zwyczajowo tytułuje się "Jego/Jej Magnificencja" (skrót: JM). W stroju reprezentacyjnym występuje w czerwonym lub purpurowym płaszczu (todze) z gronostajowego lub sobolowego futra (lub jego namiastce), często z berłem oraz ozdobnym łańcuchem z symbolami kierowanej uczelni. Na najstarszej w Polsce politechnice – Politechnice Gdańskiej stroje różnią się i mają charakter skromniejszy, bez ozdób w postaci kołnierza i płaszcza utrzymanego w kolorze purpury. Prorektorzy na oficjalnych uroczystościach ubrani są w taką samą togę, lecz z mniejszą liczbą ozdób (najczęściej bez futra). Tóg nie noszą np. rektorzy uczelni wojskowych i cywilnych szkół kształcących marynarzy – a jedynie mundur odpowiedni do stopnia oficerskiego oraz naszyjnik z symbolami uczelni.
W uczelniach publicznych kadencja rektora od 2008 roku trwa 4 lata (wcześniej 3 lata) i rozpoczyna się w dniu 1 września w roku wyborów, a kończy w dniu 31 sierpnia w roku, w którym upływa kadencja. Jedna osoba nie może być wybrana do pełnienia funkcji rektora więcej niż dwie następujące po sobie kadencje. W uczelniach niepublicznych sprawy te reguluje statut uczelni.
Do zadań rektora należy:
1) reprezentowanie uczelni;
2) zarządzanie uczelnią;
3) przygotowywanie projektu statutu oraz projektu strategii uczelni;
4) składanie sprawozdania z realizacji strategii uczelni;
5) wykonywanie czynności z zakresu prawa pracy;
6) powoływanie osób do pełnienia funkcji kierowniczych w uczelni i ich odwoływanie;
7) prowadzenie polityki kadrowej w uczelni;
8) tworzenie studiów na określonym kierunku, poziomie i profilu;
9) tworzenie szkół doktorskich;
10) prowadzenie gospodarki finansowej uczelni;
11) zapewnianie wykonywania przepisów obowiązujących w uczelni.

</doc>
<doc id="132722" url="https://pl.wikipedia.org/wiki?curid=132722" title="Nogogłaszczki">
Nogogłaszczki

Nogogłaszczki, szczękonóżki ("pedipalpi") – druga para przysadek głowotułowia, tj. odnóży pajęczaków, położona bezpośrednio za otworem gębowym, służą one do rozdrabniania pokarmu oraz jako narządy dotykowe. Składają się z sześciu członów, przypominają odnóża kroczne u osobników młodocianych i samic. Na biodrach nogogłaszczek znajdują się wyrostki szczękowe wykorzystywane do rozdrabniania oraz filtrowania pokarmu. U samców zmodyfikowane dystalne człony nogogłaszczek służą za narządy kopulacyjne. 
Nogogłaszczki są homologiczne do żuwaczek u skorupiaków i odpowiednikiem żuwaczek u tchawkowców.
Ostatnie człony nogogłaszczek mogą być zakończone szczypcami (np. u skorpionów) lub pazurami (np. u pająków).

</doc>
<doc id="132725" url="https://pl.wikipedia.org/wiki?curid=132725" title="Goralenvolk">
Goralenvolk

Goralenvolk – inicjatywa o charakterze ideologicznym i administracyjnym z czasów II wojny światowej na terenie przedwojennego powiatu nowotarskiego w latach 1939–1944.
Powstanie i rozwój idei Goralenvolk.
Działania administracyjne i polityczne na terenie Podhala w czasie II wojny światowej określane przez historiografię i publicystykę jako "Goralenvolk" umocowane były w koncepcji germańskiego pochodzenia górali podhalańskich, która powstała w latach 20. XX wieku. W 1928 roku profesor Włodzimierz Antoniewicz w książce „Metalowe spinki góralskie” dowodził, że pewne podobieństwo ozdób góralskich i gockich były wynikiem wpływów germańskich na Podhalu. Naukowiec twierdził także, że podczas najazdu Hunów pewna część Gotów w czasie wędrówki ludów, schroniła się w Kotlinie Zakopiańskiej i na Spiszu.
Koncepcję tę wspierał i propagował m.in. dr Henryk Szatkowski (mieszkający w Zakopanem, ale nie będący rodowitym zakopiańczykiem) oraz instruktor zakopiańskiego hufca przysposobienia wojskowego Witalis Wider, który najprawdopodobniej był agentem niemieckiej Abwehry.
Po zajęciu przez Niemców we wrześniu 1939 Podhala przedwojenny działacz polityczny dr Henryk Szatkowski zaczął przy wsparciu okupanta propagować ideę, jakoby górale byli pochodzenia niemieckiego – "Goralenvolk" – naród (lud) góralski. 7 listopada 1939 Wacław Krzeptowski w asyście Karoliny Gąsienica-Rój, Marii Siuty-Szwab, Stefana Krzeptowskiego i Józefa Cukiera złożył nowo przybyłemu na Wawel gubernatorowi generalnemu Hansowi Frankowi wyrazy uznania oraz wręczył mu złotą ciupagę. 12 listopada Frank udał się z rewizytą do Zakopanego, gdzie „w imieniu Górali” przywitał go Wacław Krzeptowski, który złożył podziękowanie za „oswobodzenie Górali od ucisku polskich władz” i wręczył mu pamiątkową odznakę góralską.
29 listopada 1939 Wacław Krzeptowski zwołał zebranie przedwojennego Związku Górali, które zaakceptowało ideę Goralenvolk i wystosowało memoriał „o potrzebach ludności góralskiej”. Należy podkreślić, że nie wszyscy działacze Związku Górali, w tym przedwojenny przewodniczący Henryk Walczak, poparli tę decyzję. Formalnie utworzono Goralenverein pod prezesurą Krzeptowskiego jako kontynuację Związku Górali.
Administracja Generalnego Gubernatorstwa ideę Goralenvolku, zaś gubernator Frank stwierdził w kwietniu 1940, że władze niemieckie „uczynią zadość woli Górali, którzy chcą stanowić odrębny szczep”. Wiosną 1940 powstała góralska szkoła powszechna ("Goralische" "Volksschule"), szkoła zawodowa ("Goralische" "Berufschule" "für" "Volkskunst") oraz klub sportowy ("Goralische" "Heimatsdienst"). Zaprojektowano także flagę Goralenvolku, której Niemcy jednak oficjalnie nie zaakceptowali.
Przyjęcie przez górali.
Nie zachowała się ewidencja wydanych kart „G”, więc wszelkie informacje co do ilości ich wydania mają jedynie charakter szacunkowy.
W czerwcu 1940 na Podhalu został przeprowadzony spis ludności, wykorzystany również do agitacji na rzecz Goralenvolku. Przynależność do niego zadeklarowało ok. 18% ludności (aczkolwiek statystyki podawane przez historyków różnią się), przyjmując góralskie karty rozpoznawcze z literą „G”. Według Wiesława Władyki niebieską kenkartę z literą „G” przyjęło szacunkowo w Zakopanem – 23% mieszkańców, w Nowym Targu i Czarnym Dunajcu – 17% mieszkańców, w Rabce – 49,5%, w Krynicy– 80%, a w Szczawnicy – 96,5% mieszkańców. Część mieszkańców przyjmowała kenkarty „G” dobrowolnie, większość pod groźbami i przymusem. Kart góralskich wydano 27–30 tys. (na ogólną liczbę 150 tys. kart). Pozostałej części ludności wydano normalne kenkarty, mimo gróźb administracji lokalnej, że ci, którzy nie przyjmą kart góralskich, będą wywiezieni z Podhala. 
Komitet Góralski.
20 lutego 1942 został zawiązany Komitet Góralski ("Goralisches Komitee") jako namiastka samorządu z Wacławem Krzeptowskim jako przewodniczącym. Wśród członków Komitetu Góralskiego znaleźli się m.in. działacze przedwojennego Związku Górali. Utworzono delegatury Komitetu w Zakopanem, Nowym Targu, Poroninie, Szaflarach, Czarnym Dunajcu, Szczawnicy, Chochołowie, Cichem i Rabce. Komitet miał stać się zalążkiem przyszłego „Państwa Góralskiego” (tzw. "Goralenland"). Działał on na podstawie regulaminu nadanego przez gubernatora dystryktu krakowskiego doktora Richarda Wendlera. Poza akcją wydawania góralskich kart rozpoznawczych działalność komitetu była jednak całkowicie fasadowa.
Władze Komitetu Góralskiego:
Siedziba: Zakopane, Bahnhofstraße (ob. ul. Kościuszki) 2.
Goralische Waffen SS Legion.
Fiaskiem skończyła się też próba zorganizowania w drugiej połowie 1942 jednostki Goralische Waffen SS Legion. Zgłosiło się około 300 osób, z których wytypowano 200 zdolnych do służby wojskowej. Do obozu szkoleniowego SS w Trawnikach trafiło około 200 ochotników. Popadli oni w konflikt ze stacjonującymi tam Ukraińcami. Większość zdezerterowała, a resztę wywieziono na roboty przymusowe w głąb Niemiec – do SS trafiło kilkoro spośród ochotników.
Polski ruch oporu i upadek Goralenvolku.
Od samego początku "Goralenvolk" był zwalczany przez ruch oporu. Duży wkład w tę akcję wniosła Konfederacja Tatrzańska, a po jej rozbiciu struktury Rocha oraz Armii Krajowej.
Agitacja aktywistów Goralenvolku nie przyniosła spodziewanych efektów wśród przeważającej części ludności góralskiej. Z kolei sami Niemcy przestawali angażować się w popieranie odrębności górali po dezercji ochotników z „Legionu Góralskiego SS”, która skompromitowała liderów Goralenvolku w oczach okupantów. Struktury Komitetu Góralskiego, nie mając oparcia ani w góralskiej ludności, ani w niemieckich okupantach, stopniowo zamierały, najdłużej utrzymała się centrala w Zakopanem. W końcu sam „goralenführer” Wacław Krzeptowski (po próbie aresztowania go przez Niemców) w lecie 1944 ukrył się w górach. Idea "Goralenvolku" była akcją niemiecką, przeprowadzoną bez inicjatywy społeczności góralskiej.
20 stycznia 1945 z wyroku Polskiego Państwa Podziemnego Wacław Krzeptowski został powieszony przez partyzantów z oddziału Armii Krajowej.
22 listopada 1946 przed sądem w Zakopanem zapadł wyrok na pozostałych działaczy "Goralisches Komitee". Zostali oni skazani na kary więzienia od 3 do 15 lat. Część działaczy, w tym Henryk Szatkowski i Witalis Wieder, uciekłszy razem z Niemcami, uniknęła wymiaru sprawiedliwości.

</doc>
<doc id="132728" url="https://pl.wikipedia.org/wiki?curid=132728" title="Całkowe równanie adsorpcji">
Całkowe równanie adsorpcji



</doc>
<doc id="132729" url="https://pl.wikipedia.org/wiki?curid=132729" title="ORP Orkan">
ORP Orkan

ORP „Orkan” – nazwa noszona na przestrzeni dziejów przez okręty polskiej Marynarki Wojennej; pochodzi od orkanu, używanej w Polsce potocznej nazwy bardzo silnego wiatru – huraganu:

</doc>
<doc id="132730" url="https://pl.wikipedia.org/wiki?curid=132730" title="Ogólne równanie całkowe">
Ogólne równanie całkowe



</doc>
<doc id="132732" url="https://pl.wikipedia.org/wiki?curid=132732" title="Żółw zatokowy">
Żółw zatokowy

Żółw zatokowy ("Lepidochelys kempii") – zagrożony wyginięciem gatunek gada z rodziny żółwi morskich (Cheloniidae). Często jego kolisty karapaks jest szerszy niż dłuższy. Tak jak wszystkie żółwie z nadrodziny Chelonioidea, również składa jaja na suchym lądzie, a ich liczba dochodzi do 300 sztuk. Występuje głównie na zachodzie Atlantyku, choć spotykany jest również u wybrzeży Afryki i Morza Śródziemnego. Rzadko kiedy schodzi głębiej niż na 50 metrów. Głównymi przyczynami spadku wielkości populacji są zbieranie jaj oraz kłusownictwo. Jednak wiele organizacji pracuje nad jego ochroną i zniwelowaniem niebezpieczeństw na niego czyhających.
Etymologia i taksonomia nazwy.
Łaciński epitet gatunkowy odnosi się do Richarda Kempa, który dostarczył pierwszy okaz Samuelowi Garmanowi z Uniwersytetu Harvarda, zaś polska nazwa gatunkowa pochodzi od miejsca występowania tych żółwi – Zatoki Meksykańskiej. .
Anatomia.
Żółw zatokowy to najmniejszy z sześciu gatunków, obecnie żyjących, żółwi morskich. Jego karapaks mierzy zazwyczaj 58–70 cm długości, choć czasami zdarzają się osobniki o karapaksie dochodzącym nawet do 75 cm. Żółw ten waży zazwyczaj 36–45 kg, rzadko 50 kg. Pancerz dorosłych osobników ma taką samą szerokość, co długość. Jego kolor zmienia się znacznie w trakcie rozwoju, od szaroczarnego na obu częściach u młodych, do jasnoszarooliwkowego karapaksu i kremowobiałego lub żółtawego plastronu u osobników dorosłych. Gatunek ten ma dwie pary łusek przedczołowych na głowie, pięć tarczek kręgowych oraz pięć par tarczek żebrowych. Na jego karapaksie znajduje się 12 par tarczek krawędziowych. Każde połączenie karapaksu z plastronem pokrywa 5 łusek, na każdej z nich znajduje się ujście przewodu wyprowadzającego gruczołu Rathkego, produkującego prawdopodobnie feromony. Pod względem wielkości i ubarwienia obie płcie wyglądają podobnie. U samców występują jednak typowe dla żółwi morskich drugorzędowe cechy płciowe, m.in. dłuższy ogon, czy mocno wykrzywione pazury.
Występowanie.
Żółwie zatokowe występują jedynie w wodach przybrzeżnych zachodniego Meksyku i Stanów Zjednoczonych, od Tamaulipas do Nowej Anglii. Jednak pojedyncze osobniki zauważono również w Maroku, nieopodal Azorów i w Morzu Śródziemnym. Głównym miejscem składania jaj są plaże Rancho Nuevo, Tepehuajes i Tordo del Barra w meksykańskim stanie Tamaulipas, gdzie 95% światowej populacji żółwi zjawia się co rok, aby zapoczątkować następne pokolenia. Czasem także żółwie wybierają plaże stanu Veracruz i Teksasu, jednak ich liczba jest znacznie mniejsza. Sporadycznie także, odnotowuje się gniazdowanie w Północnej i Południowej Karolinie oraz na Florydzie.
Rozmnażanie.
Nie wiadomo dokładnie w jakim wieku żółwie zatokowe dojrzewają płciowo, zazwyczaj przyjmuje się od 7 do 15 roku życia. Liczba samic wychodzących na plaże w sezonie godowym jest różna i często bardzo zmienna – w zależności od lat i warunków. Przykładowo w 1947 roku aż 89 tysięcy samic składało jaja, a w latach 80 XX wieku liczba ta zmalała do około tysiąca. Sezon godowy i czas składania jaj trwają od kwietnia do września, choć niekiedy okres ten jest znacznie krótszy i zaczyna się w lipcu. Dorosłe żółwie parzą się z dala od brzegu, ponieważ przeszkadzają im duże fale przybrzeżne. Po udanej kopulacji samica wychodzi na brzeg by złożyć jaja. W przeciwieństwie do pozostałych żółwi morskich odbywa się to również podczas dnia, a nie tylko w nocy. Samica jest w stanie założyć od 2 do 3 gniazd, składając w każdym do 100 jaj. Zazwyczaj po około 50–60 dniach, młode wychodzą masowo ze swoich gniazd by udać się w stronę morza. Młode żółwie mają około 3,5–4 cm i ważą 14–16 g. 
Żółwie zatokowe znane są z fenomenu zwanego z hiszpańskiego przybyciem ("arribadas"). Zachowanie to polega na jednoczesnym, zsynchronizowanym przybyciu wielu setek (a nawet tysięcy) ciężarnych samic na kilka konkretnych plaż położonych w regionie Indo-Pacyfiku i zachodniego Atlantyku w krótkim odstępie czasu w celu złożenia jaj. Naukowcy nie są do końca pewni co nakłania żółwice do masowych wędrówek. Być może ma na nie wpływ odpowiedni cykl księżyca, różnica pomiędzy przypływami i odpływami lub obecność żółwich feromonów. "Arribadas" zostało zaobserwowane tylko u żółwi z rodzaju "Lepidochelys".
Środowisko życia.
Dorosłe żółwie zatokowe przez większość czasu przebywają w stosunkowo płytkich wodach o błotnistym lub piaszczystym dnie, gdzie polują na swoją ulubioną zdobycz, kraby i inne skorupiaki. Czasem także żywią się rybami, mięczakami, a nawet meduzami. W przeciwieństwie do żółwia oliwkowego nie lubią schodzić głębiej niż na 50 m. Żółwice pomiędzy kolejnymi gniazdowaniami odbywają migracje, choć dużo krótsze niż inne żółwie morskie, które przemierzają nawet ponad 20 tysięcy kilometrów. Dzięki założeniu odpowiednich nadajników, naukowcy dowiedzieli się, że samice w poszukiwaniu pożywienia odbywają wędrówki od Półwyspu Jukatan do Florydy, lub nawet dużo dalej na północ. Nie wypuszczają się jednak często na zbyt głębokie wody, z braku odpowiedniego z dla nich pokarmu.
Młode żółwie, żyją w innym środowisku niż dorosłe. Od razu po wykluciu małe żółwie kierują się w kierunku morza, by dopłynąć do głębokich otwartych wód. Młode muszą płynąć szybko, aby uniknąć pożarcia przez wodnych drapieżników, takich jak rekiny i inne duże ryby. Dowodem na prawdziwość tej tezy jest między innymi mała liczba niedojrzałych żółwi w płytkich, przybrzeżnych wodach. Większość z nich pozostaje prawdopodobnie w obrębie Zatoki Meksykańskiej, choć niektóre osobniki prąd zanosi aż do wód zachodniego Atlantyku. Młode osobniki są często widziane w pobliżu skupisk wodorostów i gronorostów, które mogą im służyć za schronienie lub nawet pokarm. Według Collarda i Ogrena (1990), młode osobniki pozostają tam do czasu osiągnięcia około 20 cm długości, czyli około 2 lat, by potem udać się podobnie jak dorosłe osobniki w obszary płytszych wód stref Zatoki Meksykańskiej.
Wielkość populacji.
Żółwie zatokowe doświadczyły dużego spadku wielkości „arrabidas”. Amatorskie wideo z 1947 roku, ukazuje ogromne skupisko żółwi na plaży nieopodal Rancho Nuevo, obliczane na około 42 tysiące samic gniazdujących tam w ciągu jednego dnia. Film ten dostarcza dowodów na wczesne istnienie handlu jajami żółwia zatokowego. Przedstawia on duże grupy ludzi, chodzących po plaży i odkopujących żółwie gniazda, by dobrać się do jaj. Dzięki przeprowadzonym później dochodzeniom wiadomo, że kłusownicy opróżnili ponad 80% gniazd, co daje około 33 tysiące jajek, które przetransportowano do miejscowych wsi.
Dzięki temu filmowi można było również zmierzyć spadek populacji żółwi zatokowych. Dwadzieścia lat po jego nakręceniu, ich populacja spadała poniżej 5 tysięcy sztuk. W latach 1978–1991 tylko 200 żółwic wychodziło na brzeg by złożyć jaja na plaży Rancho Nuevo. Obecnie ich liczba zwiększa się, jednak w wolnym tempie. W 2000 roku zanotowano ponad 2 tysiące żółwic na plaży Rancho Nevro i około 1000 pojedynczych sztuk poza „arribadas”. Liczba ta wciąż rosła, w 2001 roku obliczono ich liczba na 3600 sztuk, a w 2003 było już prawie 8 tysięcy gniazdujących żółwic. W 2006 roku zanotowano rekordową liczbę gniazd od 1978 roku. Zliczono wtedy aż 12 143 gniazda, z czego 7866 na plaży Rancho Nevro. W Teksasie w latach 2002–2006 odkryto jedynie 251 gniazd, w tym 102 z 2006 roku. Rok później było ich jednak już 127, między innymi w Padre Island National Seashore, a w 2008 roku naliczono aż 204.
Zagrożenia i ochrona.
Największym zagrożeniem dla żółwi zatokowych było zbieranie jaj przez handlarzy, jednak w 1966 roku większość plaży lęgowych objęto ochroną. Innymi dużymi zagrożeniami są między innymi kłusownicy zabijający żółwie dla skorup oraz kutry rybackie wyposażone w nieodpowiednie sieci, w które żółwie się zaplątują i toną. Kolejnym, choć już mniejszym niebezpieczeństwem, jest zaśmiecanie wód odwiedzanych przez te żółwie. Bardzo często żółwie omyłkowo traktują plastikową torbę jako meduzę, co zazwyczaj powoduje ich śmierć poprzez uduszenie. Wciąż także ubożsi mieszkańcy zachodniej części meksykańskiego wybrzeża uznają żółwie za pokarm i polują na nie.
Żółwie zatokowe są chronione przez różne międzynarodowe organizacje, traktaty i porozumienia. Są to między innymi:
W Stanach Zjednoczonych gatunek ten chronią ustawy Międzyamerykańskiej Konwencji do spraw Ochrony i Zachowania Żółwi Morskich (IAC) – jest to jedyny międzynarodowy traktat dotyczący jedynie żółwi. Wszystkie te organizacje i ustawy mają na celu zredukowania lub wyeliminowania gróźb czyhających na żółwie morskie. W 1989 roku ustanowiono zakaz wyłapywania żółwi ze środowiska naturalnego. Nakazano także używanie bezpieczniejszych dla żółwi sieci ze specjalnymi otworami. Także rządy Ameryki i Meksyku uznały żółwia zatokowego za krytycznie zagrożonego i objęły go ochroną, by pomóc we wzroście jego populacji.
Po raz pierwszy gatunek "Lepidochelys kempii" został uznany za zagrożony wyginięciem w 1982 roku. Decyzja ta była popierana przez kolejne uaktualnienia w 1986, 1988, 1990 i 1994 roku. W 1996 status ten został podniesiony do krytycznie zagrożonego.
Po katastrofie ekologicznej platformy Deepwater Horizon w 2010 roku prowadzonych jest wiele badań na żółwiu zatokowym, między innymi na obecność w jego organizmie różnych izotopów węgla i azotu. Bada się również potencjalny wpływ neurotoksyn na różne parametry jego zdrowia, m.in. zawartość cholesterolu, wolnych rodników tlenowych oraz różnych typów białek we krwi, a także rozmiary karapaksu.    

</doc>
<doc id="132735" url="https://pl.wikipedia.org/wiki?curid=132735" title="Całkowa izoterma adsorpcji">
Całkowa izoterma adsorpcji



</doc>
<doc id="132737" url="https://pl.wikipedia.org/wiki?curid=132737" title="Czułki">
Czułki

Czułki (łac. "antennae", l.poj. "antenna") – nitkowate lub palczaste narządy, osadzone zwykle na głowie lub płacie głowowym, pełniące funkcje zmysłowe, występujące u wielu grup bezkręgowych organizmów zwierzęcych. Są bogato unerwione i ruchome. Czasami pełnią dodatkowe funkcje, np. chwytne czy lokomotoryczne.
Parzydełkowce.
Czułki występują u większości parzydełkowców, zarówno polipów jak i meduz. Mogą być lite wskutek wypełnienia komórkami entodermalnymi, jak to ma miejsce w większości przypadków lub puste w środku i zwierające część jamy chłonąco-trawiącej, jak to ma miejsce u polipów koralowców sześciopromiennych oraz niektórych dużych meduz. Czułki polipa mogą być regularnie ustawione w jeden lub więcej okółków wokół otworu gębowego lub być rozmieszczone nieregularnie na powierzchni ciała. U meduz czułki rozlokowane są na krawędzi parasola. Czułki parzydełkowców powszechnie zaopatrzone są w parzydełka oraz różne narządy zmysłów.
Mięczaki.
Jedna lub dwie pary czułków występują u ślimaków. Mają one formę słupków wciąganych do głowy lub kurczliwych płatów. U podstawy czułków lub na nich osadzone mogą być oczy. Za odbiór bodźców węchowych odpowiadają m.in. zlokalizowane na czułkach rinofory. Ponadto czułki ślimaków pełnią funkcję dotykową.
U małży czułkowate wyrostki z receptorami chemicznymi i dotykowymi mogą znajdować się na brzegach płaszcza.
U łódkonogów czułki, zwane kaptakulami, pełnią funkcję narządu chwytnego jak i dotykowego. Są długie, orzęsione, zwieńczone maczugowatym zgrubieniem, pokrytym lepką wydzieliną. Zwierzę może je wciągać do przedniej, grzbietowej części jamy płaszczowej.
U głowonogów czułkami określa się ramiona łodzików. Podobnie jak u łódkonogów pełnią funkcję narządów zmysłowych i chwytnych. Powstają w wyniku różnicowania się przedniej części nogi. Mają formę nitkowatą, osadzone są licznie na dwóch płatach i tworzą wieniec wokół otworu gębowego. Zaopatrzone są w gruczoły wytwarzające lepką wydzielinę. U samców łodzików dwa czułki zrastają się tworząc służący kopulacji hektokotylus.
Stawonogi.
U stawonogów czułkami nazywa się członowane (mogą być wtórnie jednoczłonowe) przydatki przedgębowej części głowy. Skorupiaki mają dwie pary czułków. Pierwsza para, zwana antenulami, jest jednogałęzista, pierwotnie osadzona na segmencie zwanym deutocefalonem (trzeci segment ciała stawonoga wliczając akron) i unerwiona przez śródmóżdże (deutocerebrum). Druga para, zwana antenami, jest osadzona na pierwotnym segmencie zwanym tritocefalonem osadzona, unerwiona przez tyłomóżdże (tritocerebrum) i może być dwugałęzista. U wijów i sześcionogów występuje tylko jedna para czułków, które są jednogałęziste, osadzone na deutocefalonie i unerwione przez śródmóżdże. Określa się je antenami, ale odpowiadają one antenulom skorupiaków. U pajęczaków i innych szczękoczułkowców brak jest czułków zupełnie, natomiast występują unerwione przez tyłomóżdże szczękoczułki, będące odpowiednikiem czułków drugiej pary skorupiaków.
Spośród wijów szczególnie charakterystyczne czułki mają skąponogi. Z członów nasadowych ich czułka wyrastają zwieńczone biczykami gałązki, a pomiędzy tymi gałązkami osadzone mogą być jeszcze szczecinki oraz kuliste narządy zmysłowe ("globuli").
Wśród sześcionogów czułków brak całkowicie jedynie u pierwogonków. U pozostałych sześciongów czułki występują przynajmniej u form dorosłych i podzielone są zwykle na trzy segmenty: trzonek, nóżkę i biczyk. Ten ostatni zwykle jest wtórnie podzielony na subsegmenty zwane flagellomerami. Ich liczba może się zwiększać wraz z kolejnymi wylinkami. U widłogonków i skoczogonków kolejne flagellomery przyrastają na końcu biczyka, a u owadów o przeobrażeniu niezupełnym pojawiają się one między jego pierwszym flagellomerem a następnym.
Czułki sześcionogów osadzone są w otworach w puszce głowowej zwanych panewkami lub jamkami czułkowymi. Nasada czułka łączy się stawowo z kłykciem stawowego wyrostka puszki głowowej, zwanego antenniferem.
U skoczogonków i widłogonków umięśnienie znajduje się we wszystkich członach czułków. U owadów biczyk jest pozbawiony umięśnienia (z wyjątkiem rybików z rodzaju "Ctenolepisma"). Cały czułek poruszany jest mięśniami zaczepionymi w trzonku i nóżce albo tylko w trzonku. Punkty początkowe mięśni ruchowych czułka u owadów uskrzydlonych znajdują się zwykle na przednich lub grzbietowych ramionach tentorium, choć u niektórych ich larw mogą leżeć na ścianach puszki głowowej.
Krążenie hemolimfy w czułkach u wielu owadów wspomagane jest przez dodatkowe naczynia kurczliwe, zwane ampułkami czułkowymi.
Czułki zaopatrzone są w receptory dotyku, węchu i smaku. U większości owadów występuje w nóżce narząd Johnstona. Mogą mieć różną budowę w obrębie tego samego gatunku (dymorfizm płciowy) jak i w różnych fazach rozwojowych.
U owadów w zależności od budowy wyróżnia się rozmaite typy czułków, m.in.:
Pozostałe typy.
Wśród płazińców uszaste lub walcowate czułki służą za narządy zmysłów niektórym wolno żyjącym wirkom.
U kielichowatych czułkami bądź ramiona określa się uwypuklenia górnej krawędzi kielicha obficie zaopatrzone w jednokomórkowe wyrostki czuciowe.
Wśród pierścienic od 1 do 5 par umieszczonych na prostomium czułków służy za narządy zmysłu wieloszczetom.
Długie, czułkopodobne wyrostki oskórkowe otaczają otwór gębowy niektórych niezmogowców.
Para zewnętrznie pierścieniowanych, bogato wyposażonych w komórki czuciowe czułków występuje u pazurnic.
Dwa wieńce czułków występują u kryzelnic.
Orzęsione czułki występują na lofoforze mszywiołów.
U ramienionogów orzęsione czułki występują licznie, tworząc rzędy na brzusznej stronie ramion.
Wśród szkarłupni czułkami nazywa się silnie wydłużone nóżki ambulakralne, tworzące wieniec dookoła otworu gębowego strzykw. Czułki te bywają porozgałęziane lub zwieńczone tarczowato. Mogą one być wciągane w głąb ciała razem z otworem gębowym.

</doc>
<doc id="132738" url="https://pl.wikipedia.org/wiki?curid=132738" title="Globalne równanie całkowe">
Globalne równanie całkowe



</doc>
<doc id="132739" url="https://pl.wikipedia.org/wiki?curid=132739" title="Uogólnione całkowe równanie adsorpcji">
Uogólnione całkowe równanie adsorpcji



</doc>
<doc id="132741" url="https://pl.wikipedia.org/wiki?curid=132741" title="Globalne całkowe równanie adsorpcji">
Globalne całkowe równanie adsorpcji



</doc>
<doc id="132742" url="https://pl.wikipedia.org/wiki?curid=132742" title="Globalne równanie izotermy adsorpcji">
Globalne równanie izotermy adsorpcji



</doc>
<doc id="132743" url="https://pl.wikipedia.org/wiki?curid=132743" title="Tomasz Dul">
Tomasz Dul

Tomasz Dul (ur. 1949, zm. 25 lutego 2005 koło Warki) – polski dżokej.
Nazywany "królem Służewca", był jednym z najlepszych dżokejów w historii polskich wyścigów konnych, obok Mieczysława Mełnickiego i Jerzego Jednaszewskiego. Odniósł m.in. pięć zwycięstw w Derby, sześciokrotnie zwyciężał w wyścigu o Nagrodę Prezesa Rady Ministrów, trzy razy w Wielkiej Warszawskiej. W 2000 wygrał 139 wyścigów w sezonie (polski rekord po II wojnie światowej).
W styczniu 2005 złożył egzamin trenerski. Miesiąc później zginął w wypadku samochodowym.

</doc>
<doc id="132745" url="https://pl.wikipedia.org/wiki?curid=132745" title="Kroczek">
Kroczek



</doc>
<doc id="132749" url="https://pl.wikipedia.org/wiki?curid=132749" title="Żółw oliwkowy">
Żółw oliwkowy

Żółw oliwkowy ("Lepidochelys olivacea") – gatunek gada z rodziny żółwi morskich (Cheloniidae), najmniejszy z całej rodziny. Jest najliczniejszym żółwiem na świecie i jednym z najbardziej wykorzystywanych przez ludzi (polowania, handel jajami).
Żółw oliwkowy ma najbardziej zaokrąglony karapaks spośród żółwi morskich, często jest on szerszy, niż dłuższy. Podobnie jak inne żółwie morskie, składa jaja na plażach, jednak nie robi tego w pojedynkę, a w bardzo licznych grupach. Jest głównie mięsożercą, czasami odżywia się również pokarmem roślinnym w zależności od dostępności pożywienia. Pomiędzy okresami godowymi i lęgowymi odbywa długie migracje, często przekraczające kilka tysięcy kilometrów. Żółwie oliwkowe występują we wszystkich oceanach.
Etymologia i taksonomia nazwy.
Pierwszy opis naukowy sporządził w 1829 roku Johann Friedrich von Eschscholtz – niemiecki zoolog i entomolog. Łacińska nazwa gatunkowa odnosi się do karapaksu o kolorze oliwkowym. Stąd także polska nazwa gatunkowa. Zaś łacińska nazwa rodzajowa oznacza „mieszanego żółwia”. Żółw oliwkowy jest jednym z dwóch gatunków rodzaju "Lepidochelys" oraz jednym z sześciu obecnie żyjących przedstawicieli rodziny Cheloniidae.
Anatomia i morfologia.
Młode osobniki są barwy szarej lub szarobrązowej, która z wiekiem przechodzi w oliwkowo-zieloną. Kolor ten jest źródłem zarówno polskiej nazwy zwyczajowej, jak i naukowej. Na kolistym karapaksie, zazwyczaj nie przekraczającym 70 cm długości, umieszczone jest od 6 do 9 rogowych tarcz żebrowych, których liczba może być asymetryczna. Karapaks posiada również 5 par przybrzeżnych płyt oraz 3 lub 4 krawędziowe, z tyłu ostro zakończone. Łączenia między nimi są stosunkowo gładkie. Spód żółwia jest zazwyczaj żółtawy lub zielono-żółty. Głowa w porównaniu do małej skorupy wydaje się nieproporcjonalnie duża. Masa dorosłego osobnika nie przekracza 45 kilogramów.
Występowanie.
Żółwia oliwkowego można spotkać zazwyczaj w tropikalnych wodach Oceanu Spokojnego, Indyjskiego i na południu Atlantyku. Gady te odbywają długie migracje, przebywając pomiędzy sezonami godowymi, nierzadko ponad 4 tysiące kilometrów. Zazwyczaj przebywają na otwartych wodach strefy pelagialnej o głębokości dochodzącej do 3000 metrów, choć obserwuje się je czasem również w płytkich wodach przybrzeżnych. Plaże indyjskiego stanu Orisa są jednym z miejsc w których żółwie oliwkowe składają jaja. Plaże Devi, Gahirmatha i Rushikulya są pełne żółwi w okresie godowym. Również na plażach stanu Tamil Nadu i wyspy St. Martin zaobserwowano żółwie oliwkowe składające jaja. Innym odwiedzanym przez te żółwie miejscem jest 20 km plaża w indyjskim stanie Kerala rozciągająca się od Pavyoli od ujścia rzeki Kottapuzham, 45 km na północ od miasta Kalkuta. Co roku zjawiają się tam setki, a nawet tysiące żółwi. Mniejsze arribadas odbywają się również na zachodzie Meksyku, w Gwatemali, Wenezueli, Francuskiej Gujanie, Surinamie, Kongo, Angoli, Malezji, Pakistanie oraz na Sri Lance.
Rozmnażanie.
Jak większość żółwi morskich, również żółw oliwkowy posiada dużą skorupę chroniącą go przed drapieżnikami głównie podczas składania jaj na plażach. Żółwie te osiągają dojrzałość płciową średnio po 12–15 latach, od tego czasu co rok samice pojawiają się na plażach w ogromnych skupiskach zwanych po hiszpańsku "arribadas". Masowe wizyty żółwic na plażach powtarzają się od dwóch do siedmiu razy w czasie jednego sezonu lęgowego trwającego od stycznia do marca. Pojawianie się ich w licznych skupiskach ma związek z zapewnieniem potomstwu większych szans na przetrwanie pierwszych chwil życia między wykluciem i dotarciem do wody. 
Każda z samic wykopuje średnio od dwóch do czterech gniazd i składa w każdym do 100 jaj. Nierzadko żółwie wybierają do budowy gniazd małe i wąskie plaże – przy nadmiernej ciasnocie samice wzajemnie niszczą sobie jaja, czasem także rozkopują cudze gniazda by założyć własne. Młode wylęgają się po około 50–60 dniach. Po wykluciu mierzą około 3,5–4 cm i ważą do 30 g. Natychmiastowo po wydostaniu się z gniazda kierują się w stronę morza. Żółwie powracają w miejsce, w którym przyszły na świat, by dać życie kolejnemu pokoleniu.
Pokarm.
Żółwie oliwkowe są wszystkożerne, żywią się zarówno homarami, krabami, małymi krewetkami, rybami i ślimakami, jak i algami oraz innym pokarmem roślinnym. Czasami również polują na meduzy w płytkich wodach przybrzeżnych, zazwyczaj jednak żywią się z dala od brzegu, przy czym schodzą na głębokość nawet 150 metrów.
Wielkość populacji.
Degradacja żółwich gniazd, polowania oraz rybołówstwo w ogromnym stopniu przyczyniły się do spadku populacji żółwia oliwkowego. Mimo to, jest to najliczniejszy żółw na Ziemi, a przy tym również najbardziej wykorzystywany przez ludzi. Według Grupy Specjalistów ds. Żółwi Morskich (MTSG) z Międzynarodowej Unii Ochrony Przyrody (IUCN), liczebność ich populacji spadła o ponad 50% od lat 60. XX wieku, choć w niektórych miejscach zanotowano duży wzrost. Od 1967 roku populacje składające jaja na wybrzeżach Oceanu Atlantyckiego (Surinamu, Gujany i Gujany Francuskiej) zmniejszyły się o ponad 80%. Brak jednak danych ze wschodnich brzegów Atlantyku. Wzdłuż całego zachodniego wybrzeża Afryki, miejscowe ludy regularnie żywią się jajami i żółwim mięsem. Działalność ta prowadzona jest jednak na zbyt niską skalę, by zauważalnie zaszkodzić światowej populacji.
Przed rokiem 1950, roczne ilości gniazd żółwia oliwkowego na pacyficznych wybrzeżach Meksyku przekraczały nieraz ponad dziesięć milionów. W latach 60. XX wieku, rozwój rybołówstwa i zbieranie jajek na tych terenach przyczyniło się do znacznego obniżenia ilości zakładanych gniazd. Przez kolejne 20 lat, odbywały się jedynie pojedyncze "arribadas", jedynie na plażach La Escobilla. W Gwatemali ilości gniazd zmniejszyła się o około 34% w latach 1981-1997. Największe masowe przybycia miały miejsce jednak na indyjskiej plaży Gahirmatha w stanie Orisa. Od 2002 do 2007 roku w Gahirmatha odbyły się tylko 2 "arribada". Spadek populacji żółwi oliwkowych miał miejsce również na plażach Bangladeszu, Mjanmy, Malezji i Pakistanu. W szczególności ucierpiało gniazdowisko w malezyjskim stanie Terengganu, gdzie liczba przybywających samic zmniejszyła się z około tysiąca do kilkunastu rocznie. 
W niektórych miejscowych populacje liczebność jednak wzrasta. W brazylijskim stanie Sergipe ścisła ochrona żółwich gniazdowań doprowadziła do dużego wzrostu ich liczebności w ciągu 20 lat. Także w meksykańskim La Escobilla, dzięki zakazowi żółwich polowań w 1990 roku ich populacja znacznie się powiększyła. Ilość gniazd żółwia oliwkowego z 50 tysięcy w 1988 roku wzrosła do ponad 700 tysięcy w 1994 roku, a w 2000 osiągnęła ponad milion okazów. W 2007 roku na plaże Gahirmatha przybyło aż 130 tysięcy żółwi. Jednak mimo ochrony, wciąż zmniejsza się populacja żółwi oliwkowych w Atlantyku. Inaczej jest w wodach Pacyfiku, gdzie odnotowuje się wzrost ich liczebności. Notowane są też przypadku pojawiania się lęgów tych żółwi w nowych miejscach, np. nad Morzem Czerwonym w Erytrei.
Ochrona.
Zagrożenia.
Poławianie ryb i krewetek na dużą skalę jest jednym z największych zagrożeń czyhających na żółwie. Gady te zaplątują się w sieci i podczas długiego ciągnięcia za łodzią rybacką, duszą się i toną. Innymi zagrożeniami są kłusownictwo, zabudowa plaż i ich zanieczyszczenie. Prawdopodobnie największy problem stanowi zbieranie jaj do celów konsumpcyjnych na skale handlową, często jaja konfiskowane są przez straże graniczne. Największy udaremniony przemyt miał miejsce w październiku 1996 roku w Meksyku, gdzie zatrzymano ciężarówkę wiozącą ponad 50 tysięcy jaj zebranych tylko na jednej plaży. 
Duże porty takich firm jak TATA Steel i POSCO oraz rozbudowa instalacji portowych, związanych z transportem gazu LNG, stanowią duże niebezpieczeństwo dla tych stworzeń. W swojej obronie firma TATA Steel (port Dhamra) wykazała, że na terenie ich portu nie wykazano obecności żółwi. W 2000 roku National Environment Appellate Authority przeprowadziło badania czystości obszaru portu i okolicznych wód. NEAA wykazała, że port pomaga chronić środowisko i zrzesza się z innymi organizacjami ochraniającymi tamtejszą przyrodę. Jednakże, pewna liczba narodowych i międzynarodowych organizacji ekologicznych uznała, że port, poprzez bliskość do dwóch obszarów chronionych, stanowi niedopuszczalne ekologiczne zagrożenie. Nie mniej niż 5 km od portu znajduje się rezerwat Bhitarkanika, jeden z największych indyjskich lasów namorzynowych. Także nie dalej niż 15 km od niego znajdują się odwiedzane przez żółwie plaże rezerwatu Gahirmatha. Organizacja Greenpeace z dr. Paulem Johnstonem i dr. Davidem Santillo na czele zaprzeczają wcześniejszym badaniom, twierdząc między innymi, że są dowody na obecność żółwi w wodach otaczających port. Nie tylko żółwie oliwkowe są zagrożone, dotyczy to także skrzypłoczy oraz innych zagrożonych gatunków gadów i płazów, w tym ziemnowodnemu gatunkowi żaby "Fejervarya cancrivora". Do dzisiaj spór ten nie został rozstrzygnięty. 
Innym zagrożeniem jest sama natura. Przykładowo na plaży la Escobilla w Meksyku, huragan Paulina zniszczył w 1997 roku ponad pół miliona gniazd, co odpowiada 40 milionom jaj i 10 milionom młodych żółwi oliwkowych.
Do niedawna, jaja, jak i młode żółwie, były pożerane przez bezdomne psy, szakale oraz zbierane przez ludzi. Z czasem mieszkańcy terenów odwiedzanych przez żółwie zaczęli się nimi interesować, co zapoczątkowało ich ochronę. W różnych miejscach istnieją organizacje zrzeszające ochotników, chroniących żółwie w sezonie godowym i lęgowym. Złożone jaja są zbierane i umieszczane w specjalnych wylęgarniach. Gdy nadchodzi odpowiedni czas, pomagają również małym żółwikom dotrzeć spokojnie do wody, odstraszając przy tym ptaki, kraby i inne drapieżniki.
W latach 1982-1983 morze wyrzuciło ponad 7 tysięcy żółwich zwłok na 15-kilometrową plażę podczas okresów gniazdowań. Pomiędzy 1993 a 1999 rokiem doliczono się około 46 tysięcy martwych żółwic na plażach stanu Orisa, z czego w samym sezonie 1997–1998 aż 13575 sztuk, a pod koniec 1999 roku kolejnych 10 tysięcy. Winą za te przypadki masowego padania żółwi obarcza się ludzi poławiających krewetki, którzy w sieciach swych topią żółwie. Kolejne zwłoki 252 żółwi, odkryto 17 lutego 2002 roku na indyjskiej plaży Gundalba. Także wokół Centralnej Ameryki odnajduje się martwe żółwie, średnio 60 tysięcy rocznie, z czego większość stanowią właśnie żółwie oliwkowe.
Status ochrony.
Żółw oliwkowy jest uznawany w Czerwonej Księdze IUCN za gatunek narażony na wyginięcie (ang. : "vulnerable" – VU), a przez australijski Environment Protection and Biodiversity Conservation Act w 1999 i Queensland's Nature Conservation Act w 1992 – za gatunek zagrożony. 

</doc>
<doc id="132752" url="https://pl.wikipedia.org/wiki?curid=132752" title="Sancho II (król Nawarry)">
Sancho II (król Nawarry)

Sancho II Garcés Abarca (zm. w grudniu 994) – król Nawarry oraz hrabia Aragonii od 970 do 994.
Był synem Garcia Sancheza I i Andgregeto Galindez, córki hrabiego Galindo II Aznáreza z Aragonii.
"Historia General de Navarra" sporządzona przez Jaime del Burgo mówi, że z okazji darowizny willi w Alastue króla Pampeluny dla klasztoru w San Juan de la Peña w roku 987, Sancho II nazwał siebie królem Nawarry – jest to pierwsze odnotowane użycie tego tytułu. W części źródeł pojawia się on jako pierwszy król Aragonii, a w innych jako trzeci król tego państwa.
W tym czasie królestwa Leónu i Nawarry oraz Hrabstwo Kastylii były związane więzami rodzinnymi, a król Nawarry wspierał młodego Ramiro II z Leonu.
Po śmierci Al-Hakama II w roku 976 i sukcesji jego syna Hiszama II, który był uczniem Almanzora, wizja przyszłości królestw katolickich stała się jeszcze gorsza. Wojska Almanzora pokonały chrześcijan pod Torrevicente, na południe od Sorii, a później wróciły zwycięsko do Taracuena, obok Osmy.
W roku 975 Sancho został pokonany przez Maurów pod San Esteban de Gormaz i w 981 pod Ruedą, dwanaście kilometrów od Tordesillas.
Ponieważ nie mógł pokonac Almanzora siłą, Sancho udał się do Kordowy jako ambasador swojego własnego królestwa, przywożąc zwycięskiemu Almanzorowi wiele podarków. Udało mu się zawrzeć z nim pakt i zgodził się dać muzułmanowi swoją córkę jako żonę. Z tego związku urodził się Abd ar-Rahman Sanchuelo, sukcesor Kalifatu Kordowy.
Sancho prawdopodobnie ożenił się z Urracą Fernández z Kastylii w 962 roku, córką Ferdynanda Gonzales i Sanchy z Pampeluny. Przed 950 rokiem, Urraca była żoną Ordona III de Aza de Najera, a w 956 r. wyszła za przyszłego Alfonsa V Szlachetnego z Leonu, z którym się rozwiodła.

</doc>
<doc id="132755" url="https://pl.wikipedia.org/wiki?curid=132755" title="Plastron">
Plastron



</doc>
<doc id="132757" url="https://pl.wikipedia.org/wiki?curid=132757" title="Łódzki Okręg Przemysłowy">
Łódzki Okręg Przemysłowy

Łódzki Okręg Przemysłowy (ŁOP) – okręg przemysłowy na terenie województwa łódzkiego. W przeszłości największe skupisko przemysłu włókienniczego w Polsce i jedno z największych na świecie.
Zasięg terytorialny.
Łódzki Okręg Przemysłowy oprócz Łodzi obejmuje również pobliskie ośrodki miejskie, takie jak: Pabianice, Zgierz, Aleksandrów Łódzki, Konstantynów Łódzki, Ozorków, a także bardziej odległe, powiatowe Tomaszów Mazowiecki, Zduńską Wolę i Sieradz. Początkowo był on częścią kalisko-mazowieckiego okręgu przemysłowego.
Struktura gałęziowa przemysłu.
Podstawą przemysłu w Łódzkim Okręgu Przemysłowym były zakłady przemysłu:
Historia.
Początki Łódzkiego Okręgu Przemysłowego datuje się na lata 20. XIX wieku. W 1820, wskutek wydanych dekretów rządowych przez Sejm Królestwa Polskiego, Łódź została zaliczona w poczet miast fabrycznych kalisko-mazowieckiego okręgu przemysłowego. Dogodne warunki naturalne i prawne zapoczątkowały gwałtowny rozwój przemysłowej Łodzi, który trwał aż do lat 90. XX w. Od 1990 w Łódzkim Okręgu Przemysłowym trwa kryzys gospodarczy, spowodowany gwałtownym spadkiem produkcji w dominującym w regionie przemyśle lekkim, którego przyczynami są z kolei: załamanie rynku wschodniego, wzrost konkurencyjnego importu oraz powolny proces adaptacji przedsiębiorstw państwowych do warunków rynkowych.
ŁOP dzisiaj.
W toku rozbudowy Łódzki Okręg Przemysłowy ulegał dużym przekształceniom, lecz największe zmiany nastąpiły po 1990 r. w okresie gruntownej restrukturyzacji przemysłu regionu. W tym czasie wzrosło znaczenie przemysłu maszynowego. Na terenie ŁOP-u swoje zakłady ulokowały wielkie koncerny produkujące sprzęt AGD, Philips, Bosch, Siemens AG, General Electric i Indesit. 
Okręg ten, w związku z powstaniem węzła autostrad A1 i A2 i centralnym położeniem w Polsce stał się też miejscem lokowania wielu firm spedycyjnych i centrów dystrybucji. M.in. swoje centra dystrybucji ulokowały tu Shell, Coca-Cola i Gillette.
W Łodzi i w regionie działa też Łódzka Specjalna Strefa Ekonomiczna.

</doc>
<doc id="132758" url="https://pl.wikipedia.org/wiki?curid=132758" title="Mercedes Lackey">
Mercedes Lackey

Mercedes „Misty” Lackey (ur. 24 czerwca 1950 w Chicago) – amerykańska pisarka science fiction i fantasy.
W wieku ośmiu-dziewięciu lat odkryła science fiction, czytając książki ojca (pierwszą był zbiór opowiadań "Agent of Vega" Jamesa H. Schmitza). Później bardzo często odwiedzała bibliotekę, a kieszonkowe wydawała na kolejne książki (wciąż ma większość z nich). Z kolei jej fascynacja fantasy zaczęła się od "Świata Czarownic" Andre Norton.
W 1972 ukończyła studia na Uniwersytecie Purdue. Pracowała jako kucharka, księgowa, ochroniarz w domu towarowym, technik laboratoryjny, modelka oraz programista komputerowy. W związku z ostatnim zawodem przeniosła się z Indiany do Oklahomy w 1982.
W tym samym roku Lackey zaczęła również pisać, znudzona i rozczarowana dostępnymi wtedy książkami. Jak twierdzi, przyczynił się do tego R.A. Lafferty. Dzięki C.J. Cherryh i Marion Zimmer Bradley w 1985 Lackey zaczęła zarabiać na swoim pisaniu, a od 1993 było to jej główne źródło utrzymania.
W 1992 poślubiła szesnaście lat młodszego od siebie Larry’ego Dixona.
Zanim wzięła się za prozę pisała teksty piosenek. Nazywa je „opowieściami w pigułce” – redukują fabułę do najmniejszych detali i zamykają określony, krytyczny moment w czasie. Ponadto muzyka bardów wzbogaca świat jej powieści.
Polski czytelnik miał okazję po raz pierwszy poznać Mercedes Lackey w 1993 dzięki wydawnictwu Rebis, które wypuściło na rynek napisaną przez nią do spółki z Andre Norton "Zgubę elfów"; jest to pierwszy tom tetralogii "Kroniki Półkrwi". Później przyszedł czas na zapoznanie się z kilkoma pozycjami ze świata Valdemaru – najobszerniejszego cyklu tej autorki. W 2005 roku wydawnictwo ISA rozpoczęło publikację współtworzonego przez Mercedes Lackey cyklu "Opowieść barda".

</doc>
<doc id="132759" url="https://pl.wikipedia.org/wiki?curid=132759" title="Plastron (chirurgia)">
Plastron (chirurgia)

Plastron, ropień okołowyrostkowy (łac. "abscessus periappendicularis", ang. appendiceal phlegmon) – ropień spowodowany perforacją wyrostka robaczkowego znajdującego się w fazie ostrego procesu zapalnego, obejmujący okoliczne tkanki, nie rozprzestrzeniający się na całą jamę otrzewnej. Objawem powstania ropnia jest żywo bolesny, często wyczuwalny przez powłoki brzuszne guz, w rzucie punktu McBurneya, z towarzyszącymi objawami zapalenia wyrostka robaczkowego. Leczenie ropnia jest zachowawcze. Stosuje się antybiotyki oraz dietę ubogoresztkową. Po ustąpieniu procesu zapalnego, można rozważyć wykonanie appendektomii.

</doc>
<doc id="132762" url="https://pl.wikipedia.org/wiki?curid=132762" title="Żółw natator">
Żółw natator

Żółw natator, żółw australijski ("Natator depressus") – gatunek gada z rodziny żółwi morskich (Cheloniidae). Jest endemitem szelfu kontynentalnego północnej Australii i jedynym gatunkiem żółwia morskiego o tak ograniczonym zasięgu występowania, a także jedynym gatunkiem żółwia morskiego, który nie występuje w pelagialu oceanicznym, a jedynie w płytkich wodach przybrzeżnych, najczęściej na głębokości 5–20 m. Żywi się mięczakami, mszywiołami, meduzami, koralowcami i innymi bentosowymi bezkręgowcami.
Charakterystyka.
Jego angielska nazwa "flatback sea turtle" (dosł. ‘morski żółw płaskoplecy’) bierze się z kształtu jego skorupy, płaskiej lub wręcz wklęśniętej na stronie grzbietowej. Gatunek ten osiąga zwykle 76–96 cm długości i 70–90 kg masy.
Jego kończyny przednie są szerokie i płetwowate, służą jako narząd lokomocji. Kończyny tylne są silnie zredukowane i pełnią funkcję sterów. Ich płaski, opływowy pancerz pokryty jest dużymi rogowymi płytkami. Nigdy jednak nie jest całkowicie skostniały. Pomiędzy kostnymi płytkami w karapaksie i plastronie obecne są szerokie szczeliny wypełnione włóknistą skórą. Głowa jest stosunkowo duża i nie może być całkowicie wciągnięta do pancerza.
Karapaks może mieć kolor szary, blady szarozielony lub oliwkowy, występują na nim 4 pary rogowych tarcz żebrowych. Głowa i płetwy oliwkowoszare, a strona brzuszna bladożółta. Na przednich odnóżach natator ma po jednym pazurze.
Natatora od bardzo podobnego żółwia zielonego można odróżnić po układzie łusek na przednich kończynach.
Rozmnażanie.
Samice wychodzą na ląd, aby złożyć jaja 2–3 razy w sezonie. Wykopują na plaży dołek o głębokości 60–70 cm, do którego składają około 50 jaj. W około ⅔ przypadków jaja złożone w jednym dołku są zapłodnione przez dwóch lub nawet trzech samców. Po okresie inkubacji trwającym około 45 dni młode wykluwają się i od razu przemieszczają do wody.
Młode po wykluciu są oliwkowozielone, ale mają czarno obrzeżone rogowe płytki pancerza.
Status, zagrożenia i ochrona.
W Czerwonej księdze gatunków zagrożonych żółw natator ma status DD – niedostatecznie rozpoznany. W Australii jest klasyfikowany jako narażony na wyginięcie.
Zagrożenia żółwia natatora we wschodniej Australii są związane przede wszystkim z działalnością człowieka, między innymi z wydobyciem ropy naftowej i gazu ziemnego, niszczeniem siedlisk i wyciekami paliw. Kolejnym poważnym zagrożeniem dla tego gatunku jest przypadkowe chwytanie osobników podczas połowu ryb i krewetek. Z badań przeprowadzonych w Queensland East Coast Otter Trawl Fishery wynika, że aż 10% zaplątujących się w sieci żółwi należy do gatunku "Natator depressus".
Żółwie morskie pomimo tego, że są chronione przez prawo międzynarodowe, lokalnie wykorzystuje się jako źródło pożywienia. Rdzenni mieszkańcy Australii mają prawo do polowania i podbierania ich jaj w celach niekomercyjnych.

</doc>
<doc id="132764" url="https://pl.wikipedia.org/wiki?curid=132764" title="Punkt McBurneya">
Punkt McBurneya

Punkt McBurneya – orientacyjny punkt na skórze brzucha, zlokalizowany w ⅓ lub ½ odległości między przednim górnym prawym kolcem kości biodrowej a pępkiem.
Punkt jest w rzucie strzałkowym odpowiednikiem odejścia wyrostka robaczkowego od kątnicy.
Jest najczęstszym miejscem największej bolesności w ostrym procesie zapalnym wyrostka robaczkowego. Przez punkt McBurneya przeprowadza się klasyczne cięcie tzw. cięcie skośne McBurneya, którym uzyskuje się dostęp do pola operacyjnego w klasycznej appendektomii.
Nazwa upamiętnia odkrywcę metody profesora chirurgii Uniwersytetu Columbia, Charlesa McBurneya, który opracował ją w 1889.

</doc>
<doc id="132765" url="https://pl.wikipedia.org/wiki?curid=132765" title="Punkt Mc Burneya">
Punkt Mc Burneya



</doc>
<doc id="132766" url="https://pl.wikipedia.org/wiki?curid=132766" title="Uchyłek Meckla">
Uchyłek Meckla



</doc>
<doc id="132767" url="https://pl.wikipedia.org/wiki?curid=132767" title="Spostrzeganie">
Spostrzeganie

Postrzeganie, spostrzeganie, percepcja – odbieranie bodźców wzrokowych, słuchowych, czy czuciowych, które poddawane są obróbce i syntezie w poszczególnych częściach mózgu. Jest pierwszym etapem przetwarzania informacji, które odbierane są przez narządy zmysłów. Proces postrzegania rozpoczyna akt spostrzegania.
Skomplikowane układy bodźców odzwierciedlają fragment otaczającej rzeczywistości odbieranej przez doświadczającego (spostrzegającego) w określonym momencie. 
Organizm człowieka może spostrzegać następujące cechy bodźców:
Podejście informacyjne.
W podejściu informacyjnym spostrzeganie jest procesem kategoryzacji, w którym na podstawie rozpoznanych cech przedmiotu wnioskuje się czym on jest. 
Jego cechy to:
Przebieg procesu.
Spostrzeganie nie zależy od gotowości percepcyjnej.
Podejście ekologiczne.
W podejściu ekologicznym jego funkcja to rejestrowanie tego co niezmienne (np. obiektywnego kształtu, a nie widoku przedmiotu z danej perspektywy).

</doc>
<doc id="132769" url="https://pl.wikipedia.org/wiki?curid=132769" title="Live ?!8@ Like a Suicide EP">
Live ?!8@ Like a Suicide EP



</doc>
<doc id="132771" url="https://pl.wikipedia.org/wiki?curid=132771" title="Władimir Majakowski">
Władimir Majakowski

Władimir Władimirowicz Majakowski (; ; ur. w Baghdati, zm. 14 kwietnia 1930 w Moskwie) – rosyjski poeta i dramaturg, przedstawiciel kubofuturyzmu okresu rosyjskiego srebrnego wieku, współautor (z Dawidem Burlukiem, Wielimirem Chlebnikowem i Aleksiejem Kruczonychem) futurystycznych manifestów poetyckich (1910–1913).
Życiorys.
Urodził się w Baghdati (obecnie część Gruzji). Po śmierci ojca, w 1906 roku, wraz z matką i rodzeństwem przeniósł się do Moskwy. Już od wczesnej młodości sympatyzował z ruchem bolszewickim, za co kilkakrotnie był aresztowany, a w 1908 roku więziony.
W latach 1911–1914 studiował w Szkole Malarstwa, Rzeźby i Architektury w Moskwie.
Odkrywcą jego talentu był Dawid Burluk, który wprowadził go również w kręgi futurystów (grupa Hylaea). Wraz z nim oraz Wielimirem Chlebnikowem i Aleksiejem Kruczonychem wydał manifest rosyjskiego futuryzmu "Policzek smakowi powszechnemu".
W pierwszych latach po rewolucji malował plakaty propagandowe. Współtworzył pismo "Lef" (ЛЕФ), reaktywowane po jego zamknięciu pod nazwą "Nowy lef" (Новый ЛЕФ). Działalność obu została przerwana z powodu konfliktu ze środowiskiem literatów w sposób dogmatyczny traktujących rewolucję. Wstąpienie Majakowskiego do Rosyjskiego Stowarzyszenia Pisarzy Proletariackich (Российская Aссоциация Пролетарских Писателей) nie tylko nie uchroniło tych pism, ale przyczyniło się jeszcze do odsunięcia się od niego niektórych przyjaciół.
Z czasem coraz bardziej krytycznie oceniał wyniki rewolucji. W jego twórczości nastąpił pewien rozdźwięk, nie porzucił bowiem swych dawnych poglądów, a mimo to, dostrzegając w jakim kierunku podążał w Rosji komunizm, ośmielił się na otwarte polemiki z socrealistami. Wreszcie padł pod jego adresem klasyczny w owych czasach zarzut o wypaczenia i odejście od doktryny.
Zginął w nie do końca jasnych okolicznościach. Oficjalną przyczyną zgonu ogłoszono samobójstwo. Został pochowany na Cmentarzu Nowodziewiczym w Moskwie.
Po swojej śmierci, jako piewca Lenina i rewolucji, stał się wygodnym materiałem propagandowym. Szczególnie często poezja Majakowskiego przywoływana była w epoce stalinizmu.
Debiut jego przypadł na czas przełomowy w literaturze rosyjskiej, kiedy odchodzono od symbolicznego i pełnego metafor opisu świata na korzyść futurystycznych wizji. O ile jednak wiele powstających w tym czasie utworów miało dość miałką treść i pokazowy charakter, będący jedynie afirmacją przynależności do tego ruchu (m.in. sposób pisania z pominięciem zasad ortograficznych), o tyle Majakowski rzeczywiście angażował się w głoszenie postulatów, z którymi się identyfikował. Głosił pochwałę techniki, współczesności i następujących przemian, sprzeciwiał się kultywowaniu tradycji. Tkwiła w tym pewna sprzeczność, ponieważ wizję nowego świata opiewał z pomocą środków negowanych przez futurystów. Podczas gdy animatorzy tego ruchu uciekali od treści na rzecz formy, tworząc zdania pozbawione sensu i skupiając się na fonetycznym brzmieniu zestawionych ze sobą wyrazów, Majakowski używał tych samych środków w sposób kreatywny.
Śmierć.
Zginął w nie do końca jasnych okolicznościach. Oficjalną przyczyną zgonu ogłoszono samobójstwo, poprzez strzał w serce. Został pochowany na Cmentarzu Nowodziewiczym w Moskwie.
Bibliografia.
Źródła w języku angielskim
Źródła w języku rosyjskim
Źródła w języku polskim

</doc>
<doc id="132772" url="https://pl.wikipedia.org/wiki?curid=132772" title="Powiat bełchatowski">
Powiat bełchatowski

Powiat bełchatowski – powiat w Polsce (województwo łódzkie), reaktywowany w 1999 roku w ramach reformy administracyjnej. Jego siedzibą jest miasto Bełchatów.
Według danych z 31 grudnia 2019 roku powiat zamieszkiwało 112 779 osób. Natomiast według danych z 30 czerwca 2020 roku powiat zamieszkiwały 112 702 osoby.
Geografia.
Położenie i obszar.
Powiat bełchatowski ma obszar 967,57 km².
Powiat stanowi 5,31% powierzchni województwa łódzkiego.
Podział administracyjny.
W skład powiatu wchodzą:
Powierzchnia i ludność
Historia.
Powiat bełchatowski został powołany dnia 1 stycznia 1956 roku w województwie łódzkim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat bełchatowski złożyło się 1 miasto i 21 gromad, które wyłączono z powiatu piotrkowskiego w tymże województwie:
1 stycznia 1973 roku zniesiono gromady i osiedla, a w ich miejsce reaktywowano gminy. Powiat bełchatowski podzielono na 1 miasto i 6 gmin:
Powiat nie obejmował wówczas miasta Zelów i gminy Zelów, które należały do powiatu łaskiego ani gminy Rusiec, którą powołano w powiecie pajęczańskim (obie w woj. łódzkim). Objął natomiast gminę Szczerców, należącą do 1954 roku do powiatu łaskiego.
Po reformie administracyjnej obowiązującej od 1 czerwca 1975 roku terytorium zniesionego powiatu bełchatowskiego włączono do nowo utworzonego województwa piotrkowskiego.
1 lutego 1977 roku zniesiono gminę Grocholice, której większość obszaru włączono do gminy Bełchatów oraz fragmentarycznie do miasta Bełchatowa (Grocholice i Zamoście), do którego równocześnie przyłączono także część obszaru gminy Bełchatów (m.in. Bińków i Politanice). 1 października 1982 roku z gminy Drużbice wyłączono sołectwo Ostoja i włączono je do gminy Zelów. 1 stycznia 1988 roku do Bełchatowa przyłączono część wsi Ludwików, Zdzieszulice Dolne i Zdzieszulice Górne z gminy Bełchatów. 27 listopada 1996 roku miasto Bełchatów zostało określone jako "gmina miejska". 1 października 1998 roku z gminy Drużbice wyłączono wieś Świerczyna oraz osadę Kociołki-Las, włączając je do gminy Dłutów.
Wraz z reformą administracyjną z 1999 roku w nowym województwie łódzkim przywrócono powiat bełchatowski. W porównaniu z obszarem z 1975 roku powiat został zwiększony o gminy Rusiec (jedyna gmina powiatu która należała do województwa sieradzkiego) i Zelów. Gminy Grocholice nie odtworzono.
W porównaniu z obszarem z 1956 roku jedynie obszar dawnej gromady Ruszczyn leży obecnie na terenie powiatu radomszczańskiego – pozostałe są ponownie w powiecie bełchatowskim.
Warunki przyrodnicze.
Największymi rzekami przepływającymi przez powiat bełchatowski są Widawka, Grabia, Pilsia.
Sąsiednie powiaty.
Powiaty sąsiadujące z powiatem bełchatowskim to:
Transport.
Powiat bełchatowski leży na skrzyżowaniu szlaków drogowych i kolejowych w relacji północ – południe i wschód – zachód.
Przez obszar powiatu przebiegają drogi krajowe, wojewódzkie i powiatowe. 
Drogi krajowe: 74 S8 - Wieluń – Kielce. 
Drogi wojewódzkie: 483 relacji Łask – Szczerców – Gmina Nowa Brzeźnica – granica województwa Łódzkiego, 484 relacji Buczek (Łask)-Zelów – Bełchatów – Kamieńsk, 485 relacji Pabianice – Wadlew – Bełchatów, 480 Sieradz – Widawa – Szczerców, 473 relacji Łask - Wadlew - Piotrków Tryb, 476 Nowy Świat(DK74) - Kanada(DK74).

</doc>
<doc id="132773" url="https://pl.wikipedia.org/wiki?curid=132773" title="Powiat brzeziński">
Powiat brzeziński

Powiat brzeziński – powiat w Polsce (województwo łódzkie), utworzony z części powiatu łódzkiego wschodniego z dniem 1 stycznia 2002 roku na mocy rozporządzenia Rady Ministrów z dnia 31 maja 2001 r. (). Jego siedzibą jest miasto Brzeziny.
Według danych z 31 grudnia 2019 roku powiat zamieszkiwały 30 833 osoby.
Geografia.
Położenie i obszar.
Powiat brzeziński ma obszar 358,56 km².
Powiat stanowi 1,97% powierzchni województwa łódzkiego.
Powiat brzeziński leży w środkowej części województwa łódzkiego. Graniczy z pięcioma powiatami ziemskimi: łowickim, łódzkim wschodnim, skierniewickim, tomaszowskim i zgierskim.
Pod względem historycznym powiat brzeziński leży na obszarze dawnej ziemi łęczyckiej (Brzeziny) oraz stanowiącej część Mazowsza ziemi rawskiej (Dmosin, Jeżów).
Podział administracyjny.
W skład powiatu wchodzą:
Ludność i powierzchnia
Demografia.
Religia.
Powiat brzeziński to jeden z obszarów z najmniejszym odsetkiem ludności rzymskokatolickiej w Polsce. Znaczną część jego mieszkańców stanowią bowiem wyznawcy Mariawityzmu.
Ochrona przyrody.
Na terenie powiatu leży część Parku Krajobrazowego Wzniesień Łódzkich, w skład którego wchodzą kompleksy leśne w okolicy Janinowa, Poćwiardówki i Tadzina, a także leśny rezerwat przyrody Parowy Janinowskie. Ponadto w powiecie brzezińskim utworzono jeszcze 5 innych rezerwatów przyrody. Są to: rezerwaty leśne Doliska, Popień i Zimna Woda, florystyczny Górki oraz częściowo jedyny w województwie rezerwat wodny Rawka, obejmujący w całości dolinę rzeki Rawki. Na terenie powiatu ustanowiono 78 pomników przyrody, wszystkie to pomniki przyrody ożywionej.
Park Krajobrazowy Wzniesień Łódzkich powołano w celu ochrony wyjątkowego w Polsce środkowej krajobrazu wyżynnego rozciągającego się na obszarze położonym pomiędzy Łodzią, Brzezinami i Strykowem. Cechuje go dobrze zachowana w stanie pierwotnym szata roślinna, interesująca i bogata fauna, urozmaicona rzeźba terenu wciąż podlegająca żywym procesom geomorfologicznym oraz duża ilość źródlisk i drobnych strumieni.
W Rogowie mieści się arboretum założone w 1923 roku. Jest to placówka badawczo-dydaktyczna. Prowadzi ona badania dotyczące dendrologii i botaniki leśnej. Dysponuje zbiorem ponad dwóch tysięcy gatunków i odmian roślin. Są to głównie drzewa występujące w strefie umiarkowanej na całym świecie, m.in. klony, różaneczniki i gatunki drzew iglastych. We wsi znajduje się także alpinarium utworzone w 1958 roku. Posiada zbiory roślinności naskalnej przedstawianej na tle sztucznych oczek wodnych, kanałów i kaskad.
Zabytki i inne atrakcje turystyczne.
Architektura sakralna.
Godnymi uwagi obiektami architektury sakralnej na terenie powiatu brzezińskiego są:
Kolej Wąskotorowa Rogów – Rawa – Biała.
Kolej Wąskotorowa Rogów – Rawa – Biała (dawniej Rogowska Kolej Dojazdowa i Rogowska Kolej Wąskotorowa) – jedyna istniejąca w województwie kolej wąskotorowa prowadząca z Rogowa przez Jeżów i Rawę Mazowiecką do Białej Rawskiej. Tory kolei zostały położone w 1915 i przebudowane w 1950 roku. Na stacji w Rogowie obecnie gromadzone są zabytkowe pociągi w ramach utworzenia skansenu kolei wąskotorowych. Wstęp na nią jest bezpłatny. Znajduje się tam także drezyna ręczna dająca możliwość jazdy po stacji. Po linii kolei kursuje w każdą niedzielę od maja do września ogólnodostępny pociąg turystyczny.
Sąsiednie powiaty.
łowicki, łódzki wschodni, tomaszowski, skierniewicki, zgierski

</doc>
<doc id="132774" url="https://pl.wikipedia.org/wiki?curid=132774" title="Use Your Illusion">
Use Your Illusion

Use Your Illusion – zestaw dwóch albumów grupy rockowej Guns N’ Roses wydanych w 1991 roku (zob. 1991 w muzyce) tego samego dnia. Na płytach można znaleźć utwory hardrockowe, jak i ballady rockowe. Okładki stanowi ten sam fragment obrazu "Szkoła Ateńska", jednak pokolorowany w inny sposób.
Guns N’ Roses, jako pierwsi w historii rocka, wydali dwa osobne albumy jednego dnia. Album nr 1 zwany też „żółtym” otwiera "stricte" rockowy "Right Next Door to Hell". Kolejny utwór to kompozycja ludzi odpowiedzialnych za gitary, często grany na koncertach - "Dust N' Bones". Członkowie zespołu skoncentrowali się nie tylko na pokazaniu publiczności nowych utworów ale także opracowali własne wersje utworów innych artystów: "Live and Let Die" zespołu The Wings i Paula McCartneya oraz "Knockin’ On Heaven’s Door", którą napisał Bob Dylan. Na płytach pojawiły się także utwory takie jak Don't Cry, który był pierwszym utworem napisanym przez zespół Guns N’ Roses oraz You Could Be Mine będący na ścieżce dźwiękowej filmu .
W repertuar Guns N’ Roses weszły eksperymentalne "My World", zahaczający o klimaty country utwór "Breakdown" czy zaskakująco zakończony "Locomotive". Innowacją było również oddanie mikrofonu kolegom którzy z reguły udzielali się w zespole przy pomocy instrumentów m.in. odśpiewane przez Duffa McKagana "So Fine" czy countrowo-balladowe wokalowe wstawki Stradlina w "You Ain’t The First" oraz jego śpiew w "Dust N’ Bones" i "14 Years". 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="132776" url="https://pl.wikipedia.org/wiki?curid=132776" title="Powiat kutnowski">
Powiat kutnowski

Powiat kutnowski – powiat w Polsce (w północnej części województwa łódzkiego), utworzony w 1999 roku w ramach reformy administracyjnej. Jego siedzibą jest miasto Kutno.
Według danych z 31 grudnia 2019 roku powiat zamieszkiwało 96 569 osób. Natomiast według danych z 30 czerwca 2020 roku powiat zamieszkiwało 96 126 osób.
Geografia.
Położenie i obszar.
Powiat kutnowski ma obszar 886,86 km².
Powiat stanowi 4,87% powierzchni województwa łódzkiego.
Powiat kutnowski położony jest w północnej części województwa łódzkiego i graniczy z województwami kujawsko-pomorskim, mazowieckim i wielkopolskim oraz z pięcioma powiatami ziemskimi: gostynińskim (województwo mazowieckie), kolskim (województwo wielkopolskie), łęczyckim i łowickim (województwo łódzkie) oraz włocławskim (województwo kujawsko-pomorskie).
Pod względem historycznym powiat kutnowski leży na obszarze dawnego powiatu gostynińskiego w ziemi gostynińskiej województwa rawskiego, stanowiącego część Mazowsza, a także dawnych powiatów łęczyckiego i orłowskiego w ziemi łęczyckiej województwa łęczyckiego.
Podział administracyjny.
W skład powiatu wchodzą:
Ludność i powierzchnia
Media.
Prasa.
Gazety ukazujące się w powiecie: 
Środowisko naturalne.
Powiat kutnowski leży w przeważającej części na Równinie Kutnowskiej. Główną rzeką powiatu jest Bzura, która wyznacza jego południową granicę. Do Bzury z terenu powiatu kutnowskiego spływają dwa lewe dopływy: Ochnia (nad którą leży Kutno) i Słudwia (nad którą leżą m.in. Żychlin i Oporów).
Transport.
Powiat kutnowski, a w szczególności jego stolica, Kutno, to duży i ważny węzeł drogowy i kolejowy. Krzyżują się tu następujące szlaki transportowe:
Drogi krajowe.
A1 (E75): Rusocin - Toruń - Włocławek - Kutno - Łódź - Piotrków Trybunalski - Częstochowa - Gliwice - Gorzyczki (PL/CZ)
60: Łęczyca - Kutno - Płock - Ciechanów - Ostrów Mazowiecka
91: Gdańsk - Toruń - Włocławek - Łódź - Piotrków Trybunalski - Radomsko - Częstochowa
92: Rzepin - Poznań - Konin - Kutno - Warszawa - Mińsk Mazowiecki
Drogi wojewódzkie.
573: Żychlin - Gostynin - Nowy Duninów
581: Krośniewice - Gostynin
583: Bedlno - Żychlin - Sanniki
702: Kutno - Piątek - Zgierz
Linie kolejowe.
3: Warszawa Zachodnia - Kunowice
16: Łódź Widzew - Kutno
18: Kutno - Piła Główna
33: Kutno - Brodnica
Religia.
Kościół Rzymskokatolicki
Kościół Starokatolicki Mariawitów
Kościół Ewangelicko-Augsburski
Kościół Zielonoświątkowy
Kościół Chrześcijański "Jezus Żyje"
Kościół Adwentystów Dnia Siódmego 
Świadkowie Jehowy
Zabytki.
Na terenie powiatu kutnowskiego istnieje wiele zabytków reprezentujących różne style architektoniczne, głównie klasycyzm:

</doc>
<doc id="132778" url="https://pl.wikipedia.org/wiki?curid=132778" title="Twierdzenie Haavelmo">
Twierdzenie Haavelmo

Twierdzenie Haavelmo – twierdzenie z zakresu ekonomii dotyczące zrównoważonego budżetu państwa, opracowane przez norweskiego ekonomistę Trygve Haavelmo.
Twierdzenie zakłada, że jednoczesny, taki sam wzrost wydatków państwa i podatków, z których są finansowane wydatki, prowadzi do wzrostu zagregowanego popytu i produktu krajowego o tę samą wielkość.
Wzrost wydatków państwa prowadzi do wzrostu globalnego popytu (państwo kupuje więcej usług i dóbr), a to skutkuje wzrostem produktu krajowego. Z kolei wzrost podatków netto obniża poziom konsumpcji indywidualnej (podatnik może mniej kupić), a dochód podatnika przejęty przez budżet państwa jest wydatkowany na zakup towarów i usług. Gdyby tak się nie stało, ten sam dochód w rękach gospodarstw domowych, w dużej części zostałby oszczędzony, a nie wydatkowany.
Zatem wzrost wydatków państwa zrównoważony przez wzrost podatków zwiększa globalny popyt i wielkość globalnej produkcji. Spadek konsumpcji indywidualnej nie zawsze oznacza spadek produkcji.

</doc>
<doc id="132781" url="https://pl.wikipedia.org/wiki?curid=132781" title="Wacław Maciejowski">
Wacław Maciejowski



</doc>
<doc id="132783" url="https://pl.wikipedia.org/wiki?curid=132783" title="Phobos">
Phobos



</doc>
<doc id="132784" url="https://pl.wikipedia.org/wiki?curid=132784" title="Deimos">
Deimos



</doc>
<doc id="132787" url="https://pl.wikipedia.org/wiki?curid=132787" title="Wacław Aleksander Maciejowski">
Wacław Aleksander Maciejowski

Wacław Aleksander Maciejowski (ur. 10 września 1792 w Cierlicku, Śląsk Cieszyński, zm. 9/10 lutego 1883 w Warszawie) – polski historyk prawa, słowianoznawca, historyk kultury.
Życiorys.
Był synem Józefa Maciejowskiego, kucharza, i jego żony Katarzyny z Wojnarów. Na chrzcie otrzymał imiona Wacław Michał, a jego rodzicami chrzestnymi byli ksiądz Jan Sklenowski i Janina Pawlikowa, żona gospodzkiego Franciszka. Przypuszcza się, że imię Aleksander, którego używał jako drugiego, przyjął przy bierzmowaniu.
Literatura podaje, że Maciejowski urodził się 10 września 1792 roku w Cierlicku. Odosobniony pozostaje Andrzej Wierzbicki, który w artykule: „Wacław Aleksander Maciejowski” drukowanym w Mówią Wieki nr 11/1986 pisze, że Maciejowski urodził się przed 10 września 1792 w Kalwarii Zebrzydowskiej lub pobliskiej Bukówce.
Po ukończeniu szkoły pijarów w Piotrkowie w 1812 rozpoczął studia na Uniwersytecie Jagiellońskim. W 1815 pogłębiał studia na uniwersytetach we Wrocławiu, Berlinie i Getyndze. Po uzyskaniu doktoratu w 1818 rozpoczął pracę w liceum w Warszawie. W latach 1819–1831 był profesorem na Królewskim Uniwersytecie Warszawskim, prowadził wykłady z historii prawa rzymskiego. W czasie powstania listopadowego był członkiem komitetu gwardii narodowej. Po zamknięciu Uniwersytetu Warszawskiego został sędzią apelacyjnym trybunału województwa mazowieckiego. Od 1837 wykładał literaturę starożytną w Akademii Duchownej w Warszawie. W latach 1840–1846 wykładał historię prawa polskiego na Kursach Prawniczych. Od 1860 członek honorowy Poznańskiego Towarzystwa Przyjaciół Nauk. Zaliczany jest do najwybitniejszych historyków polskich I połowy XIX wieku.
W 1858 roku jego dzieło "Pamiętnik o dziejach piśmiennictwa i prawa Słowian" zostało umieszczone na Indeksie ksiąg zakazanych przez Kościół Katolicki.
Pochowany na cmentarzu Powązkowskim w Warszawie (kwatera 3-2-31).

</doc>
<doc id="132788" url="https://pl.wikipedia.org/wiki?curid=132788" title="Księżyce pasterskie">
Księżyce pasterskie



</doc>
<doc id="132789" url="https://pl.wikipedia.org/wiki?curid=132789" title="Księżyc pasterski">
Księżyc pasterski

 
Księżyc pasterski ("satelita pasterski") – niewielki księżyc krążący w pobliżu pierścieni planety-olbrzyma, którego oddziaływanie grawitacyjne ma wpływ na kształt pierścienia. Najwięcej znanych księżyców tego rodzaju posiadają planety o rozbudowanych systemach pierścieni, Saturn i Uran. Przypuszcza się, że obiekty te mogą być także źródłem materii pierścieni. Przykładami księżyców pasterskich są:
Natomiast wśród księżyców zasilających materią pierścienie można wskazać m.in. Amalteę — uderzenia w jej powierzchnię zasilają jeden z pierścieni ażurowych Jowisza, oraz Enceladusa, który poprzez aktywność kriowulkaniczną tworzy pierścień E Saturna.

</doc>
<doc id="132790" url="https://pl.wikipedia.org/wiki?curid=132790" title="Satelita pasterska">
Satelita pasterska



</doc>
<doc id="132792" url="https://pl.wikipedia.org/wiki?curid=132792" title="Układ równań sprzeczny">
Układ równań sprzeczny



</doc>
<doc id="132793" url="https://pl.wikipedia.org/wiki?curid=132793" title="Wielki Kanion Kolorado">
Wielki Kanion Kolorado

Wielki Kanion, Wielki Kanion Kolorado () – przełom rzeki Kolorado w stanie Arizona w USA przez Płaskowyż Kolorado. Za początek kanionu uznaje się Lee's Ferry (niewielka stacja z motelem i przystanią dla łodzi leżąca około 12 km od miejscowości Page), natomiast koniec kanionu leży w rejonie Grand Wash Cliff leżącym około 20 km od początku jeziora Mead. Odległość pomiędzy tymi punktami mierzona nurtem rzeki Kolorado wynosi 446 km. Najgłębszym rejonem Wielkiego Kanionu jest "Granite Gorge" (Wąwóz Granitowy), w którym najgłębsze miejsce leży poniżej krawędzi o 1857 m (6093 stóp). Szerokość kanionu waha się od ok. 800 m (pod punktem widokowym Toroweap na "North Rim" – Północnej Krawędzi) do 29 km w najszerszym miejscu. Jest to największy przełom rzeki na świecie (jednak nie najgłębszy).
Obszar ten stanowi park narodowy – "Park Narodowy Wielkiego Kanionu".
Budowa geologiczna.
Kanion wykształcony jest głównie w łupkach, a także iłołupkach, wapieniach, piaskowcach i granitowych intruzjach. W kanionie tym można dostrzec przekrój geologiczny od proterozoiku (w prekambrze) po trias (era mezozoiczna). Każda seria warstw skalnych ma inny odcień. Skały osadowe kanionu obfitują w skamieniałości, od pierwotnych glonów do drzew, od morskich muszli po szczątki dinozaurów.
Istnieją różne hipotezy na temat powstania kanionu. Najbardziej rozpowszechniona mówi o tym, że proces powstawania był wydłużony w czasie, Według niej kanion zaczął powstawać w zachodniej części obecnego przebiegu 17 mln lat temu, natomiast wschodni kraniec ukształtował się 5–6 mln lat temu. W następnych milionach lat trwało wcinanie się wgłębne rzeki i pogłębianie kanionu, przy zachowaniu jego długości. Według tej wersji rzeka Kolorado żłobiła kanion w miarę jak płaskowyż Kolorado się podnosił. Inna wersja mówi o tym, że cały kanion ukształtował się w przeciągu bardzo krótkiego czasu, nawet kilku dni.
Przed wybudowaniem w 1963 r. zapory wodnej Glen Canyon Dam, tworzącej jezioro Powella, rzeka niosła przez kanion dziennie ton osadu, obecnie zapora ograniczyła transport do ton.
Badaczem, który opracował historię geologiczną Wielkiego Kanionu Kolorado, był geolog Clarence Dutton.
Platforma widokowa Skywalk.
W 2007 roku otwarto szklany pomost nad zachodnią częścią Wielkiego Kanionu (Grand Canyon West). To najwyżej położony „balkon” na świecie – usytuowany jest na wysokości 1219 m nad ziemią. Zainteresowani mogą podziwiać otwierającą się pod nimi przepaść, oddzieleni od niej jedynie przezroczystą taflą szkła. Szklana platforma kosztowała 30 mln dolarów; ma kształt podkowy wystającej na ponad 20 metrów od krawędzi urwiska, które opada pionowo w dół na głębokość 1220 metrów. Znajduje się 144 km na zachód od Parku Narodowego Wielkiego Kanionu, na terenach rezerwatu Indian Hawasupaji w Arizonie. Park Narodowy w 2016 roku odwiedziło blisko 6 mln turystów.
Skywalk został zaprojektowany przez pracownię architektoniczną MRJ Architects, a jego konstrukcją zajęła się firma Lochsa Engineering. Skywalk udźwignie jednocześnie 120 osób i wytrzyma wiatry wiejące w Kanionie z prędkością 160 km na godzinę. Pomost wyposażono również w system amortyzujący, aby nie wpadał w drgania powodowane przemieszczeniem się po nim ludzi. 

</doc>
<doc id="132794" url="https://pl.wikipedia.org/wiki?curid=132794" title="Wyspy Tonga">
Wyspy Tonga



</doc>
<doc id="132795" url="https://pl.wikipedia.org/wiki?curid=132795" title="Mars Odyssey">
Mars Odyssey



</doc>
<doc id="132797" url="https://pl.wikipedia.org/wiki?curid=132797" title="Wzór tangensów">
Wzór tangensów



</doc>
<doc id="132799" url="https://pl.wikipedia.org/wiki?curid=132799" title="Twierdzenie tangensów">
Twierdzenie tangensów

Twierdzenie tangensów, wzór tangensów, twierdzenie Regiomontana – twierdzenie określające zależności między kątami i bokami trójkąta.
Twierdzenie.
Jeśli formula_1 i formula_2 są długościami boków trójkąta, a formula_3 i formula_4 są miarami kątów leżących odpowiednio naprzeciwko tych boków, wówczas prawdziwa jest zależność:
Dowód.
Z twierdzenia sinusów wynikają równości:
Korzystając z wzoru na sumę sinusów i tożsamości formula_9 otrzymujemy
Twierdzenie tangensów w trygonometrii sferycznej.
Dla trójkątów sferycznych obowiązuje analogiczne twierdzenie:
Jeśli formula_1 i formula_2 są długościami boków trójkąta sferycznego, a formula_3 i formula_4 są miarami kątów leżących odpowiednio naprzeciwko tych boków, wówczas prawdziwa jest zależność:

</doc>
<doc id="132800" url="https://pl.wikipedia.org/wiki?curid=132800" title="Błąd przybliżenia">
Błąd przybliżenia

Błąd przybliżenia – różnica pomiędzy dokładną wartością oraz liczbą użytą w obliczeniach numerycznych. Błąd przybliżenia pojawia się, gdy:
Błędy pomiarowe są nie do uniknięcia dla każdej liczby wiążącej się z rzeczywistym światem, ale zastosowanie bardzo kosztowych technik metrologicznych może je zmniejszyć do wartości pomijalnych w obliczeniach.
Błędy obliczeniowe powstają na skutek niedoskonałości algorytmu obliczeniowego. Liczby rzeczywiste w komputerach przedstawia się zawsze ze skończoną precyzją (błędy zaokrągleń). W pewnych szczególnych przypadkach błędy numeryczne ulegają sumowaniu, co wprowadza znaczne niedokładności stosowanych przybliżeń.
Niektóre algorytmy obliczeniowe bardzo czułe są na błędy przybliżeń. Szczególnie jest to widoczne w układach nieliniowych (np. pogoda na Ziemi), gdzie najmniejszy błąd przybliżeń wywołuje efekt motyla. Dokładne modelowanie zjawisk tego typu jest prawie niemożliwe, nawet przy ogromnej mocy obliczeniowej.
Błąd przybliżenia charakteryzuje się przez dwie wartości:
Przykładem jest tutaj obliczanie obwodu cylindra. Suwmiarką mierzymy średnicę:
z błędem pomiarowym suwmiarki:
Teraz obliczamy obwód zgodnie z zależnością:
Pamiętamy, że liczba π to:
z błędem obliczeniowym:
w efekcie dostajemy wynik:
W takiej sytuacji błąd przybliżenia możemy oszacować jako sumę błędu pomiarowego "εm" oraz błędu obliczeniowego "εc":
Aby obliczyć błąd pomiarowy korzystamy z zależności:
(symbol formula_9 oznacza pochodną cząstkową) po podstawieniu:
oraz błędu obliczeniowego "εc" z zależności:
po podstawieniu:
W efekcie uzyskujemy:
Przy obliczaniu błędów podaje się tylko największą liczbę znaczącą z zaokrągleniem w górę i dlatego "1,1 mm" zamienia się w "2 mm". W efekcie uzyskany pomiar obwodu cylindra zapisuje się razem z błędem przybliżenia jako:
Możemy też obliczyć błąd względny według zależności:

</doc>
<doc id="132805" url="https://pl.wikipedia.org/wiki?curid=132805" title="Ludność świata">
Ludność świata

Ludność świata – ogół wszystkich ludzi zamieszkujący Ziemię. W dniu 15 listopada 2022 roku ich liczba wyniosła, według szacunków Funduszu Ludnościowego Narodów Zjednoczonych, osiem miliardów.
W 2015 najwięcej ludzi zamieszkiwało Azję (ok. 4,31 mld), następnie Afrykę (ok. 1,15 mld), Europę (ok. 745 mln), Amerykę Łacińską (ok. 617 mln), Amerykę Północną (ok. 356 mln bez Ameryki Środkowej i Karaibów) i Oceanię (ok. 37 mln). W ciągu roku na świecie rodzi się około 131 mln dzieci i w tym samym czasie umiera 55 mln osób, co daje średni przyrost 76 mln osób rocznie.
Ekumena zajmuje obecnie około 91% lądowych obszarów Ziemi. Rozmieszczenie ludności jest bardzo nierównomierne: około 52% populacji ludzkiej zamieszkuje tereny oddalone od brzegu morza nie więcej niż 200 km, przy czym tereny te stanowią około 26% lądów. Średnia gęstość zaludnienia na świecie w 2015 wynosiła 49 osób na km² lądu (54 bez wliczania Antarktyki).
Liczbę wszystkich ludzi, którzy kiedykolwiek żyli na Ziemi, w roku 2011 oszacowano na 108 miliardów, z czego około 7% wówczas żyło.
Najludniejsze kraje świata.
Dane według amerykańskiej Centralnej Agencji Wywiadowczej (dotyczą lipca podanego roku).

</doc>
<doc id="132808" url="https://pl.wikipedia.org/wiki?curid=132808" title="Kuchnia australijska">
Kuchnia australijska

Kuchnia australijska – tradycyjna kuchnia Australijczyków bazowała na angielskich potrawach przywiezionych do Australii przez emigrantów i zesłańców z Anglii. Tę niezbyt wyrafinowaną kuchnię zdominowały: niedzielna pieczeń, kotlety z kością z rusztu i inne potrawy z mięsa podawane najczęściej z warzywami (potocznie zwanymi "three veg" – „trzy warzywa”) takimi jak ziemniaki, marchewka, groszek czy fasola (w większości przypadków podawanych w typowy dla Anglików sposób – miękkie i długo gotowane). Jednak w czasie ostatnich trzydziestu lat w kuchni australijskiej zaszły duże zmiany związane głównie z australijską polityką wielokulturowości i otwarciem Australii na przybyszów z zewnątrz.
Tło historyczne.
Współczesna kuchnia australijska bazuje na wyborze wszystkiego co najlepsze z wielu kuchni świata, ze szczególnym uwzględnieniem kuchni sąsiadów Australii z południowo-wschodniej Azji i południowej Europy (kuchnie: grecka, libańska, włoska), skąd pochodzi większość emigrantów. W ostatnich latach bardziej znana staje się kuchnia polska, szczególnie za sprawą kiełbas, pierogów i wyrobów cukierniczych (z dużym wskazaniem na pączki). W Australii można kupić praktycznie wszystkie odmiany świeżych warzyw i owoców z całego świata bez względu na porę roku i obecnym trendem (popieranym przez wiele rządowych inicjatyw i programów) jest przechodzenie na zdrowe potrawy z niską zawartością soli i tłuszczu, zawierające dużo mięsa i lekko tylko gotowanych warzyw.
Oryginalna kuchnia australijska.
Najbardziej australijskim z australijskich dodatkiem do potraw jest "vegemite" (pasta do smarowania chleba, np. dampera, zrobiona z wyciągu z drożdży). Głównie spożywana przez dzieci, ma bardzo silny i charakterystyczny smak i zapach – nie spotyka się jej poza Australią.
Bardzo popularne są czekoladowe biszkopty „Tim Tam”, które także są sprzedawane tylko w Australii. Jeden z tradycyjnych sposobów ich konsumowania polega na odłamaniu rogów po przekątnej biszkopta i wypicie przez taką „rurkę” kawy lub herbaty.
Desery wymyślone w Australii lub przez Australijczyków:

</doc>
<doc id="132811" url="https://pl.wikipedia.org/wiki?curid=132811" title="Jan Ernst">
Jan Ernst

Jan Ernst (ur. 12 stycznia 1909 we Lwowie, zm. 26 października 1993 w Warszawie) – polski geograf i artysta muzyk. Długoletni wykładowca geografii ekonomicznej UMCS w Lublinie.
Był synem profesora astronomii Marcina Ernsta (1869–1930), długoletniego kierownika Zakładu Astronomii Uniwersytetu Jana Kazimierza we Lwowie i Heleny z Siemiątkowskich. Należał do Polskiej Korporacji Akademickiej "Leopolia".
Praca naukowa.
Po ukończeniu X Państwowego Gimnazjum im. Henryka Sienkiewicza we Lwowie i wyższego kursu klasy fortepianu Marii Sołtysowej w lwowskim Konserwatorium Muzycznym, studiował w latach 1927–1932 geografię na Uniwersytecie Jana Kazimierza we Lwowie, początkowo pod kierunkiem wielkiego polskiego geografa Eugeniusza Romera, a później jego ucznia, prof. Augusta Zierhoffera. W swych pracach na temat geografii rolnictwa – magisterskiej i doktorskiej, jako pierwszy wprowadził metody taksonomiczne. Po raz pierwszy w geografii posłużył się "metodą podobieństw" słynnego antropologa, prof. Jana Czekanowskiego.
W latach 30. był asystentem w Instytucie Geografii UJK, przebywał też na stypendiach naukowych w Genewie i Rzymie. Tam też poznał swoją przyszłą żonę, Zofię Kostanecką, znaną później tłumaczkę literatury włoskiej. Był ojcem dwóch synów: Krzysztofa i Tomasza.
W walce obronnej Polski w 1939 brał udział jako oficer 19 pułku piechoty "Odsieczy Lwowa". Ranny po Płockiem, leczony był w szpitalu w Łodzi, później mieszkał w Warszawie, zatrudniwszy się jako pianista w kawiarniach.
Po wojnie przebywał w Łodzi, grając w nocnych lokalach i wskrzeszając Chór Eryana. W 1946 podjął pracę w instytucjach państwowych w Warszawie. Od 1950 do 1957 wraz z Chórem prowadził działalność artystyczną w Domu Wojska Polskiego.
W latach 1957–1959 pracował w Sekcji Skandynawskiej Instytutu Spraw Międzynarodowych, kierował też w latach 1957–1965 Redakcją geografii w PIW. W 1959 rozpoczął pracę naukową w Katedrze Geografii Ekonomicznej UMCS w Lublinie. Był profesorem UMCS, dziekanem Wydziału Biologii i Nauk o Ziemi UMCS (1962–1966), kierownikiem katedry geografii ekonomicznej (1964–1979). Pochowany na cmentarzu Powązkowskim (kwatera 198-5-20/21).
Praca artystyczna.
Niezapomniana atmosfera naukowego i artystycznego przedwojennego Lwowa, a także bogate życie towarzyskie i przynależność do akademickiej korporacji "Leopolia" wpłynęły na ukształtowanie bujnej i wszechstronnej osobowości. 5 lutego 1931, współpracując jako kompozytor piosenek z akademickimi teatrzykami kabaretowymi "Nasze Oczko" i "Wesoły Ul" oraz twórcami "Wesołej Lwowskiej Fali", Jan Ernst przyjmując pseudonim artystyczny Eryan, utworzył własny zespół wokalny – czwórkę rewelersów, nazwaną Chórem Eryana. Chór ten przez 36 lat zyskał olbrzymią sympatię melomanów, wykonując piosenki Eryana do słów m.in. Izabeli Niemczewskiej-Izana, Zofii Nawrockiej, Wiktora Budzyńskiego, Andrzeja Rybickiego, Bronisława Straty czy Jana Brzechwy. W repertuarze chóru były też adaptacje muzyki poważnej: Chopina, Dwořaka, Paderewskiego i Brahmsa.

</doc>
<doc id="132816" url="https://pl.wikipedia.org/wiki?curid=132816" title="Objaw Goldflama">
Objaw Goldflama

Objaw Goldflama – w badaniu fizykalnym wywoływany przez uderzanie pięści badającego w grzbiet drugiej rozwartej ręki, przyłożonej w okolicy kąta kręgosłupowo-żebrowego. Prawidłowo wstrząsanie tej okolicy nie wywołuje bólu. Pojawiający się ostry ból stanowi dodatni objaw Goldflama i sugeruje ostry proces zapalny nerki po stronie badanej. Objaw opisał jako pierwszy polski neurolog Samuel Goldflam.
We Włoszech ten test nazywany jest "manewr Giordano" (wł. "manovra di Giordano"), a po angielsku "uderzenie Murphy'ego" lub "uderzenie nerkowe" (ang. "Murphy's punch", "kidney punch").

</doc>
<doc id="132817" url="https://pl.wikipedia.org/wiki?curid=132817" title="Włodzimierz Dzieduszycki (1825–1899)">
Włodzimierz Dzieduszycki (1825–1899)

Włodzimierz Ksawery Tadeusz Dzieduszycki, herbu Sas (ur. 22 czerwca 1825 w Jaryszowie, zm. 18 września 1899 w Poturzycy) – ziemianin, pierwszy ordynat poturzycki, przyrodnik, mecenas nauki, folklorysta i chłopoman oraz polityk, marszałek Sejmu Krajowego Galicji i członek Izby Panów austriackiej Rady Państwa
Dzieciństwo i młodość.
Włodzimierz Dzieduszycki pochodził z rodziny hrabiowskiej Dzieduszyckich herbu Sas. Był synem Józefa Kalasantego (1776–1847) i Pauliny z Działyńskich herbu Ogończyk (1795–1856). W młodości nie uczęszczał do żadnej szkoły. W majątkach rodowych w Poturzycy, a następnie w Zarzeczu, historii polskiej uczyła go matka, a innych przedmiotów nauczyciel domowy Franciszek Kleczkowski. Gdy rodzina przenosiła się na zimę do Lwowa, nauczaniem zajmowali się inni nauczyciele, m.in. Hiacynt Łobarzewski (botanik), Wincenty Pol (patriotyczny poeta i krajoznawca), profesor Uniwersytetu Lwowskiego Franciszek Stroński i inni wybitni pedagodzy.
Ziemianin, odziedziczył klucz dóbr, na którym w 1894 powstała decyzją Franciszka Józefa I ordynacja w Poturzycy (w jej skład wchodziły także Beniducha i Boratyn) w powiecie sokalskim. Był także właścicielem Zarzecza w dawnym pow. jarosławskim oraz dóbr w zaborze pruskim i rosyjskim.Od 1840 mieszkał głównie w Poturzycy, oddalonej około 80 km w kierunku północnym od Lwowa, od 1847, po śmierci ojca, znów we Lwowie. Członek i działacz Galicyjskiego Towarzystwa Gospodarskiego, członek jego Komitetu (6 lutego 1860 - 25 czerwca 1861, 24 czerwca 1874 - 26 maja 1876).
Ożenił się z hrabianką Alfonsyną z Miączyńskich (1836-1919). Przez dłuższy czas mieszkał w majątku-pałacu swej żony w Pieniakach w powiecie brodzkim. Mieli cztery córki: Klementynę (1855–1929, po mężu Szembek, matka Włodzimierza Szembeka), Annę (1859–1917, żona Tadeusza Dzieduszyckiego), Paulinę (1861-1861), Marię (1863–1941, żona Tadeusza Cieńskiego, matka Włodzimierza i Jana), Jadwigę (1867–1941, żona Witolda Czartoryskiego).
Mecenat nauki i sztuki.
W 1847 sprowadził z Poturzycy do Lwowa słynną Bibliotekę Poturzycko-Zarzecką wraz z cennym zbiorem obrazów, wzbogacając je nowymi zakupami książek oraz obrazami pędzla swoich przyjaciół – Juliusza Kossaka, Franciszka Tepy, a przede wszystkim dziełami Artura Grottgera (cykl "Warszawa"), którego często gościł w Poturzycy, Pieniakach i Lwowie i wypłacał mu wysokie zaliczki, umożliwiające leczenie gruźlicy.
Od 1868 coraz częściej, zwłaszcza w zimie, przebywał we Lwowie, z którym wiązały go głównie sprawy naukowe i społeczne. Mieszkał tam w trzypokojowym mieszkaniu na parterze pałacyku przy ul. Kurkowej 15, a w Muzeum przy ul. Teatralnej 18 miał na parterze skromny pokoik, wsparty na środku żelaznym słupem, w obawie przed zawaleniem się sufitu. Był z jednej strony bardzo bogaty, otoczony powszechną czcią i szacunkiem, z drugiej do przesady skromny w swych potrzebach i zewnętrznych formach życia. Przekazywał duże fundusze na cele naukowe, na zakup szaf i zbiorów, na wydawanie dzieł naukowych i podręczników szkolnych, na stypendia i doraźne zasiłki dla młodych naukowców i artystów, na popieranie folkloru ludu polskiego i ukraińskiego, ukrywając jednocześnie te fakty i nie roszcząc sobie żadnych praw do wdzięczności.
Kazimierz Chłędowski zostawił taką charakterystykę jego postaci: "Pan Włodzimierz przesiadywał najczęściej, a nawet nocował w swojej kamienicy na placu Castrum, gdzie zbierał okazy fauny polskiej i etnograficzne polskie przedmioty, z których później utworzył znane Muzeum im. Dzieduszyckich. Pan Włodzimierz, duży, ciężki mężczyzna, o rozlanej płaskiej twarzy, o grubych niezgrabnych nogach, jąkał się i szeplenił mówiąc i robił wrażenie wielkiego niezdary. Dziedzic olbrzymich dóbr, gospodarował niedołężnie i żył tylko w swych zbiorach, które gromadził z wielkim zrozumieniem rzeczy. Najulubieńszym jego towarzyszem był pan Zontak"", spolszczały Niemiec, myśliwy i zoolog i bardzo dobrze umiejący wypychać zwierzęta. W kamienicy przy Castrum całe było laboratorium, w którym preparowano zwierzęta i ptaki przysyłane hr. Dzieduszyckiemu ze wszystkich krańców Polski, wiedziano już bowiem, że hrabia zamierza urządzić publiczne muzeum i wspierano zewsząd jego żmudną pracę. Ulubione dwa pokoje, w których hrabia czuł się zupełnie u siebie były obite w znacznej części, obwieszone obrazami Grottgera, Kossaka a łóżko nawet, jakby u zamożnego chłopa na Rusi przykryte było zgrzebną bielizną haftowaną ruskim ludowym haftem. Charakter pana Włodzimierza nie był zbyt sympatyczny, uparty łatwo się obrażający, nie zapominający uraz, zarozumiały; nigdy jednak nie mieszał się p. Włodzimierz do żadnych spraw, które by na jego dobrą sławę cień rzucać mogły, stronił także od wszelkich politycznych intryg. Nosił się do najnowszych czasów po polsku, bo przywdziawszy raz strój polski w r. 1861, zanadto był uparty, aby ten strój rzucić ...""."
Muzeum Przyrodnicze.
Początkowo prywatna i amatorska kolekcja różnych tworów przyrody żywej i martwej, założona w 1855, zalegająca w skrzyniach w Zarzeczu, Poturzycy i we Lwowie, stopniowo – aż do 1875, przekształcona została w ogromne, fachowo prowadzone muzeum. 10 września 1880 z okazji przyjazdu cesarza do Lwowa przekazał utworzone przez siebie Muzeum Przyrodnicze na rzecz narodu i zabezpieczył jego istnienie przez utworzenie w 1893 Ordynacji Poturzyckiej.
Za życia Włodzimierza Dzieduszyckiego w skład Muzeum wchodziło siedem działów:
Jak się okazało, ponad dwadzieścia lat życia wypełniała mu praca naukowa, głównie w dziedzinie ornitologii (napisał: "Opis ptaków krajowych" w 1861 r. i in.), zabiegi nad wzbogacaniem i opracowywaniem zbiorów, praca społeczna (organizowanie różnego rodzaju wystaw, troska o rozwój oświaty ludu oraz szkolnictwa).
Lubił pracę społeczną na niższym szczeblu (organizowanie wystaw, zjazdów, patronowanie różnym instytucjom i kółkom gospodarczym), nie znosił natomiast wyższych godności o charakterze polityczno-społecznym, wymagających reprezentacji, przemówień.
W 1895 wydał publikację pt. "Przewodnik po Muzeum im. Dzieduszyckich we Lwowie".
Polityka.
Brał aktywny udział w życiu politycznym:
Odznaczenia i wyróżnienia.
Odznaczony Orderem Korony Żelaznej I klasy (1881, Austro-Węgry), w 1878 został komandorem Orderu Legii Honorowej i oficerem Złotych Palm Akademickich (Francja). Tajny radca austriacki od 1877. 17 stycznia 1877 został wybrany honorowym obywatelem miasta Lwowa, a później także Brodów, Sokala i Kołomyi.
Uznanie świata naukowego.
Towarzystwa naukowe krajowe i zagraniczne doceniły jego zainteresowania przyrodnicze i sztuką ludową, mianując go członkiem honorowym lub tzw. czynnym. Włodzimierz Dzieduszycki był do tego stopnia znany i popularny w kraju (Galicja), że podczas rozmów przy wypowiadaniu samego tytułu "hrabia" było oczywiste, że chodzi o jego osobę.
Akademia Umiejętności w Krakowie w dowód uznania naukowej działalności i za ofiarowanie swego Muzeum na rzecz narodu mianowała Dzieduszyckiego w 1881 członkiem korespondentem swego Wydziału Matematyczno-Przyrodniczego, a Uniwersytet Franciszkański we Lwowie na wniosek prof. dra Benedykta Dybowskiego nadał mu w 1894 doktorat "honoris causa" za całokształt działalności naukowej i stworzenie placówki badawczej zabezpieczonej finansowo w swym rozwoju utworzeniem Ordynacji Poturzyckiej. Zasiadał w Centralnej Komisji Archeologicznej. Był członkiem honorowym Poznańskiego Towarzystwa Przyjaciół Nauk, Towarzystwa Muzeum Narodowego Polskiego w Rapperswilu od 1890, Towarzystwa Pedagogicznego,
Tradycje rodzinne.
Kolekcjonerstwo i zamiłowanie do nauki było powszechne w najbliższej jego rodzinie:
obaj – zbieracze pamiątek historycznych, a równocześnie wielcy miłośnicy przyrody i opiekunowie nauk,
Następcy.
Włodzimierz Dzieduszycki zmarł 18 września 1899, a jego pogrzeb odbył się w Zarzeczu 23 września 1899. Po jego śmierci kuratorem Muzeum i ordynatem (na lata 1900–1914) został Tadeusz Dzieduszycki, doktor praw Uniwersytetu Lwowskiego, ekonomista, ożeniony z córką Fundatora Anną i przez niego usynowiony. Od 1910, z powodu choroby ojca zarządzanie muzeum przejął syn Tadeusza i Anny Dzieduszyckich – Paweł, który w 1918 wstąpił do zakonu jezuitów, przekazując ordynację i kuratorstwo muzeum na rzecz swego młodszego brata, Włodzimierza Dzieduszyckiego juniora, który kierował muzeum i ordynacją aż do wybuchu II wojny światowej.

</doc>
<doc id="132818" url="https://pl.wikipedia.org/wiki?curid=132818" title="Punkt Erba">
Punkt Erba

W anatomii topograficznej, pojęcie punktu Erba odnosi się do dwóch, niezwiązanych ze sobą miejsc:
Obie nazwy honorują niemieckiego lekarza, Wilhelma Heinricha Erba.

</doc>
<doc id="132819" url="https://pl.wikipedia.org/wiki?curid=132819" title="Plastynacja">
Plastynacja

Plastynacja - skomplikowany proces preparacji polegający na usunięciu z tkanek organizmu wody oraz tłuszczów (potrzebnych do rozwoju bakterii gnilnych) i nasyceniu ich odpowiednimi polimerami, co powoduje zatrzymanie ich rozkładu, zachowany zostaje jednak ich kształt i kolor. Powstałe w ten sposób eksponaty są używane jako modele anatomiczne w medycynie, a także w sztuce (wystawy z cyklu Body Worlds).
Proces został opracowany i opatentowany przez niemieckiego anatoma, doktora Gunthera von Hagensa. Osoba lekarza oraz sposób prezentacji wyników jego prac budzi wiele kontrowersji. 
Plastynacji poddano wiele zwłok, głównie ludzi, którzy dobrowolnie zapisali swoje ciała na użytek naukowy. Nie brak jednak oskarżeń, że wykorzystano w ten sposób także ciała więźniów. Prace objęły także zwierzęta. Powstały w ten sposób swego rodzaju rzeźby, przedstawiające np. człowieka oglądającego swoje wnętrzności czy trzymającego własną skórę.
Opatentowany proces plastynacji.
W początkowej fazie procesu zwłoki poddaje się kąpieli w acetonie schłodzonym do temperatury minus 25 stopni Celsjusza. Powoduje to całkowite pozbawienie tkanek wody. Aceton, jako rozpuszczalnik, kolejno zastępujący wodę, następnie rozpuszcza tłuszcz w tkankach i go z nich wypłukuje. W kolejnej fazie zwłoki składuje się w zbiornikach próżniowych, w których aceton zostaje ewakuowany (wyssany) z komórek. Tym sposobem uzyskuje się efekt deficytu objętości komórek. W dalszym procesie plastynacji komórki pozbawione wody i tłuszczu oraz acetonu pod dużym ciśnieniem nasączane są tworzywami sztucznymi (kilkoma odmianami żywic polimerowych, których składu Hagens nie ujawnia). Po zakończeniu procesu nasączania komórek, zależnie od zastosowanej żywicy polimerowej, preparat utwardza się przez podgrzewanie promieniami ultrafioletowymi lub w komorach gazowych z zastosowaniem gazu o utajnionym składzie. Preparat następnie koloruje się barwnikami o również utajnionym składzie. 
Podobne procedury usuwania wody z przedmiotów stosowano już w archeologii podwodnej.

</doc>
<doc id="132820" url="https://pl.wikipedia.org/wiki?curid=132820" title="Maciej Starosta">
Maciej Starosta

Maciej „Ślimak” Starosta (ur. 9 stycznia 1971 w Poznaniu) – polski muzyk, kompozytor, wokalista i instrumentalista, a także producent muzyczny i inżynier dźwięku. Członek Akademii Fonograficznej ZPAV. Maciej Starosta znany jest przede wszystkim z występów w thrashmetalowej formacji Acid Drinkers, w której gra na perkusji, okazjonalnie także śpiewa i gra na gitarze. Wraz z zespołem ośmiokrotnie otrzymał nagrodę polskiego przemysłu fonograficznego Fryderyka. W latach 1993–2015 oraz ponownie od 2016 roku współtworzy także zespół Flapjack. W 1994 został perkusistą zespołu Ndingue, zastępując Wojciecha Żmijewskiego. Od 1999 roku gra w zespole Roberta Friedricha Arka Noego. W latach 1996–1999 występował w grupie 2Tm2,3. Współpracował także z zespołami Houk i Dog Family.
Był żonaty z siostrą Roberta "Litzy" Friedricha, z którą do 2009 r. ma piątkę dzieci: Tobiasza, Julka, Michalinę, Malwinę i Halszkę.

</doc>
<doc id="132821" url="https://pl.wikipedia.org/wiki?curid=132821" title="Wymiana jonowa">
Wymiana jonowa

Wymiana jonowa to zjawisko i proces wymiany ruchliwych jonów na inne jony tego samego znaku zachodzący na jonicie.

</doc>
<doc id="132824" url="https://pl.wikipedia.org/wiki?curid=132824" title="Plastyfikacja">
Plastyfikacja



</doc>
<doc id="132826" url="https://pl.wikipedia.org/wiki?curid=132826" title="Generałowie zakonu dominikanów">
Generałowie zakonu dominikanów

Poczet generałów zakonu dominikanów
Generał zakonu dominikanów wybierany jest przez kapitułę generalną, na którą delegowani są prowincjałowie i definitorzy.
Wśród generałów było 38 Włochów, 25 Francuzów, 15 Hiszpanów, po dwóch Niemców i Irlandczyków oraz Anglik, Argentyńczyk, Austriak, Holender i Meksykanin. Tylko Martialis Auribelli pełnił tę funkcję dwukrotnie. Średnio generałowie rządzili zakonem dominikanów nieco ponad 9 lat. Najkrócej (przez trzy miesiące) – Albert Chiavari, zaś Francuz Antoni Cloche władał współbraćmi aż 34 lata. Najmłodszym generałem został następca Św. Dominika, błogosławiony Jordan z Saksonii (32 lata), z kolei Tomasz Ripoll prawdopodobnie zaskoczył elektorów – kiedy był wybierany miał 73 lata; elektorzy liczyli zapewne na to, że wkrótce umrze, a krótki okres jego rządów da im czas na przygotowanie nowego generała. Ripoll dożył jednak 95. roku życia, cały czas pełniąc swą funkcję.
Różnie układały się stosunki generałów ze Stolicą Apostolską. Usunęła ona trzech mistrzów zakonu: Munio de Zamorę, Mikołaja Ridolfiego i Sykstusa Fabri. Siedmiu innych zrezygnowało samych, często pod naciskiem.

</doc>
<doc id="132827" url="https://pl.wikipedia.org/wiki?curid=132827" title="Partia Centrum (Polska)">
Partia Centrum (Polska)

Partia Centrum (Centrum) – polska partia polityczna, powstała 3 kwietnia 2004 na kongresie założycielskim w Warszawie, której pomysł powołania pojawił się podczas spotkania byłych polityków Akcji Wyborczej Solidarność w dniu 8 listopada 2003 na zamku królewskim w Łęczycy, zorganizowanym przez byłego premiera Jerzego Buzka. 2 września 2008 partia została wyrejestrowana po tym, jak nie złożyła sprawozdania finansowego za 2007 rok.
Historia.
Założenie partii.
Założyciele za powody powstania nowej partii uznali „konieczność podjęcia natychmiastowych działań zmierzających do naprawy państwa oraz konieczność radykalnej zmiany stylu uprawiania polityki”. Inicjatorami założenia partii byli Krzysztof Piesiewicz (który ostatecznie nie podjął działalności w ugrupowaniu) i Zbigniew Religa.
Ugrupowanie powstało w miejsce rozwiązanych partii Ruch Społeczny i Stronnictwo Konserwatywno-Ludowe – Ruch Nowej Polski, jednak ich dotychczasowi członkowie przystępowali do Centrum indywidualnie.
Program partii można określić jako centrowy z wyraźnym odwołaniem do tradycji „Solidarności” i katolickiej nauki społecznej.
Wbrew wcześniejszym zapowiedziom na kongresie Partii Centrum 27 listopada 2004 nie doszło do połączenia z tożsamą ideowo partią o nazwie Inicjatywa dla Polski.
Działalność w latach 2005–2008.
Zbigniew Religa – kandydat Partii Centrum w wyborach prezydenckich w 2005 – wycofał się z wyborów, popierając kandydata Platformy Obywatelskiej – Donalda Tuska.
W wyborach parlamentarnych w 2005 Komitet Wyborczy „Centrum” (zarejestrowany w 19 na 41 okręgów wyborczych) uzyskał 21 893 głosy, tj. 0,19% poparcia w wyborach do Sejmu i nie uzyskał miejsc w parlamencie. Z listy komitetu oprócz Partii Centrum startowali również przedstawiciele Stronnictwa Demokratycznego oraz częściowo Inicjatywy dla Polski, a także pojedynczy członkowie RPS i ZChN.
W grudniu 2006 Partia Centrum prowadziła rozmowy w sprawie połączenia się z Platformą Obywatelską. Działacze ugrupowania mieli wejść w skład PO jesienią 2007, jednak do połączenia nie doszło.
W wyborach parlamentarnych w 2007 kilku kandydatów Partii Centrum wystartowało do parlamentu z list Prawa i Sprawiedliwości, jednak żaden z nich nie uzyskał mandatu.
Wyniki kandydatów Partii Centrum na listach PiS w wyborach w 2007:
"Sejm" (łącznie 7569 głosów):
"Senat":
2 września 2008 z powodu niezłożenia sprawozdania finansowego ugrupowanie zostało wykreślone z ewidencji partii politycznych. Wielu jego działaczy wywodzących się z SKL-RNP znalazło się w szeregach reaktywowanego w 2007 Stronnictwa Konserwatywno-Ludowego. Część działaczy partii przystąpiła do PiS bądź PO.
Struktura i działacze.
Przewodniczący partii:
Po objęciu przez Janusza Steinhoffa (wicepremiera w rządzie Jerzego Buzka) funkcji przewodniczącego partii, założyciel i dotychczasowy szef ugrupowania Zbigniew Religa został jego honorowym przewodniczącym.
Wiceprezesem ugrupowania był początkowo Janusz Byliński, a od marca 2006 wiceprezydent Łodzi Marek Michalik. Funkcję sekretarza generalnego sprawował Stanisław Hniedziewicz, a skarbnika Tadeusz Szewczyk. Wśród liderów swoje miejsce mieli także dawni parlamentarzyści AWS, SKL i Porozumienia Centrum – m.in. Jerzy Eysymontt (zm. 2005), Marek Markiewicz oraz Krzysztof Oksiuta.

</doc>
<doc id="132829" url="https://pl.wikipedia.org/wiki?curid=132829" title="NextStep">
NextStep



</doc>
<doc id="132830" url="https://pl.wikipedia.org/wiki?curid=132830" title="NeXTSTEP">
NeXTSTEP



</doc>
<doc id="132834" url="https://pl.wikipedia.org/wiki?curid=132834" title="Falandyzacja prawa">
Falandyzacja prawa

Falandyzacja prawa – stosowane w polskiej publicystyce pejoratywne określenie niektórych prób interpretacji (wykładni) prawa lub usprawiedliwiania organów władzy, których postępowanie balansuje na granicy prawa. Określa się tak „naginanie” prawa, próby jego interpretacji w doraźnym interesie interpretatora.
Termin ten użyty został przez Ewę Milewicz w „Gazecie Wyborczej” w 1994. Pochodzi od nazwiska zastępcy szefa kancelarii prezydenta RP Lecha Wałęsy Lecha Falandysza, który przekonywał, że prezydent miał prawo odwołać z Krajowej Rady Radiofonii i Telewizji dwóch członków, których sam powołał – Macieja Iłowieckiego i Marka Markiewicza. Prawo nie przewidywało możliwości odwołania tych osób, jednocześnie nie wykluczając (nie zakazując) tego. Przypadek nie był zatem w sposób jednoznacznie rozstrzygnięty przez przepisy prawa. Argumentacja Falandysza opierała się na poglądzie, że jeżeli ktoś ma prawo kogoś powołać na stanowisko, to zgodnie z logiką uprawniony jest również do jego odwołania, profesor bronił takiej interpretacji:
Trybunał Konstytucyjny pogląd taki wielokrotnie odrzucał. W jednym z wielu na ten temat orzeczeń (W 7/94) stwierdza:

</doc>
<doc id="132835" url="https://pl.wikipedia.org/wiki?curid=132835" title="Plastyfikacja tworzyw sztucznych">
Plastyfikacja tworzyw sztucznych

Plastyfikacja (zmiękczanie) tworzyw sztucznych polega na domieszkowaniu polimerów będących głównym składnikiem tych tworzyw różnego rodzaju substancjami, które nadają im elastyczność, powodują, że są mniej kruche i obniżają temperaturę ich zeszklenia.
Plastyfikacji poddaje się polimery, w których istnieją silnie oddziaływania międzycząsteczkowe, prowadzące do ich nadmiernej w stosunku do potrzeb sztywności i kruchości. Plastyfikatory – substancje powodujące ten efekt działają generalnie na trzy sposoby:
Substancje powodujące efekt plastyfikacji nazywa się plastyfikatorami. Plastyfikatorami dla większości tworzyw opartych polimerach winylowych, a także poliestrach i poliamidach są ciecze o dużej lepkości i wysokiej temperaturze wrzenia, które powinny być nietoksyczne, bezwonne, bezbarwne i nie mieć tendencji do migrowania do powierzchni tworzywa w trakcie jego przetwarzania i użytkowania. Do najczęściej stosowanych plastyfikatorów zalicza się:

</doc>
<doc id="132836" url="https://pl.wikipedia.org/wiki?curid=132836" title="Przełomowe bitwy w historii świata">
Przełomowe bitwy w historii świata

Przełomowe bitwy w historii świata – umowna lista bitew, które zaważyły na losie ludzkości. Można zatem zaliczyć do niej dane starcie, jeśli możliwy odwrotny jego przebieg dokonałby gruntownego przewrotu w dziejach świata. Listę 15 przełomowych bitew stworzył Edward Shepherd Creasy w książce o takim tytule w 1851 roku, a o kolejne uzupełniali ją dalsi autorzy, m.in. o trzy bitwy uzupełnił ją brytyjski polityk, dyplomata i pisarz, Edgar Vincent D'Abernon. Można dodać do niej także walki z okresu II wojny światowej.
Zdaniem D'Abernona, 18. przełomową bitwą była Bitwa Warszawska, podczas której polskie wojska zatrzymały ofensywę Armii Czerwonej i zmusiły ją do odwrotu. Dzięki zwycięstwu Polaków rewolucja komunistyczna nie rozprzestrzeniła się na południową i zachodnią Europę.
Wyliczenia przełomowych bitew w historii świata są subiektywne i zależą w dużej mierze od poglądów i stanu wiedzy historycznej poszczególnych autorów. Oryginalna lista Creasy'ego prezentuje typowy dla brytyjskiej epoki wiktoriańskiej eurocentryczny, a zwłaszcza anglocentryczny punkt widzenia, ze szczególnym uwzględnieniem bitew z czasów nowszych dla piszącego. Lista Creasy'ego stanowiła punkt wyjścia dla wielu innych autorów, publikujących dalsze zestawienia.
Przełomowe bitwy.
Podane przez Edwarda Shepherda Creasy'ego.
Według książki Edwarda Sheparda Creasy'ego "The Fifteen Decisive Battles of the World: from Marathon to Waterloo" (z ang. Piętnaście przełomowych bitew świata: od Maratonu do Waterloo) opublikowanej w 1851 roku.
Dodane przez Josepha Mitchella.
W 1964 amerykański historyk Joseph B. Mitchell opublikował książkę "Twenty Decisive Battles of the World" (z ang. Dwadzieścia decydujących bitew świata) z pięcioma dodatkami do listy Creasy'ego:

</doc>
<doc id="132838" url="https://pl.wikipedia.org/wiki?curid=132838" title="Grupa Wydawnicza Helion">
Grupa Wydawnicza Helion

Grupa Helion SA – wydawnictwo specjalistyczne, założone w 1991 w Gliwicach.
Ofertę Grupy Helion stanowią publikacje z zakresu literatury informatycznej, biznesowej, beletrystyki, poradników (psychologicznych i ogólnotematycznych), a także przewodników turystycznych.
Od momentu powstania w 1991 roku Helion specjalizuje się w literaturze informatycznej. Obecnie Helion działa w siedmiu segmentach, tworząc dla każdego z nich odrębną markę. W skład Grupy Helion wchodzą takie marki jak:
Od grudnia 2007 roku w skład Grupy Helion SA wchodzi Wydawnictwo Bezdroża – wydawca przewodników turystycznych oraz partner marki Michelin w Polsce.
Gliwicka spółka w ciągu swoich pierwszych 18 lat obecności na rynku oddała w ręce czytelników ponad 3500 publikacji, których łączny nakład przekroczył 11 mln egzemplarzy. Firma sześciokrotnie została wyróżniona tytułem „Gazela biznesu”, a także dwa razy Laurem Konsumenta.
Grupa Helion prowadzi serwisy specjalistycznych księgarni internetowych: helion.pl, edukacja.helion.pl, onepress.pl, sensus.pl, septem.pl, dlabystrzakow.pl, bezdroza.pl, ebookpoint.pl, w których czytelnik może znaleźć pełną ofertę wydawnictwa.
Wydawnictwo jest również operatorem encyklopedii informatycznej Helionica.
Marki Grupy Helion SA.
Helion.
Od początku swojego istnienia Grupy Helion działa w sektorze literatury informatycznej. Z liczbą ponad 3100 tytułów informatycznych wydawnictwo jest liderem na rynku literatury komputerowej. W roku 2008 jego udział na rynku książki informatycznej sięgał 85%. Wydawnictwo publikuje tłumaczenia najwybitniejszych pozycji ukazujących się na rynkach zagranicznych. Promuje polskie autorytety, jak również utalentowanych początkujących autorów. Dla Helionu piszą m.in.: John Walkenbach, Kevin Mitnick, Bjarne Stroustrup, Bruce Eckel, Eric A. Meyer, Scott Kelby, Andrzej Pikoń, Joel Spolsky, Bartosz Danowski, Andrzej Pyrchla, Radosław Sokół, Maria Sokół, Andrew S. Tanenbaum, Scott Mueller, Stephen Prata, Michał Zalewski i Dan Margulis.
Helion Edukacja.
Marka Grupy Helion, wydawca podręczników i poradników edukacyjnych dla uczniów i nauczycieli szkół podstawowych, gimnazjalnych i ponadgimnazjalnych, publikowanych w ramach zestawu edukacyjnego „Informatyka Europejczyka”. Podręczniki do informatyki Helionu dwukrotnie zostały uznane za najlepszy podręczniki roku, uzyskując w roku 2006 ("Informatyka Europejczyka. Podręcznik dla gimnazjum. Część 1 i 2") i 2007 ("Informatyka Europejczyka. Podręcznik dla szkoły podstawowej") nagrodę „Edukacja XXI” – nagrodę przyznawaną w ramach Targów Książki Edukacyjnej Edukacja XXI za wartości edukacyjno-poznawcze oraz poziom edytorski książki.
Onepress.
Imprint Grupy Helion w ramach którego ukazało się 700 książek ekonomicznych i poradników biznesowych. Onepress to publikacje praktyków biznesowych i szkoleniowców przeznaczone dla menadżerów średniego i wysokiego szczebla, jak również dla pracowników nie podejmujących na co dzień decyzji strategicznych. Ukazują się one w pięciu seriach wydawniczych, odpowiadającym grupom docelowym, do których są skierowane: "Onepress Quick", "Onepress Small Business", "Onepress Exclusive", "Onepress Power" oraz "Onepress Vip". W ramach Onepress wydano książki takich autorów jak Kevin Hogan, Philip Kotler, Paweł Smółka, Andrzej Batko, Joe Vitale czy Dalajlama. W ramach tej marki Helion publikuje w Polsce najlepsze książki wydawnictwa Harvard Business Press.
Sensus.
Literatura opatrzona marką Sensus to książki poruszające kwestie sfery emocjonalnej, rozwoju osobowości, samoświadomości i poznania psychiki drugiej płci. Zarówno fachowe opracowania, jak i pozycje dla szerokiego grona odbiorców, dostarczają wiedzy na temat „miękkich kompetencji”, psychocybernetyki, psychologii społecznej oraz pracy. Serie wydawnicze tej marki to: "charyzma", "kobieta", "facet", "dziecko", "rodzina", "związek" oraz "psychologia".
Septem.
Marka Wydawnictwa Helion, która od 2006 roku zadebiutowała na polskim rynku dwoma seriami wydawniczymi: "Poradniki bez kantów" oraz "Lekarz rodzinny". Septem to literatura poradnikowa obejmująca zarówno tematykę związaną ze zdrowiem, dobrym samopoczuciem, jak i aktywnym sposobem spędzania wolnego czasu. Ma pomóc czytelnikom w zdobyciu nowych umiejętności pomocnych w realizacji swoich pasji, hobby, ale również codziennych zadań. Seria wydawnicza "Dla bystrzaków" to Polska edycja popularnej na świecie serii poradników „For Dummies”. Książki pisane lekkim – humorystycznym stylem zawierającym czytelne informacje przygotowane przez specjalistów. Czwartą serią wydawniczą tej marki jest "Seriaporad.pl".
Bezdroża.
Marka obecna na rynku od 2000 r. Obejmuje przewodniki turystyczne po najciekawszych zakątkach Polski i świata oraz poradniki dla turystów. Pod marką "Bezdroża" wydawane są również przewodniki turystyczne i mapy Michelin.
Ebookpoint.pl.
E-bookowa księgarnia oferująca książki elektroniczne i mówione wolne od zabezpieczania DRM. Księgarnia udostępnia czytelnikowi 3 standardy formatów książek elektronicznych (PDF, ePub, mobi).
Videopoint.
Uruchomiona w czerwcu 2015 platforma zajmująca się produkcją i dystrybucją kursów w formie nagrań video. Tematyka szkoleń dotyczy głównie programowania, grafiki, elektroniki, a także rozwoju osobistego. Nagrania można pobierać, a także przeglądać na stronie Videopoint. Do każdego szkolenia dostępnego w serwisie dodawany jest powiązany tematycznie e-book.
Editio.
Literacka część Grupy Helion, w ramach której wydawnictwo publikuje książki z zakresu publicystyki, reportażu, beletrystyki oraz literatury pięknej. Editio to starannie wyselekcjonowana literatura dla ludzi myślących i oczekujących od książki więcej, niż tylko rozrywki. Książki z logo Editio to spotkanie z duchowymi i naukowymi mistrzami (Dalajlama, Jorge Luis Borges, Philip K. Dick, Stephen Hawking czy Richard Dawkins), to filozoficzna podróż po najgłośniejszych serialach ostatnich lat, a także spojrzenie na otaczających nas świat oczami uznanych dziennikarzy (Marek Brzeziński, Katarzyna Droga, Maciej Jastrzębski, Piotr Pogorzelski, Andrzej Poczobut, Henryk Sytner, Marek Wałkuski).
Helion Szkolenia.
Projekt Grupy Wydawniczej Helion specjalizujący się w szkoleniach IT i biznesowych metodą blended learning poprzez łączenie szkolenia stacjonarnego z materiałami poszkoleniowymi (e-booki, audiobooki, wideokursy). Usługi są certyfikowane Standardem Usług Szkoleniowo-Rozwojowych SUS 2.0.

</doc>
<doc id="132839" url="https://pl.wikipedia.org/wiki?curid=132839" title="Lech Falandysz">
Lech Falandysz

Lech Falandysz (ur. 27 października 1942 w Warszawie, zm. 22 lutego 2003 tamże) – polski prawnik, karnista, doktor habilitowany nauk prawnych, profesor nadzwyczajny Wydziału Prawa i Administracji Uniwersytetu Warszawskiego.
Życiorys.
Ukończył warszawskie VII Liceum Ogólnokształcące im. Juliusza Słowackiego.Studia prawnicze na Uniwersytecie Warszawskim ukończył w 1965, 6 lat później został doktorem. Był uczniem prof. Igora Andrejewa i prof. Jerzego Sawickiego. Habilitował się w 1981, a od 1991 był profesorem UW. Autor ok. dwustu publikacji naukowych, głównie z dziedziny prawa karnego, wiktymologii, której był współtwórcą na gruncie nauki polskiej, badacz nieposłuszeństwa obywatelskiego. Był członkiem Towarzystwa Naukowego Prawa Karnego, Polskiego Towarzystwa Wiktymologicznego, Polskiego Towarzystwa Kryminologicznego im. prof. Stanisława Batawii, a także licznych zagranicznych towarzystw naukowych w zakresie prawa karnego.
Kreśląc wizję przyszłego społeczeństwa, w którym media zastąpią wymiar sprawiedliwości, wskazywał, że środki masowego przekazu mogą dowolnie naznaczać różnych ludzi trwałymi etykietami nie czekając na wyrok.
W latach 1980–1990 był uczestnikiem prac Centrum Obywatelskich Inicjatyw Ustawodawczych Solidarności. Członek Społecznej Rady Legislacyjnej – agendy/jednostki COIU.
Był aktywnym członkiem NSZZ „Solidarność” na Uniwersytecie Warszawskim, doradcą „Solidarności” Regionu Mazowsze. Między innymi wspólnie z prof. dr. hab. Andrzejem Stelmachowskim z Uniwersytetu Warszawskiego z ramienia „Solidarności” kierował pracami, celem których było rozwiązanie konfliktu, jaki miał miejsce w Wyższej Szkole Oficerskiej Pożarnictwa w Warszawie w 1981 roku. Dr hab. Leszek Falandysz był jednym z inicjatorów zajść, jakie miały miejsce w maju 1982 roku na terenie UW. Sam brał aktywny udział – wznosząc wrogie okrzyki, odrzucając w stronę funkcjonariuszy ładunki, użyte w celu rozproszenia tłumu. Wśród studentów Wydziału Prawa i Administracji Uniwersytetu Warszawskiego panowała opinia, że dr hab. Leszek Falandysz reprezentuje negatywną postawę do istniejącej rzeczywistości.
Do 1982 był członkiem Stronnictwa Demokratycznego. Po wprowadzeniu stanu wojennego wystąpił z partii i rozpoczął działalność w Komitecie Helsińskim. Uczestniczył w obradach "okrągłego stołu" po stronie opozycji. Na początku lat 90. działał w partii Victoria, popierającej prezydenta Lecha Wałęsę.
W latach 1990–1991 był dyrektorem Instytutu Wymiaru Sprawiedliwości przy Ministrze Sprawiedliwości, a następnie pracownikiem Kancelarii Prezydenta RP, najpierw w charakterze sekretarza stanu, później zastępcy szefa Kancelarii Prezydenta (podczas kadencji Lecha Wałęsy).
Lech Falandysz zasłynął, gdy udowadniał, że prezydent miał prawo odwołać z KRRiT dwóch „swoich” członków Marka Markiewicza i Macieja Iłowieckiego. Takie działanie nazwano „falandyzacją prawa”.
15 lutego 1995 złożył dymisję z zajmowanego w Kancelarii Prezydenta stanowiska. Swą decyzję uzasadnił tym, że niemożliwa jest jego dalsza współpraca z szefem gabinetu prezydenta, Mieczysławem Wachowskim.
Od 1999 był współwłaścicielem kancelarii prawniczej „R. Smoktunowicz &amp; L. Falandysz”.
Zmarł na raka trzustki. Był alkoholikiem, leczony od 1984. Pochowany na Cmentarzu Wojskowym na Powązkach w Warszawie (kwatera A3 tuje-2-52).
Został odznaczony Krzyżem Oficerskim Orderu Odrodzenia Polski (2002)
Życie prywatne.
Był żonaty z Barbarą Boboli-Falandysz (1959–2015), prawniczką i mediatorką, która zmarła 13 grudnia 2015 na chorobę nowotworową. Mieli czwórkę dzieci.
Upamiętnienie.
W Radzyminie znajduje się ulica imienia Lecha Falandysza. Falandysz określany był jako „wielki przyjaciel Radzymina”. Miał tam wraz z żoną dom letniskowy.
Największa aula Uczelni Łazarskiego w Warszawie nosi imię Lecha Falandysza.

</doc>
<doc id="132840" url="https://pl.wikipedia.org/wiki?curid=132840" title="Grupa alkoksylowa">
Grupa alkoksylowa

Grupa alkoksylowa – grupa funkcyjna o ogólnym wzorze RO- lub -OR, gdzie R to dowolna grupa alkilowa. 
Grupy alkoksylowe są we wszystkich alkoholach (RO-H) i estrach (RCO-OR), mogą jednak występować w niemal każdym związku organicznym.
Daną grupę nazywa się według odpowiedniego węglowodoru, zastępując w niej końcówkę "-an" końcówką "-oksy". Dla przykładu CH3O- to grupa metoksylowa (od CH4, metan), a C2H5O- to grupa etoksylowa (od C2H6, etan).

</doc>
<doc id="132841" url="https://pl.wikipedia.org/wiki?curid=132841" title="Zbigniew Kraszewski">
Zbigniew Kraszewski



</doc>
<doc id="132842" url="https://pl.wikipedia.org/wiki?curid=132842" title="Aecjusz">
Aecjusz



</doc>
<doc id="132843" url="https://pl.wikipedia.org/wiki?curid=132843" title="Sancho II">
Sancho II



</doc>
<doc id="132844" url="https://pl.wikipedia.org/wiki?curid=132844" title="Grupa iminowa">
Grupa iminowa

Grupa iminowa – grupa funkcyjna w chemii organicznej o ogólnym wzorze , występująca w iminach i ich pochodnych.

</doc>
<doc id="132845" url="https://pl.wikipedia.org/wiki?curid=132845" title="Kwaśnica">
Kwaśnica

Kwaśnica – tradycyjne danie polskiej kuchni góralskiej; zupa przygotowywana z kiszonej kapusty i mięsa, spożywana zwykle z ziemniakami lub chlebem.
Dobra kwaśnica powinna być bardzo kwaśna, zaś tłuszcz z mięsa „przegryziony” przez kwas kapusty. Podawana jest z ziemniakami ugotowanymi osobno w przeciwieństwie do kapuśniaku, gdzie ziemniaki sypkie (mączyste) krojone są w drobną kostkę i gotowane w zupie. Niedopuszczalne jest dodawanie jarzyn, jak marchewka itp., bo wówczas powstaje kapuśniak, który bywa serwowany pod tą samą nazwą. Kwaśnica sporządzona na wywarze z łbów rybich spożywana jest w wigilię Bożego Narodzenia na terenie Żywiecczyzny, co jest charakterystyczne dla tego regionu.

</doc>
<doc id="132847" url="https://pl.wikipedia.org/wiki?curid=132847" title="Clifford Geertz">
Clifford Geertz

Clifford James Geertz (ur. 23 sierpnia 1926 w San Francisco, zm. 30 października 2006 w Filadelfii) – amerykański antropolog kultury.
Życiorys.
Podczas II wojny światowej służył w wojsku. Po zakończeniu służby wojskowej studiował filozofię w Antioch College w Yellow Springs, Ohio. Studia te ukończył w 1950 roku. Następnie studiował antropologię społeczną na Wydziale Relacji Społecznych na Uniwersytecie Harvarda. Studia zakończył w 1956 roku obroną doktoratu - rozprawą zatytułowaną Religia w Modjokuto: studium wiary rytualnej w złożonym społeczeństwie. Uczył w kilku szkołach, a w końcu dołączył do antropologów pracujących na Uniwersytecie Chicagowskim i wykładał tam w latach 1960–1970. Następnie został profesorem nauk społecznych na Uniwersytecie Princeton. Pracował tam w latach 1970–2000 po czym przeszedł na emeryturę.
Geertz przeprowadził swoje pierwsze długoterminowe badania terenowe wraz z żoną Hildred na Jawie w Indonezji. Projekt był finansowany przez Fundację Forda i MIT. Przez dwa i pół roku wspólnie badali tam życie religijne małego, położonego na północy miasta, mieszkając z rodziną robotnika kolejowego.
Geertz otrzymał doktorat honoris causa z piętnastu uczelni i uniwersytetów, w tym Uniwersytetu Harvarda, Uniwersytetu Chicagowskiego i University of Cambridge.
Był dwukrotnie żonaty z antropolog Hildred Geertz, a po rozwodzie z antropolog Karen Blu.
Zmarł w 2006 roku na skutek komplikacji po wykonanej operacji serca.
Koncepcje i publikacje.
Geertz zaczął zajmować się antropologią dość późno, w zasadzie przez przypadek. Wcześniej studiował wiele kierunków, w tym filozofię i filologię angielską, zanim rozpoczął studia w Antioch College. Jak wspomina, początkowo chciał zostać pisarzem lub dziennikarzem, z czasem stwierdził, że to bardzo ciekawe, lecz mało praktyczne zawody, dlatego swojej zainteresowanie człowiekiem postanowił ukierunkować w stronę studiów antropologicznych.
Z czasem stworzył oryginalną koncepcję badań, stał się jednym z najbardziej inspirujących antropologów swego pokolenia i radykalnie odmienił oblicze współczesnej antropologii.
Geertz znany jest z wprowadzenia istotnych zmiany w podejściu do badań naukowych, powszechnego latach pięćdziesiątych. Wprowadził on do badań antropologicznych bardziej metaforyczny i literacki styl, czyniąc tym samym tę dziedzinę nauki bardziej powszechną i dostępną. 
Koncepcje swoje rozwinął w oparciu o filozofię hermeneutyczną, fenomenologię, semiotykę. Wpływ na jego idee mieli tacy myśliciele jak Paul Ricoeur (znany z filozofii łączącej opis fenomenologiczny z interpretacją hermeneutyczną), Martin Heidegger, Max Weber, Alfred Schütz (który łączył fenomenologię Edmunda Husserla z rozwijaną przez Maxa Webera teorią działania oraz z amerykańskim interakcjonizmem symbolicznym) oraz Kenneth Burke.
Prowadził własne badania w Afryce Północnej (w Maroku) i Azji Południowo-Wschodniej (na Bali i Jawie).
Był jednym z pierwszych antropologów, którzy zdali sobie sprawę ze złudzenia niewinności i fikcji, jaka pojawia się w badaniach terenowych przy uprawianiu antropologii. Stał się twórcą i najwybitniejszym przedstawicielem (obok Victora Turnera) antropologii interpretatywnej, która charakteryzuje się położeniem nacisku na osobę badacza, jego przeżycia i jego „nieprzezroczystość” – skupia się bardziej na interpretacji kultury niż na doszukiwaniu się jej struktur.
Geertz podkreślał uwikłanie badacza w proces tworzenia opisu, niemożność dotarcia w badaniach antropologicznych do absolutnej prawdy i problemy komunikacji między kulturami.
Zamiast badania ujednolicających, syntetycznych, całościowych kategorii (takich jak sztuka, światopogląd czy prawo zwyczajowe) postulował on analizy skoncentrowane na szczegółach i fragmentach. Geertz był jednak zdania, że badacz nawet w najdokładniejszym opisie nie osiągnie obiektywnej reprezentacji rzeczywistości innej kultury – może wytworzyć jedynie pewne wyobrażenia z pozoru obiektywnej rzeczywistości, a w istocie zgodnej z tym co w jego kulturze uznawane jest za obiektywne. Antropolog prowadząc badania nieświadomie przypisuje temu, co zaobserwował swoje prawdy i stawia je ponad prawdy badanych. Dlatego antropologia powinna zdawać sobie sprawę z niemożności osiągnięcia pełnego zrozumienia, z niekompletności i fragmentaryczności wiedzy na temat innych kultur. Dlatego też w badaniach należy na pierwszym miejscu stawiać wiedzę, którą posługują się na co dzień badani (wiedzę lokalną), a nie wiedzę badacza.
Na wiedzę lokalną składają się skomplikowane, zmienne relacje symboli. Relacje te swoje znaczenie wyrażają i uzyskują w działaniach członków danego kręgu kulturowego. Innymi słowy zdaniem Geertza to symbole kierują działaniem. Pracując na uniwersytecie w Chicago, Geertz stał się głównym rzecznikiem antropologii symbolicznej, która skupia uwagę na roli jaką w społeczeństwie odgrywa myślenie, czyli „symbole”. W swojej pracy z 1973 roku "Interpretation of Cultures" ("Interpretacja kultur") definiuje kulturę jako system dziedzicznych idei wyrażanych w symbolicznej formie, za pomocą których ludzie komunikują się, uwieczniają i rozwijają swoją wiedzę o życiu i podejścia wobec życia. Kultura nadaje światu znaczenia i czyni go zrozumiałym. 
"Symboliczny język kultury ma charakter publiczny, a więc antropolog nie musi poznawać ciemnych zakamarków umysłów poszczególnych jednostek; symbole tworzące kulturę są nośnikami pojęć, a sama kultura tworzy intelektualny składnik procesu społecznego. Należy zatem analitycznie odróżnić kulturę od struktury społecznej - ta pierwsza jest tworzywem znaczenia, dzięki któremu ludzie interpretują własne doświadczenia i kierują swoimi działaniami; struktura społeczna jest zaś formą, jaką przyjmuje działanie, będąc tym samym rzeczywistą siatką relacji społecznych. Kultura nie jest abstrakcyjnie uporządkowanym systemem, którego logikę tworzą ukryte zasady strukturalne; jeśli mówić w tym względzie o jakiejkolwiek logice, to należałoby jej szukać w działaniach społecznych, w których przejawiają się zinstytucjonalizowane porządki symboliczne, z jakich - na drodze interpretacji - dają się odczytać reguły zachowań."
Zadanie antropologa polega na próbie (choć nie jest to w pełni możliwe) interpretacji symboli, które w danej kulturze pełnią funkcje przewodnie.
Geertz też, podobnie jak Victor Turner, wskazywał na trudność w stawianiu jednoznacznych hipotez na temat istniejących w danej kulturze symboli z uwagi na ich kondensację (jeden symbol może określać wiele sensów, działań i znaczeń) oraz sprzeczność, wykluczanie i polaryzację znaczeń. Określony sens powstaje dynamicznie. Niemożliwe jest więc określenie tego, co oznacza na przykład dany gest, zachowanie, rytuał, gdyż w zależności od kontekstu może on oznaczać każdorazowo coś innego.
Na przykładzie walk kogucich na Bali, które opisał w swoim eseju Deep Play. Notes on the Balinese Cockfight (Głęboka gra. Notatki na temat walk kogutów na Bali)  wykazał, że nie są to jedynie zawody „sportowe”.  Walki te można interpretować jako metaspołeczny komentarz: „do całej kwestii klasyfikacji istot ludzkich według ściśle ustalonych kategorii statusowych, a także zorganizowaniem przeważającej części życia zbiorowego zgodnie z tym uporządkowaniem […] to balijskie odczytywanie balijskiego doświadczenia, to historia, jaką  Balijczycy opowiadają sobie samym – o sobie.
Członkowie danej kultury dokonują interpretacji doświadczeń, które im się przydarzają w życiu codziennym i odpowiednio do tych interpretacji podejmują określone działania. Badacz natomiast dokonuje interpretacji tych interpretacji starając się w ten sposób zrozumieć badanych. Ustalenia badacza są więc zawsze jedynie pewną fikcją wytwarzaną przez badacza. Nie można więc na gruncie antropologii interpretatywnej raz na zawsze ustalić wersji prawdy tej samej dla badacza i badanego – możliwe jest natomiast osiągnięcie pewnego chwilowego porozumienia.
Dlatego też według Geertza antropologia powinna uwzględniać niemożliwość osiągnięcia pełnego zrozumienia, a co za tym idzie niekompletności i fragmentaryczności wiedzy antropologicznej na temat innych kultur.
Greetz podkreślał, że jeśli chcemy  zrozumieć czym jest dana nauka, nie powinniśmy w pierwszej kolejności przyglądać się powstałym na jej gruncie teoriom i wynikom badań, a temu czym tak naprawdę zajmują się działający w jej obrębie praktycy. Praktycy aktywni na polu antropologii, a przynajmniej antropologii społecznej, zajmują się tworzeniem etnografii. I właśnie poprzez zrozumienie tego czym jest etnografia, możemy poczynić pierwszy krok w kierunku uchwycenia tego, do czego sprowadza się analiza antropologiczna jako forma wiedzy.  Jednak tym co definiuje etnografię nie są techniki i gotowe procedury, ale swoisty dla niej rodzaj intelektualnego wysiłku: złożona operacja, którą jest tworzenie tzw. ,opisu gęstego”.
Geertz wskazał na myślowy związek pomiędzy działaniami członków danej społeczności i sensem. Jeśli działania ludzi zawsze niosą ze sobą jakieś sensy (i wytwarzają je), to powinny być odczytywane w sposób podobny do tekstów literackich. Kulturę można więc traktować jak tekst, a działalność antropologa można upodobnić do badań literackich, mających na celu interpretację tekstów kulturowych. Nie należy więc poprzestawać na tym, co Geertz określił jako „opis rzadki”, czyli tradycyjnej rejestracji zaobserwowanych faktów i rozszyfrowywaniu na ich podstawie praw danej kultury. Trzeba przyjąć perspektywę badawczą określoną przez Geertza mianem „opisu gęstego”, który uwzględnia nie tylko zachowania, ale także ich kontekst. Tworzenie opisu gęstego polega na rekonstruowaniu kolejnych poziomów znaczeń sytuacji badanych przez antropologa. Proces tworzenia takiego opisu nigdy nie może być zakończony. Jego często cytowany esej "Deep Play. Notes on the Balinese Cockfight" ("Głęboka gra. Notatki na temat walk kogutów na Bali") zawarty w książce "Interpretation of Cultures" to klasyczny przykład opisu gęstego. Opis taki nie formułuje uniwersalnych teorii. Zamiast tego skupia się na badaniu znaczenia – dąży do zrozumienia sensów jakie swoim działaniom przypisują członkowie obcych kultur. Antropologia Geertza jest czymś w rodzaju przekopywania się przez warstwy utrwalone w danej kulturze i ukazywania ich z pomocą warstw opisu.
Takie podejście było bardzo nowatorskie. Geertz był jednym z pierwszych badaczy, którzy spostrzegli, że wgląd, jaki daje filozofia operująca zwykłym językiem i analiza literacka, mogą mieć w naukach społecznych znaczącą moc objaśniania.
Praca "Works and Lives" to zbiór czterech portretów kluczowych postaci dwudziestowiecznej antropologii: Claude’a Levi-Straussa, Edwarda Evans-Pritcharda, Bronisława Malinowskiego, Ruth Benedict. Geertz zapuścił się w tej pracy jeszcze dalej ze swoim podejściem interpretacjonistycznym i zinterpretował twórczość samych badaczy kultury. Geertz ukazuje sposoby skonstruowania ich prac (a ściślej konstruowania świata jaki przedstawiają w swoich pracach). Wskazuje dlaczego dzieła te oddziałują tak mocno i wytyczają drogi dla innych. Analizuje sposoby obrazowania i metafory stosowane przez wybranych autorów i dowodzi, że antropologia jest po prostu odmianą pisarstwa.
W swoim zbiorze esejów Interpretacja kultur wskazuje, że etnografia sprowadza się do opisu gęstego. Poza nieodzowną rutynową i mechaniczną pracą dotycząca gromadzenia danych, jest ona mnogością złożonych struktur pojęciowych, z których wiele nakłada się na siebie i ze sobą splata. Struktury te wydają się początkowo niejasne dla badacza iz  czasem musi pojąć, aby następnie wiernie odwzorować w tekście. Praktykowanie etnografii, jest zdaniem Geertza, jak próby odczytania manuskryptu. Manuskryptu napisanego w obcym języku, wypłowiałego, pełnego opuszczeń, niespójności, podejrzanych poprawek i tendencyjnych komentarzy, i na dodatek nie w formie skonwencjonalizowanych graficznych znaków odpowiadających odpowiednim dźwiękom, lecz ulotnych przykładów uformowanych zachowań. 

</doc>
<doc id="132848" url="https://pl.wikipedia.org/wiki?curid=132848" title="Grupa izocyjanianowa">
Grupa izocyjanianowa

Grupa izocyjanianowa – grupa funkcyjna o ogólnym wzorze: −N=C=O. Występuje ona w izocyjanianach i jest izomeryczna względem grupy cyjanianowej (−O−C≡N). 
Charakteryzuje się wysoką reaktywnością: izocyjaniany reagują z wodą, dając aminę i dwutlenek węgla (co ma zastosowanie, między innymi, w piankach poliuretanowych). 

</doc>
<doc id="132849" url="https://pl.wikipedia.org/wiki?curid=132849" title="ATL">
ATL



</doc>
<doc id="132851" url="https://pl.wikipedia.org/wiki?curid=132851" title="Wisznia Mała (gmina)">
Wisznia Mała (gmina)

Wisznia Mała – gmina wiejska w województwie dolnośląskim, w powiecie trzebnickim. W latach 1975–1998 gmina położona była w województwie wrocławskim. Gmina sąsiaduje z północną częścią Wrocławia i jest położona między rzeką Widawą na południu a Wzgórzami Trzebnickimi na północy. Uprawia się tu zboża, buraki i rzepak. W części południowej przeważają gospodarstwa ogrodnicze, a w części północnej rozwija się sadownictwo. Siedzibą gminy jest miejscowość Wisznia Mała. W Wiszni Małej znajduje się szkoła utworzona przez dostosowanie pałacu, przyjmująca uczniów z pobliskich miejscowości: Pierwoszowa, Machnic, Wysokiego Kościoła, Piotrkowiczek oraz Mienic. Jest także Ośrodek Kultury, Sportu i Rekreacji (OKSiR) wyposażony w bibliotekę.
Według danych z 31 grudnia 2014 gminę zamieszkiwało 9848 osób. Natomiast według danych z 30 czerwca 2020 roku gminę zamieszkiwało 10 638 osób.
Na terenie gminy funkcjonuje lądowisko Wrocław-Szymanów.
Struktura powierzchni.
Według danych z roku 2002 gmina Wisznia Mała ma obszar 103,33 km², w tym:
Gmina stanowi 10,08% powierzchni powiatu.
Demografia.
Dane z 30 czerwca 2004:
Sąsiednie gminy.
Długołęka, Oborniki Śląskie, Trzebnica, Wrocław
Miejscowości w gminie.
Kryniczno, Krzyżanowice, Ligota Piękna, Machnice, Malin, Mienice, Ozorowice, Pierwoszów, Piotrkowiczki, Psary, Raków, Rogoż, Strzeszów, Szewce, Szymanów, Wisznia Mała, Wysoki Kościół.
leżące w obrębie poligonu wojskowego:
Drogi.
Przez gminę przechodzi międzynarodowy szlak drogowy E261 (droga krajowa nr 5) oraz drogi wojewódzkie i powiatowe

</doc>
<doc id="132852" url="https://pl.wikipedia.org/wiki?curid=132852" title="Szymanów">
Szymanów



</doc>
<doc id="132853" url="https://pl.wikipedia.org/wiki?curid=132853" title="Grupa halogenowa">
Grupa halogenowa

Grupa halogenowa to w chemii grupa funkcyjna składająca się z jednego atomu halogenu (chlor, brom, jod). Występuje ona w wielu związkach chemicznych. W chemii organicznej tradycyjnie oznacza się ją dużą literą "X-".

</doc>
<doc id="132855" url="https://pl.wikipedia.org/wiki?curid=132855" title="Barszcz">
Barszcz



</doc>
<doc id="132857" url="https://pl.wikipedia.org/wiki?curid=132857" title="Skorowidz">
Skorowidz

Skorowidz (indeks) – zestawienie zawartych w dokumencie zagadnień, pojęć, nazw i nazwisk, umieszczane zazwyczaj pod koniec pracy.
Skorowidz jest fundamentalnym, najczęściej stosowanym obok spisu treści rodzajem wykazów, jego rozwinięciem i uzupełnieniem. Spis treści pokazuje ogólną strukturę pracy, natomiast skorowidz rozwija i uszczegóławia jej zawartość. Korzystając ze spisu treści, sięga się do całych bloków zagadnień, natomiast skorowidz pozwala czytelnikowi sięgnąć do konkretnych tematów. Spis treści zawiera kilkanaście lub kilkadziesiąt pozycji, a skorowidz mieści ich w sobie kilkaset lub nawet czasem kilka tysięcy. 
Skorowidz jest tworzony na podstawie specjalnych, wprowadzonych przez autora kluczy pojęciowych, w miejscu wskazanym przez autora dokumentu. Jego zawartość i numery stron zmieniają się za każdym razem, gdy autor zmieni dokument, dodając np. do skorowidza nowe pojęcia i zmieniając numerację stron w swojej pracy. Opracowywanie skorowidzu (i wszystkich innych rodzajów spisów w dokumencie) powinno następować już po zakończeniu redagowania dokumentu.
Hasła skorowidza, oznaczone przez autora, mogą być jedno- lub wielopoziomowe – te ostatnie mają charakter tematycznych gniazd grupujących pokrewne treściowo zagadnienia.

</doc>
<doc id="132858" url="https://pl.wikipedia.org/wiki?curid=132858" title="Marian Hemar">
Marian Hemar

Marian Hemar, właśc. Jan Marian Hescheles, ps. „Jan Mariański”, „Marian Wallenrod”, „Harryman” i inne (ur. 6 kwietnia 1901 we Lwowie, zm. 11 lutego 1972 w Dorking) – polski poeta, satyryk, komediopisarz, dramaturg, tłumacz poezji, autor tekstów piosenek.
Marian Hemar był autorem tekstów ponad dwóch tysięcy piosenek, m.in. takich szlagierów jak "Kiedy znów zakwitną białe bzy", "Czy pani Marta jest grzechu warta", "Ten wąsik", "Nikt, tylko ty", "Może kiedyś innym razem", "Upić się warto", "Jest jedna, jedyna".
Życiorys.
Marian Hemar urodził się 6 kwietnia 1901 we Lwowie w rodzinie żydowskiej jako syn Ignacego i Berty z domu Lehm. Był bratankiem Henryka Heschelesa, a kuzynem Stanisława Lema (matka Hemara i ojciec S. Lema byli rodzeństwem). Kształcił się w VII Gimnazjum we Lwowie. Studiował medycynę i filozofię na Uniwersytecie Jana Kazimierza we Lwowie. W czasie studiów parał się satyrą. Po studiach wyjechał na trzy miesiące do Włoch, skąd pisał korespondencje do „Gazety Porannej” zatytułowane "Z Włoch". Brał udział w walkach o Lwów w latach 1918–1920.
Pierwsze wiersze opublikował w 1922. W 1925 przeprowadził się do Warszawy, pracował wraz z Julianem Tuwimem w kabarecie literackim „Qui Pro Quo”, „Banda” i „Cyruliku Warszawskim”. Wraz z Tuwimem, Lechoniem i Słonimskim był autorem wielu skeczy i dowcipów i szopek politycznych. Jego dorobek literacki jest ogromny: ponad 3000 niezwykle popularnych piosenek, do których sam komponował muzykę, setki wierszy, kilkanaście sztuk i słuchowisk radiowych. Był również współpracownikiem „Wiadomości Literackich” i „Wiadomości”, oraz dyrektorem teatru Nowa Komedia (1934–1935). W 1939 jego piosenka "Ten wąsik" (wykonywana przez Ludwika Sempolińskiego w popularnej rewii "Orzeł czy Rzeszka"), spowodowała interwencję ambasadora Niemiec w Warszawie.
Pod koniec czerwca 1926 Marian Hescheles, przebywając we Lwowie przy ul. Jagiellońskiej 11, podjął nieudaną próbę samobójczą (strzelił do siebie z rewolweru). Startował w rajdowych wyścigach samochodowych, m.in. w czerwcu 1928 w Rajdzie Krajoznawczym Małopolskiego Klubu Automobilowego o Puchar „Lwowskiego Kurjera Porannego”, gdzie zajął 9. miejsce na Bugattim.
W 1935 w Warszawie przyjął chrzest katolicki, w związku z czym został wykreślony z ewidencji gminy wyznaniowej żydowskiej we Lwowie.
Po wybuchu II wojny światowej, we wrześniu 1939, przedostał się do Rumunii. W latach 1940–1941 walczył w Samodzielnej Brygadzie Strzelców Karpackich w Libii (m.in. pod Tobrukiem). W wojsku prowadził pracę kulturalno-oświatową. Wraz z ppłk. Mieczysławem Młotkiem redagował czasopismo brygady pod tytułem „Ku Wolnej Polsce”. Był kierownikiem polskich audycji w Radiu Cair, prowadząc słuchowiska z cyklu „V”. Był autorem "Marszu Karpackiej Brygady" oraz pieśni "Myśmy tutaj szli z Narwiku". Rozkazem naczelnego wodza gen. Sikorskiego na początku 1942 został przeniesiony do Londynu. Został przydzielony do Ministerstwa Informacji i Dokumentacji, w którym zwalczał m.in. kłamstwa propagandy, głównie niemieckiej, ale także angielskiej.
Po wojnie pozostał w Londynie. Prowadził tam teatrzyk polski w klubie emigrantów polskich. Współpracował m.in. z muzą „Wesołej Lwowskiej Fali” – Władą Majewską. Prowadził także jednoosobowy „Teatr Hemara” – cotygodniowy kabaret radiowy na antenie Rozgłośni Polskiej Radia Wolna Europa. Wygłaszał w nim wierszowane komentarze satyryczne do bieżących wydarzeń. Sam siebie określił mianem „Polaka z ochotniczego zaciągu”. Pisał o sobie: "Moja gorąca miłość nie może się pogodzić z inną Polską, tylko najlepszą, najszlachetniejszą, najuczciwszą w świecie. Uczyli mnie tej miłości Słowacki, Żeromski i Piłsudski". Był bezkompromisowy i do końca wierny prawdzie i sprawiedliwości. Nie zgadzał się na komunistyczne zniewolenie Polski. Jego utwory były objęte cenzurą PRL. Do końca życia był urzeczony polskością i Lwowem. Laureat Nagrody Związku Pisarzy Polskich na Obczyźnie w 1959 roku.
W jego poezji wyraźnie zarysowały się dwa nurty – żartu i satyry oraz refleksji i tęsknoty. Oprócz licznych piosenek (tekst i muzyka), wierszy, sztuk i słuchowisk radiowych był autorem wierszy lirycznych, satyr, fraszek, parodii. Robił też przekłady poetyckie (m.in. wszystkie sonety Szekspira, połowa ód Horacego), pisał sztuki teatralne od dramatu do komedii muzycznych, jednoaktówki poświęcone Fredrze, Kochanowskiemu, Chopinowi. Parał się także prozą: pisał reportaże, felietony, eseje, krytykę literacką, a nawet traktat polityczny o Hitlerze.
W 1967 otrzymał nagrodę londyńskiego „Dziennika Polskiego” "za całokształt twórczości dramatycznej, rewiowej i teatralnej na emigracji".
Jego pierwszą żoną była aktorka i piosenkarka Maria Modzelewska, jednak małżonkowie rozstali się w sierpniu 1939. Z uwagi na wybuch wojny, trwałe rozdzielenie z Modzelewską, która wyjechała do USA, niejasne informacje przez nią przekazywane (w listach sugerowała, że na własną rękę przeprowadziła rozwód, bądź już w ambasadzie polskiej w Rumunii, czy w USA przed tamtejszym sądem) oraz silną osobistą urazę, Hemar nie interesował się formalnym stanem małżeństwa. W Londynie, 18 lipca 1946 ożenił się z Dunką żyjącą w USA, tancerką i aktorką Caroll Ann Eric (określana jako Caja Hemar, żyjąca w latach 1910–1982), popełniając bigamię. Oficjalne unieważnienie małżeństwa z Hemarem Modzelewska przeprowadziła w Nowym Jorku w 1956.
Do końca życia zamieszkiwał w Leith Hill koło Dorking (hrabstwo Surrey). Zmarł 11 lutego 1972 w Dorking. 18 lutego 1972, po spopieleniu ciała i po mszy św. odprawionej przez ks. Kazimierza Sołowieja jego prochy zostały pochowane na cmentarzu w Coldharbour około 3 km od Leith Hill.
Upamiętnienie.
Ulice Mariana Hemara ustanowiono: w Krakowie (1991), w Warszawie (2009), w Gdańsku (2012), a w 2015 we Wrocławiu ustanowiono rondo Mariana Hemara (u zbiegu ulic Słonimskiego i Rychtalskiej, w dzielnicy Ołbin).

</doc>
<doc id="132859" url="https://pl.wikipedia.org/wiki?curid=132859" title="Acorn Archimedes">
Acorn Archimedes

Acorn Archimedes – rodzina komputerów osobistych zaprojektowanych przez Acorn Computers Ltd. w Wielkiej Brytanii. Zbudowana w oparciu o architekturę ARM i system operacyjny RISC OS stworzone przez Acorn. W sprzedaży od 1987 do połowy lat 90. XX w.
Pierwsze modele, Archimedes A305 i A310, wprowadzone zostały w 1987 r., zawierały procesor ARM-2 taktowany 8 MHz. Architektura komputera opierała się na trzech specjalizowanych układach scalonych: VIDC (układ graficzno-dźwiękowy), MEMC (kontroler pamięci RAM) i IOC (układ wejścia-wyjścia). VIDC oferował m.in. tryby graficzne: 1024 na 1024 pikseli dwukolorowy, 640 na 256 pikseli z 256 kolorami czy 640 na 512 pikseli z 16 kolorami na ekranie, a także 8 kanałów 8-bitowego dźwięku. MEMC adresował maksymalnie 4 MB RAM, standardowo model A305 miał jej 512 KB, A310 – 1 MB. Pierwotnie, jako systemu operacyjnego używano systemu o nazwie Arthur, następnie RISC OS. W grudniu 1987 r. model A310 z kolorowym monitorem kosztował £1089.
Modele.
"Niektóre modele były oferowane w różnych konfiguracjach – różne ilości pamięci, twarde dyski itp., także w specjalizowanych zestawach sprzętowo-programowych, np. Archimedes Music Workstation, z systemem Unix jako seria Acorn R, wreszcie pod marką BBC Computer"
Odbiór rynkowy.
Komputery były produkowane do 1994 r., kiedy zastąpiła je seria Risc PC. Były pod koniec lat 80. najpopularniejszymi komputerami szkolnymi w Wielkiej Brytanii, ale poza tym nigdy nie zdobyły szerszego uznania.
Obecnie w Polsce komputery te prezentowane są przez Muzeum Historii Komputerów i Informatyki w Katowicach.

</doc>
<doc id="132860" url="https://pl.wikipedia.org/wiki?curid=132860" title="Jan Maria Hescheles">
Jan Maria Hescheles



</doc>
<doc id="132863" url="https://pl.wikipedia.org/wiki?curid=132863" title="Opengl">
Opengl



</doc>
<doc id="132864" url="https://pl.wikipedia.org/wiki?curid=132864" title="Open gl">
Open gl



</doc>
<doc id="132866" url="https://pl.wikipedia.org/wiki?curid=132866" title="Messerschmitt Me 309Z">
Messerschmitt Me 309Z

Messerschmitt Me 609 – projekt samolotu, którego główna koncepcja polegała na połączeniu dwóch myśliwców Me 309 w taki sposób, by powstał ciężki myśliwiec. Projekt powstał jako odpowiedź na określone w 1941 roku przez niemieckie ministerstwo lotnictwa wymagania dotyczące nowego myśliwca, który mógłby zastąpić samolot Bf 110.
Przy projektowaniu Me 609 dla oszczędności czasu i środków wykorzystano jako podstawę zarzucony projekt samolotu Me 309. Niemal równocześnie w wytwórni Messerschmitta prowadzone były badania nad łączeniem w pary innych pojedynczych samolotów – tak powstały projekty dwukładłubowych Bf 109 Zwiling (połączenie dwóch samolotów Bf 109).
Zgodnie z planami Me 609 miały tworzyć dwa samoloty Me 309 połączone nowym centropłatem, do którego w czasie lotu miało być wciąganie podwozie. Ponieważ projekt zachowywał dla każdego kadłuba trzykołowe podwozie Me 309, powstawał samolot o niezbyt fortunnej sześciokołowej konstrukcji, która mogła owocować dużą awaryjnością.
Dla samolotu przewidywano zastosowanie w roli ciężkiego myśliwca lub małego, szybkiego bombowca, jednak ze względu na zaawansowane prace nad odrzutowym Me 262 stawiały pod znakiem zapytania sensowność kontynuowania badań nad samolotem z silnikiem tłokowym.
Jakkolwiek badania nad dwukadłubowymi Me 409 czy Me 609 nie wyszły w zasadzie poza stadium projektu, trzeba zaznaczyć, iż w okresie II wojny światowej w USA powstał samolot w takim samym układzie: North American P-82 Twin Mustang, który co prawda nie wszedł do użycia przed końcem wojny, był jednak wykorzystywany podczas wojny w Korei, jako jeden z ostatnich myśliwców o napędzie tłokowym, wykorzystywany przez lotnictwo USA.

</doc>
<doc id="132868" url="https://pl.wikipedia.org/wiki?curid=132868" title="Areszt śledczy">
Areszt śledczy

Areszt śledczy – miejsce osadzania osób tymczasowo aresztowanych. 
Areszty śledcze występują w dwóch rodzajach: 
W praktyce areszty śledcze będące osobnymi jednostkami służą również do wykonywania kary pozbawienia wolności, przejmując funkcje zakładów karnych, z którymi są zbliżone organizacyjnie i pod względem wyposażenia.

</doc>
<doc id="132870" url="https://pl.wikipedia.org/wiki?curid=132870" title="Urządzenie wielofunkcyjne">
Urządzenie wielofunkcyjne

Urządzenie wielofunkcyjne (ang. "MFP – Multi Function Product") – urządzenie będące najczęściej połączeniem drukarki, kserokopiarki, skanera i faksu, zazwyczaj współpracujące z komputerem, choć możliwa jest też praca niezależna – jako kopiarka lub faks. Drukarka wchodząca w skład urządzenia wielofunkcyjnego jest atramentowa lub laserowa.
Nazwa odnosi się także do innych kategorii sprzętów, poza komputerami, jak sprzęt RTV i AGD, do których zaliczają się urządzenia wielofunkcyjne łączące funkcje kilku urządzeń. Przykładowo robot kuchenny, urządzenia gastronomiczne.
Ze względu na uniwersalność urządzenia wielofunkcyjne nazywane są potocznie kombajnami.
Po roku 2000 – dzięki niskim cenom – urządzenia wielofunkcyjne stały się popularne także w zastosowaniach domowych.

</doc>
<doc id="132871" url="https://pl.wikipedia.org/wiki?curid=132871" title="G N’ R Lies">
G N’ R Lies

G N' R Lies znany też jako Lies – drugi album amerykańskiej grupy rockowej Guns N’ Roses. Wydany został w roku 1988. Na albumie znajduje się osiem utworów, pierwsze cztery stanowią zawartość minialbumu "Live ?!*@ Like a Suicide", zaś następne cztery to utwory akustyczne, w tym oryginalna wersja „You're Crazy” z "Appetite for Destruction". Album "G N' R Lies" promował singel „Patience”. Utwór „One in a Million” wywołał wiele kontrowersji tekstem, który odebrano jako rasistowski.
Utwory z albumu EP Live ?!*@ Like a Suicide nie były w rzeczywistości nagrywane na żywo. Rose przyznał w jednym z wywiadów, że piosenki nagrane zostały w studiu, a głosy widowni zostały podłożone.

</doc>
<doc id="132872" url="https://pl.wikipedia.org/wiki?curid=132872" title="Boeing C-97 Stratofreighter">
Boeing C-97 Stratofreighter

Boeing C-97 Stratofreighter (Boeing Model 367) – amerykański samolot transportowy, opracowany pod koniec II wojny światowej. Samolot skonstruowano przez połączenie nowego, powiększonego kadłuba z kadłubem i skrzydłami bombowca Boeing B-29 Superfortress.
Pierwszy prototyp – XC-97 – pokonał 9 stycznia 1945 trasę Seattle – Waszyngton w ciągu zaledwie 6 godzin i 4 minut, osiągając średnią prędkość 616 km/h.
Prototyp otrzymał cztery 2200-konne silniki Wright R-3350 – maszyny seryjne wyposażano w mocniejsze, 3500-konne silniki Pratt &amp; Whitney Wasp Major.
Samolot miał ładowność 16 ton, mógł przewozić 96 w pełni wyposażonych żołnierzy lub dwie ciężarówki czy dwa lekkie czołgi. Ładowanie ułatwiała wysuwana rampa w dolnej części ciśnieniowego kadłuba. Samolot wykorzystywano podczas wojny koreańskiej do ewakuacji rannych, misji poszukiwawczych i ratowniczych oraz jako latające centrum dowodzenia Dowództwa Strategicznych Sił Powietrznych ("Strategic Air Command").
W latach 1947-1958 zbudowano 888 egzemplarzy C-97, w tym 811 latających cystern KC-97 Stratotanker. Maszyna ta stała się również podstawą do opracowania samolotu pasażerskiego Boeing 377 Stratocruiser.

</doc>
<doc id="132873" url="https://pl.wikipedia.org/wiki?curid=132873" title="Below the line">
Below the line

BTL (ang. "below the line") – działania reklamowe skierowane do konkretnego klienta niebędące reklamą w środkach masowego przekazu. Nośniki reklamy BTL są skierowane głównie do detalistów i konsumentów i noszą nazwę materiałów POS (ang. "point of sales") lub POP (ang. "point of purchase"). 

</doc>
<doc id="132874" url="https://pl.wikipedia.org/wiki?curid=132874" title="Drukarka wierszowa">
Drukarka wierszowa

Drukarka wierszowa – drukarka o wysokiej wydajności, pracująca w trybie znakowym, drukująca podczas jednego obrotu bębna czcionkowego całe wiersze tekstu.
Drukarka wierszowa drukuje za pomocą młoteczków uderzających w czcionki umieszczone na obrotowym bębnie, na papierze z obustronną perforacją (typu „składanka”), umieszczonym na ciągnikach. Jest zdolna do drukowania w kilku kopiach jednocześnie, służy do realizowania bardzo dużych zadań – np. listy płac w dużych zakładach pracy, wyciągi kont bankowych, raporty połączeń telefonicznych itp. Dostępność znaków limitowana jest wykonaniem bębnów drukujących.
Ze względu na zasadę działania drukarki wierszowe były jednymi z najgłośniejszych urządzeń peryferyjnych komputerów. Są stosowane ze względu na wysoką wydajność i względną prostotę działania.
Drukarki wierszowe, stosowane z systemami mainframe, wypierane są obecnie przez drukarki laserowe.
Zasada działania.
W drukarce wierszowej wirujący bęben z wypukłymi wzorami znaków zsynchronizowany był z rzędem młoteczków, od których był oddzielony szeroką taśmą barwiącą (szerokości całego wiersza) i papierem. Młoteczki poprzez papier i taśmę barwiącą uderzały w bęben ze znakami, przy czym każdy z nich uderzał w momencie, w którym w cyklu obrotów bębna znajdował się pożądany znak.
Liczba znaków w wierszu ograniczała maksymalną szerokość papieru, natomiast na obwodzie bębna znajdowały się 64 znaki: wszystkie wielkie litery alfabetu łacińskiego – nie spotykało się drukarek z literami małymi – cyfry, znaki specjalne oraz – w niektórych wykonaniach – znaki narodowe.
Szerokość bębna (a zatem i taśmy barwiącej, i zadrukowywanego papieru) wynosiła zazwyczaj 80, 100, 128 lub 160 znaków. Dostępny był tylko jeden krój czcionek i musiały być one wszystkie jednakowej szerokości określonej konstrukcją bębna i młoteczków.
Maksymalna prędkość druku drukarek wierszowych wynosiła zazwyczaj około tysiąca wierszy na minutę. Oznacza to, że różnice czasów uderzania poszczególnych młoteczków wynosiły wielokrotności około 0,001 sekundy, a niedokładność synchronizacji widoczna była na wydruku w postaci chaotycznego układu znaków w wierszu (niektóre za wysoko, inne za nisko), a nawet – przy znacznym rozregulowaniu – jako wydruk, w którym występowały znaki nieprawidłowe (np. zamiast cyfry 5 – „czwórka” lub „szóstka”, albo zamiast Q – litery sąsiednie, tj. P lub R).
Polskie drukarki posiadały dwie prędkości obrotowe bębna:
Odmiany konstrukcji.
Mera-Błonie w połowie lat 80. XX w. rozpoczęła produkcję drukarek z tacą młotków „magnetoelektrycznych”. W poprzednich wersjach młotek był kawałkiem metalu przypominającym literę T, odpowiedni fragment młotka przyciągany był przez cewkę elektryczną, zamontowaną na tacy. W nowszej wersji cewka była wtopiona w młotek, taca składała się z wielu magnesów ze szczelinami, w których znajdowały się owe młotki. Przepływ prądu przez cewkę wywoływał podobny efekt jak w ustroju miernika – wychylenie młotka.
Inną wersją są drukarki wykorzystujące zamiast bębna z czcionkami – taśmę stalową. W ten sposób osiągnięto oszczędność materiału, masy drukarki itd., a także nieco większą szybkość wydruku. Na taśmie, podobnie jak na powierzchni bębna znajduje się „wytłoczony” zestaw czcionek – jednak sporo bogatszy. Znajduje się na niej także zestaw „kresek” służący do synchronizacji ruchu taśmy z elektroniką drukarki. Taśma w postaci pętli znajduje się w ciągłym ruchu, młotki sterowane układami drukarki uderzają w odpowiednich momentach.

</doc>
<doc id="132875" url="https://pl.wikipedia.org/wiki?curid=132875" title="MF Mikołaj Kopernik">
MF Mikołaj Kopernik

MF Mikołaj Kopernik – polski prom kolejowo-samochodowy typu Ro-ro, zbudowany w 1974 w stoczni Trosvik (Brevik, Norwegia).
Ładowność: 30 towarowych wagonów kolejowych (4 tory kolejowe o łącznej długości 308 m) i 17 ciężarówek, bądź 47 ciężarówek.
Historia i rejsy.
Od 1 lipca 1974 do 2 kwietnia 2008 obsługiwał trasę Świnoujście – Ystad. Początkowo wchodził w skład floty Polskich Linii Oceanicznych, a od 1991 przeszedł do powstałej na bazie PLO Euroafriki; od 1995 operatorem jednostki był Unity Line. Jednostka bliźniacza promu "Jan Heweliusz". Od maja 2007 pływał w czarterze PKP Cargo. MF "Mikołaj Kopernik" został sprzedany w czerwcu 2008, jako MF "Harput" pod turecką banderą.
Euroafrica zakupiła na tę linię nieco nowszy, nowocześniejszy i większy prom, ochrzczony jako MF Kopernik (ex. "Rostock", "Star Wind", "Vironia"). Od 2005 prom pływał na linii Sillamäe – Kotka u armatora Baltic Scandinavian Lines.

</doc>
<doc id="132878" url="https://pl.wikipedia.org/wiki?curid=132878" title="Wojna północna">
Wojna północna



</doc>
<doc id="132881" url="https://pl.wikipedia.org/wiki?curid=132881" title="Zenon Odya">
Zenon Odya

Zenon Jerzy Odya (ur. 30 czerwca 1948 w Łęgu) – polski samorządowiec, w latach 1994–2010 prezydent Tczewa.
Życiorys.
Ukończył studia na Wydziale Elektroniki Politechniki Gdańskiej. Pracował w Instytucie Łączności w Gdańsku, a także w Ośrodku Informatyki Kolejnictwa w Olsztynie.
W 1990 został radnym tczewskiej rady miasta, od 1991 pełnił funkcję jej przewodniczącego. Od 1994 sprawował urząd prezydenta Tczewa. W bezpośrednich wyborach w 2002 i w 2006 był wybierany już w pierwszej turze na kolejne kadencje, startując z ramienia lokalnych komitetów.
W wyborach parlamentarnych w 2001 bez powodzenia kandydował do Sejmu z ramienia Platformy Obywatelskiej. W 2004 odmówił przyjęcia mandatu poselskiego, zwolnionego przez wybranego do Parlamentu Europejskiego Janusza Lewandowskiego. W wyborach w 2010 nie kandydował na urząd prezydenta Tczewa. Z listy Polskiego Stronnictwa Ludowego uzyskał natomiast mandat radnego sejmiku pomorskiego IV kadencji. W wyborach w 2011 bezskutecznie kandydował do Sejmu z listy PSL. W 2014 i 2018 z powodzeniem ubiegał się o reelekcję do sejmiku z rekomendacji Platformy Obywatelskiej.
Odznaczenia i wyróżnienia.
Został odznaczony m.in. Brązowym (2001) i Złotym (2010) Krzyżem Zasługi, Srebrnym Medalem „Za zasługi dla obronności kraju”, Medalem Komisji Edukacji Narodowej, odznaką honorową „Zasłużony dla transportu Rzeczypospolitej Polskiej”, srebrną odznaką „Zasłużony dla Ochrony Przeciwpożarowej”, Srebrnym Medalem „za Zasługi dla Policji” oraz odznaką „Zasłużony Działacz Turystyki”. W 2011 otrzymał honorowe obywatelstwo Tczewa.

</doc>
