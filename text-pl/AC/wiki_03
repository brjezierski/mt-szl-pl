<doc id="132883" url="https://pl.wikipedia.org/wiki?curid=132883" title="Einsatz Reinhardt">
Einsatz Reinhardt

Einsatz Reinhardt, Aktion Reinhardt (pol. akcja „Reinhardt”) – kryptonim akcji zagłady Żydów z Generalnego Gubernatorstwa i Okręgu Białostockiego przeprowadzonej w latach 1942–1943 na terytorium okupowanej Polski w ramach tzw. ostatecznego rozwiązania kwestii żydowskiej (niem. "Endlösung der Judenfrage").
W czasie kilkunastu miesięcy zamordowano ok. 1,85 mln Żydów. Większość była obywatelami II RP.
Geneza.
W grudniu 1941 rozpoczęto gazowanie Żydów w obozie zagłady Kulmhof w Chełmnie nad Nerem w Kraju Warty.
20 stycznia 1942 podczas konferencji w Wannsee ustalono logistyczne i organizacyjne aspekty dotyczące eksterminacji ludności żydowskiej. Konferencji przewodniczył SS-Gruppenführer Reinhard Heydrich, szef RSHA, protektor Rzeszy dla Czech i Moraw. Akcji nadano później kryptonim „Reinhardt” na cześć Reinharda Heydricha.
Przebieg.
Sztab akcji pod kierownictwem dowódcy SS i policji w dystrykcie lubelskim SS-Brigadeführera Odilo Globocnika mieścił się w Lublinie przy ul. Spokojnej 1, w dawnej siedzibie Męskiego Gimnazjum i Liceum im. Stefana Batorego. W czasie okupacji budynek nosił nazwę „Koszary im. Juliusa Schrecka” – na cześć pomysłodawcy SS i nieformalnego adiutanta Adolfa Hitlera Juliusa Schrecka. Szefem sztabu akcji był Hermann Höfle.
W ramach operacji powstały trzy "SS-Sonderkommandos Einsatz Reinhardt", SS wykorzystywało cudzoziemskich najemników, rekrutowanych przeważnie spośród jeńców sowieckich w niewoli niemieckiej. Komanda SS kierowały akcją zagłady w trzech ośrodkach: w Bełżcu, w Sobiborze i w Treblince. Na lokalizację obozów wybrano tereny leśne, leżące we wschodniej części Generalnego Gubernatorstwa, w pobliżu linii kolejowych. Ważnym czynnikiem lokalizacji obozów był fakt, że w ich pobliżu znajdowały się duże skupiska ludności żydowskiej.
Wykorzystywano również obozy powstałe w zamierzeniu jako koncentracyjne: Majdanek (KL Lublin) oraz Auschwitz-Birkenau (w prowincji Górny Śląsk).
Żydzi ginęli także w towarzyszących deportacjom do obozów pacyfikacjach gett. Przywożono do nich także Żydów z innych krajów europejskich, m.in. z Holandii, Austrii, Słowacji, Niemiec i Grecji. W trzech głównych obozach akcji „Reinhardt” zamordowano ok. 135 tys. osób z zagranicy.
W skład zespołu zajmującego się eksterminacją Żydów na terenie Generalnego Gubernatorstwa wchodziło ok. 450 Niemców i Austriaków. Zostali oni zobowiązani do nieudzielania jakichkolwiek informacji na temat jej przebiegu, a w obozach obowiązywał zakaz fotografowania.
Metoda zabijania została opracowana na podstawie wcześniejszych niemieckich doświadczeń „eutanazji” niepełnosprawnych i chorych umysłowo, jako „nieprzydatnych” (akcja T-4). Duża część niemieckiego i austriackiego personelu bezpośrednio dokonującego ludobójstwa uczestniczyła wcześniej w akcji T-4. Żydów zwożono do obozów pociągami (zwykle w nieludzkich warunkach, w zatłoczonych wagonach towarowych). Przybyłym kazano zdeponować kosztowności i rozebrać się, a następnie kierowano ich do komór gazowych (pod pretekstem kąpieli i dezynfekcji przed dalszą podróżą) i zagazowywano w ciągu 10–20 minut gazem spalinowym bądź cyklonem B. Przed zagazowaniem kobietom ścinano włosy, a wszystkim martwym ofiarom po wyciągnięciu z komór wyrywano sztuczne – złote lub srebrne – zęby. Ciała ofiar w pierwszym okresie grzebano, później palono. Popioły zakopywano na terenie obozów.
Na zakończenie akcji, w listopadzie 1943, przeprowadzono akcję Erntefest („Dożynki”).
Operację Reinhardt zrelacjonował w swoim raporcie SS-Gruppenführer Fritz Katzmann, Dowódca SS i Policji w Dystrykcie Galicja. Raport nazywany jest od nazwiska autora Raportem Katzmanna i zawiera szczegółowy urzędowy opis przeprowadzonej akcji eksterminacyjnej w tym dystrykcie.
W Generalnym Gubernatorstwie nie pozostało ani jedno getto.
Liczba ofiar.
Łącznie w czasie akcji „Reinhardt” zginęło ok. 1,85 mln Żydów, z czego w trzech głównych ośrodkach zagłady i na Majdanku ok. 1,5 mln. Tysiące osób zamordowano podczas towarzyszących wysiedleniom egzekucji (m.in. ok. 30 tys. osób w dystrykcie krakowskim i ponad 100 tys. osób w dystrykcie Galicja).
Dynamika eksterminacji.
Próba uchwycenia dynamiki procesu eksterminacji w czasie została podjęta przede wszystkim w oparciu o analizę transportów kolejowych do obozów zagłady w Bełżcu, Sobiborze i Treblince. Na podstawie szczegółowych danych zachowanych w archiwach Deutsche Reichsbahn opracowano trasy i czas przejazdu ok. 480 transportów z 393 miejscowości na terenie Generalnej Guberni i Okręgu Białystockiego. Niewielkie luki uzupełniono stosując statystyczne metody interpolacji. Analiza czasowa procesu wskazuje, że choć Operacja Reinhard trwała 21 miesięcy (od marca 1942 do listopada 1943), jej szczyt przypadł na okres około 5 miesięcy od lipca do listopada 1942 roku. Według Lewiego Stone’a w ciągu 3 miesięcy, od sierpnia do października 1942, uwzględniając transporty do Auschwitz oraz aktywność Einsatzgruppen osiągnięto największą skalę ludobójstwa w historii. Jego zdaniem średnia miesięczna liczna eksterminowanych w tym czasie Żydów przewyższa wszystkie pozostałe znane przypadki ludobójstwa, w tym w średnią miesięczną liczbę zamordowanych w Rwandzie w 1994,
Geografia i logistyka.
W ramach Operacji Reinhard eksterminację prowadzono głównie w 3 obozach: Bełżec, Sobibór i Treblinka. Analiza terytorialna ruchu na liniach kolejowych wskazuje, że Żydów transportowano z gett i innych miejsc zamieszkania do najbliższego geograficznie obozu.
Wyniki finansowe.
Rzeczy odebrane ofiarom sortowano w obozach, a następnie odsyłano do obozu pracy na tzw. Flugplatzu w Lublinie. Tam zalegały na olbrzymich hałdach w hangarach po dawnej fabryce samolotów i barakach magazynowych. Przedmioty szczególnie wartościowe przewożono do budynku przy ul. Chopina 27 w Lublinie (budynek Biblioteki KUL).
Gotówkę w markach niemieckich i polskich złotych, waluty obce w banknotach i złocie przekazywano do Banku Rzeszy, biżuterię, klejnoty, złote zegarki, stare monety etc. do Głównego Urzędu Gospodarczego i Administracyjnego SS, przedmioty wykonane z metali zwykłych przekazano wojsku, materiały włókiennicze (odzież, bieliznę, pierze) odsyłano do zakładów wskazanych przez Ministerstwo Gospodarki Rzeszy, sprzęty domowe w dobrym stanie osadnikom niemieckim w Generalnym Gubernatorstwie, a rzeczy gorszej jakości niszczono lub przekazywano miejscowej ludności.
Według przedstawionego przez Odila Globocnika szczegółowego sprawozdania, w okresie od 1 kwietnia 1942 do 15 grudnia 1943 korzyści finansowe dla III Rzeszy wynikające z przejęcia przedmiotów i środków finansowych należących do Żydów wyniosły 178,7 mln marek niemieckich. Globocnik podkreślił jednocześnie, że do oszacowania ich wartości przyjęto najniższe ceny, a w przypadku walut zagranicznych ich kurs przedwojenny. Uzyskano m.in. :
Wszystkie wydatki związane z akcją „Reinhardt” (m.in. koszty transportu Żydów do obozów zagłady, które wyniosły ok. 4,7 mln marek) finansowano z odebranych Żydom zasobów gotówkowych.
Wartość mienia zagrabionego ludności żydowskiej była w rzeczywistości znacznie wyższa, niż określona w raporcie Globocnika. Wykazał on głównie przedmioty odebrane Żydom w obozach. Zestawienie nie obejmuje także własności ofiar, którą zatrzymali dla siebie członkowie sztabu akcji, esesmani, członkowie formacji policyjnych i jednostek pomocniczych biorący udział w akcjach wysiedleńczych, funkcjonariusze administracji cywilnej oraz zwykli Niemcy.

</doc>
<doc id="132886" url="https://pl.wikipedia.org/wiki?curid=132886" title="Stanisław Wegner">
Stanisław Wegner

Stanisław Wegner (ur. 10 kwietnia 1857 w Sokolnikach Małych, powiat Szamotuły, zm. 16 lutego 1930 w Poznaniu) – polski publicysta, tłumacz, księgarz, finansista.
Był synem Leona, prawnika i historyka (zm. 1873) i Bronisławy z Jarochowskich. W Lipsku studiował prawo, filozofię i medycynę. W 1879 osiadł w Poznaniu. Początkowo praktykował w księgarni Jana Konstantego Żupańskiego, był także wspólnikiem księgarni i drukarni kierowanej dawniej przez Napoleona Kamieńskiego. Wydawał i redagował „Tygodnik Powieści”, od 1896 pod tytułem „Biblioteka Powieści”, a także pismo „Wielkopolanin”. W latach 1899–1919 kontynuował działalność księgarni i drukarni zmarłego Franciszka Chocieszyńskiego. Po I wojnie światowej był m.in. dyrektorem Banku Parcelacyjnego (1919-1924) i publicystą „Gazety Powszechnej”.
Był autorem ponad 1000 publikacji – recenzji teatralnych i muzycznych, felietonów, artykułów okolicznościowych; część ogłaszał pod pseudonimem W. Lasota, część anonimowo. Przekładał na język polski powieści Turgieniewa. Opracował kilka prac poświęconych księgarstwu i życiu wydawniczemu Poznania, a także popularne antologie, m.in.:

</doc>
<doc id="132889" url="https://pl.wikipedia.org/wiki?curid=132889" title="Henryk Vogelfanger">
Henryk Vogelfanger



</doc>
<doc id="132899" url="https://pl.wikipedia.org/wiki?curid=132899" title="Jan Konstanty Żupański">
Jan Konstanty Żupański

Jan Konstanty Żupański (ur. w czerwcu 1804 (lub w 1803 albo 30 czerwca 1806) w Poznaniu, zm. 30 grudnia 1883 tamże) – polski księgarz i wydawca.
Życiorys.
Pochodził ze spolonizowanej rodziny kupców greckich o nazwisku Zupanos, osiadłych w Wielkopolsce w II poł. XVIII w. W latach 1818–1826 uczęszczał do Gimnazjum św. Marii Magdaleny w Poznaniu, następnie podjął studia prawnicze na Uniwersytecie Berlińskim (1826–1830). Pracował jako aplikant przy Wyższym Sądzie Krajowym w Berlinie do 1835, udzielał się jednocześnie jako publicysta i tłumacz. W 1835 wrócił na stałe do Poznania, aby przejąć majątek po śmierci ojca. Początkowo zajmował się tłumaczeniem z języka niemieckiego dzieł ekonomicznych, następnie – wykorzystując odziedziczony po ojcu znaczny kapitał – 11 listopada 1839 w domu przy Starym Rynku 8 otworzył księgarnię nakładową. Wkrótce rozwinął jednoczesną działalność wydawniczą. W 1842 uruchomił wypożyczalnię książek polskich i francuskich oraz dział antykwaryczny. Podróżował w sprawach służbowych do Paryża i Brukseli.
Współpracował z Towarzystwem Naukowej Pomocy. Był jednym z inicjatorów powołania w 1857 roku Poznańskiego Towarzystwa Przyjaciół Nauk oraz Towarzystwa Czytelni Ludowych. Należał do Kasyna Polskiego w Bazarze. W 1848 roku znalazł się w szeregach polskiej Gwardii Narodowej w Poznaniu.
Był członkiem Towarzystwa Przemysłowego Polskiego w Poznaniu w 1860 roku.
W 1861 roku ożenił się z Katarzyną z Duszyńskich (Greczynką z pochodzenia) (od 1861) miał syna Stefana.
Zmarł 30 grudnia 1883 roku, pochowany został według obrządku greckiego na cmentarzu parafialnym św. Marcina (dziś nieistniejący) dnia 2 stycznia 1884 roku.
W Poznaniu istnieje Antykwariat Naukowy nazwany jego imieniem oraz ulica znajdująca się na Wildzie.
Wydawnictwo.
Wydawnictwo rozpoczęło swoją działalność wraz z powstaniem księgarni. Nie posiadał własnej drukarni, więc drukował u innych, ale zawsze dbał o jednolity profil tematyczny i o jak najlepszą szatę edytorską. Samodzielnie dbał o kolportaż swych wydawnictw, a pisarzom wypłacał wynagrodzenia bez umowy, cierpliwie czekając na rękopisy.
Profil wydawniczy.
Publikował dzieła polskich literatów i uczonych, działających w kraju lub za granicą. Żupański, jak inni polscy księgarze, przemycał lub tajnie drukował emigracyjne broszury polityczne lub gazety, głównie ugrupowania demokratycznego. Nigdy nie został z tego powodu zatrzymany lub karany. Środki na cenne wydawnictwa dla kultury polskiej zdobywał drukując chodliwe dewocjonalia oraz broszurowe pozycje beletrystyczne dla masowego odbiorcy. Poza tym wydawał: dzieła naukowe, podręczniki szkolne, powieści, opowiadania, poezje, pamiętniki.
Wydawał pięknie ilustrowane edycje poezji: Lenartowicza, Mickiewicza, Pola i Malczewskiego. Od 1853 roku rozpoczął, w ścisłym porozumieniu z autorem, wydawanie wszystkich dzieł Lelewela, ogółem 40 tomów. Podjął również inicjatywę wydawania serii „Pamiętniki z XVIII wieku”.
W wysokiej klasy szacie edytorskiej ukazywały się dzieła Lelewela, Kraszewskiego, Mickiewicza, Lenartowicza, Pola i innych, a także nowsze pamiętniki m.in. Kitowicza, Kołłątaja i Wybickiego.
Profil ilościowy.
W ciągu niemal pół wieku pracy uczynił ze swojej firmy czołowe wydawnictwo wielkopolskie II połowy XIX wieku. Wydał ok. 600 tytułów w ok. 700 tomach i ok. 9400 arkuszach wydawniczych.

</doc>
<doc id="132902" url="https://pl.wikipedia.org/wiki?curid=132902" title="Wisła Tczew">
Wisła Tczew

Wisła Tczew – klub sportowy z Tczewa, założony w 1924 roku.
Historia i opis klubu.
Klub powstał jako Klub Kręglarski Wisła w 1924 roku. Sekcja piłki nożnej została założona w 1927 roku. W 1932 roku Wisła odniosła najlepszy sukces w międzywojennej historii – 3. miejsce w Klasie B (III poziom), które dało możliwość walki w finałach o awans do Klasy A (II poziom). W sezonie 2007/2008 Wisła awansowała z Klasy okręgowej (Grupa II) do IV ligi.
Od sezonu 2009/2010, po fuzji z drugim tczewskim klubem piłkarskim – Unią Tczew, powstał Gryf 2009 Tczew. W sierpniu 2009 juniorzy starsi Wisły reprezentujący już barwy Gryfa, pod opieką Mikołaja Bykowskiego i Krzysztofa Śliwy, odnieśli sukces zdobywając 3. miejsce w kategorii U-18, w prestiżowym turnieju Remes Cup 2009 wygrywając między innymi grupę kwalifikacyjną z Polonią Warszawa. W czerwcu 2009 r. doszło do rekordowego transferu w historii klubu. Wychowanek Wisły Paweł Wszołek (rocznik 1992) trafił do warszawskiej Polonii.
22 maja 2015 roku została ogłoszona reaktywacja klubu Wisła Tczew. W sezonie 2015/2016 Wisła przystąpiła do rozgrywek B-klasy. W sezonie 2015/2016 klub awansował do Klasy A. W sezonie 2017/2018 Wisła awansowała do V ligi.
Poza sekcją piłkarską klub posiada również sekcję bokserską.
Stadion.
Wisła mecze rozgrywa na Stadionie im. Henryka Guzego przy ul. Ceglarskiej 5j w Tczewie. Dane techniczne obiektu:
Wisła występowała także na Stadionie Miejskim przy ul. Bałdowskiej, którego pojemność wynosi 2500 miejsc (w tym 150 siedzących), a wymiary boiska to 104 × 64 m.

</doc>
<doc id="132904" url="https://pl.wikipedia.org/wiki?curid=132904" title="Australian and New Zealand Army Corps">
Australian and New Zealand Army Corps

Australian and New Zealand Army Corps (ANZAC) – pierwotnie armia złożona z Australijczyków i Nowozelandczyków. Walczyła w czasie I wojny światowej pod Gallipoli, na Bliskim Wschodzie i na froncie zachodnim.
Obecnie nazwą ANZAC przyjęło się nazywać wszystkich żołnierzy australijskich i nowozelandzkich.
Anzac Day obchodzony jest 25 kwietnia – w rocznicę pierwszego lądowania pod Gallipoli (odbyło się ono tego dnia w 1915 roku).
Sama nazwa ANZAC jest zastrzeżona przez rząd Australii i nie może być używana do żadnych celów komercyjnych, z wyjątkiem Anzac biscuits (odmiana ciasteczek). Dochód z ich sprzedaży jest przeznaczony dla fundacji weteranów wojskowych.
Nazwę ANZAC nosi na cześć korpusu i australijsko-nowozelandzkiego braterstwa broni typ współczesnych fregat budowanych dla marynarek obu państw.
Historia żołnierzy ANZAC przyczyniła się do powstania koncepcji ducha Anzac.

</doc>
<doc id="132905" url="https://pl.wikipedia.org/wiki?curid=132905" title="Hans-Jürgen Wischnewski">
Hans-Jürgen Wischnewski

Hans-Jürgen Wischnewski (ur. 24 lipca 1922 w "Allenstein" (obecnie Olsztyn), zm. 24 lutego 2005 w Kolonii) – niemiecki polityk należący do Socjaldemokratycznej Partii Niemiec (SPD).
W latach 1966–1968 sprawował urząd ministra ds. współpracy gospodarczej i rozwoju w rządzie kanclerza Kurta Georga Kiesingera.

</doc>
<doc id="132907" url="https://pl.wikipedia.org/wiki?curid=132907" title="Hans-Jurgen Wischnewski">
Hans-Jurgen Wischnewski



</doc>
<doc id="132913" url="https://pl.wikipedia.org/wiki?curid=132913" title="Henry Grunwald">
Henry Grunwald

Henry Grunwald, właśc. Heinz Grünwald (ur. 3 grudnia 1922 w Wiedniu, zm. 26 lutego 2005 w Nowym Jorku) — dziennikarz pochodzenia austriackiego, dyplomata. 
Był synem Alfreda Grünwalda, librecisty współpracującego m.in. z Lehárem i Kálmánem. W 1938 po Anschlussie Austrii wraz z rodziną opuścił Wiedeń i udał się początkowo do Paryża we Francji, a w 1940 do Stanów Zjednoczonych. Tam studiował w Nowym Jorku i rozpoczął pracę w magazynie "Time", z którym był związany aż do przejścia na emeryturę w 1987. W 1988 prezydent USA Ronald Reagan mianował go ambasadorem Stanów Zjednoczonych w Austrii, funkcję sprawował do 1990.

</doc>
<doc id="132914" url="https://pl.wikipedia.org/wiki?curid=132914" title="Jan Baptysta Motty">
Jan Baptysta Motty

Jan Baptysta Motty (ur. 1790 w Paryżu, zm. 25 września 1856 w Poznaniu) – przyrodnik, pedagog, spolonizowany Francuz, protoplasta znanej rodziny wielkopolskiej.
Życiorys.
Był synem Jeana, oficera kawalerii narodowej, i Anny Marii Bachmann. Przyjechał do Polski w 1805 wraz z rodziną Mielżyńskich. W Miłosławiu w latach 1806-1812 pracował jako guwerner synów Józefa Mielżyńskiego (m.in. Macieja). Jednocześnie metodą samokształcenia studiował dzieła przyrodników Karola Linneusza, Georges'a-Louisa Leclerca, hrabiego de Buffon, Antoine'a Laurenta de Jussieu i Stanisława Bonifacego Jundziłła. Od 1812 pracował – aż do przejścia na emeryturę w 1845 – w szkole departamentowej w Poznaniu, przekształconej później w Gimnazjum św. Marii Magdaleny. Był nauczycielem przyrody i języka francuskiego. Od 1848 prowadził prywatną szkołę dziewczęcą oraz pensjonat dla chłopców.
Zaangażował się w działalność edukacyjną w Polsce. Opracował i wydał kilka książek przyrodniczych – "Wstęp do historii naturalnej" (1823) i "Muzeum historii naturalnej i cudów stworzenie" (w 1830 ukazała się pierwsza część, wydaniu dalszych przeszkodził wybuch powstania listopadowego). Ponadto wydał "Leitfaden der Botanik" (1830, po zaprowadzeniu urzędowego języka niemieckiego w szkolnictwie), "Precis de l'histoire de la litterature francaise" (1825, podręcznik gimnazjalny literatury francuskiej), "Książeczkę do nabożeństwa, na której modliła się S. Jadwiga" (1823, tzw. Modlitewnik Nawojki).
Życie osobiste.
W 1817 zawarł związek małżeński z Apolonią Herwig (zm. 1878). Z tego małżeństwa urodziło się troje dzieci: syn Marceli (1818-1898) był nauczycielem i działaczem społecznym, córka Walentyna (1823-1859) wyszła za mąż za Hipolita Cegielskiego. Młodszy syn Stanisław (1826-1900) także był znanym wielkopolskim działaczem społecznym i politycznym.

</doc>
<doc id="132915" url="https://pl.wikipedia.org/wiki?curid=132915" title="Jan Motty">
Jan Motty



</doc>
<doc id="132916" url="https://pl.wikipedia.org/wiki?curid=132916" title="Generał (ujednoznacznienie)">
Generał (ujednoznacznienie)



</doc>
<doc id="132918" url="https://pl.wikipedia.org/wiki?curid=132918" title="Tabaré Vazquez">
Tabaré Vazquez



</doc>
<doc id="132919" url="https://pl.wikipedia.org/wiki?curid=132919" title="Generał (zakon)">
Generał (zakon)

Generał – najwyższy przełożony w niektórych zakonach katolickich; wybierany przez kapitułę i sprawujący władzę nad wszystkimi jednostkami administracyjnymi danego zakonu na świecie.
Franciszkanizm.
Franciszkanie pierwotnie nie posiadali generała. Żywą regułą, jak to określają źródła franciszkańskie, był sam założyciel – św. Franciszek z Asyżu. Pierwszymi sprawującymi władzę nad całym zakonem byli tzw. wikariusze: Pietro Cattani w latach 1220-1221 oraz Eliasz z Kortony w latach 1221-1227. Pierwszym generałem zakonu franciszkańskiego wybrany został Jan Parenti, sprawował swój urząd w latach 1227-1232. Obecnie każda z gałęzi franciszkańskich, tzn. franciszkanie, franciszkanie konwentualni i kapucyni, posiada własnego generała. Stróżem pieczęci św. Franciszka jest generał franciszkanów, obecnie Massimo Fusarelli.

</doc>
<doc id="132922" url="https://pl.wikipedia.org/wiki?curid=132922" title="Katarzyna Sieneńska">
Katarzyna Sieneńska



</doc>
<doc id="132924" url="https://pl.wikipedia.org/wiki?curid=132924" title="Anoksemia">
Anoksemia

Anoksemia – niedobór tlenu we krwi w stosunku do zapotrzebowania. 
Niektóre z możliwych przyczyn anoksemii:

</doc>
<doc id="132927" url="https://pl.wikipedia.org/wiki?curid=132927" title="Alingsås">
Alingsås

Alingsås – miasto w Szwecji, w prowincji Västra Götaland. Leży nad jeziorami Mjörn i Gerdsken oraz rzeką Säveån.
Miejscowość przecinają drogi E20 oraz Västra stambanan (ze stacją kolejową Alingsås). Prawa miejskie otrzymała 21 września 1619 roku z rąk Gustawa II Adolfa. Jest znana ze swoich kawiarń. 
W Alingsås mieszkali m.in. Jonas Alströmer, który wprowadził i spopularyzował w Szwecji ziemniaki, i Karin Boye, poetka.

</doc>
<doc id="132928" url="https://pl.wikipedia.org/wiki?curid=132928" title="Kazimierz Szuman">
Kazimierz Szuman

Kazimierz Szuman (ur. 5 maja 1826 we Władysławowie, powiat Czarnków, obecnie Huta, zm. 28 stycznia 1894 w Poznaniu) – polski działacz społeczny, prawnik.
Był synem adwokata i ziemianina Maurycego i Henryki z domu Hoyer, młodszym bratem Henryka. Ukończył gimnazjum w Lesznie i studia prawnicze na Uniwersytecie Wrocławskim. Uczestniczył w walkach powstańczych w Wielkopolsce w 1848. Pracował do 1859 jako sędzia w Rogoźnie, później prowadził praktykę adwokacką we Wrześni i Szamotułach. Od 1872 mieszkał w Poznaniu.
Był członkiem Poznańskiego Towarzystwa Przyjaciół Nauk (od 1858, Wydział Prawniczo-Ekonomiczny) oraz działaczem (także prezesem) Towarzystwa Pomocy Naukowej.
W 1872 z bratem Henrykiem zakładał spółkę akcyjną Bank Włościański w Poznaniu. Wchodził w skład zarządu poznańskiej Izby Adwokackiej.
Oskarżał hrabiego Edwarda Raczyńskiego o nieprawidłowości i malwersacje przy budowie Złotej Kaplicy w Katedrze Poznańskiej. Oskarżenia te doprowadziły do samobójstwa hrabiego.
Był żonaty z Izabelą Thiel (1826-1880), miał córki Izabelę (po mężu Rakowicz) i Helenę (żonę lekarza Tomasza Drobnika) oraz syna Jana.

</doc>
<doc id="132930" url="https://pl.wikipedia.org/wiki?curid=132930" title="Triticum aestivum">
Triticum aestivum



</doc>
<doc id="132932" url="https://pl.wikipedia.org/wiki?curid=132932" title="Tu-70">
Tu-70

Tu-70 (ros. Ту-70) – radziecki samolot pasażerski opracowany w biurze konstrukcyjnym Tupolewa jako wersja bombowca strategicznego Tu-4. 
Ciśnieniowy kadłub maszyny, gruntownie przeprojektowany w stosunku do wersji bombowej, mieścił do 72 pasażerów. 
Samolot oblatano 27 listopada 1946 roku. Maszyna przeszła pomyślnie próby w locie, lecz nie weszła do produkcji - zamówienia dla wojska miały pierwszeństwo, a Aerofłot nie był przygotowany do obsługi takiej maszyny.

</doc>
<doc id="132935" url="https://pl.wikipedia.org/wiki?curid=132935" title="Kotokształtne">
Kotokształtne

Kotokształtne (Feliformia) – podrząd ssaków z rzędu drapieżnych (Carnivora), dawniej nadrodzina Feloidea w ramach podrzędu palconogie (Fissipedia).
Podział systematyczny.
Do podrzędu zaliczane są następujące występujące współcześnie infrarzędy wraz z rodzinami:
oraz rodziny wymarłe:

</doc>
<doc id="132937" url="https://pl.wikipedia.org/wiki?curid=132937" title="Witelon">
Witelon

Witelon, inne formy imienia: "Witelo, Witello, Vitellio, Vitelo, Vitello, Vitello Thuringopolonis" (ur. około 1230 na Śląsku legnicko-wrocławskim, zm. pomiędzy 1280 a kwietniem 1314) – polski mnich i uczony: fizyk, matematyk i filozof, znany z prac nad optyką i psychologią spostrzegania.
Kontrowersje wokół nazwiska.
W wielu encyklopediach podawane jest także nazwisko Erazm Ciołek (łac. "Vitellus"), które zasugerował w 1810 r. prof. prawa Uniwersytetu Jagiellońskiego Józef Sołtykowicz. Historyk nauk ścisłych tego samego uniwersytetu, Aleksander Birkenmajer, wykazał bezpodstawność tej hipotezy, po pierwsze przypominając, że w XIII w. nie istniały jeszcze nazwiska, po drugie zaś przedstawiając źródłosłów imienia Witelo, zdrobnienia od Wito, śląskiej wersji germańskiego Gwido.
Życiorys.
Daty urodzin i śmierci nie są pewne: urodził się na Dolnym Śląsku, prawdopodobnie w Legnicy; inne źródła podają, że urodził się w miejscowości Borów lub Borek; będąc synem niezamożnej rodziny plebejskiej, Polki z rycerskiego rodu i kolonisty z Turyngii (pisał o sobie „syn Turyngów i Polaków” – łac. "Turingorum et Polonorum filius").
Początkowo nauki pobierał w szkole klasztornej w Legnicy. Tam też został zakonnikiem. Następnie studiował sztuki wyzwolone w Paryżu (1254-1257), później zaś prawo kanoniczne, filozofię i nauki ścisłe w Padwie (1262-1268). Jesienią 1268 r. wyruszył do Viterbo pod Rzymem, gdzie zaprzyjaźnił się z Wilhelmem z Moerbeke, wcześniejszym współpracownikiem Tomasza z Akwinu. Korzystając z jego tłumaczeń starożytnych dzieł greckich, napisał "Vitellionis Mathematicii Doctissimi Peri Optikīs id est de natura, ratione et proiectione radiorum visus, luminum, colorum atque formarum quam vulgo Perspectivam vocant Libri X" („Witelona Matematyka Wielce Uczonego o Optyce, to jest o naturze, przyczynie i padaniu promieni wzroku, światła, barw oraz kształtów, którą powszechnie nazywają Perspektywą, ksiąg dziesięcioro”), później rozpowszechnione pod skróconymi tytułami "De Perspectiva" („O Perspektywie”) i "De Optica" („O Optyce”), dedykując je właśnie Wilhelmowi z Moerbeke.
Był ściśle związany z Wrocławiem, przebywając w otoczeniu książąt i biskupów wrocławskich oraz będąc przewodnikiem duchowym księcia Władysława, który razem z nim pojechał do Padwy i przebywał tam w latach 1262-1265, następnie zaś udał się do Wrocławia, by przejąć tron biskupi Pasawy.
Po napisaniu "De Perspectiva" Witelon zajął się działalnością dyplomatyczną: brał udział w soborze powszechnym w Lyonie w 1274 r., był posłem księcia Henryka IV Probusa do papieża Jana XXI oraz służył czeskiemu królowi Przemysłowi Ottokarowi II. Następnie prawdopodobnie poświęcił się nauczaniu w szkole parafialnej pod wezwaniem św. Piotra i Pawła w Legnicy. Z innych dokonań Witelona należy wspomnieć o upowszechnianiu przez niego dzieł starożytnych uczonych i konstruowaniu przyrządów do kreślenia krzywych.
Po powrocie na Śląsk od 1274 roku był kanonikiem wrocławskiej kapituły katedralnej z nadanym przez Henryka IV Probusa uposażeniem w postaci podwrocławskiej wsi Żórawina.
Zmarł pomiędzy rokiem 1280 a kwietniem 1314. Duża rozbieżność dat zgonu wynika prawdopodobnie z faktu, że pod koniec życia jego aktywność naukowa i polityczna nie została udokumentowana, brak o nim wszelkich informacji po roku 1280. Niektórzy historycy identyfikują go z tajemniczym mnichem zmarłym w roku 1314 we Francji, w La Vicogne, w tamtejszym klasztorze norbertanów, co jest raczej mało prawdopodobne. Istnieją przekazy wskazujące, że w 1314 roku za jego duszę odprawiono mszę żałobną w katedrze wrocławskiej, której był kanonikiem.
Tajemnicza postać Witelona stała się źródłem rozmaitych legend, plotek oraz inspiracji literackich. Łódzki prozaik Witold Jabłoński napisał cykl powieści pt. "Gwiazda Wenus, gwiazda Lucyfer" (2003-2007), którego bohaterem jest ten właśnie uczony.
Dorobek naukowy.
Witelon miał bardzo nowatorskie poglądy na temat anatomii oka i fizjologii widzenia. Jest uznawany za twórcę podwalin wiedzy psychologiczno-psychiatrycznej i psychopatologicznej. Poza zagadnieniami fizycznymi optyki, w których wzorował się na poglądach arabskiego uczonego Alhazena (około 965-1039) oraz Roberta Grosseteste z Oksfordu i rozpatrywał np. prostoliniowe rozchodzenie się światła, jego odbijanie, rozpraszanie, załamanie, świetlne zjawiska meteorologiczne, analizował także psychologiczny aspekt spostrzegania. W swoim dziele o optyce, a także we wcześniejszej rozprawie "Tractatus de primaria causa poenitentiae et de natura daemonum" („Traktat o najgłówniejszej przyczynie skruchy i o naturze demonów”) z roku 1268 wskazywał m.in., że złudzenia wzrokowe są wynikiem warunków obserwacji oraz wyobrażeń i sposobu myślenia, pisząc np. że „oko nie otrzymuje żadnej innej informacji poza światłem, barwą i wielkością kątową”, a dopiero umysł dokonuje „przetworzenia wrażeń z pomocą przedstawień branych z doświadczenia”. Wprost wyraża również swój szacunek do geometrii, opisując jak w wilgotnym powietrzu człowiek widzi stojącą przed nim swoją kopię. Jeśli nie zna zasad matematyki, może uznać to za działanie demona i przestraszy się, „lecz ten, który potraktuje to w sposób naturalny i matematyczny, nieźle się uśmieje.”
Przyczyn złudzeń wzrokowych upatrywał zarówno w warunkach obserwacji, np. słabego oświetlenia jak i w poprzednich doświadczeniach obserwatora. Jedną z jego najbardziej przenikliwych analiz jest przykład „Maura”, który „widzi czarnego anioła, podczas gdy dla chrześcijan ma on jasną skórę” natomiast diabeł dla chrześcijan jest czarny, a dla Maurów jasnoskóry. Mimo że Witelon nie negował istnienia demonów, a nawet opisał szczegółowo ich naturę i zachowanie, to niedwuznacznie wskazał, że materialne wyobrażenie demonów może być złudzeniem, mającym swoje uwarunkowania kulturowe, np. związane z samooceną poszczególnych ludów, zaś większa część opowieści o demonach, które pojawiają się, ale nic nie robią ma swoje źródło w różnego rodzaju złudzeniach wzrokowych.
Poglądy filozoficzne.
Witelo był zwolennikiem koncepcji dwóch dróg poznania: drogi rozumu oraz objawienia chrześcijańskiego. W przeciwieństwie do św. Tomasza z Akwinu dopuszczał jednak rozbieżność wiedzy uzyskanej każdym z tych środków, jak twierdzi w "De causa primaria poenitentiae et de natura daemonum": „Nie chcę przez to moje pisanie przeszkadzać lepszym poglądom i najczcigodniejszej wierze chrześcijańskiej, której ufam bardziej niż jakiemukolwiek rozumowaniu”.
Wiele wskazuje, że poglądy Witelona nie były silnie uzależnione od współczesnych autorytetów filozoficznych żyjących w tych samych czasach, takich jak św. Tomasza z Akwinu czy św. Bonawentury. W sprawach filozofii bazował głównie na Awicennie i Al-Ghazalim oraz silnie zmodyfikowanych koncepcjach platońskich i chrześcijańskich, natomiast naukowymi autorytetami byli dla niego m.in. Arystoteles i Galen. Szczegółowo opisał budowę i działanie ludzkiej duszy w liście „O najgłówniejszej przyczynie skruchy (...)”, przy czym pomimo rozróżnienia różnych funkcji umysłu, traktował jako niepodzielną całość. Wielokrotnie powoływał się przy tym na swoją nieznajomość teologii oraz naukowe podejście do tematu. Odrzucał twierdzenie o upadku Szatana jako niezgodne z rozumem oraz uznał demony za rodzaj zwierząt, szlachetniejszych jednak od człowieka, w których przeważa element duchowy i które zbudowane są głównie z elementu powietrza. Mają, według niego, zmysł dotyku, ale mniej czuły niż ludzie i zwierzęta, za to ich intelekt przewyższa ludzki. Tłumaczy, że demony spółkują z kobietami przez tę samą lubieżność, która u ludzi powoduje zoofilię, jednak u demonów jest to zjawisko rzadsze niż u ludzi oraz pogardzane, oba ze względu na większą czystość duchową. Przypisuje też demonom zdolności prorocze, zmiennokształtność, opętania i poruszanie ciałami martwych.
Twórczość.
Był on pierwszym szeroko znanym polskim uczonym piszącym o sobie "in nostra terra, scilicet Polonia" – „z naszej ziemi, to znaczy Polski”, autorem dzieła o optyce i fizjologii widzenia pt. "Perspectivorum libri decem", które ukończył około roku 1273, przebywając na dworze papieskim w Viterbo. Po raz pierwszy opublikowano je drukiem w Norymberdze już w 1535. Rozprawa ta była wznawiana jeszcze kilkaset lat po jego śmierci, znali ją m.in.: Leonardo da Vinci, Mikołaj Kopernik i Johannes Kepler.

</doc>
<doc id="132938" url="https://pl.wikipedia.org/wiki?curid=132938" title="Maria Goeppert-Mayer">
Maria Goeppert-Mayer

Maria Goeppert-Mayer lub Maria Göppert-Mayer (ur. 28 czerwca 1906 w Katowicach, zm. 20 lutego 1972 w San Diego, Kalifornia) – amerykańska fizyk pochodzenia niemieckiego, laureatka Nagrody Nobla w dziedzinie fizyki (1963) za „odkrycia dotyczące struktury powłokowej jądra atomowego” (wspólnie z E. Wignerem i J.H.D. Jensenem). Jedna z czterech kobiet, które otrzymały Nagrodę Nobla z fizyki (obok Marii Skłodowskiej-Curie, Donny Strickland i Andrei Ghez).
Życiorys.
Pochodziła z zasłużonej dla Śląska rodziny uczonych. Ojciec, lekarz i profesor pediatrii Friedrich Göppert, przyczynił się do zwalczenia epidemii zapalenia opon mózgowych w Katowicach w 1905 i odkrył nowatorską metodę walki z tą chorobą, jej dziadkiem był profesor prawa Heinrich Robert Göppert (1838–1882) ożeniony z Gertrudą z domu Landsberg, pochodzącą ze znakomitej, zasymilowanej wrocławskiej rodziny żydowskiej, a pradziadkiem profesor botaniki Johann Heinrich Robert Göppert (1800–1884), twórca Muzeum Botanicznego we Wrocławiu, natomiast prapradziadkiem profesor farmacji. Ze strony rodziny ojca Maria stała się siódmą generacją profesorów uniwersyteckich. Jej rodzice, Friedrich Göppert i Maria Wolff, pobrali się 19 września 1901.
Maria Goeppert-Mayer urodziła się 28 czerwca 1906 w Katowicach, w domu przy ul. Młyńskiej 5. Została ochrzczona w czynnym po dziś dzień ewangelickim kościele Zmartwychwstania Pańskiego, w tym samym, w którym jej rodzice wzięli ślub.
W 1910 przeniosła się z rodzicami do Getyngi, gdzie jej ojciec otrzymał odpowiednik dzisiejszej habilitacji oraz stanowisko profesora na Uniwersytecie w Getyndze. Dla jej rodziców było jasne, iż będzie po maturze (1924) studiować na tym renomowanym uniwersytecie, co w owym czasie nie było dla kobiet czymś codziennym. Najpierw chciała zostać matematyczką, jednak po trzech latach zmieniła kierunek na fizykę.
W 1930 zdobyła doktorat z fizyki kwantowej. Jakie znaczenie miało wtedy centrum uniwersyteckie w Getyndze świadczy fakt, że przy jej rigorosum byli obecni dwaj laureaci Nagrody Nobla: James Franck i Adolf Otto Reinhold Windaus, a także jej promotor Max Born, nagrodzony Noblem w 1954. W jej otoczeniu uczyli się lub uczyli również między innymi: Enrico Fermi, Werner Heisenberg, Paul Dirac i Wolfgang Pauli.
Po wyjściu za mąż za Josepha Edwarda Mayera (1904–1983), amerykańskiego studenta i asystenta Francka, który następnie został prezydentem Amerykańskiego Towarzystwa Fizycznego, wyjechała w 1930 do Stanów Zjednoczonych, gdzie urodziła dwoje dzieci – Marię Ann i Petera Conrada. Maria została żoną astronoma Donata Wentzla, a Peter profesorem ekonomii.
W latach 1931–1939 wykładała bezpłatnie (w czasach światowego kryzysu gospodarczego nie było środków na jej pensje) na Johns Hopkins University, gdzie zaprzyjaźniła się z Edwardem Tellerem, a potem (1939–1946) na Columbia University. W latach 30. współpracowała ściśle z Karlem Herzfeldem. W lecie wracała do Getyngi, gdzie współpracowała z Maxem Bornem. W czasie II wojny światowej brała udział w pracy nad bombą atomową w ramach Projektu Manhattan. Od 1946 była profesorem w Institute of Nuclear Studies przy University of Chicago, gdzie pracowała z Enrico Fermim, Edward Tellerem i Haroldem Ureyem. Pracę, która przyniosła jej później Nagrodę Nobla, wykonała, gdy pracowała na część etatu w Argonne National Laboratory w okresie pobytu w Chicago. Od 1960 była profesorem Uniwersytetu Kalifornijskiego w La Jolla, San Diego.
Chociaż opuściła Śląsk w trzecim roku życia i nigdy już tam nie powróciła, zajmowała się m.in. pomocą dla śląskich uchodźców w Stanach Zjednoczonych po II wojnie światowej oraz wspierała organizację Górnoślązaków w Pensylwanii – World Association of Upper Silesians. W 1967 przebywała w Warszawie w związku z obchodami 100-lecia urodzin Marii Skłodowskiej-Curie. Zapytana wtedy przez sekretarza naukowego PAN prof. Henryka Jabłońskiego, czy ma jakieś szczególne życzenia, odparła bez namysłu "chcę zobaczyć Katowice". Niestety miasta nie miała okazji zobaczyć.
Zmarła na zawał serca i została pochowana na cmentarzu El Camino Memorial Park w San Diego.
Osiągnięcia naukowe i spuścizna.
Zajmowała się przede wszystkim teorią jądra atomowego. Wraz z Hansem Jensenem opracowała model powłokowy jądra atomu, za co została wyróżniona Nagrodą Nobla w 1963. Wraz z nią wyróżnieni zostali Jensen oraz – niezależnie – Eugene Wigner. Maria Geoppert-Mayer była drugą w historii kobietą (po Marii Skłodowskiej-Curie) wyróżnioną Nagrodą Nobla.
Była autorką m.in.:
Model Marii Goeppert-Mayer wyjaśnia, dlaczego jądra atomowe są szczególnie stabilne, kiedy posiadają pewne szczególne liczby nukleonów –„liczby magiczne” (zob. model powłokowy). Wbrew panującemu wtedy przekonaniu, Maria zaproponowała model z zamkniętymi powłokami z parami protonów i neutronów sprzężonych mechanizmem zwanym sprzężeniem spinowo-orbitalnym (ang. "Spin–orbit interaction"). Maria sama opisała to elegancko w następujący sposób:
W swojej pracy doktorskiej (1931) Maria wskazała teoretycznie na możliwość molekularnej absorpcji dwufotonowej. Zjawisko to zostało potwierdzone dopiero w latach 1960. (z użyciem nowo odkrytych wtedy laserów). Ta dziedzina optyki nieliniowej, którą zapoczątkowała Maria, jest obecnie przedmiotem dużego zainteresowania ze względu na swoje potencjalne „trójwymiarowe” zastosowania (np. do zapisu w nośnikach danych o terabajtowych pojemnościach). Jednostka przekroju czynnego absorpcji dwufotonowej jest nazwana jednostką Goeppert-Mayer (GM).
W latach 40. i we wczesnych latach 50., pracując dla Tellera, Maria opracowała równania w dziedzinie nieprzezroczystości optycznej (ang: "optical opacity"), które następnie zostały użyte w projekcie bomby termojądrowej (pierwsza detonacja w 1952 roku).
Amerykańskie Towarzystwo Fizyczne utworzyło po jej śmierci wyróżnienie nazwane jej imieniem, którym wyróżnia młode pracowniczki naukowe fizyki na początku ich kariery. Wiąże się z nim nie tylko uznanie, lecz również fundusze na badania i wsparcie w przyszłej pracy naukowej. W roku 2011 poczta U.S.A. (U.S. Postal Service) wprowadził znaczek pocztowy z jej podobizną.
Maria Goeppert-Mayer została uczczona skromną tablicą pamiątkową na ścianie katowickiego domu, w którym się urodziła. Jej imieniem nazwana została też jedna z ulic w centrum Katowic.
Imieniem Goeppert-Mayer został także nazwany katowicki biurowiec energooszczędny, wybudowany w ramach Górnośląskiego Parku Przemysłowego. Obecnie trwa budowa dwóch kolejnych budynków, których nazwy pochodzą od nazwisk innych górnośląskich noblistów – Alder i Stern. W Katowicach w strukturach Głównego Instytutu Górnictwa działa Śląskie Centrum Radiometrii Środowiskowej im. Marii Goeppert Mayer.

</doc>
<doc id="132942" url="https://pl.wikipedia.org/wiki?curid=132942" title="Mieczysław Łazarski">
Mieczysław Łazarski

Mieczysław Łazarski (ur. 1 stycznia 1852 w Jeleśni, zm. 7 maja 1930 w Krakowie) – polski matematyk, rektor Politechniki Lwowskiej.
Życiorys.
Był synem Józefa i Weroniki ze Szwedów, bratem Józefa (1854-1924), lekarza, profesora farmakologii i rektora Uniwersytetu Jagiellońskiego i Stanisława (1849-1938). Był żonaty z Joanną z Ilnickich; małżeństwo pozostało bezdzietne. W latach 1870-1876 studiował inżynierię lądowo-wodną na Uniwersytecie w Karlsruhe. Od 1878 był nauczycielem w wyższej szkole realnej w Stanisławowie, od 1885 w C. K. IV Gimnazjum we Lwowie. W 1883 obronił doktorat z matematyki na Uniwersytecie Lwowskim, a w 1885 uzyskał na Politechnice Lwowskiej habilitację z geometrii wykreślnej.
Od 1887 był profesorem zwyczajnym Politechniki Lwowskiej. Wykładał geometrię wykreślną na Wydziale Architektury i Wydziale Inżynierii, do 1894 także miernictwo. W latach 1893-1894 pełnił funkcję dziekana Wydziału Architektury, 1896-1897 był rektorem Politechniki. W latach 1888-1917 brał udział w pracach komisji egzaminacyjnej dla kandydatów na nauczycieli lwowskich szkół średnich. Z powodu utraty wzroku przeszedł na emeryturę w 1911; katedrę geometrii wykreślnej przejął po nim Kazimierz Bartel. W 1926 Łazarski otrzymał tytuł profesora honorowego Politechniki Lwowskiej.
Był czołową postacią tzw. lwowskiej szkoły geometrii wykreślnej. Do najważniejszych prac Łazarskiego zalicza się:

</doc>
<doc id="132943" url="https://pl.wikipedia.org/wiki?curid=132943" title="Reguła przekory (chemia)">
Reguła przekory (chemia)

Reguła przekory, reguła Le Chateliera-Brauna, reguła przekory Le Chateliera i Brauna – jedna z podstawowych reguł dotyczących równowag dynamicznych, mówiąca, że układ, na który działa jakiś bodziec, odpowiada w taki sposób, aby przeciwdziałać bodźcowi. Reguła przekory dotyczy układów w stanie równowagi, na które działa czynnik zewnętrzny. W postaci ilościowej reguła ta jest wyrażona przez prawo działania mas Guldberga i Waagego.
Przykłady:

</doc>
<doc id="132949" url="https://pl.wikipedia.org/wiki?curid=132949" title="Edward Otto">
Edward Otto

Edward Otto (ur. 13 października 1908 we Lwowie, zm. 10 maja 1986) – polski matematyk, profesor Politechniki Warszawskiej.
Życiorys.
Studiował na Wydziale Ogólnym Politechniki Lwowskiej (ukończył w 1933), gdzie był uczniem Kazimierza Kuratowskiego i Stefana Banacha. Należał do tzw. lwowskiej szkoły geometrii wykreślnej. Pracę magisterską przygotował pod opieką znanego geometry wykreślnego Antoniego Karola Plamitzera. Jeszcze w trakcie studiów podjął na Politechnice pracę naukowo-dydaktyczną. Tytuł doktora nauk matematycznych uzyskał w 1936 roku na Politechnice Lwowskiej na podstawie pracy „O odpowiedniościach n-liniowych w utworach jednobieżnych” („Wiadomości matematyczne”, XLIII, 1936). W 1937 roku przeniósł się Politechnikę Warszawską (na Wydział Inżynierii) na stanowisko zastępcy profesora.
Brał udział w tajnym nauczaniu jako wykładowca kompletów Politechniki i Uniwersytetu Warszawskiego. W 1945 habilitował się na podstawie pracy „O pewnych własnościach krzywych algebraicznych” i łączył pracę w Warszawie (od 1947 z tytułem profesora nadzwyczajnego) z wykładami na Politechnice Łódzkiej, gdzie pracował do 1950 roku na stanowisku kierownika Katedry Matematyki na Wydziale Chemicznym. W latach 1963–1975 był dyrektorem Instytutu Matematyki Politechniki Warszawskiej. Tytuł profesora zwyczajnego otrzymał w 1961. W 1978 roku przeszedł na emeryturę.
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Był autorem wielu publikacji naukowych z dziedziny matematyki i geodezji. Wydał m.in.:
Działał w Polskim Towarzystwie Matematycznym, w którym w latach 1972–1975 pełnił funkcję wiceprezesa. Był laureatem Nagrody Ministra Oświaty i Szkolnictwa Wyższego I stopnia (1963, 1971), Nagrody Ministra Nauki, Szkolnictwa Wyższego i Techniki (1975, 1978). Posiadał także liczne odznaczenia państwowe i resortowe, m.in. Krzyż Kawalerski Orderu Odrodzenia Polski, Medal 10-lecia Polski Ludowej, Medal Komisji Edukacji Narodowej, tytuł „Zasłużony Nauczyciel PRL”.

</doc>
<doc id="132955" url="https://pl.wikipedia.org/wiki?curid=132955" title="Marie Francois Sadi Carnot">
Marie Francois Sadi Carnot



</doc>
<doc id="132957" url="https://pl.wikipedia.org/wiki?curid=132957" title="Maciej Mielżyński (powstaniec listopadowy)">
Maciej Mielżyński (powstaniec listopadowy)

Maciej Józef Franciszek Mielżyński herbu Nowina (ur. 15 września 1799 w Winnej Górze, zm. 5 marca 1870) – polski działacz polityczny i społeczny, ziemianin.
Życiorys.
Pochodził ze znanej wielkopolskiej rodziny ziemiańskiej, był synem Józefa i Franciszki z Niemojowskich, bratem Seweryna. Kształcił się w domu wraz z rodzeństwem pod kierunkiem prywatnego guwernera Jana Baptysty Motty’ego, następnie w szkołach w Berlinie. W młodości był więziony za udział w Związku Kosynierów, ostatecznie uniewinniony. Wziął udział w powstaniu listopadowym w oddziale jazdy poznańskiej, służył pod dowództwem Dezyderego Chłapowskiego. Przez krótki czas po upadku powstania przebywał na emigracji; po powrocie trafił na 9 miesięcy do pruskiego więzienia, otrzymał także karę wysokiej grzywny.
W kolejnych latach, biorąc przykład z Chłapowskiego, zajął się rozwojem gospodarki rolnej we własnych dobrach m.in. w Chobienicach koło Wolsztyna. Budował gorzelnie i młyny parowe, zakładał sady owocowe, wprowadził hodowlę bydła i owiec na szeroką skalę. Zmodernizował rolnictwo poprzez jego mechanizację, meliorował pola, dbał o jakość łąk. Wprowadzał, sprzyjające podnoszeniu plonów, zadrzewienia śródpolne i pasy wiatrochronne. Dzięki intensywnej pracy oraz nowym metodom rozwojowym wytwarzane dobra, takie jak wełna czy bydło, były postrzegane, jako najlepsze w całej Wielkopolsce. 
Zaangażował się także w pracę organiczną, współpracował z Karolem Marcinkowskim; był jednym z twórców Bazaru w Poznaniu, zasiadał w jego kierownictwie (w tym jako dyrektor po śmierci Marcinkowskiego w latach 1846–1850). Był – obok Antoniego Feliksa Kraszewskiego i Gustawa Potworowskiego – jednym z przywódców stronnictwa „matadorów poznańskich”, zwolenników legalnej opozycji wobec rządu. Należał do grona założycieli (wspólnie z Karolem Marcinkowskim) Towarzystwa Naukowej Pomocy, także w tej instytucji pełniąc funkcję prezesa (1846–1850), potem wiceprezesa (do końca życia). Od 1842 kierował Opieką Teatralną, za pośrednictwem której podejmował starania o powołanie polskiego teatru w Poznaniu.
Nie prowadził aktywnej działalności politycznej w okresie Wiosny Ludów i powstania 1848, ale należał do Komitetu Narodowego i uczestniczył w deputacji do króla pruskiego Fryderyka Wilhelma IV w sprawie reorganizacji Wielkiego Księstwa Poznańskiego. Odmówił przyjęcia stanowiska prezesa polskiej części księstwa. Od 1849 zasiadał w Landtagu (parlamencie pruskim), był współzałożycielem i prezesem (1856–1858) Koła Polskiego. Od 1855 dożywotni członek pruskiej Izby Panów.
W powiecie babimojskim działał w lokalnym Komitecie Wyborczym. Był pierwszym prezesem Towarzystwa św. Wincentego a Paulo - organizacji charytatywnej, dla której łożył niemało środków materialnych. 
Hrabia Maciej Mielżynski nosił specjalnie dla siebie zrobioną czapkę z daszkiem, którą z czasem wszyscy Wielkopolanie nosili, nazywając ją „Maciejówką”.
W 1862 rozdał swoje dobra w Wielkopolsce między synów i wyjechał do Królestwa Polskiego. W odziedziczonym po matce majątku Kazimierz Biskupi dokonał, z poczucia osobistego zobowiązania, uwłaszczenia chłopów, choć sam starał się w 1859 roku o przekształcenie miasta Kazimierz Biskupi w osadę wiejską. 
Opublikował wspomnienia z okresu powstania listopadowego, które po początkowej edycji w języku niemieckim z 1833 ukazały się także jako "Epizod wojny 1831 roku" („Dziennik Poznański”, 1897) i "Wyprawa na Litwę" (1908).
Z małżeństwa z Konstancją Mielżyńską miał 9 dzieci, m.in. syna Józefa. Pochowany został w rodowym mauzoleum w kościele w Woźnikach koło Grodziska Wielkopolskiego.
Upamiętnienie.
W świątyni parafialnej w Kazimierzu Biskupim znajduje się tablica upamiętniająca jednego z jej kolatorów - Macieja Mielżyńskiego. 

</doc>
<doc id="132958" url="https://pl.wikipedia.org/wiki?curid=132958" title="Józef Mielżyński (1824–1900)">
Józef Mielżyński (1824–1900)

Józef Mielżyński hrabia herbu Nowina (ur. 1824, zm. 12 sierpnia 1900 w Iwnie) – polski działacz społeczny, ziemianin.
Był synem Macieja i Konstancji z Mielżyńskich z Pawłowic. Odziedziczył po ojcu dobra ziemskie w Wielkopolsce, w których zasłynął jako dobry gospodarz. Od 1863 zasiadał w pruskiej Izbie Panów. Krótko przed śmiercią (1900) został wybrany prezesem Towarzystwa Pomocy Naukowej. Był jednym z założycieli muzeum przy Poznańskim Towarzystwie Przyjaciół Nauk.
Żonaty z hrabianką Emilią z Bnińskich herbu Łodzia, z którą miał cztery córki Marię, Gabrielę, Konstancję i Sewerynę (ożenioną z kuzynem Ignacym).
Odznaczony przez papieża Krzyżem Wielkim Orderu św. Grzegorza, a przez niemieckiego cesarza pruskim Orderem Korony II klasy.
Zmarł w Iwnie, spoczął w Woźnikach w powiecie grodziskim.

</doc>
<doc id="132962" url="https://pl.wikipedia.org/wiki?curid=132962" title="Organizacja Państw Amerykańskich">
Organizacja Państw Amerykańskich

Organizacja Państw Amerykańskich (OPA, ang. "Organization of American States", hiszp. "Organización de los Estados Americanos", port. "Organização dos Estados Americanos", franc. "Organisation des États américains") – utworzona w 1948 r. na IX Międzyamerykańskiej Konferencji w Bogocie jako kontynuacja Unii Panamerykańskiej utworzonej w 1910 r. Członkami OPA są wszystkie państwa Ameryki, poza terytoriami państw Europy (np. Gujana Francuska). Jest, obok Paktu Rio i Paktu bogotańskiego, jednym z trzech filarów systemu międzyamerykańskiego.
IX Konferencja uchwaliła także Amerykańską Deklarację Praw i Obowiązków Człowieka, wyprzedzając o osiem miesięcy powstałą w tym samym roku Powszechną Deklarację Praw Człowieka.
W strukturze OPA działała także Międzyamerykańska Komisja Praw Człowieka (od 1960 r.) i Międzyamerykański Trybunał Praw Człowieka (od 1978 r.). W 1969 podpisano Amerykańską Konwencję Praw Człowieka (zaczęła obowiązywać w 1978 r.). W ramach OPA działała również Organizacja Państw Ameryki Środkowej, która usamodzielniła się w 1961, a także działały różne międzyamerykańskie organizacje gospodarcze.
Według sformułowań tzw. Karty Bogoty, obowiązującej od 13 grudnia 1951 r:
"zadaniem OPA jest umacnianie pokoju i bezpieczeństwa kontynentu amerykańskiego, pokojowe regulowanie sporów między państwami członkowskimi, wspólne rozwiązywanie problemów ekonomicznych, społecznych i politycznych. OPA funkcjonuje jako organizacja regionalna ONZ".
Do lat 60. XX w. w organizacji politycznie dominowały Stany Zjednoczone, w późniejszym czasie OPA wprowadziło politykę bardziej niezależną, czego dowodem są rezolucje popierające Argentynę podczas kryzysu falklandzkiego (1982 r.) oraz potępiające interwencję USA w Panamie w 1989 r.
Pod auspicjami OPA zawarto w 1967 r. układ z Tlatelolco tworzący bezatomową strefę w Ameryce Łacińskiej, czyli obszar na którym obowiązuje zakaz produkcji, przetrzymywania i wykorzystania broni jądrowej.
Statut – Karta Organiczna.
Jej statutem jest Karta Organiczna podpisana 30 kwietnia 1948 r. w Bogocie przez wysłanników 21 państw. Weszła ona w życie, gdy 13 grudnia roku 1951 Kolumbia, jako czternaste państwo złożyła dokumenty ratyfikacyjne, co sprawiło, że spełniony został warunek ratyfikowania Karty OPA przez 2/3 sygnatariuszy.
Zgodnie ze sformułowaniami Karty Organicznej (zwanej także Kartą OPA lub Kartą z Bogoty) do zadań OPA należy:
W Karcie zostały także zapisane zasady, którymi się ma kierować organizacja. Są to:
Karta była czterokrotnie nowelizowana w latach 1967, 1985, 1992 i 1993, z czego najdonioślejsze zmiany przyniosła pierwsza z tych reform. Zmieniono wtedy strukturę OPA, szczególnie zaś jej organy, nadając im kształt obecny.
Struktura OPA.
Zgromadzenie Ogólne jest najwyższym organem OPA. Składa się z przedstawicieli wszystkich państw wchodzących w skład organizacji. Zbiera się ono raz do roku. Każdy kraj posiada jeden głos, decyzje w kwestiach ogólnych zapadają zwykłą większością głosów, natomiast w szczególnych – większością 2/3 głosów. Zgromadzenie określa politykę i główne kierunki działania OPA, nadzoruje jej współpracę z innymi organizacjami, zatwierdza budżet oraz wybiera Sekretarza Generalnego OPA.
Konferencje Konsultacyjne Ministrów Spraw Zagranicznych są kolejnym organem OPA. Zwołuje się je w razie doraźnej potrzeby; ich przedmiotem są kwestie z zakresu stosunków międzynarodowych. Posiadają one organ pomocniczy w postaci Konsultacyjnego Komitetu Obrony, w skład którego wchodzą naczelni dowódcy armii państw członkowskich.
Stała Rada z siedzibą w Waszyngtonie, jest organem kierującym bieżącymi sprawami organizacji, składa się z ambasadorów państw członkowskich.
Sekretarz Generalny wraz z Sekretariatem Generalnym pełnią główne funkcje administracyjno-techniczne.
Członkowie.
Jej członkami jest obecnie 35 państw (zgodnie z informacjami na oficjalnej stronie Organizacji Państw Amerykańskich):

</doc>
<doc id="132965" url="https://pl.wikipedia.org/wiki?curid=132965" title="Szeski Garb">
Szeski Garb



</doc>
<doc id="132966" url="https://pl.wikipedia.org/wiki?curid=132966" title="Szeskie Wzgórza">
Szeskie Wzgórza



</doc>
<doc id="132967" url="https://pl.wikipedia.org/wiki?curid=132967" title="Wzgórza Szeskie">
Wzgórza Szeskie

Wzgórza Szeskie, Szeski Garb (842.85) (niem.: "Seesker Höhen") – mezoregion fizycznogeograficzny w północno-wschodniej Polsce, północno-wschodnia część Pojezierza Mazurskiego, najmniejsza i najwyżej wzniesiona. Powierzchnia 401 km2, rozciąga się w układzie południkowym na przestrzeni ok. 30 km, między Oleckiem a Gołdapią. Nazwa wzgórz pochodzi od nazwy wsi Szeszki. 
Wzgórza Szeskie, stanowiące ciąg moren czołowych, odznaczają się wyraźnym garbem w krajobrazie. W północnej ich części wysokości względne przekraczają 100 m. Najwyższym wzniesieniem jest Góra Szeska (309 m n.p.m.) – trzecie pod względem wysokości wzgórze polskich pojezierzy (po Wieżycy i Dylewskiej Górze). Na północ od niej ciągnie się pas wzgórz, których kulminację stanowią: Góra Rudzka (284 m n.p.m.), Góra Tatarska (308 m n.p.m.), Gołdapska Góra (pot. Piękna Góra) (272 m n.p.m.).
Klimat obszaru jest wyraźnie chłodniejszy (o 0,5–1 st.C) i wilgotniejszy w porównaniu z otaczającymi terenami, roczne opady przekraczają 700 mm. Ukształtowanie terenu i długo zalegająca pokrywa śnieżna umożliwia uprawianie tutaj narciarstwa zjazdowego (m.in. na Górze Gołdapskiej istnieje Centrum Sportowo-Rekreacyjne Piękna Góra).
Brak jest większych kompleksów leśnych. Na obszarze Wzgórz znajdują się rezerwaty przyrody:
Występują tu małe zagłębienia bezodpływowe, wypełnione wodą lub zabagnione, oraz liczne strumienie o znacznych spadkach. W czasie burz strumienie te mogą powodować erozję gleby.
Region odznacza się niewielką gęstością zaludnienia, brak jest większych osiedli.

</doc>
<doc id="132968" url="https://pl.wikipedia.org/wiki?curid=132968" title="Kraina Węgorapy">
Kraina Węgorapy

Kraina Węgorapy (842.84) – mezoregion fizycznogeograficzny w północno-wschodniej Polsce i w Rosji (obwód kaliningradzki), część Pojezierza Mazurskiego, na północ od Krainy Wielkich Jezior Mazurskich. Powierzchnia w granicach Polski 690 km².
Region ma charakter kotliny o płaskim dnie, okolonej wzgórzami morenowymi. Rzeki: Węgorapa i jej dopływ Gołdapa należące do dorzecza Pregoły odwadniają obszar; brak jest prawie zupełnie jezior. Wyróżnia się trzy mikroregiony o odmiennym krajobrazie:
Kraina Węgorapy odznacza się małą gęstością zaludnienia, brak jest większych miejscowości.

</doc>
<doc id="132970" url="https://pl.wikipedia.org/wiki?curid=132970" title="Brama Krakowska (makroregion)">
Brama Krakowska (makroregion)

Brama Krakowska (512.3) – makroregion fizycznogeograficzny w południowej Polsce, w obrębie tektonicznych obniżeń Północnego Podkarpacia, sąsiadujący od zachodu z Kotliną Oświęcimską, od wschodu zaś z Kotliną Sandomierską; na południu z progiem Pogórza Wielickiego i na północy z Garbem Tenczyńskim (częścią Wyżyny Krakowsko-Częstochowskiej).
Długość 40 km, szerokość do 6 km, powierzchnia 275 km². Geologicznie jest to rów tektoniczny wypełniony osadami mioceńskiego morza. Brama Krakowska stanowi część doliny Wisły, na jej wschodnim krańcu zlokalizowane jest miasto Kraków; inne miejscowości: Skawina, Piekary (k. Liszek).
W obrębie Bramy Krakowskiej wyróżnia się trzy mezoregiony:

</doc>
<doc id="132971" url="https://pl.wikipedia.org/wiki?curid=132971" title="Garb Tenczyński">
Garb Tenczyński

Garb Tenczyński – południowy fragment Wyżyny Krakowsko-Częstochowskiej, mezoregion fizycznogeograficzny (341.34) o powierzchni około 270 km², położony na zachód od Krakowa, oddzielony od zasadniczej części wyżyny zapadliskiem tektonicznym Rowu Krzeszowickiego.
Jest to zrąb tektoniczny o dość skomplikowanej budowie geologicznej, upadający uskokami do Kotliny Oświęcimskiej i Bramy Krakowskiej. Spod górnojurajskich wapieni odsłaniają się starsze, dewońskie i karbońskie skały oraz permskie wulkaniczne porfiry i melafiry. Stoki są pokryte lessem.
Najwyższym punktem jest twardzielcowy pagór Góra Zamkowa w Rudnie koło Tenczynka (411 m n.p.m.). Przedłużeniem Garbu ku wschodowi są odizolowane zrębowe wzniesienia w obrębie Bramy Krakowskiej na terenie Krakowa, z których największym jest Pasmo Sowińca, ciągnące się od Kryspinowa do ujścia Rudawy do Wisły.
Region jest silnie zalesiony, odznaczający się dużą atrakcyjnością krajobrazową. Częściowo objęty Tenczyńskim Parkiem Krajobrazowym i Rudniańskim Parkiem Krajobrazowym (w południowej części), liczne rezerwaty przyrody: Bukowica, Lipowiec, Zimny Dół i Dolina Mnikowska – głęboki jar rzeki Sanki, Skała Kmity w przełomie Rudawy we wschodniej części Garbu. Dość gęsto zaludniony.
Atrakcje turystyczne.
Region o dużej atrakcyjności turystycznej. W jego obrębie znajdują się m.in.:
Wykorzystanie gospodarcze.
Działają kamieniołomy wapienia, melafiru, diabazu, dawniej w Tenczynku istniały także kopalnia węgla kamiennego. Przez garb prowadzi autostrada A4 Kraków – Katowice („Chrzanówka”) i lokalna linia kolejowa Trzebinia – Alwernia – Wadowice, zamknięta dla ruchu osobowego w roku 2002.

</doc>
<doc id="132973" url="https://pl.wikipedia.org/wiki?curid=132973" title="Rów Krzeszowicki">
Rów Krzeszowicki

Rów Krzeszowicki (341.33) – mezoregion fizycznogeograficzny w południowej Polsce, o przebiegu równoleżnikowym pomiędzy Krakowem a Trzebinią. Stanowi część Wyżyny Krakowsko-Częstochowskiej, sąsiadując z Wyżyną Olkuską na północy i z Garbem Tenczyńskim na południu. Długość ponad 30 km, szerokość do kilku kilometrów, powierzchnia 225 km². Dno Rowu Krzeszowickiego położone jest na wysokości 220-310 m n.p.m.
Rów Krzeszowicki jest trzeciorzędowym zapadliskiem tektonicznym, wypełnionym osadami mioceńskimi, przykrytymi piaskami i glinami czwartorzędowymi. Dnem Rowu płynie Rudawa, w część środkowej rzeka płynie pod nazwą Krzeszówka a w części początkowej pod nazwą Dulówka. Zachodnią część Rowu odwadnia rzeka Chechło, wypływająca na torfowiskach Puszczy Dulowskiej.
Obszar wykorzystywany rolniczo. Większe miejscowości: Trzebinia, Młoszowa, Dulowa, Wola Filipowska, Krzeszowice, Zabierzów i Rudawa. 
Rów Krzeszowicki odwiecznie był wykorzystywany jako komunikacyjne połączenie Śląska z Krakowem. Przebiega nim linia kolejowa 133 (Kraków – Katowice), droga krajowa 79 i autostrada A4.

</doc>
<doc id="132974" url="https://pl.wikipedia.org/wiki?curid=132974" title="Równoważnik zdania">
Równoważnik zdania

Równoważnik zdania – wyraz lub ciąg wyrazowy formalnie nietworzący zdania (ponieważ nie zawiera orzeczenia), oddający jednak tę samą treść co zdanie.
Przykłady:
Równoważniki zdań dzielą się na dwa zasadnicze rodzaje:
Równoważniki zdań w wypowiedzeniach złożonych.
Równoważniki stanowią również części składowe wypowiedzeń złożonych.
W wypowiedzeniach złożonych najczęściej jako równoważniki zdań występują konstrukcje z imiesłowami przysłówkowymi (współczesnym i uprzednim):
Przy stosowaniu imiesłowowych równoważników zdań częste są błędy logiczno-składniowe – głównie wskutek nieznajomości dwóch zasad ich używania, mianowicie:
– oraz błędy interpunkcyjne.
Zasada tożsamości podmiotów.
Polega na tym, że wykonawca czynności wyrażonej imiesłowem nieodmiennym musi być jednocześnie wykonawcą czynności wyrażonej w orzeczeniu w formie osobowej czasownika, na przykład:
Niepoprawne są więc zdania typu:
Powyższe przykłady są tak zwanymi anakolutami. Użycie równoważników zdań nieodnoszących się do wykonawcy czynności będącego podmiotem zdania głównego dopuszczalne jest jedynie wówczas, gdy są one utartymi zwrotami frazeologicznymi: "krótko mówiąc", "lekko licząc", "prawdę powiedziawszy"' itp. Takie wyrażenia są zwykle równoważnikami bezpodmiotowych zdań warunkowych, na przykład: "Szczerze mówiąc" (jeśliby się miało szczerze powiedzieć)", nie byliby tym zachwyceni". "Zakładając" (jeśli się założy)", że macie rację, możemy to uznać." Konstrukcje takie występują często w języku mówionym jako wtrącenia i dopowiedzenia.
Zasada jednoczesności albo uprzedniości czynności w zdaniu głównym i w równoważniku zdania.
Wymaga ona, żeby czynność wyrażona imiesłowem kończącym się na "-ąc" była jednoczesna z czynnością w zdaniu głównym, a czynność wyrażona imiesłowem z końcówką "-wszy", "-łszy" wcześniejsza od czynności w zdaniu głównym:
Niepoprawne są więc konstrukcje, w których równoważnik z imiesłowem współczesnym ma znaczenie uprzedniości:
lub następczości:
Ogólna zasada interpunkcji dla zdań złożonych z imiesłowowym równoważnikiem zdania.
Polega na oddzielaniu przecinkiem równoważnika od innych części zdania:
Przecinek stawia się nawet wówczas, gdy równoważnik ten jest jednym wyrazem bez określeń:

</doc>
<doc id="132975" url="https://pl.wikipedia.org/wiki?curid=132975" title="Kotlina Sandomierska">
Kotlina Sandomierska

Kotlina Sandomierska (512.4-5) – makroregion fizycznogeograficzny w południowo-wschodniej Polsce i na Ukrainie, część podprowincji Podkarpacie Północne. Sąsiaduje z Karpatami na południu i z Wyżyną Małopolską na północy. Powierzchnia wynosi ok. 15 tys. km².
Podział.
Podział Kotliny Sandomierskiej na mezoregiony:
Charakterystyka.
Kotlina Sandomierska jest rozległym zapadliskiem o założeniu tektonicznym, zwanym zapadliskiem przedkarpackim, wyerodowanym przez rzeki, o kształcie zbliżonym do trójkąta, wypełnionym mioceńskimi osadami (do 2500 m miąższości na skraju Karpat). W dolinach rzek występują osady czwartorzędowe (piaski i gliny morenowe). Najwyższe partie kotliny wznoszą się do 260 – 280 m n.p.m., dna dolin leżą natomiast na wysokości od ok. 200 m n.p.m. u ich wylotu z Karpat do 135 m n.p.m. w rejonie Małopolskiego Przełomu Wisły. Kotlina w całości leży w dorzeczu Wisły i jej dopływów karpackich: Raby, Dunajca, Wisłoki i Sanu.
W regionie występują złoża soli kamiennej (Bochnia, Wieliczka), gipsu, siarki (Tarnobrzeg), gazu ziemnego (Husów, Jarosław) i ropy naftowej (Grobla). Obszar odznacza się dużą gęstością zaludnienia. Najważniejsze miasta: Dębica, Jarosław, Mielec, Przemyśl, Przeworsk, Rzeszów, Stalowa Wola, Sandomierz, Tarnobrzeg, Tarnów; na zachodnim skraju Kotliny Sandomierskiej leży Kraków. Przez Kotlinę prowadzi ważny szlak komunikacyjny: drogowy i kolejowy, łączący Czechy (przez Bramę Morawską), z Krakowem, Przemyślem, a dalej ze Lwowem, Kijowem i Odessą.
Szata roślinna i świat zwierzęcy.
W krainie Kotliny Sandomierskiej rozmieszczenie naturalnych zbiorowisk leśnych pozostaje w ścisłym związku z terasową rzeźbą terenu. Najwyższy poziom terasowy tworzą rozległe powierzchnie zbudowane z glin lodowcowych bądź utworów fluwioglacjalnych, które pokrywają płaty lasów mieszanych.
W samej puszczy skład gatunkowy drzewostanów jest następujący: sosna 66%, dąb 19%, olcha 11%, brzoza 2%, inne drzewa 2%. Na terenie puszczy zostało utworzonych 6 rezerwatów florystycznych, chroniących zbiorowiska i stanowiska rzadkich gatunków roślin, głównie resztki dawnej puszczy oraz zachowane fragmenty lasu pierwotnego. Ścisłej ochronie podlega skupisko brzozy niskiej na Wielkim Błocie. Jest ona reliktem epoki lodowcowej obecnie bardzo zagrożonym. Świat zwierząt Puszczy Niepołomickiej najdostojniej reprezentuje żubr, którego populacja rozrasta się zamkniętym Ośrodku Hodowli Żubrów w Niepołomicach. Zajmuje on powierzchnię około 69 ha, a stado żubrów liczy 24 sztuki. Gatunkami głównymi zwierzyny w puszczy są: jelenie, dziki, sarny oraz zwierzyna drobna: lisy, zające i bażanty.
W skupiskach lasów liściastych pospolicie występują wiewiórki, stwierdza się również występowanie licznej grupy nietoperzy. Występuje tu również padalec zwyczajny oraz jaszczurka zwinka. Występowanie obfitego pokarmu i starodrzewu sprzyja gniazdowaniu ok. 40 gatunków ptaków. Świat owadów jest dość słabo poznany lecz wiadomo że na terenie Puszczy Niepołomickiej występuje kilka tysięcy gatunków.
Klimat.
Dno doliny Wisły leży przeciętnie na wysokości 200 m n.p.m. Średnia temperatura w dolinie Wisły wynosi 8 °C i obniża się w kierunku południowym. W ciągu roku liczba dni z przymrozkami waha się od 90 do 100 dni. Pierwsze przymrozki pojawiają się w połowie października, zaś ostatnie jeszcze pod koniec kwietnia. Największe zachmurzenie występuje od listopada do lutego, a maksymalne w grudniu. Największe nasłonecznienie występuje w lecie.
Średnio słońce świeci przez około 5 godzin dziennie natomiast zimą 2. Na dnie Kotliny Sandomierskiej, a zwłaszcza na obszarze niskich teras Wisły i Raby liczba dni pogodnych maleje na skutek częstego zachmurzenia spowodowanego mgłami i inwersją temperatury.
Przeważają wiatry zachodnie – 26% i południowo-zachodnie – 24%, a ich największe prędkości występują w okresach zimowych, jesiennych i wiosennych. Na terenie Kotliny Sandomierskiej roczne opady to średnio około 800 mm. Udział opadów śnieżnych w opadzie rocznym waha się w granicach od 7 do 10%. Zaleganie pokrywy śnieżnej trwa 50 - 60 dni. Grubość pokrywy śnieżnej dochodzi do 50 cm, występuje ona na przełomie stycznia i lutego. W ostatnich latach obserwuje się jednak stopniowe ocieplanie klimatu, co uwidacznia się niemal bezśnieżnymi zimami. Klimat Kotliny cechuje zmienność stanów pogodowych oraz częste zmiany temperatury.
Gleby.
Na kształtowanie się gleb w Kotlinie Sandomierskiej miały wpływ głównie stosunki wodne, skała macierzysta i roślinność.
Występują tu gleby bielicowe i pseudobielicowe wykształcone przeważnie na piaskach pochodzenia fluwioglacjalnego, pokrytych najczęściej lasami iglastymi. Charakterystyczną ich cechą jest występowanie poziomu wymycia pod ściółką leśną i poziomu iluwialnego (wmycia) o intensywnym brunatnym zabarwieniu. Gleby bielicowe przekształcone działalnością człowieka nazywane są glebami pseudobielicowymi. Wykształciły się one na warstwach istebniańskich dolnych, piaskowcach i łupkach ilastych z gleb lessowych i lessopodobnych, piasków całkowitych i niecałkowitych.
Na obszarze tzw. Wielkiego Błota występują gleby torfowe. Wykształciły się wyłącznie na torfach torfowisk niskich, których miąższość dochodzi do 2m. Są to gleby mające odczyn zbliżony do obojętnego. Gleby powyższe zalicza się do czwartej i piątej klasy. Torfowiska te w przeszłości były eksploatowane.
Rzeźba terenu.
W dnie Kotliny Sandomierskiej znajdują się dobrze wykształcone terasy Wisły, Raby, Wisłoki, Wisłoka i Sanu. Najwyższy poziom terasowy pochodzi ze zlodowacenia środkowopolskiego i porasta go Puszcza Niepołomicka. Wysokość tego poziomu wynosi około 20 m ponad koryto Wisły.

</doc>
<doc id="132976" url="https://pl.wikipedia.org/wiki?curid=132976" title="Enterobakterie">
Enterobakterie

Enterobakterie – monotypowy rząd ("Enterobacteriales") i rodzina ("Enterobacteriaceae") Gram-ujemnych bakterii jelitowych o kształcie pałeczek, niesporulujące, fermentujące glukozę i tworzące kwas.
Są to dość duże komórki bakteryjne, urzęsione, niektóre szczepy są otoczkowe. Są względnymi beztlenowcami. Hoduje się je na prostych podłożach w warunkach normalnej atmosfery. Różnicuje się je poprzez posiew szeregu izolacyjnego, wykrywając poszczególne zdolności jak:
Mają rzęski, dzięki którym mogą się poruszać – wyjątek stanowi "Klebsiella" i "Shigella", które nie mają zdolności ruchu.
Mają antygeny rzęskowe (H), otoczkowe (K), somatyczne (O) i fimbriowe.
Większość bakterii Gram-ujemnych wykrywanych w tlenowych hodowlach stolca należy do rodziny "Enterobacteriaceae". Większość "Enterobacterioceae" stanowią wszechobecne, niechorobotwórcze bakterie, które występują w dużych ilościach w jelicie grubym człowieka, ale mogą znajdować się na skórze i w ustnej części gardła oraz w wodzie. Większość to drobnoustroje oportunistyczne, zakażające chorych lub osoby osłabione – związane z zakażeniami przyrannymi, zakażeniami układu moczowego, posocznicą, wtórnymi zapaleniami płuc, a także zakażeniami szpitalnymi.
Wymiana genetyczna.
Bakterie Gram-ujemne mogą koniugować i wymieniać informację genetyczną. "Enterobacterioceae" szczególnie często wymieniają informację między sobą przez koniugację i wymianę plazmidów, ale także przez transdukcję.
Systematyka.
Rodzina "Enterobacteriaceae" Rahn, 1937

</doc>
<doc id="132978" url="https://pl.wikipedia.org/wiki?curid=132978" title="Pitof">
Pitof

Jean-Christophe „Pitof” Comar (ur. 4 lipca 1957 w Paryżu) – francuski nadzorca efektów wizualnych, producent filmowy, reżyser i scenarzysta.
Od najmłodszych lat interesował się fotografią. Jako nastolatek zbudował studio fotograficzne w piwnicy domu swoich rodziców i dostał pracę jako asystent fotografa.
Jako specjalista od efektów specjalnych, zdobywał doświadczenie na planie takich filmów jak "Delikatesy" (1991), "Goście, goście" (1993), "Miasto zaginionych dzieci" (1995), "Zuchwały Beaumarchais" (1996), "" (1997), "Asterix i Obelix kontra Cezar" (1999) i "Joanna d’Arc" (1999).
Za współpracę przy tworzeniu komedii Michela Blanca "Śmiertelne zmęczenie" (1994) otrzymał nagrodę specjalną na 47. Festiwalu Filmowym w Cannes. Jego debiutem reżyserskim był dreszczowiec kostiumowy z domieszką fantasy "Vidocq" (2001), do którego napisał także scenariusz. Za realizację filmu "Kobieta-Kot" (2004) z Halle Berry zdobył Złotą Malinę jako najgorszy reżyser.

</doc>
<doc id="132979" url="https://pl.wikipedia.org/wiki?curid=132979" title="Augustyn Suski">
Augustyn Suski

Augustyn Suski ps. „Stefan Brus” (ur. 8 listopada 1907 w Szaflarach, zm. 24 maja 1942 w KL Auschwitz) – polski poeta i działacz ruchu ludowego, pedagog; założyciel Konfederacji Tatrzańskiej.
Życiorys.
Młodość.
Do szkoły podstawowej uczęszczał w rodzinnej miejscowości, szkołę średnią ukończył w Nowym Targu w 1926, następnie studiował na Wydziale Filozoficznym Uniwersytetu Jagiellońskiego, studia przerwał ze względu na trudności finansowe w 1928. Na przełomie 1928 i 1929 odbywał służbę wojskową w Szkole Podchorążych w Berezie Kartuskiej. 16 października 1930 ponownie rozpoczął studia na UJ, ukończył polonistykę w czerwcu 1935. Swoje utwory publikował w Gazecie Podhalańskiej i kwartalniku Marchołt. Tematyka utworów poetyckich związana jest z kulturą regionu, a publicystyka dotyczy spraw wsi.
Na uniwersytetach ludowych w Michałówce k. Dubna i w Różynie k. Kowla wykładał historię ruchu ludowego i kulturę ludową, język polski i problematykę współczesnej Polski oraz historię powszechną, wplatając do wykładów opisy czasów kozackich z historii Ukrainy. Należał do przedwojennego Związku Młodzieży Wiejskiej na Wołyniu. Przyjaciel polskiej i ukraińskiej młodzieży wołyńskiej.
Lata okupacji.
Na początku wojny został aresztowany; po opuszczeniu więzienia 15 maja 1941 powrócił na Podhale, gdzie założył konspiracyjną organizację Konfederacja Tatrzańska. Opracował dla niej materiały organizacyjne oraz deklarację ideową.
W wyniku przeniknięcia do organizacji prowokatora Heinza Wegnera został ponownie aresztowany. Przesłuchiwany przez gestapo w Palace w Zakopanem, był poddany torturom. Więziony w Tarnowie, następnie wysłany został do niemieckiego obozu koncentracyjnego KL Auschwitz (nr obozowy ), gdzie zmarł 24 maja 1942 r. z wycieńczenia.
Twórczość.
Wiersze i inne utwory publikował od 1927 w czasopismach i wygłaszał je też przez radio. Cykl wierszy ukazał się w czasopiśmie „Marchołt” w 1935 r. i w książce "Poezja Młodego Podhala" w 1937 r. Pisał przeważnie w gwarze góralskiej tak jak to ogłosił w wierszu "Do gwary mojej".
Wiersz z czasu okupacji „Będziemy żyć"
"Będziemy żyć! Bo siłą naszą mocarny duch, którego złamać żadna bezprawna siła nie zdoła. Bo siła nasza – to wielka myśl, co w złotą przyszłość woła. Zginą twe syny – to nic. Ale zostanie serce narodu co bije, woła przez kres tyranię i łzy „przetrwamy” i choć koniec daleko, przetrwamy!..."
Upamiętnienie.
W 60. rocznicę śmierci Augustyna Suskiego odsłonięto jego pomnik w rodzinnych Szaflarach. Jego imię nosi Zespół Szkół w Szaflarach jak również Zespół Szkół Centrum Kształcenia Rolniczego w Nowym Targu.
Jest wymieniony wśród poległych absolwentów I Liceum Ogólnokształcącego w Nowym Targu na tablicy upamiętniającej zamordowanych uczniów i nauczycieli. 
W 2020 pośmiertnie odznaczony Krzyżem Orderu Krzyża Niepodległości.

</doc>
<doc id="132982" url="https://pl.wikipedia.org/wiki?curid=132982" title="Rainer Maria Rilke">
Rainer Maria Rilke

Rainer Maria Rilke (ur. 4 grudnia 1875 w Pradze, Austro-Węgry, zm. 29 grudnia 1926 w sanatorium Valmont koło Montreux, Szwajcaria) – austriacki poeta, reprezentant liryki symbolicznej, prekursor egzystencjalizmu.
Życiorys.
Dzieciństwo.
Przyszedł na świat jako René Karl Wilhelm Johann Josef Maria Rilke. Był jedynakiem. Jego dzieciństwo i młodość nie należały do szczęśliwych, przede wszystkim ze względu na nieudane małżeństwo rodziców. Ambicją ojca, Josefa Rilke była kariera wojskowa, która jednak zakończyła się dlań niepowodzeniem, a on sam został pracownikiem kolei. Niespełnione marzenia przelane zostały na syna, czego następstwem było umieszczenie go, wbrew jego woli, w akademii wojskowej. Również relacje z matką, Sophią Entz, nie były najlepsze. Po śmierci pierwszego dziecka płci żeńskiej, emocjonalnie podporządkowała syna jej roli. Do piątego roku życia traktowała go jak dziewczynkę, a nawet ubierała w sukienki – jak sam wspominał po latach, bawiła się z nim, jak gdyby był dużą lalką. Małżeństwo rodziców rozpadło się w 1884, gdy Rilke miał dziewięć lat.
Okres nauki.
Pod naciskiem rodziców w 1886 rozpoczął naukę w akademii wojskowej, którą opuścił w 1891, z pomocą wujka, dostrzegającego nieprzeciętny potencjał chłopca. Dalszą edukację odbywał prywatnie, przygotowując się do matury, po czym w 1895 zapisał się na studia na Uniwersytecie Karola w Pradze. W niedługim czasie zaczął kształcić się także w Monachium. Studiował literaturę, historię sztuki i filozofię.
Młodość.
W kwietniu 1897 w Monachium poznał rosyjską pisarkę, Louise Andreas-Salomé i zakochał się w niej ze wzajemnością. Pod jej wpływem zmienił swoje pierwsze imię, René na Rainer. Z początku wymieniali ze sobą jedynie listy, ale po pewnym czasie nawiązał się romans, który trwał do 1901, aby następnie przejść w głęboką, dozgonną zażyłość. W sierpniu 1900, u boku Lou Rilke zwiedzał Moskwę i Petersburg. Była to już jego druga wizyta w Rosji, rok wcześniej poznał tam osobiście Lwa Tołstoja, który wywarł znaczący wpływ na jego twórczość.
Jesienią 1900 poznał rzeźbiarkę, Clarę Westhoff, z którą ożenił się wiosną następnego roku w kolonii artystycznej w Worpswede. W grudniu 1901 przyszła na świat ich córka, Ruth. Latem następnego roku, Rilke opuścił rodzinę i udał się do Paryża, gdzie pracował nad monografią francuskiego rzeźbiarza Auguste Rodina. W oddaleniu od żony i córki pozostał już do końca życia; często podróżował w poszukiwaniu środków utrzymania.
Z tego okresu pochodzą jego najważniejsze zbiory poetyckie: "Księga obrazów" (1902) i "Księga godzin" (1905).
Pierwsze lata w Paryżu nie były dla Rilkego łatwe. Zetknął się ze środowiskami modernistów. Szczególnie istotne było zapoznanie się z obrazami Paula Cézanne’a. Wkrótce nastąpiła wręcz twórcza eksplozja, powstały takie dzieła Rilkego, jak "Poezje nowe" ("Neue Gedichte", 1907), "Poezji nowych część wtóra" ("Der neuen Gedichte anderer Teil", (1908), dwa epitafia "Requiem" (1909), poemat "Życie Maryi" (1913) oraz proza "Zapiski Malte Lauridsa Brigge", pisana w latach 1904–1910.
Kryzys literacki.
Po ukazaniu się "Pamiętników Malte Lauridsa Brigge" nastał czas literackiego kryzysu, trwającego łącznie dwanaście lat. Zakończył się w lutym 1922 ukończeniem pisanych od 1912 "Elegii duinejskich".
Wybuch I wojny światowej zaskoczył Rilkego w trakcie wizyty w Niemczech i uniemożliwił powrót do Paryża, gdzie jego majątek uległ konfiskacie i został zlicytowany. Okres wojny spędził glównie w Monachium. Trauma wojenna, spotęgowana przez reminiscencje z okresu akademii wojskowej spowodowała niemal zupełną niemoc twórczą.
Kres życia.
Poproszony o wygłoszenie wykładu w Zurychu, Rilke opuścił Monachium 11 czerwca 1919 i udał się do Szwajcarii. Uczynił to z radością, chcąc uciec od powojennego chaosu i oddać się pracy nad "Elegiami duinejskimi". W Szwajcarii związał się z malarką Baladine Klossowską, a ich związek trwał do śmierci poety w 1926. W Szwajcarii nie potrafił znaleźć miejsca stałego pobytu, mieszkał w Soglio, Locarno i Berg am Irchel. Latem 1921 zamieszkał w Château de Muzot, pracując nad "Elegiami" aż do ich ukończenia w lutym 1922. Zarówno w trakcie, jak również po opublikowaniu dzieła, pisał "Sonety do Orfeusza". Obecnie uważa się te dwa cykle poetyckie za szczytowe osiągnięcia w twórczości Rilkego, istnieją także głosy, uznające "Poezje nowe" za doskonalsze utwory.
Od 1923 zaczął coraz bardziej podupadać na zdrowiu i zmuszony był przebywać w sanatorium. Wiedziony potrzebą zmiany otoczenia, w 1925 na krótko przeniósł się do Paryża. Pomimo trudności zdrowotnych nieustannie pisał wiersze.
Niedługo przed śmiercią zdiagnozowano u niego białaczkę. Zmarł 29 grudnia 1926 w sanatorium Val-Mont w wieku 51 lat. Powodem śmierci było prawdopodobnie zakażenie, jakiego doznał raniąc się kolcem róży. Ciało złożono 2 stycznia 1927 w Raron (kanton Valais). Na steli nagrobnej wyryto ułożone przez poetę epitafium:
W 1938 Adolf Hitler kupił popiersie Rilkego, chociaż jest pewne, że nigdy nie był jego czytelnikiem ani wielbicielem. Za sprawą dyktatora faworyzowano go w III Rzeszy, akcentując jego niemieckość, rzekomą sudeckość i odrzucenie chrystianizmu, nie zważając przy tym na rzeczywisty dorobek artystyczny Rilkego.
Wpływ na polską literaturę.
W okresie międzywojennym Rilke był w Polsce dość dobrze znany, głównie dzięki przekładom.
Poezje Rilkego tłumaczone były na język polski m.in. przez Witolda Hulewicza ("Księga godzin" i wybór innych wierszy, powieść "Malte"), Mieczysława Jastruna (wybór z różnych zbiorów i wierszy rozproszonych, "Elegie duinejskie", "Sonety do Orfeusza"), Janinę Brzostowską, Józefa Wittlina, Stefana Napierskiego, Artura Sandauera (wybór z różnych zbiorów), Juliana Przybosia (pojedyncze wiersze), Adama Pomorskiego (obszerny wybór z całości, elegie i sonety), Andrzeja Lama ("Poezje zebrane"), Ryszarda Mierzejewskiego (Różo, czysta sprzeczności... Wiersze wybrane) oraz Krzysztofa Kamila Baczyńskiego, który opatrywał swe wiersze cytatami z jego poezji.
W poezji Jastruna i Baczyńskiego wyraźne widoczne są ślady inspirowania się Rilkem. Można je znaleźć także u Brunona Schulza i Stanisława Grochowiaka. Zbigniew Herbert po rilkeańsku patrzył na kwestię śmierci, jak zauważa Katarzyna Kuczyńska-Koschany w swej książce "Rilke poetów polskich". Wskazuje w tej publikacji również innych poetów, na których Rilke miał wpływ: Julię Hartwig, Artura Międzyrzeckiego, Stanisława Barańczaka, Adama Zagajewskiego i zwraca uwagę na utwory, w których Tadeusz Różewicz polemizuje z Rilkem (choćby w dramacie "Do piachu").
Rilke był w latach 50. XX w. największym autorytetem literackim Stanisława Lema. Jan Zieliński zadał sobie kiedyś trud porównania jego powieści z 1955 Obłok Magellana z najpopularniejszymi utworami austriackiego poety pisanymi prozą i odkrył ze zdumieniem, jak wiele fragmentów zostało odeń nieledwie przepisanych.
Spuścizna.
Poezja.
Rilke debiutował zbiorem "Leben und Lieder" (1894). Jego liryka rozwija muzyczne aspekty słowa, jest bardzo melodyjna, pełna wysublimowanych form językowych, bogata w słownictwie. Jest sposobem filozoficznego poznania, wielką poezją idealistyczną. Niejednokrotnie poeta wyraża w swych wierszach niepokoje egzystencjalne współczesnego człowieka, często porusza temat tragicznego splotu miłości i śmierci. "Księga godzin" to nowatorski zbiór liryki religijnej, inspirowanej przemyśleniami renesansowych i barokowych mistyków niemieckich. Nazywa w nim Boga „głęboką ciemnością”, odkrywając jednocześnie istnienie nierozerwalnego związku między człowiekiem a Bogiem (wiersz "Co zrobisz, gdy ja umrę, Panie?"). Szczytowym osiągnięciem europejskiego symbolizmu są nastrojowe liryki z "Księgi obrazów". Zbiór "Nowe poezje" przynosi już utwory w pełni współczesne i świadczy o ukształtowaniu nowej wrażliwości artystycznej. Wiersze religijne mają teraz postać apokryfów ("Abisag", "Ogród oliwny"), liryka filozoficzna staje się bardziej hermetyczna, uczucia i namiętności - wyciszone. Większość tekstów dotyczy śmierci (np. w wierszu "Orfeusz, Hermes, Eurydyka" śmierć zdaje się jakąś niepojętą formą życia). Do największych arcydzieł liryki współczesnej należą "Elegie duinejskie" (cykl 10 utworów) oraz "Sonety do Orfeusza" (55 utworów).
Listy.
Istotną częścią spuścizny po Rilkem są jego listy, pisane między innymi do Maryny Cwietajewej, Auguste'a Rodina, André Gide'a, Claire Goll, Hugona von Hofmannsthala, Lou Andreas-Salomé czy Borysa Pasternaka. Po jego śmierci zostały zebrane i wydane w osobnych tomach. Do najważniejszych należą zbiory:

</doc>
<doc id="132987" url="https://pl.wikipedia.org/wiki?curid=132987" title="Eryan">
Eryan



</doc>
<doc id="132990" url="https://pl.wikipedia.org/wiki?curid=132990" title="Władysław Wiktoryn Siciński">
Władysław Wiktoryn Siciński

Władysław Wiktoryn Siciński (ur. 1615, zm. 1672, lit. "Vladislovas Viktorinas Sicinskis", w gwarze "Čičinskas") – szlachcic, Według innego poglądu zrobił to z własnego rozpędu, urażony dekretem królewskim w sprawie ekonomii szawelskiej.
Władysław Siciński był podsędkiem upickim, stolnikiem, posłem upickim ziemi trockiej.
Władysław Siciński, który nie zgodził się na przedłużenie obrad sejmu do poniedziałku 11 marca 1652 r. natychmiast po wygłoszeniu sprzeciwu wyszedł z sali. Skonsternowani posłowie uznali, że w takiej sytuacji dalsze obrady są niemożliwe. Postanowiono jednak przedłużyć sesję na poniedziałek pod warunkiem, że poseł Siciński powróci do izby i protest swój cofnie. W poniedziałek 11 marca marszałek dwukrotnie wezwał powiat upicki, jednak Władysława Sicińskiego w sali sejmowej nie było. Gdy marszałek ogłaszał senatorom i królowi rozwiązanie sejmu, wojewoda brzeskokujawski Jakub Szczawiński miał krzyknąć: „Bodajby przepadł!”, na co cała izba senacka odpowiedziała chórem: „Amen”.
Wokół tej postaci narosło wiele legend. Jedna z nich mówi, iż zginął od pioruna, co rzekomo miałoby być karą sił wyższych za zerwanie sejmu. Opowieść ta nie ma podstaw historycznych, w rzeczywistości piorun zabił część jego rodziny, on natomiast przeżył. Według Aleksandra Brücknera w Upicie pokazywano do końca XIX w. zmumifikowane zwłoki Sicińskiego, którego z powodu jego postępku nie chciała przyjąć ziemia, złożone w białej koszuli w szafie w zakrystii kościelnej. Istnieje przekaz, że gubernator wileński gen. Murawiow kazał pochować zwłoki Władysława Sicińskiego pod progiem kościoła w Upicie. Według innej wersji pochówku dokonali miejscowi obywatele.
20 października 1655 roku podpisał ugodę kiejdańską.
Jako poseł na sejm 1659 roku był deputatem na Trybunał Skarbowy Wielkiego Księstwa Litewskiego.
W „Herbarzu Polskim” Kaspra Niesieckiego (wyd. J.N. Bobrowicz, Lipsk 1839-1845) w tomie 8, s. 327 Siciński herbu Pomian wymieniony jest "Władysław stolnik Upitski, poseł na sejm 1659. Constit. 1661. fol. 59".
Siciński był też przedmiotem wielu utworów literackich, m.in. pisali o nim:

</doc>
<doc id="132991" url="https://pl.wikipedia.org/wiki?curid=132991" title="WAVE">
WAVE



</doc>
<doc id="132992" url="https://pl.wikipedia.org/wiki?curid=132992" title="Wave">
Wave



</doc>
<doc id="132994" url="https://pl.wikipedia.org/wiki?curid=132994" title="Jean-Christophe Comar">
Jean-Christophe Comar



</doc>
<doc id="132995" url="https://pl.wikipedia.org/wiki?curid=132995" title="ROTFL">
ROTFL



</doc>
<doc id="132997" url="https://pl.wikipedia.org/wiki?curid=132997" title="Hotel „Palace”">
Hotel „Palace”

Hotel „Palace” – wybudowany w 1930 modernistyczny hotel, mieszczący się przy ul. Chałubińskiego 7 w Zakopanem.
Historia.
W czasie II wojny światowej przemianowany został na siedzibę Gestapo. W piwnicach urządzono więzienie, a na parterze sale przesłuchań. Ze względu na okrutne tortury stosowane w czasie przesłuchań został nazwany „Katownią Podhala”.
Jesienią 1946 roku odbył się w „Palace” proces przywódców Goralenvolku.
Po wojnie, pomiędzy 1948-1949, w „Palace” mieściło się sanatorium przeciwgruźlicze imienia dr Jerzego Gromkowskiego. Następnie, aż do 1978 roku było tu sanatorium przeciwgruźlicze Związku Bojowników o Wolność i Demokrację. Po nim budynek użytkowany był jako żłobek miejski, a następnie przeszedł w ręce prywatne. Piwnice zostały przebudowane i znaczna liczba napisów wydrapanych na ścianach cel przez więźniów, zamalowana. 
W budynku mieści się również Muzeum Walki i Męczeństwa „Palace” w Zakopanem. Muzeum otwarte jest we wtorki i czwartki w godzinach 16:00–17:00. Nieruchomość została zakupiona w 2017 roku przez Miasto Zakopane. W 2023 roku Muzeum Tatrzańskie ma otworzyć w budynku swoją nową filię: Muzeum Palace.

</doc>
<doc id="133001" url="https://pl.wikipedia.org/wiki?curid=133001" title="Nastawniczy">
Nastawniczy

Nastawniczy – pracownik kolei pracujący w nastawni.
W nastawni (technicznym posterunku nastawczym) nastawniczy prowadzi dokumentację techniczno-ruchową, obsługuje urządzenia do sterowania ruchem kolejowym oraz kolejowej łączności przewodowej i bezprzewodowej, kontroluje stan i utrzymuje w technicznej sprawności kolejowe rozjazdy, obsługuje przejazdy kolejowo-drogowe lub przejścia, dokonuje oględzin technicznych wagonów w składzie pociągu, przeprowadza uproszczone próby hamulca zespolonego pociągu. Przygotowuje drogi przebiegu dla wjazdu, wyjazdu i przejazdu pociągu przy pomocy różnych urządzeń sterowania ruchem kolejowym, obsługuje zwrotnice o scentralizowanym sposobie nastawiania, zabezpiecza tabor przed zbiegnięciem (samoczynnym uruchomieniem i przemieszczeniem się w wyniku bezwładności, nachylenia torów itp.), wykonuje sygnalizowanie (oznakowanie sygnałami kolejowymi) toru szlakowego i stacyjnego.
Anglojęzyczna nazwa tego stanowiska pracy, zgodnie z ustaleniami UE, brzmi "signalman".
Zgodnie z przepisami PKP do wykonywania tego zawodu wymagane jest wykształcenie zasadnicze zawodowe i zawodowy staż pracy – co najmniej 2 lata w specjalności związanej z ruchem pociągów oraz dwudziestodniowe przygotowanie zawodowe.

</doc>
<doc id="133002" url="https://pl.wikipedia.org/wiki?curid=133002" title="Mistrzostwa czterech kontynentów w łyżwiarstwie figurowym">
Mistrzostwa czterech kontynentów w łyżwiarstwie figurowym

Mistrzostwa czterech kontynentów w łyżwiarstwie figurowym (ang. "Four Continents Figure Skating Championships", określane jako "Four Continents", "4CC") – kontynentalne zawody mistrzowskie w łyżwiarstwie figurowym organizowane przez Międzynarodową Unię Łyżwiarską (ISU) od 1999 roku dla reprezentantów Ameryki, Azji, Afryki i Australii.

</doc>
<doc id="133004" url="https://pl.wikipedia.org/wiki?curid=133004" title="Rinus Michels">
Rinus Michels

Marinus Jacobus Hendricus „Rinus” Michels (ur. 9 lutego 1928 w Amsterdamie, zm. 3 marca 2005 w Aalst) – holenderski piłkarz, trener piłkarski, twórca tzw. futbolu totalnego.
Życiorys.
W latach 1946–1958 bronił barw Ajaxu Amsterdam w 257 meczach ligowych, strzelił 120 bramek. Zadebiutował w meczu z Ado den Haag w roku 1946 i już w pierwszym spotkaniu zaaplikował rywalom 5 bramek. Zaliczył także pięć spotkań w zespole narodowym. W 1947 i 1957 świętował z Ajaxem tytuły mistrza Holandii.
Po zakończeniu kariery zawodniczej zajął się pracą trenerską. Od 1965 prowadził Ajax, sięgając do 1971 po cztery tytuły mistrzowskie oraz trzy Puchary KNVB (odpowiednik Pucharu Ligi). W 1971 zdobył Puchar Europy, pokonując w finale ateński Panathinaikos w stosunku 2:0. Otworzył tym trzyletnią serię tryumfów na arenie międzynarodowej (w kolejnych sezonach zastąpił go Rumun Stefan Kovacs).
W czasie pracy w Amsterdamie opracował system, nazwany futbolem totalnym; wykorzystywał on maksymalnie możliwości wszystkich pozycji boiskowych, a także upowszechnił tzw. pułapkę ofsajdową.
W 1971 przeszedł do pracy z Barceloną. Po zdobyciu tytułu mistrzowskiego w ekstraklasie hiszpańskiej (1974) podjął się prowadzenia reprezentacji narodowej Holandii i dotarł z nią do finału mistrzostw świata w Niemczech. Ponownie prowadził zespół narodowy w latach 1984-1985, 1986-1988 i 1990-1992. Wykreował wiele gwiazd futbolu, m.in. Cruijffa, van Bastena, Gullita, Rijkaarda; z trzema ostatnimi sięgnął po mistrzostwo Europy w 1988.
Ze względu na zdecydowany styl pracy trenerskiej, a także częste porównywanie piłki do boiskowej wojny, nosił przydomek „Generała”. W 1999 FIFA przyznała mu tytuł „Trenera Stulecia”.

</doc>
<doc id="133005" url="https://pl.wikipedia.org/wiki?curid=133005" title="Mistrzostwa Polski w łyżwiarstwie figurowym">
Mistrzostwa Polski w łyżwiarstwie figurowym

Mistrzostwa Polski w łyżwiarstwie figurowym – krajowe zawody mistrzowskie w Polsce w łyżwiarstwie figurowym organizowane przez Polski Związek Łyżwiarstwa Figurowego (PZŁF). Mistrzostwa rozgrywane są w konkurencji solistów i par sportowych od 1922, w konkurencji solistek od 1930 oraz w konkurencji par tanecznych od 1956.

</doc>
<doc id="133007" url="https://pl.wikipedia.org/wiki?curid=133007" title="El Torito">
El Torito

El Torito (z hiszp. "mały byk") to sieć restauracji serwujących kuchnię meksykańską. Mieszczą się w Kalifornii, Arizonie i Oregonie.
Podobno rozszerzenie CD/DVD El Torito do standardu ISO 9660 nosi nazwę tych restauracji, ponieważ w jednej z nich, znajdującej się w Dolinie Krzemowej, zostało ono pierwotnie zaprojektowane.

</doc>
<doc id="133008" url="https://pl.wikipedia.org/wiki?curid=133008" title="Mistrzostwa świata juniorów w łyżwiarstwie figurowym">
Mistrzostwa świata juniorów w łyżwiarstwie figurowym

Mistrzostwa świata juniorów w łyżwiarstwie figurowym (ang. "World Junior Figure Skating Championships", określane jako "Junior Worlds") – międzynarodowe zawody w łyżwiarstwie figurowym organizowane przez Międzynarodową Unię Łyżwiarską (ISU) od 1976 roku dla łyżwiarzy w kategorii juniorów (ang. "Junior"). W mistrzostwach mogą wziąć udział zawodnicy, którzy na dzień 1 lipca roku poprzedzającego mistrzostwa ukończą co najmniej 13, ale nie więcej niż 19 lat (21 lat w przypadku łyżwiarzy w parach sportowych i tanecznych).
"Zobacz też: Polacy na mistrzostwach świata juniorów w łyżwiarstwie figurowym"

</doc>
<doc id="133009" url="https://pl.wikipedia.org/wiki?curid=133009" title="Czekan">
Czekan



</doc>
<doc id="133010" url="https://pl.wikipedia.org/wiki?curid=133010" title="Partia Wolności (Polska)">
Partia Wolności (Polska)

Partia Wolności – polska partia polityczna Kornela Morawieckiego, powstała 7 lipca 1990 w oparciu o podziemne środowisko Solidarności Walczącej. Była to partia radykalnie antykomunistyczna, jako jedyna w obozie solidarnościowym nie uznająca ustaleń Okrągłego Stołu.
Z listy Komitetu Wyborczego Partii Wolności w wyborach parlamentarnych w 1991 kandydowali:
Ugrupowanie wydawało we Wrocławiu ogólnopolski tygodnik „DNI”.
Partia Wolności weszła w skład Ruchu dla Rzeczypospolitej (w wyborach parlamentarnych w 1993 startowała w ramach Koalicji dla Rzeczypospolitej). Wielu członków dawnej PW znalazło się później w szeregach Ruchu Odbudowy Polski.
Program polityczny.
Partia Wolności postulowała uchwalenie nowej konstytucji i przeprowadzenie na jej mocy wyborów samorządowych i prezydenckich w 1992. Członkami ugrupowania nie mogły być osoby, które po 13 grudnia 1981 nie zrezygnowały z członkostwa w PZPR. PW opowiadała się za zakazem kandydowania w wyborach parlamentarnych i samorządowych oraz pełnienia kierowniczych funkcji przez 10 lat byłym aktywistom PZPR i organizacji satelickich. Była zwolenniczką przystąpienia Polski do NATO. Partia chciała ograniczenia zasiłków dla bezrobotnych i wprowadzenia płatnych robót publicznych. Postulowała też odsunięcie Leszka Balcerowicza z funkcji ministra finansów i zniesienie popiwku.

</doc>
<doc id="133012" url="https://pl.wikipedia.org/wiki?curid=133012" title="Objaw Cushinga">
Objaw Cushinga



</doc>
<doc id="133015" url="https://pl.wikipedia.org/wiki?curid=133015" title="Czekan (wspinaczka)">
Czekan (wspinaczka)

Czekan – sprzęt używany w alpinizmie, wspinaczce lodowej, drytoolingu oraz zimowej turystyce górskiej. Ma postać laski zakończonej głowicą.
Stylisko ma zwykle długość między 50 a 90 cm, wykonane jest ze stali lub stopów aluminium, czasem z drewna lub kompozytu, może być pokryte częściowo lub całkowicie gumą albo tworzywem sztucznym dla zapewnienia lepszego chwytu i izolacji termicznej. Najczęściej posiada u dołu grot do wbijania w śnieg oraz pętlę (smycz) zakładaną na nadgarstek, zapobiegającą zgubieniu czekana. Ze względu na wytrzymałość styliska dzielą się na dwa typy: B (od ang. "Basic axe") o wytrzymałości 280 kg oraz T (od ang. "Technical axe") o wytrzymałości 400 kg.
Głowica wykonana jest zwykle ze stali węglowej lub stopowej (CrMo, NiCrMo i inne), rzadziej ze stopów aluminium lub tytanu. W tradycyjnym czekanie z jednej strony głowicy znajduje się ostrze (dziób), a z drugiej łopatka. Czekan, którego głowica z jednej strony zamiast łopatki ma niewielki młotek nazywany jest czekanomłotkiem. 
Czekan to narzędzie wielofunkcyjne, służy do wspinaczki, wyrąbywania stopni w lodzie, jako laska do podpierania, do hamowania podczas ześlizgnięcia się oraz do asekuracji, m.in. zakładania stanowisk. 
Poza tradycyjnymi, uniwersalnymi czekanami (określanymi jako turystyczne) istnieją czekany specjalistyczne do wspinaczki w lodzie i w terenie skalno-lodowym, posiadające krótsze, wygięte stylisko (ułatwiające wbijanie ostrza) oraz głowicę, często pozbawioną łopatki. Ten rodzaj czekana jest zamiennie nazywany dziabką lub dziabą. Ponieważ ostrze niszczy się najszybciej, w czekanach tych wprowadzono modułową konstrukcję głowicy umożliwiającą wymianę ostrzy, a także mocowanie i zdejmowanie łopatki albo młotka.

</doc>
<doc id="133016" url="https://pl.wikipedia.org/wiki?curid=133016" title="Rozproszenie">
Rozproszenie



</doc>
<doc id="133022" url="https://pl.wikipedia.org/wiki?curid=133022" title="Cykoria endywia">
Cykoria endywia

Cykoria endywia, endywia ("Cichorium endivia" L.) – gatunek rośliny jednorocznej lub dwuletniej, należący do rodziny astrowatych. Endywia pochodzi z wybrzeży Morza Śródziemnego i Azji Zachodniej. Znana była już w starożytności. W Europie uprawiana od XVI wieku.
Zastosowanie.
Sztuka kulinarna – należy do warzyw i jej liście odziomkowe używane są w charakterze sałaty. Ma pikantny, gorzkawy smak. Dobrze komponuje się z ostrymi serami i z dodatkiem orzechów. Zawiera więcej związków mineralnych i witamin niż sałata. Pobudza apetyt dzięki zawartości inuliny oraz substancji gorzkiej – intybiny. Z jej liści przyrządza się sałatki.
Uprawa.
Udaje się na glebach średnio zwięzłych bądź lekkich. Jej rozwojowi sprzyja łagodna jesień i wysoka wilgotność powietrza. Siew na przełomie lutego i marca pod osłonami lub w czerwcu – lipcu na rozsadniku. Zbiór w maju – czerwcu lub we wrześniu – październiku. Endywię bieli się, aby pozbawić ją gorzkiego smaku.
Zmienność.
Odmiany:

</doc>
<doc id="133023" url="https://pl.wikipedia.org/wiki?curid=133023" title="Tik">
Tik

Tik – krótkotrwały, stereotypowy, mimowolny ruch określonej części ciała (np. mruganie powieką, marszczenie czoła, zaciskanie pięści). Powstaje najczęściej na tle psychicznym, zwykle u dzieci. Może przejść w tzw. tik utrwalony. Zwykle nie wymaga leczenia. Terapia uciążliwych tików opiera się na stosowaniu neuroleptyków. Niekiedy jest objawem uszkodzenia układu pozapiramidowego. Liczne, nasilone tiki pojawiają się w zespole Tourette’a.
Objawy.
Tiki to powtarzające się szybkie, mimowolne skurcze mięśni, które mają zazwyczaj charakter zrywający. Najczęściej obejmują mięśnie twarzy, ramion lub kończyn górnych.
Przykłady: mruganie, drganie ust, potrząsanie głową, marszczenie czoła, wzruszanie ramionami.
Czasami, ruchom tym towarzyszą jakieś dźwięki, takie jak chrząkanie, odkrztuszanie, pociąganie nosem lub mimowolne wypowiadanie słowa. Tiki objawiają się najczęściej w wieku dziecięcym lub w okresie dojrzewania – między 12 a 15 rokiem życia. Zazwyczaj same ustępują po okresie dojrzewania, u niektórych ludzi jednak się utrwalają i zostają do końca życia. W ciężkich przypadkach tiki uniemożliwiają pracę oraz kontakty z innymi ludźmi. Tiki mogą posiadać zarówno kobiety, jak i mężczyźni, mężczyźni jednak miewają tiki trzy razy częściej od kobiet. Czasem tiki powiązane są z jakimiś czynnościami, np. niektórzy ludzie myją ręce co kilka minut. Tiki rzadko spowodowane są schorzeniem neurologicznym. Większość ludzi nie umie kontrolować tików, przestają sobie zdawać z nich sprawę. Tiki nasilają się w sytuacjach stresowych kiedy się boimy lub denerwujemy, zmniejszają się natomiast w czasie snu lub w czasie zajmujących zajęć. Najcięższą postacią tików jest "zespół Gilles’a de la Tourette’a". Chorobę tę powodują zaburzenia biochemiczne w mózgu. Szczególnie przykre dla pacjenta są zaburzenia określane jako koprolalia, czyli mimowolne wypowiadanie wulgaryzmów. Mimo tego, że choroba nie ma wpływu na inteligencję, może znacznie utrudnić choremu naukę i procesy myślowe.
Badania diagnostyczne.
Aby postawić diagnozę, lekarz musi zdobyć dokładne informacje na temat mimowolnych ruchów. Zazwyczaj pyta o ich charakter, początek, częstotliwość występowania oraz czynniki nasilające (np. stres). Kiedy już zgromadzi potrzebne informacje zleca przeprowadzenia badań-konsultację neurologiczną, tomografię komputerową, badanie rezonansu magnetycznego mózgu czy też elektroencefalografię (EEG).
Leczenie.
Decyzja o rozpoczęciu leczenia zależy od rodzaju nasilenia tików, ich przyczyny oraz stopnia, w jakim utrudniają normalne funkcjonowanie chorego. Łagodne tiki u dzieci zwykle ustępują i nie wymagają leczenia. Chorym z tikami prostymi, które nasila lęk, podaje się niekiedy przez krótki okres leki uspokajające, np. benzodiazepiny, takie jak diazepam. Poleca się również psychoterapię, która może pomóc rozwiązać problem leżący u podstawy choroby. W leczeniu zespołu Gilles’a de la Tourette’a pomaga Haloperidol, jest skuteczny w 80%. Niestety po odstawieniu leku objawy powracają. Poza tym ma on poważne skutki uboczne: senność, obniżenie sprawności intelektualnej, objawy przypominające chorobę Parkinsona. Bezpieczniejszym lekiem niż haloperidol jest klonidyna. Ten lek stosuje się w leczeniu nadciśnienia tętniczego, hamuje on przewodzenie pewnych impulsów nerwowych. Według badań pomaga on w 40–70%. Chorzy, którym nie pomogły wcześniej wymienione leki mogą próbować leczyć pimozydem, którego działanie polega na hamowaniu receptorów dopaminergicznych w mózgu. Skutki uboczne tego leku są podobne do obserwowanych podczas leczenia haloperidolem.
Inne sposoby leczenia.
Jednakże skuteczność alternatywnych metod leczenia nie została potwierdzona badaniami naukowymi.
Inne przyczyny ruchów mimowolnych.
Tiki i inne ruchy mimowolne występują w chorobie Huntingtona, dystonii, chorobie Parkinsona i niektórych chorobach nerwowo-mięśniowych.

</doc>
<doc id="133024" url="https://pl.wikipedia.org/wiki?curid=133024" title="García II (król Nawarry)">
García II (król Nawarry)

García Sánchez II Abarca (zm. 1004/1005), zwany "Tchórzem", był królem Nawarry i hrabią Aragonii między 994 i 1000 r.
Był synem króla Sancho Garcesa II Abarca oraz królowej Urraki Fernández. Ożenił się z Jimeną Fernandez, córką hrabiego Fernando Vermudeza i jego żony Elwiry. Jednymi z owoców tego związku byli:
Próbował skończyć z uległością, którą zapoczątkował jego ojciec w stosunku do Kalifatu Kordowy, lecz wymagało to zbrojnego przeciwstawienia się Almanzorowi. W roku 996 był zmuszony szukać pokoju w Kordowie. W roku 997, w czasie ekspedycji Pampeluńczyków na ziemie podległe Almanzorowi, Garcia zabił brata zarządcy prowincji, a Almanzor zemścił się zabijając w zamian pięćdziesięciu chrześcijan. Podczas bitwy pod Cerverą w roku 1000, Garcia zawarł sojusz z hrabią Sancho Garcią z Kastylii, Alfonsem V z Leonu oraz Garcią Gomezem z Carrión.

</doc>
<doc id="133030" url="https://pl.wikipedia.org/wiki?curid=133030" title="Pancerniki typu Littorio">
Pancerniki typu Littorio

Pancerniki typu "Littorio, określane też często jako typ Vittorio Veneto" – włoskie pancerniki z okresu II wojny światowej, budowane w latach 1934–1942.
Historia.
Po zakończeniu I wojny światowej w latach 1920–1921 miała miejsce konferencja w Waszyngtonie w sprawie ograniczenia flot wojennych państw na świecie, w której uczestniczyły: Stany Zjednoczone, Francja, Włochy, Wielka Brytania, Japonia i Chiny. 6 lutego 1922 r. podpisano traktat waszyngtoński, w którym określono stosunek sił morskich poszczególnych państw. Zabroniono w nim budowy nowych pancerników, jednakże od zakazu tego uczyniono wyjątek między innymi dla Włoch, z uwagi na wiek i jakość posiadanych okrętów. Włochy mimo to nie podjęły wówczas budowy nowych pancerników z przyczyn ekonomicznych. Ustalono w traktacie także, że okręty liniowe nie mogą mieć większej wyporności, niż 35.000 ton i dział o kalibrze przekraczającym 406 mm. Traktat ten podpisano na okres 10 lat. Po jego wygaśnięciu próbowano przedłużyć czas jego obowiązywania i w 1930 r. podpisano w Londynie traktat londyński, który zezwalał Włochom na wybudowanie pancerników o łącznej wyporności 70.000 ton.
W 1930 r. ówczesny generalny inspektor włoskiej marynarki wojennej (Regia Marina) gen. Umberto Pugliese zlecił opracowania 3 okrętów liniowych o wyporności 23.000 ton, uzbrojonych w artylerię główną kalibru 381 mm lub 406 mm. W 1934 r. zmieniono te założenia, głównie w celu zapewnienia przewagi nad flotą francuską, która w tym czasie rozpoczęła budowę pancerników typu "Dunkerque" („Dunkerque” i „Strasbourg”). Jednostki włoskie miały być większe – o wyporności 35.000 ton i być silniej opancerzone i uzbrojone, niż francuskie. Zdecydowano się na budowę dwóch pancerników, które otrzymały nazwę „Littorio” i „Vittorio Veneto”. Pancerniki te miały oryginalny system ochrony przeciwtorpedowej opracowany przez gen. Pugliese składający się ze systemu specjalnych lekkich grodzi wewnętrznych wypełnionych cieczą umieszczonych w kadłubie okrętu. Ciecz po uderzeniu miała pochłaniać energię torpedy. W rzeczywistości, w toku projektowania zakładano przekroczenie tego traktatowego limitu wyporności i ostateczna wyporność standardowa pancerników wynosiła ok. 40.000 ton. W 1936 Włochy zdecydowały się nie podpisać kolejnego rozbrojeniowego traktatu londyńskiego i zdecydowały się na budowę kolejnych dwóch pancerników tego typu, które otrzymały nazwy: „Roma” i „Impero”. Ostatecznie tylko trzy z tych pancerników zostało ukończonych i wzięło udział w działaniach wojennych II wojny światowej. Natomiast pancernik „Impero” nie został nigdy ukończony. Pancerniki, z wyjątkiem pancernika „Roma”, przetrwały wojnę, lecz poniosły ciężkie uszkodzenia i ostatecznie wszystkie zostały złomowane pod koniec lat 50.
Okręty były uważane za bardzo udane i zalicza się je do najlepszych pancerników II wojny światowej.
Historia poszczególnych pancerników typu "Vittorio Veneto".
Pancernik „Littorio”.
Stępkę pod pancernik położono 28 października 1934 r. w stoczni Cantieri Ansaldo Genova w Genui. Wodowanie nastąpiło 22 sierpnia 1937 r. Ukończenie budowy nastąpiło 6 maja 1940 r., po czym 24 czerwca 1940 wszedł w skład włoskiej floty Regia Marina.
1 września 1940 r. wziął udział w operacji "Hats", a 29 września 1940 r. w operacji MB 5. W nocy z 11/12 listopada 1940 r. w porcie Tarent został zaatakowany przez samoloty pokładowe Fairey Swordfish Mk I z brytyjskiego lotniskowca HMS „Illustrious” i trafiony 3 torpedami. Okręt został ciężko uszkodzony i jego część dziobowa znalazła się pod wodą. Został wydobyty 11 grudnia 1940 r. i rozpoczęto jego remont który trwał do sierpnia 1941 r.
27 września 1941 r. ponownie wszedł do działań bojowych biorąc udział w ataku na konwój brytyjski "Halberd" zmierzający na Maltę. 17 grudnia 1941 r. wziął udział w I bitwie w Zatoce Syrta, gdzie doszło do walki z brytyjskimi okrętami.
3 stycznia 1942 r. wziął udział w ochronie włoskiego konwoju M 43 zmierzającego do Libii. 22 marca 1942 r. wziął udział w II bitwie w Zatoce Syrta, w trakcie której doszło do jego uszkodzenia w wyniku eksplozji wewnętrznej. Ponownie wziął 16 czerwca 1942 r. w ataku na konwój brytyjski "Vigorous" płynący z Malty. W trakcie tego ataku został trafiony torpedą zrzuconą przez brytyjski samolot i wycofał się. Jego remont trwał do lutego 1943 r. W czerwcu 1943 r. został ponownie uszkodzenia w czasie amerykańskich nalotów na port La Spezia. 30 lipca 1943 r. przemianowany na „Italia”.
9 września 1943 r. pancernik „Italia” wypłynął z portu La Spezia wraz z pancernikami „Vittorio Veneto” i „Roma” oraz 6 krążownikami, 8 niszczycielami i 4 torpedowcami w kierunku Malty, aby poddać się siłom alianckim. W drodze zespół włoskich okrętów został zaatakowany przez 15 samolotów bombowych Dornier Do 217K, które zaatakowały go bombami kierowanymi Fritz X (SD 1400X). Jedna z takich bomb trafiła w okręt, lecz zdołał on 10 września 1943 r. dotrzeć na Maltę. Został on internowany w Egipcie. W 1947 r. został on przejęty przez Stany Zjednoczone w ramach reparacji wojennych, lecz nie wszedł do służby. 1 czerwca 1948 r. został skreślony z listy floty, a następnie złomowany w porcie La Spezia.
Pancernik „Vittorio Veneto”.
Stępkę pod pancernik położono 28 października 1934 r. w stoczni Cantieri Riuniti dell’ Adriatico San Marco w Trieście. Wodowanie nastąpiło 25 lipca 1937 r. Ostateczne zakończenie budowy nastąpiło 28 kwietnia 1940 r. i okręt wszedł 1 maja 1940 w skład Regia Marina, a gotowość operacyjną osiągnął 2 sierpnia 1940.
Do akcji wszedł 1 września 1940 r., gdy wspólnie z pancernikiem „Littorio” wziął udział w operacji Hats, także 29 września 1940 r. wziął udział we operacji MB 5. W trakcie ataku na port Tarent w nocy z 11 na 12 listopada 1940 r. znajdował się w porcie, lecz uniknął uszkodzeń.
27 listopada 1940 r. wziął udział w bitwie koło przylądka Spartivento, w trakcie której został uszkodzony po trafieniu torpedą z samolotu pokładowego brytyjskiego lotniskowca HMS „Formidable”. Skierowany do naprawy do portu Genua, został tam ponownie uszkodzony w trakcie bombardowania 8 lutego 1941 r.
27 marca 1941 r. wziął udział w bitwie koło przylądka Matapan, w trakcie której został trafiony torpedą zrzuconą z samolotów pokładowych lotniskowca „Formidable”. W wyniku tego trafienia stracił on możliwości manewrów, gdyż miał uszkodzone stery. 27 września 1941 r. ponownie bierze udział w ataku na brytyjski konwój "Halberd" płynący z Malty. 14 grudnia 1941 r. w trakcie ochrony konwoju zmierzającego do Libii został trafiony torpedą przez brytyjski okręt podwodny „Urge” z 10 flotylli okrętów podwodnych stacjonującej na Malcie.
Skierowany do naprawy w porcie La Spezia, 15 czerwca 1942 r. został uszkodzony w trakcie bombardowania. Z portu wypłynął 9 września 1943 r. wraz z grupą innych włoskich okrętów i udał się w kierunku Malty. W trakcie rejsu uniknął uszkodzeń i 10 września 1943 r. wpłynął do portu Valletta, gdzie poddał się siłom alianckim. Został internowany i skierowany do Egiptu, gdzie przebywał do końca wojny. W 1947 r. został przejęty przez Wielką Brytanię w ramach reparacji wojennych. Lecz nie wszedł do służby a 1 lutego 1948 r. został skreślony z listy floty, a następnie złomowany w La Spezia w czerwcu 1948 r.
Pancernik „Roma”.
Stępkę pod pancernik „Roma” położono w 18 września 1938 r. w stoczni Cantieri Riuniti dell’ Adriatico San Marco w Trieście. Wodowanie nastąpiło 9 czerwca 1940 r., a ostateczne wyposażenie okrętu 14 czerwca 1942 r. i z tym dniem wszedł on w skład Regia Marina. Pancernik nie brał udziału w walkach. W czerwcu 1943 r. został uszkodzony w czasie nalotu lotnictwa amerykańskiego.
9 września 1943 r. wypłynął z portu La Spezia wraz z grupą okrętów włoskich i udał się w kierunku Malty. W trakcie rejsu zespół ten został zaatakowany przez niemieckie samoloty bombowe Dornier Do 217K. Pancernik „Roma” został trafiony dwiema bombami kierowanymi Fritz X i zatonął.
Pancernik „Impero”.
Stępkę pod pancernik „Impero” położono 14 maja 1938 r. w stoczni Cantieri Ansaldo Genova w Genui, a okręt wodowano 15 listopada 1939 r. W czerwcu 1940 r. przerwano jednak nad nim prace i został skierowany początkowo do Brindisi, a następnie do Wenecji, gdzie w styczniu 1942 r. wznowiono prace wykończeniowe. Następnie przeniesiono go do Triestu, gdzie we wrześniu 1943 r. został przejęty przez Niemców.
Następnie w czasie nalotów lotnictwa amerykańskiego został uszkodzony. Po wojnie zrezygnowano z jego wykończenia i ostatecznie został złomowany w 1950 r. Okręt nigdy nie wszedł w skład floty włoskiej ani niemieckiej.

</doc>
<doc id="133034" url="https://pl.wikipedia.org/wiki?curid=133034" title="Powiat łaski">
Powiat łaski

Powiat łaski – powiat w Polsce (w zachodniej części województwa łódzkiego), utworzony w 1999 roku w ramach reformy administracyjnej. Jego siedzibą jest miasto Łask.
Według danych z 31 grudnia 2020 roku powiat zamieszkiwało 49 736 osób.
Geografia.
Położenie i obszar.
Powiat łaski ma obszar 618,23 km².
Powiat stanowi 3,39% powierzchni województwa łódzkiego.
Podział administracyjny.
W skład powiatu wchodzą:
Ludność i powierzchnia
Powiat łaski graniczy z sześcioma powiatami województwa łódzkiego: zduńskowolskim, poddębickim, pabianickim, bełchatowskim, wieluńskim i sieradzkim.

</doc>
<doc id="133035" url="https://pl.wikipedia.org/wiki?curid=133035" title="Powiat łęczycki">
Powiat łęczycki

Powiat łęczycki – powiat w Polsce w województwie łódzkim, utworzony w 1999 roku w ramach reformy administracyjnej. Jego siedzibą jest miasto Łęczyca. Na jego terenie znajduje się geometryczny środek Polski.
Według danych z 31 grudnia 2019 roku powiat zamieszkiwało 49 747 osób. Natomiast według danych z 30 czerwca 2020 roku powiat zamieszkiwały 49 562 osoby.
Geografia.
Położenie i obszar.
Powiat łęczycki ma obszar 772,75 km².
Powiat stanowi 4,24% powierzchni województwa łódzkiego.
Podział administracyjny.
W skład powiatu wchodzą:
Ludność i powierzchnia
Powiat łęczycki graniczy z czterema powiatami województwa łódzkiego: kutnowskim, łowickim, zgierskim i poddębickim oraz z jednym powiatem województwa wielkopolskiego: kolskim.
Media.
Prasa.
Gazety ukazujące się w powiecie: 
Religia.
Zdecydowaną większość mieszkańców powiatu łęczyckiego stanowią wierni Kościoła rzymskokatolickiego:
Znaczną mniejszość stanowią mariawici. 
Ponadto na terenie powiatu mieszkają Świadkowie Jehowy, ewangelicy augsburscy, zielonoświątkowcy i adwentyści dnia siódmego. 

</doc>
<doc id="133036" url="https://pl.wikipedia.org/wiki?curid=133036" title="Powiat łowicki">
Powiat łowicki

Powiat łowicki – powiat w Polsce (w północno-wschodniej części województwa łódzkiego), utworzony w 1999 roku w ramach reformy administracyjnej. Jego siedzibą jest miasto Łowicz.
Według danych z 31 grudnia 2019 roku powiat zamieszkiwało 78 099 osób. Natomiast według danych z 30 czerwca 2020 roku powiat zamieszkiwały 77 842 osoby.
Geografia.
Położenie i obszar.
Powiat łowicki ma obszar 988,17 km².
Powiat stanowi 5,42% powierzchni województwa łódzkiego.
Pod względem historycznym powiat łowicki położony jest w dawnej ziemi sochaczewskiej województwa rawskiego na zachodnim Mazowszu, z wyjątkiem gmin Bielawy i Zduny, leżących na obszarze dawnego powiatu orłowskiego województwa łęczyckiego, a zatem w ziemi łęczyckiej.
Podział administracyjny.
W skład powiatu wchodzą:
Ludność i powierzchnia
Powiat łowicki graniczy z pięcioma powiatami województwa łódzkiego: skierniewickim, brzezińskim, zgierskim, łęczyckim i kutnowskim oraz z dwoma powiatami województwa mazowieckiego: gostynińskim i sochaczewskim.

</doc>
<doc id="133037" url="https://pl.wikipedia.org/wiki?curid=133037" title="Guiltware">
Guiltware

Guiltware ( „wina”) – odmiana oprogramowania typu freeware, zawierająca pojawiającą się regularnie wiadomość, jak długo i ciężko autor pracował nad nim, i że użytkownik powinien przesłać na konto autora jakąś sumę pieniędzy; komunikat ma wzbudzać u użytkownika poczucie winy.

</doc>
<doc id="133038" url="https://pl.wikipedia.org/wiki?curid=133038" title="Powiat łódzki wschodni">
Powiat łódzki wschodni

Powiat łódzki wschodni – powiat w Polsce (województwo łódzkie), utworzony w 1999 roku w ramach reformy administracyjnej. Siedzibą władz jest miasto Łódź.
W 2002 roku z części obszaru wydzielono powiat brzeziński.
Według danych z 31 grudnia 2019 roku powiat zamieszkiwało 72 179 osób. Natomiast według danych z 30 czerwca 2020 roku powiat zamieszkiwało 72 480 osób.
Geografia.
Położenie i obszar.
Powiat łódzki wschodni ma obszar 499,76 km².
Powiat stanowi 2,74% powierzchni województwa łódzkiego.
Podział administracyjny.
W skład powiatu wchodzą (od 1 stycznia 2002):
Ludność i powierzchnia
Powiat łódzki wschodni graniczy z miastem Łódź oraz z pięcioma powiatami województwa łódzkiego: zgierskim, brzezińskim, tomaszowskim, piotrkowskim i pabianickim.

</doc>
<doc id="133039" url="https://pl.wikipedia.org/wiki?curid=133039" title="Archelon">
Archelon

Archelon ischyros (gr. "arche" – początek) – kopalny gad z podrzędu żółwi skrytoszyjnych, żyjący w późnej kredzie ok. 70 mln lat temu, największy znany jak dotąd żółw.
Wszystkożerny

</doc>
<doc id="133041" url="https://pl.wikipedia.org/wiki?curid=133041" title="Powiat opoczyński">
Powiat opoczyński

Powiat opoczyński – powiat w Polsce (województwo łódzkie), utworzony w 1999 roku w ramach reformy administracyjnej. Jego siedzibą jest miasto Opoczno.
Według danych z 31 grudnia 2019 roku powiat zamieszkiwało 76 106 osób. Natomiast według danych z 30 czerwca 2020 roku powiat zamieszkiwało 75 847 osób.
Geografia.
Położenie i obszar.
Powiat opoczyński ma obszar 1040,19 km².
Powiat stanowi 5,71% powierzchni województwa łódzkiego.
Podział administracyjny.
W skład powiatu wchodzą:
Ludność i powierzchnia
Turystyka.
Miejscowości najbardziej atrakcyjne pod względem turystycznym to Opoczno, Drzewica, Żarnów, Paradyż, Poświętne, Białaczów i Petrykozy oraz Klew i Skórkowice. Na terenie powiatu opoczyńskiego działalność prowadzą dwa oddziały PTTK – w Opocznie i Żarnowie.

</doc>
<doc id="133043" url="https://pl.wikipedia.org/wiki?curid=133043" title="Drukarka stronicowa">
Drukarka stronicowa

Drukarka stronicowa (ang. "page printer") - drukarka, która drukuje od razu całą stronę. 
Urządzeniami tego typu mogą być drukarki LED, drukarki laserowe i drukarki atramentowe. W miarę postępu technicznego ich rozmiary znacznie zmalały, za to wzrosła szybkość działania, sięgająca nawet, w przypadku wysokiej klasy modeli, kilkuset stron na minutę.
Wśród drukarek stronicowych na rynku dominowały kiedyś drukarki laserowe, jednak w ostatnich latach znacznie zwiększył się udział drukarek atramentowych, których tanie modele są powszechnie wykorzystywane przez indywidualnych użytkowników, zwłaszcza w dobie fotografii cyfrowej.
Wadą jest brak możliwości druku na papierze ciągłym (tzw. składance).

</doc>
<doc id="133044" url="https://pl.wikipedia.org/wiki?curid=133044" title="Powiat poddębicki">
Powiat poddębicki

Powiat poddębicki – powiat w Polsce (województwo łódzkie), reaktywowany w 1999 roku w ramach reformy administracyjnej. Jego siedzibą jest miasto Poddębice.
Według danych z 31 grudnia 2019 roku powiat zamieszkiwało 41 108 osób. Natomiast według danych z 30 czerwca 2020 roku powiat zamieszkiwało 41 037 osób.
Podział administracyjny.
W skład powiatu wchodzą:
Powiat poddębicki graniczy z sześcioma powiatami województwa łódzkiego: łęczyckim, zgierskim, pabianickim, łaskim, zduńskowolskim i sieradzkim oraz z dwoma powiatami województwa wielkopolskiego: tureckim i kolskim.
Atrakcje turystyczne.
Gmina Dalików:
Gmina Pęczniew:
Gmina Wartkowice:
Gmina Zadzim:
Miasto i gmina Poddębice:
Miasto i gmina Uniejów:
Historia.
1956–1972.
Powiat poddębicki został powołany dnia 1 stycznia 1956 w województwie łódzkim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat poddębicki złożyły się 2 miasta i 29 gromad, które wyłączono z trzech ościennych powiatów:
Utworzenie powiatu poddębickiego spowodowało znaczną zmianę granicy województw łódzkiego i poznańskiego, ponieważ miasto Uniejów i aż 13 gromad zmieniło przynależność wojewódzką.
W pierwszej kolejności zlikwidowano gromady Dominikowice i Wilczków. 1 lipca 1956 roku z powiatu łęczyckiego wyłączono gromadę Drwalew, którą przyłączono do powiatu poddębickiego. Granicę województw łódzkiego i poznańskiego zmodyfikowano ponownie 1 stycznia 1957 roku po przyłączeniu do powiatu poddębickiego gromady Człopy z powiatu tureckiego. 1 stycznia 1958 roku do Poddębic przyłączono resztówkę "Byczyna" z gromady Praga.
[1 stycznia 1959 roku zwiększono powierzchnię powiatu poddębickiego przez przyłączenie do niego części obszaru powiatu łęczyckiego: gromadę Dalików zwiększono kosztem gromady Florentynów, a gromady Gostków i Drwalew kosztem gromady Wola Niedźwiedzia; jedynie część obszaru gromady Budzynek w powiecie poddębickim włączono do gromady Parzęczew w powiecie łęczyckim.
W 1959 roku przeprowadzono kilka gruntownych zmian w podziale administracyjnym powiatu:
W 1959 roku przeniesiono siedzibę gromady Gostków z Gostkowa do Wartkowic, a nazwę jednostki zmieniono na "gromada Wartkowice". Przyczyną tego było skupienie całego życia gospodarczego i kulturalnego gromady w Wartkowicach. 31 grudnia 1959 roku podbudowano gromadę Zadzim przez przyłączenie do niej zniesionej gromady Ralewice z powiatu sieradzkiego.
W 1961 zniesiono gromadę Przekora, a jej obszar włączono do gromad Tur, Dalików, Kałów i Praga.
W 1965 roku siedzibę gromady Jeżew przeniesiono do Kłoniszewa ze względu na złe warunki lokalowe (wraz ze zmianą nazwy na "gromada Kłoniszew"), a w 1966 roku – z tych samych powodów – siedzibę gromady Mniszew przeniesiono do miejscowości Chwalborzyce (nazwę "gmina Mniszew" zachowano).
W ramach dążenia do terytorialnego powiększenia oraz ekonomicznego umocnienia gromad zniesiono 1 lipca 1968 roku cztery gospodarczo słabe gromady z organami o nikłych kompetencjach:
1 stycznia 1970 roku siedzibę gromady Praga przeniesiono z Pragi do Poddębic a nazwę jednostki zmieniono na "gromada Poddębice".
Z końcem 1972 roku powiat poddębicki dzielił się na dwa miasta i już tylko 16 gromad:
1973–1975.
1 stycznia 1973 roku zniesiono gromady i osiedla, a w ich miejsce reaktywowano gminy. Powiat poddębicki podzielono na 2 miasta i 7 gmin:
1975–1998.
Po reformie administracyjnej obowiązującej od 1 czerwca 1975 roku terytorium zniesionego powiatu poddębickiego włączono głównie do nowo utworzonego województwa sieradzkiego; jedynie miasto i gmina Uniejów znalazły się w województwie konińskim.
1 stycznia 1977 roku zniesiono gminę Niewiesz, a jej obszar włączono do gmin Poddębice i Wartkowice. 1 stycznia 1986 roku do Uniejowa włączono część wsi "Kościelnica" z gminy Uniejów. 1 lutego 1991 roku jednoimienne miasta i gminy wiejskie Uniejów i Poddębice połączono we wspólne gminy miejsko-wiejskie. 1 stycznia 1997 roku z gminy Wartkowice (woj. sieradzkie) wyłączono osadę Leźnica Wielka-Osiedle i włączono ją do gminy Parzęczew (woj. miejskie łódzkie). 1 stycznia 1998 roku do Uniejowa przyłączono obręb ewidencyjny "Budy Uniejowskie" z obszaru wiejskiego gminy Uniejów.
1999 do dziś.
Wraz z reformą administracyjną z 1999 roku w nowym województwie łódzkim przywrócono powiat poddębicki o identycznym kształcie co w 1975 roku (jednak o innym podziale administracyjnym, ponieważ gminy Niewiesz nie reaktywowano, a obecne gminy Poddębice i Uniejów były niegdyś podzielone na miasta i gminy).
Przyłączenie gminy Uniejów do województwa łódzkiego spotkało się ze sprzeciwem ludności gminy, powołującej się na względy przemawiające za przynależnością do województwa wielkopolskiego. Wniosek ten był jednak nieformalny i miał charakter sygnalny, przez co nie został uwzględniony.
W porównaniu z obszarem z 1956 roku jedynie obszar dawnych gromad Ładawy i Mniszew leży obecnie na terenie powiatu łęczyckiego – pozostałe są ponownie w powiecie poddębickim.
Regiony partnerskie.
Współpraca zagraniczna:

</doc>
<doc id="133046" url="https://pl.wikipedia.org/wiki?curid=133046" title="Powiat radomszczański">
Powiat radomszczański

Powiat radomszczański (daw. "powiat radomski", "powiat noworadomski", "powiat radomskowski") — powiat w Polsce (województwo łódzkie), reaktywowany w 1999 roku w ramach reformy administracyjnej (uprzednio zniesiony w 1975). Jego siedzibą jest miasto Radomsko.
Według danych z 31 grudnia 2019 roku powiat zamieszkiwały 112 644 osoby. Natomiast według danych z 30 czerwca 2020 roku powiat zamieszkiwało 112 225 osób.
Geografia.
Położenie i obszar.
Powiat radomszczański ma obszar 1442,78 km².
Podział administracyjny.
W skład powiatu wchodzą:
Powiat radomszczański graniczy z trzema powiatami województwa łódzkiego: pajęczańskim, bełchatowskim i piotrkowskim, z dwoma powiatami województwa świętokrzyskiego: koneckim i włoszczowskim oraz z jednym powiatem województwa śląskiego: częstochowskim.
Turystyka.
Główne atrakcje turystyczne to Przedborski Park Krajobrazowy i rzeka Pilica oraz zabytki kultury, głównie w Radomsku, Przedborzu, Gidlach, Pławnie, Żytnie, Wielgomłynach, Dmeninie, Gorzędowie, w Lgocie Wielkiej, Strzałkowie, Kodrębie. Niedośpielinie oraz Góra Chełmo. Spośród wydarzeń kulturalnych największą uwagę skupiają te organizowane w Radomsku, Przedborzu i Górach Mokrych (Festiwal Marii Konopnickiej). We wsi Ozga prowadzi działalność Ośrodek Sportu i Rekreacji Góra Kamieńsk z zimowym ośrodkiem narciarskim i letnim parkiem rozrywki. W okolicy znajdują się trzy kilkunastokilometrowe trasy rowerowe.

</doc>
<doc id="133047" url="https://pl.wikipedia.org/wiki?curid=133047" title="Powiat rawski">
Powiat rawski

Powiat rawski – powiat w Polsce (województwo łódzkie), utworzony w 1999 roku w ramach reformy administracyjnej. Jego siedzibą jest miasto Rawa Mazowiecka (współrzędne stolicy powiatu 51°45′50″N 20°15′5″E).
W skład powiatu wchodzą:
Powiat rawski graniczy z dwoma powiatami województwa łódzkiego: tomaszowskim i skierniewickim oraz z dwoma powiatami województwa mazowieckiego: żyrardowskim i grójeckim.
Według danych z 31 grudnia 2019 roku powiat zamieszkiwały 48 592 osoby. Natomiast według danych z 30 czerwca 2020 roku powiat zamieszkiwały 48 504 osoby.
Historia.
Powiat Rawski powstał z obwodu rawskiego, który powstał za czasów zaboru rosyjskiego.
Na początku 1867, podczas reformy administracji państwowej w Królestwie Kongresowym, powołano powiat rawski w ramach guberni piotrkowskiej, obejmujący gminy wiejskie:
Obszar współczesnej gminy Rawa Mazowiecka został podzielony między trzy dawne gminy: Byliny (Boguszyce), Regnów i Wałowice. Otaczały one miasto Rawa Mazowiecka od południa, wschodu i północy.

</doc>
<doc id="133049" url="https://pl.wikipedia.org/wiki?curid=133049" title="Ō-yoroi">
Ō-yoroi

 – zbroja japońskiego wojownika-samuraja.
W epokach Heian i Kamakura była wyposażeniem samurajów wyższych klas. W następnych wiekach stała się powszechnym wyposażeniem wojowników.
Ō-yoroi składa się z wielu części, głównie metalowych. Zbroje często były bogato zdobione za pomocą farb, laki oraz metalowych elementów ozdobnych.

</doc>
<doc id="133050" url="https://pl.wikipedia.org/wiki?curid=133050" title="Izoterma LF">
Izoterma LF

Izoterma LF, czyli izoterma Langmuira-Freundlicha (od nazwisk Irvinga Langmuira i Herberta Freundlicha) opisuje fizyczną adsorpcję adsorpcję zlokalizowaną i odpowiada symetrycznemu quasigaussowskiemu rozkładowi energii adsorpcji. Można ją uważać za szczególny przypadek 4-parametrowej izotermy GL, w której dwa parametry określające kształt funkcji rozkładu są równe formula_1
gdzie:
gdzie:
Izoterma ta dla niskich ciśnień może być przybliżona za pomocą izotermy Freundlicha, które jest liniowe we współrzędnych logarytmicznych adsorpcji i ciśnienia.
Jeżeli znana jest (np. z niezależnych pomiarów) pojemność monowarstwy dla danego układu, wówczas dane eksperymentalne często przedstawia się we współrzędnych postaci liniowej tego równania:
Takie przedstawienie nie tylko pozwala łatwo stwierdzić, czy dane są zgodne z modelem (jeśli brak odchyleń systematycznych) i jakie są jego parametry.
Po formalnej zamianie ciśnienia formula_7 na stężenie formula_21 izoterma LF może być wykorzystana do opisu adsorpcji z rozcieńczonego roztworu (np. wodnego roztworu substancji organicznej). Można w niej również uwzględnić oddziaływania boczne specyficzne i niespecyficzne, a także adsorpcję wielowarstwową (zob. adsorpcja).

</doc>
<doc id="133051" url="https://pl.wikipedia.org/wiki?curid=133051" title="Filozofia kultury">
Filozofia kultury

Filozofia kultury – dział filozofii, który zajmuje się istotą kultury, jej wytworów i przejawów oraz relacjami kultury i jednostki czy społeczeństwa. Można w jej ramach wyróżnić takie działy jak ontologia, epistemologia i aksjologia kultury. Ściśle związana z etnologią i estetyką.

</doc>
<doc id="133052" url="https://pl.wikipedia.org/wiki?curid=133052" title="Drukarka rozproszona">
Drukarka rozproszona

Drukarka rozproszona (ang. "distributed printer") - drukarka mogąca obsługiwać wiele komputerów znajdujących się w sieci lokalnej.
Jest klasyfikowana wyżej niż zwykła drukarka sieciowa (przyjmuje się tutaj przedział 25-60 stron na minutę), ale niżej niż drukarka produkcyjna.

</doc>
<doc id="133053" url="https://pl.wikipedia.org/wiki?curid=133053" title="Drukarka produkcyjna">
Drukarka produkcyjna

Drukarka produkcyjna - drukarka o parametrach technicznych 
predestynujących ją do dużych obciążeń, tj. drukowania dużych ilości dokumentów. Nominalną, dolną granicą wydajności jest liczba 60 stron na minutę.

</doc>
<doc id="133054" url="https://pl.wikipedia.org/wiki?curid=133054" title="Drukarka sieciowa">
Drukarka sieciowa

Drukarka sieciowa (ang. "network printer") - drukarka posiadająca interfejs sieciowy, podłączona do sieci lokalnej, mogąca obsługiwać wiele komputerów co oznacza istotną oszczędność kosztów w środowisku biurowym.
Drukarki sieciowe są zazwyczaj modelami o wyższych parametrach niż zwykłe drukarki tzw. lokalne, podłączone do pojedynczego komputera, przede wszystkim o znacznie większej szybkości druku, pojemniejszych podajnikach (nawet do 3000 stron) i odbiornikach papieru. Często wyposaża się je w moduły "wykańczające" (finisher'y) nadające dokumentom profesjonalny wygląd, jak np. zszywacz (stapler), odbiornik wielotacowy (sorter), odbiornik z przesuwaniem poprzecznym wydruków (offset), inserter pozwalający wstawiać do dokumentu wcześniej wydrukowane tradycyjne strony czy zaginacz (folder) zginający strony 2, 3-krotnie do formatu kopert.

</doc>
<doc id="133055" url="https://pl.wikipedia.org/wiki?curid=133055" title="Paproć (wieś)">
Paproć (wieś)

Paproć – wieś w Polsce położona w województwie wielkopolskim, w powiecie nowotomyskim, w gminie Nowy Tomyśl.
Wieś powstała w 1701 r. w czasach kolonizacji olęderskiej.
W okresie Wielkiego Księstwa Poznańskiego (1815-1848) miejscowość wzmiankowana jako Paprockie należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Paprockie należały do okręgu lutomyślskiego i stanowiły część rozległego majątku Tomyśl stary, którego właścicielem był wówczas Hangsdorf. W skład majątku Tomyśl stary wchodziło łącznie 13 wsi. Według spisu urzędowego z 1837 roku Paprockie liczyły 800 mieszkańców i 123 dymy (domostwa).
W latach 1975–1998 miejscowość administracyjnie należała do województwa poznańskiego.
W 2012 we wsi wybudowano dwie najwyższe na świecie turbiny wiatrowe o całkowitej wysokości 210 m (160 m maszt + 50 m łopata wirnika).
Do rejestru zabytków wpisano we wsi domy nr 36 (pierwsza dekada XX wieku) i 46 (4. ćwierć XIX wieku).

</doc>
<doc id="133057" url="https://pl.wikipedia.org/wiki?curid=133057" title="Bartek Sadura">
Bartek Sadura

Bartek Sadura (ur. 14 maja 1978) – polski gitarzysta i perkusista. Naukę gry na gitarze akustycznej rozpoczął w 1992 roku, zainspirowany dokonaniami Metalliki. Rok później dokonał zmiany instrumentu na gitarę elektryczną. Zadebiutował w roku 1994 w zespole rockowym Yellow Drawers. W 1995 dołączył do grupy rockowej Egzekutor, w której grał na perkusji. W 1996 został perkusistą w grupie grającej black metal Medieval Darkness. W 1998 porzucił karierę perkusisty i dołączył do zespołu Bad Taste. Tworzył z nim i koncertował do roku 2000, kiedy został gitarzystą w Ceti.

</doc>
<doc id="133059" url="https://pl.wikipedia.org/wiki?curid=133059" title="Narodowy Plan Rozwoju">
Narodowy Plan Rozwoju

Narodowy Plan Rozwoju 2004-2006 – plan działań strukturalnych, które Polska, będąc członkiem Unii Europejskiej, zamierzała realizować w latach 2004-2006. Działania te są współfinansowane z funduszy strukturalnych Unii Europejskiej. Dotyczą one trzech podstawowych dziedzin wsparcia:
Narodowy Planu Rozwoju 2004-2006 został przyjęty rozporządzeniem Rady Ministrów z 22 czerwca 2004. Dokument ten jako materiał roboczy 22 stycznia 2003 r. został przesłany do Komisji Europejskiej, stanowiąc podstawę uzgodnienia z Komisją Podstaw Wsparcia Wspólnoty dla Polski na lata 2004-2006. 
Narodowy Plan Rozwoju został przygotowany w Ministerstwie Gospodarki, a po reorganizacji
w Ministerstwie Gospodarki, Pracy i Polityki Społecznej. Prace nad dokumentem były prowadzone w ścisłej współpracy z ministerstwami odpowiedzialnymi za przygotowanie sektorowych programów operacyjnych oraz z gronem ekspertów.
Projekt Narodowego Planu Rozwoju był przedmiotem konsultacji w roku 2002 z organami administracji samorządu terytorialnego, administracją rządową centralną i wojewódzką, sektorem bankowym, organizacjami gospodarczymi, stowarzyszeniami i ugrupowaniami przedsiębiorców, instytucjami otoczenia biznesowego, organizacjami społecznymi oraz pozarządowymi, a także środowiskiem naukowym oraz profesorskim; był szeroko dyskutowany na posiedzeniach komisji sejmowych i senackich, Komitetu Przestrzennego Zagospodarowania Kraju Polskiej Akademii Nauk, Rady Polityki Regionalnej Państwa oraz Rady Strategii Społeczno-Gospodarczej.
Celem strategicznym Narodowego Planu Rozwoju jest rozwijanie konkurencyjnej gospodarki opartej na wiedzy i przedsiębiorczości, zdolnej do długofalowego, harmonijnego rozwoju, zapewniającej wzrost zatrudnienia oraz poprawę spójności społecznej, ekonomicznej i przestrzennej z Unią Europejską na poziomie regionalnym i krajowym.
Osie rozwoju Narodowego Planu Rozwoju:
Narzędziami wdrażania Narodowego Planu Rozwoju są programy operacyjne:

</doc>
<doc id="133060" url="https://pl.wikipedia.org/wiki?curid=133060" title="Alkatraz (ujednoznacznienie)">
Alkatraz (ujednoznacznienie)



</doc>
<doc id="133061" url="https://pl.wikipedia.org/wiki?curid=133061" title="Jan Englert">
Jan Englert

Jan Aleksander Englert (ur. 11 maja 1943 w Warszawie) – polski aktor teatralny i filmowy, reżyser teatralny, profesor sztuk teatralnych, pedagog.
Na wielkim ekranie zadebiutował w 1956 rolą Zefira w "Kanale" Andrzeja Wajdy. Zagrał także w produkcjach: Kazimierza Kutza ("Sól ziemi czarnej", "Perła w koronie"), Janusza Zaorskiego ("Baryton"), Filipa Bajona ("Magnat"), Janusza Morgensterna ("Kolumbowie", "Polskie drogi"), Jerzego Antczaka ("Noce i dnie"), Ryszarda Bera ("Lalka") i Jana Łomnickiego ("Dom").
W 1964 zadebiutował w teatrze. Od tamtej pory zagrał ponad 150 ról w teatrach stacjonarnych i 200 ról w Teatrze Telewizji. Zagrał w przedstawieniach reżyserów, takich jak m.in. Erwin Axer, Jerzy Kreczmar, Kazimierz Dejmek, Andrzej Łapicki, Maciej Prus i Paweł Passini.
Życiorys.
Urodził się w Warszawie, ale w dzieciństwie wraz z rodziną często zmieniał miejsce zamieszkania; dorastał w Częstochowie, Sosnowcu, Polanicy i Kłodzku, a w 1950 znów zamieszkał w stolicy. Jest starszym bratem reżysera teatralnego i aktora Macieja Englerta. Po rozwodzie rodziców był wychowywany przez matkę i dziadków, z ojcem miał sporadyczny kontakt. Edukację szkolną rozpoczął w wieku sześciu lat. W szkole podstawowej był prześladowany przez starszych kolegów.
Jako aktor filmowy zadebiutował w wieku 13 lat rolą łącznika Zefira w filmie Andrzeja Wajdy "Kanał" (1956). Będąc nastolatkiem, należał do kółka teatralnego działającego przy Pałacu Kultury i Nauki oraz trenował piłkę nożna w Polonii Warszawa. Po ukończeniu nauki w 37. LO im. Jarosława Dąbrowskiego w Warszawie rozpoczął studia na Wydziale Aktorskim Państwowej Wyższej Szkoły Teatralnej im. Aleksandra Zelwerowicza w Warszawie; studiował na jednym roku m.in. Marianem Opanią, Grzegorzem Damięckim, Andrzejem Zaorskim, Ireną Karel, Barbarą Sołtysik i Jolantą Wołłejko. Po obronie dyplomu w 1964 został aktorem Teatru Polskiego w Warszawie, w którym zadebiutował w roli Groźbego w "Balladzie polskiej", dwa miesiące później premierowo zagrał starca w "Psie ogrodnika", a poza tym statystował w "Balladynie". Po tym, jak w 1966 dyrektorem teatru został Jerzy Kreczmar, zaczął być obsadzany w większych rolach. Zagrał m.in. Heliogabala w "Irydionie" i Drinkwatera w "Nawróceniu kapitana Brassbounda". W tym czasie zagrał także swoje pierwsze role w Teatrze Telewizji, m.in. kelnera w "Duecie", bezwzględnego aplikanta w "Dekrecie" i oficera Fiedotika w "Trzech siostrach". W 1968 zagrał większą rolę w TT – Stefana Bielaka w "Notesie". Powrócił także na wielki ekran, grając m.in. w "Kontrybucji" (1967) Jana Łomnickiego.
W 1969 zagrał Erwina Malinioka, jednego z głównych bohaterów filmu "Sól ziemi czarnej" (1970), będącego pierwszą częścią tryptyku śląskiego Kazimierza Kutza, oraz czołgistę Janka Wolnego w radziecko-enerdowsko-polskim serialu "Wyzwolenie" (1970). W tym samym roku przeszedł do Teatru Współczesnego, w którym zadebiutował w spektaklu "Konflikt", składającym się ze sztuk "Metro" i "Sąsiedzi", a następnie zagrał m.in.: Ryszarda w "Pokoju na godziny" (1971), Banca w "Macbetcie" (1972), Leona Węgorzewskiego w "Matce" (1972), Jermołaja Łopachina w "Wiśniowym sadzie" (1976), Oficera w "Grze snów" i Gustawa w "Dziadach kowieńskich" (1978).
Ogólnopolski rozgłos zyskał w 1970 rolą „Zygmunta” w serialu Janusza Morgensterna "Kolumbowie". W 1971 otrzymał od redakcji „Expressu Wieczornego” statuetkę Złotej Maski dla najlepszego aktora polskich filmów historycznych i kostiumowych, a także zagrał w drugiej części tryptyku śląskiego Kazimierza Kutza – "Perła w koronie", ponownie wcielając się w postać Erwina Malinioka. Kontynuował występowanie w Teatrze Telewizji, w 1975 zagrał m.in. tytułową rolę w "Hamlecie" i "Don Juanie". W 1975 zagrał Marcina Śniadowskiego w filmie Jerzego Antczaka "Noce i dnie". W tym samym roku za rolę jezuity Ricardo Leona Heredii, głównego bohatera filmu Wyło Radewa "Dusze stracone", otrzymał nagrodę dla najlepszego aktora na międzynarodowym festiwalu filmowym w Warnie. W 1977 otrzymał Złoty Krzyż Zasługi. Pod koniec lat 70. był członkiem prezydium Związku Zawodowego Aktorów Polskich w Centralnej Radzie Związków Zawodowych, następnie został przewodniczącym warszawskiego oddziału SPATiF-u, a na początku lat 80. objął stanowisko wicepresesa ZASP.
W 1981 wyreżyserował "Irydiona" dla Teatru Telewizji oraz odszedł z Teatru Współczesnego i wrócił do Teatru Polskiego, w którym zagrał m.in.: Piotra M. w "Ołtarzu wzniesionym sobie" (1981), Konrada w "Wyzwoleniu" (1982), tytułowego bohatera w "Vatzlavie" (1982), Krzysztofa w "Obłędzie" (1983), Pana Młodego w "Weselu" (1984), Nieuda w "Letnim dniu" (1984; za rolę otrzymał nagrodę aktorską pierwszego stopnia na Festiwalu Polskich Sztuk Współczesnych we Wrocławiu), Gustawa w "Ślubach panieńskich" (1984; za rolę otrzymał nagrodę na festiwalu Opolskie Konfrontacje Teatralne w Warszawie), Morisa w "Kontrakcie" (1987), Bartodzieja w "Portrecie" (1987), Chlestakowa w "Rewizorze" (1989), Henryka w "Ślubie" (1991) i tytułową rolę w "Ryszardzie III" (1993). Oprócz tego wyreżyserował dla Teatru Polskiego: "Matkę", "Bezimienne dzieło" i "Onych" Witkacego, "Kordiana" Słowackiego i "Śluby panieńskie" Fredry. Współpracował także z innymi teatrami: w 1990 wyreżyserował spektakl impresaryjny "Pan Tadeusz – Kochajmy się…!", a w 1992 za gościnny występ w roli Kaliksta Bałandaszka w spektaklu "Oni" w Teatrze Powszechnym w Warszawie otrzymał nagrodę na Opolskich Konfrontacjach Teatralnych, a w 1993 wyreżyserował dla Teatru Telewizji: "Kurkę Wodną" Witkacego i "Miesiąc na wsi" Turgieniewa. W 1996 odszedł z Teatru Narodowego, jednak występował gościnnie w roli Marka Antoniusza w "Juliuszu Cezarze" (1996).
W 1997 wystąpił w roli Ferdynanda Lipskiego w filmie Juliusza Machulskiego "Kiler". W tym samym roku wyreżyserował "Dziady" Mickiewicza dla Teatru Telewizji oraz został aktorem Teatru Narodowego, którego od 2003 jest dyrektorem artystycznym. Zagrał m.in. gen. Chłopckiego w "Nocy listopadowej" (1997), hrabiego Henryka w "Nie–Boskiej komedii" (2002), R w "Duszyczce" (2004), Tezeusza w "Fedrze" (2006), Eugeniusza w "Weselu" (2009), Witolda Gombrowicza w "Dowodzie na istnienie drugiego" (2014), Sira w "Garderobianym" (2016) i Wiktora w "Sonacie jesiennej" (2020). Wyreżyserował także m.in. "Udrękę życia" Levina oraz "Trzy siostry" i "Iwanowa" Czechowa oraz "Dziady" Mickiewicza (w 2008 i 2018 z okazji 40– i 50–lecia zdjęcia sztuki z afisza). Pozostając dyrektorem Teatru Narodowego, zagrał m.in. Paolo w przedstawieniu Grzegorza Jarzyny "T.E.O.R.E.M.A.T." (2009) w TR Warszawa oraz wyreżyserował dla Teatru Telewizji m.in. "Mewę" Czechowa.
W 1989 otrzymał tytuł profesora warszawskiej Akademii Teatralnej im. Aleksandra Zelwerowicza w Warszawie, w której wcześniej pełnił funkcję dziekana Wydziału Aktorskiego (1981–1987) i rektora (1987–1993, 1996–2002), a od 2002 jest jej wykładowcą. Za jego kadencji rektorskiej odbudowano Teatr Collegium Nobilium i powołano Międzynarodowy Festiwal Szkół Teatralnych. W latach 1992–1993 był również członkiem Rady ds. Kultury przy Prezydencie RP. W 2001 otrzymał tytuł honorowego profesora Rosyjskiej Akademii Sztuki Teatralnej w Moskwie.
W 2013 wyreżyserował jednoaktówkę "Nikt mnie nie zna" z okazji 50-lecia istnienia Teatru Telewizji.
W 2019 otrzymał doktorat honoris causa Państwowej Akademii Sztuki Teatralnej i Filmowej w Sofii oraz odebrał Plakietę Honorową „Świętych Cyryla i Metodego” z rąk prezydenta Rumena Radewa. W tym samym roku był nominowany do antynagrody Węża za „występ poniżej godności” w filmie Michała Kwiecińskiego "Miłość jest wszystkim".
Życie prywatne.
Kiedy miał 18 lat, ożenił się z aktorką Barbarą Sołtysik, z którą ma troje dzieci: Tomasza, Katarzynę i Małgorzatę. Z drugą żoną, aktorką Beatą Ścibakówną, ma córkę Helenę (ur. 2000), która również jest aktorką.

</doc>
<doc id="133062" url="https://pl.wikipedia.org/wiki?curid=133062" title="Alkatras">
Alkatras



</doc>
<doc id="133063" url="https://pl.wikipedia.org/wiki?curid=133063" title="Alcatras">
Alcatras



</doc>
<doc id="133065" url="https://pl.wikipedia.org/wiki?curid=133065" title="Miasta w Argentynie">
Miasta w Argentynie

Według danych oficjalnych pochodzących z 2010 roku Argentyna posiadała ponad 240 miast o ludności przekraczającej 17 tys. mieszkańców. Stolica kraju Buenos Aires oraz miasta La Matanza i Córdoba liczyły ponad milion mieszkańców, 9 miast z ludnością 500÷1000 tys., 52 miasta z ludnością 100÷500 tys., 51 miast z ludnością 50÷100 tys., 81 miast z ludnością 25÷50 tys. oraz reszta miast poniżej 25 tys. mieszkańców.
W 1990 ludność miejska stanowiła około 86% ogółu ludności Argentyny. Blisko 40% mieszkańców miast stanowią mieszkańcy stolicy kraju Buenos Aires.
Największe miasta w Argentynie.
Największe miasta w Argentynie według liczebności mieszkańców (stan na 27.10.2010):
Największe aglomeracje w Argentynie.
Największe aglomeracje w Argentynie według liczebności mieszkańców (stan na 27.10.2010):
Alfabetyczna lista miast w Argentynie.
Spis miast Argentyny powyżej 20 tys. mieszkańców według danych z 2010 roku (czcionką pogrubioną wydzielono miasta powyżej 1 mln):

</doc>
<doc id="133068" url="https://pl.wikipedia.org/wiki?curid=133068" title="Sebastien Loeb">
Sebastien Loeb



</doc>
<doc id="133069" url="https://pl.wikipedia.org/wiki?curid=133069" title="Rajd Monte Carlo">
Rajd Monte Carlo

Rajd Monte Carlo (oficjalnie Rallye Automobile Monte Carlo) – rajd samochodowy organizowany corocznie przez Automobile Club de Monaco. Jego trasa wiedzie przez południowo-wschodnią Francję oraz Księstwo Monako.
Pierwsza edycja została zorganizowana w 1911 przez Alberta I, księcia Monako, co czyni Rajd Monte Carlo najstarszym kontynuowanym cyklicznie do dzisiaj rajdem samochodowym na świecie (jest starszy o 10 lat od następnej w kolejności imprezy tego typu – Rajdu Polski).
Od roku 1973 odbywa się w styczniu i do 2008 roku był pierwszą eliminacją Rajdowych Mistrzostw Świata, od następnego roku znalazł się w programie Intercontinental Rally Challenge (IRC), jednak od 2012 roku Rajd Monte Carlo powrócił do kalendarza Rajdowych Mistrzostw Świata.
Najwięcej zwycięstw (po osiem) w rajdzie Monte Carlo odnieśli Sébastien Ogier oraz Sébastien Loeb.

</doc>
<doc id="133070" url="https://pl.wikipedia.org/wiki?curid=133070" title="Izoterma GF">
Izoterma GF

Izoterma GF, czyli uogólniona izoterma Freundlicha (ang. "Generalized Freundlich isotherm"), nazwana od nazwiska Herberta Freundlicha, zwana też izotermą Sipsa (została uogólniona przez Sipsa w 1948 r.) opisuje fizyczną adsorpcję zlokalizowaną i odpowiada asymetrycznemu rozkładowi energii adsorpcji o charakterze zbliżonym do obciętego malejącego rozkładu eksponencjalnego. Można ją uważać za szczególny przypadek 4-parametrowej izotermy GL, w której parametr formula_1 (określający kształt funkcji od strony niskich energii) jest równy jedności, formula_2
gdzie:
gdzie:
Izoterma ta dla niskich ciśnień może być przybliżona za pomocą równania izotermy Freundlicha, które jest liniowe we współrzędnych logarytmicznych adsorpcji i ciśnienia, dla dużych ciśnień jej przebieg zbliża się do izotermy Langmuira.
Po formalnej zamianie ciśnienia p na stężenie c, izoterma GF może być wykorzystana do opisu adsorpcji z rozcieńczonego roztworu (np. wodnego roztworu substancji organicznej). Można w niej również uwzględnić oddziaływania boczne specyficzne i niespecyficzne, a także adsorpcję wielowarstwową (zob. adsorpcja).

</doc>
<doc id="133071" url="https://pl.wikipedia.org/wiki?curid=133071" title="Izoterma Tótha">
Izoterma Tótha

Izoterma Tótha opisuje fizyczną adsorpcję adsorpcję zlokalizowaną i odpowiada asymetrycznemu quasigaussowskiemu rozkładowi energii adsorpcji poszerzonemu w kierunku niskich energii adsorpcji. Można ją uważać za szczególny przypadek 4-parametrowej izotermy GL, w której parametr formula_1 określający kształt funkcji od strony wysokich energii formula_2
gdzie:
gdzie:
Izoterma ta dla niskich ciśnień może być przybliżona za pomocą izotermy Henry’ego, która jest liniowa we współrzędnych logarytmicznych oraz zwykłych adsorpcji i ciśnienia, dla dużych ciśnień jej przebieg zbliża się do izotermy Langmuira-Freundlicha.
Po formalnej zamianie ciśnienia formula_8 na stężenie formula_20 izoterma Tótha może być wykorzystana do opisu adsorpcji z rozcieńczonego roztworu (np. wodnego roztworu substancji organicznej). Można w niej również uwzględnić oddziaływania boczne specyficzne i niespecyficzne, a także adsorpcję wielowarstwową (zob. adsorpcja).

</doc>
<doc id="133072" url="https://pl.wikipedia.org/wiki?curid=133072" title="Grawitacja kwantowa">
Grawitacja kwantowa

Grawitacja kwantowa – grawitacja opisana z zastosowaniem formalizmu mechaniki kwantowej. Model oddziaływań grawitacyjnych w bardzo małych skalach przestrzennych.
W chwili obecnej jest rozwijanych kilka teorii grawitacji kwantowej, m.in.:
Możliwość eksperymentalnego sprawdzenia grawitacji kwantowej jest kwestią wysoce spekulatywną, jednak proponuje się doświadczenia w tej dziedzinie z wykorzystaniem splątania kwantowego czy makroskopowych stanów koherentnych.
Oczekiwania i problemy.
Jest to teoria, która może zunifikować mechanikę kwantową (wraz z elektromagnetyzmem, oddziaływaniami silnymi i słabymi) z ogólną teorią względności opisującą oddziaływania grawitacyjne.
Z teorią grawitacji kwantowej wiąże się zatem nadzieje, że będzie ona teorią unifikującą wszystkie znane oddziaływania (tzw. teoria wszystkiego). Teoria taka jest niezbędna do rozwiązania problemu dużych gęstości energii, czyli połączenia ogromnych mas z przestrzeniami o bardzo małych skalach, jak to miało miejsce podczas Wielkiego Wybuchu lub w czarnych dziurach.
Najpoważniejszym problemem jest ujednolicenie ogólnej teorii względności opisującej grawitację w makroskali z mechaniką kwantową opisującą oddziaływania fundamentalne w skali subatomowej. Dotychczas nie udało się skonstruować w pełni funkcjonalnej spójnej teorii grawitacji kwantowej, która przewidywałaby nowe zjawiska weryfikowalne doświadczalnie.

</doc>
<doc id="133073" url="https://pl.wikipedia.org/wiki?curid=133073" title="Izoterma GL">
Izoterma GL

Izoterma GL, uogólniona izoterma Langmuira (ang. "Generalized Langmuir isotherm"), znana też jako izoterma MJ – opisuje fizyczną adsorpcję zlokalizowaną i odpowiada quasigaussowskiemu rozkładowi energii adsorpcji. To 4-parametrowe równanie może opisywać układy o różnych charakterystykach jednomodalnej funkcji rozkładu energii adsorpcji. W zależności od wartości dwu parametrów heterogeniczności funkcja rozkładu może być symetryczna (formula_1 przypadek formula_2 odpowiada izotermie Langmuira-Freundlicha), może być rozciągnięta w kierunku wysokich energii adsorpcji (formula_3 przypadek szczególny formula_4 odpowiada uogólnionej izotermie Freundlicha) lub w kierunku niskich energii (formula_5 przypadek szczególny formula_6 odpowiada izotermie Tótha). Zaletą izotermy w porównaniu z jej szczególnymi przypadkami jest jej elastyczność, możliwość opisania całego spektrum przypadków pośrednich:
gdzie:
gdzie:
Przypadki szczególne:
Po formalnej zamianie ciśnienia formula_12 na stężenie formula_24 izoterma GL może być wykorzystana do opisu adsorpcji z rozcieńczonego roztworu (np. wodnego roztworu substancji organicznej). Można w niej również uwzględnić oddziaływania boczne specyficzne i niespecyficzne, a także adsorpcję wielowarstwową (zob. adsorpcja).
Nie istnieje żadna prosta postać liniowa izotermy GL przydatna do analizy doświadczalnych danych adsorpcji.

</doc>
<doc id="133077" url="https://pl.wikipedia.org/wiki?curid=133077" title="Gieorgij Szpagin">
Gieorgij Szpagin

Gieorgij Siemionowicz Szpagin (, ur. w miejscowości Klusznikowo w powiecie kowrowskim w guberni włodzimierskiej (obecnie w rejonie kowrowskim w obwodzie włodzimierskim), zm. 6 lutego 1952 w Moskwie) – Rosjanin, radziecki konstruktor broni strzeleckiej. 
Życiorys.
Urodził się w rodzinie chłopskiej. Po ukończeniu 3 klas szkoły podstawowej pracował w gospodarstwie rodziców, a następnie jako kierowca. Podczas I wojny światowej w 1916 został powołany do wojska i przydzielony do warsztatu rusznikarskiego, gdzie zapoznał się z konstrukcją broni i uzyskał specjalność rusznikarza. 
W 1920 podjął pracę jako ślusarz w Kowrowskich Zakładach Zbrojeniowych na wydziale konstrukcji karabinów maszynowych, którego kierownikiem był konstruktor broni Wasilij Diegtariow. Wykazując talent, Szpagin w 1922 został asystentem, a następnie współpracownikiem Diegtariowa. Pierwszą jego samodzielną konstrukcją było jarzmo kuliste do mocowania podwójnego czołgowego karabinu maszynowego kaliber 6,5 mm Fiodorowa, na podstawie którego opracował następnie kuliste jarzmo dla standardowego czołgowego km-u DT 7,62 mm.
Szpagin następnie opracował ulepszony układ zasilania w amunicję dla wielkokalibrowego karabinu maszynowego (wkm) DK Diegtariowa kal. 12,7 mm, który wcześniej produkowany był w małych seriach z powodu niskiej szybkostrzelności wynikającej z małych magazynków 30-nabojowych. Szpagin wyposażył wkm DK w bębnowy donośnik umożliwiający zasilanie taśmowe. Zmodernizowany wkm został przyjęty do uzbrojenia Armii Czerwonej w 1939 i skierowany do masowej produkcji pod oznaczeniem DSzK ("Diegtariowa-Szpagina Krupnokalibiernyj" – Wielkokalibrowy Diegtariowa i Szpagina), stając się drugim co do popularności na świecie systemem wkm-u. 
W 1941 Szpagin skonstruował swój najsłynniejszy wzór broni – pistolet maszynowy PPSz, popularną „pepeszę”, wyprodukowany w liczbie 5,5 miliona sztuk podczas II wojny światowej, stanowiący w Armii Czerwonej podstawową broń tej klasy. Za PPSz-41 Szpagin został odznaczony Orderem Lenina i Nagrodą Stalinowską. Po wojnie Szpagin próbował dalej rozwijać konstrukcję pistoletu maszynowego PPSz-41, tworząc m.in. pistolet maszynowy PPSz-45, ale broń tej klasy nie była już tak potrzebna i nie odniósł dalszych sukcesów. 
Oprócz broni strzeleckiej Szpagin skonstruował w 1943 roku rakietnicę oświetlającą OPSz-1 i udany pistolet sygnałowy SPSz, za który został odznaczony drugim Orderem Lenina. Był także odznaczony Medalem Sierp i Młot Bohatera Pracy Socjalistycznej (16 września 1945), Orderem Suworowa II klasy (18 listopada 1944), Orderem Czerwonej Gwiazdy (21 lutego 1933) i medalami. Został pochowany na Cmentarzu Nowodziewiczym.

</doc>
<doc id="133083" url="https://pl.wikipedia.org/wiki?curid=133083" title="Zygmunt Łempicki (profesor)">
Zygmunt Łempicki (profesor)

Zygmunt Łempicki (ur. 11 maja 1886 w Sanoku, zm. 21 czerwca 1943 w niemieckim obozie koncentracyjnym KL Auschwitz) – profesor literatury niemieckiej, teoretyk literatury.
Życiorys.
Urodził się 11 maja 1886 w Sanoku. W latach 1904–1908 studiował filologię germańską i klasyczną na Uniwersytecie Lwowskim, a także filozofię u Kazimierza Ajdukiewicza. Studia uzupełniał w Berlinie i Getyndze. Pracował jako nauczyciel gimnazjalny we Lwowie. W 1916 habilitował się na Uniwersytecie Jagiellońskim, od 1 maja 1919 był profesorem nadzwyczajnym, a od 1 października 1920 profesorem zwyczajnym Uniwersytetu Warszawskiego, kierownikiem katedry literatury i języka niemieckiego. Należał m.in. do PAU, Towarzystwa Naukowego Warszawskiego, Towarzystwa Naukowego we Lwowie, Polskiego Towarzystwa Filozoficznego, Polskiego Towarzystwa Neofilologicznego. 20 stycznia 1938 został wybrany członkiem rady głównej Towarzystwa Pracy Społeczno-Gospodarczej.
Publikował recenzje teatralne, muzyczne i literackie, a także artykuły dotyczące polityki i życia społecznego i gospodarczego na łamach m.in. „Pamiętnika Literackiego”, „Ruchu Literackiego”, „Kuriera Polskiego” i „Kuriera Warszawskiego”. Redagował wydanie pięciotomowej, ilustrowanej, encyklopedii młodzieżowej Świat i życie. Zarys encyklopedyczny współczesnej wiedzy i kultury opublikowanej w latach 1933–1936 we Lwowie i w Warszawie.
11 listopada 1937 został odznaczony Krzyżem Komandorskim Orderu Odrodzenia Polski.
Osadzony na Pawiaku, 28 kwietnia 1943 został wywieziony do obozu koncentracyjnego Auschwitz.
Był żonaty z Marią Wandą z Rehmanów (1888–1967), córką geografa, profesora Uniwersytetu Lwowskiego Antoniego Rehmana.

</doc>
<doc id="133084" url="https://pl.wikipedia.org/wiki?curid=133084" title="Mars Odyssey Orbiter">
Mars Odyssey Orbiter



</doc>
<doc id="133085" url="https://pl.wikipedia.org/wiki?curid=133085" title="Mieczysław Milbrandt">
Mieczysław Milbrandt

Mieczysław Milbrandt (ur. 2 lutego 1915 w Łodzi, zm. 9 sierpnia 1944 w Warszawie) – filozof, żołnierz powstania warszawskiego.
Życiorys.
Pochodził z rodziny robotniczej. Przyjechał do Warszawy bez środków do życia, co zmusiło go m.in. do oddawania krwi, by zarobić na niezbędne wydatki. Jego sytuacja zmieniła się, gdy profesor Władysław Tatarkiewicz udostępnił mu pokój i zapewnił rozwój naukowy. W latach 1934-1938 studiował na wydziale humanistycznym Uniwersytetu Warszawskiego. Następnie był asystentem przy katedrze filozofii Uniwersytetu Warszawskiego. Drukował artykuły filozoficzne w pismach: „Pion”, „Naród i Państwo”, „Prosto z mostu”, „Polska Zbrojna”, oraz recenzje w „Przeglądzie filozoficznym”.
Podczas okupacji sprawował funkcję asystenta tajnego uniwersytetu. Wykładał na kompletach Uniwersytetu Ziem Zachodnich, oraz na kompletach gimnazjalnych propedeutykę filozofii. Od 1 sierpnia 1944 w szeregach powstańczego wojska; 8 sierpnia w czasie szturmu na Sejm stracił nogę i zmarł nazajutrz. Pochowany (po ekshumacji) w zbiorowej mogile powstańców na Cmentarzu Powstańców Warszawy.
Był bliskim przyjacielem Bolesława Micińskiego i Jana Twardowskiego. Ten drugi wspominał Milbrandta jako "najwybitniejszego ze swoich przyjaciół", i zadedykował mu wiersz pt. "Wieczność".

</doc>
<doc id="133087" url="https://pl.wikipedia.org/wiki?curid=133087" title="Smak">
Smak



</doc>
<doc id="133090" url="https://pl.wikipedia.org/wiki?curid=133090" title="Smak (estetyka)">
Smak (estetyka)

Smak (gust) – poczucie piękna, zdolność lub umiejętność oceny wartości estetycznych, subiektywna tendencja do wyższego oceniania pewnych wartości.
Kategoria ta była szczególnie popularna w estetyce filozoficznej w XVIII i XIX wieku za sprawą "Krytyki władzy sądzenia" Immanuela Kanta. W ostatniej z trzech "Krytyk" Kant przedstawia smak jako warunek możliwości orzekania o pięknie i jego kontemplowania.
W drugiej połowie XIX w. i w wieku XX pojęcie smaku (gustu) zostało poddane krytyce, szczególnie przez myślicieli o poglądach lewicowych. Smak (gust) jest tutaj uważany za przywilej klas posiadających – po pierwsze, tylko przedstawiciele tych klas mają możliwość przyjmowania wobec rzeczywistości postawy kontemplacyjnej, zdystansowanego chłodnego oglądu; po drugie, kategoria smaku jest elementem światopoglądu klas panujących, narzucanego klasie pracującej. Również w tradycji pragmatyzmu i neopragmatyzmu (np. Richard Shusterman "Estetyka pragmatyczna. Żywe piękno i refleksja nad sztuką") smak zostaje poddany krytyce jako kategoria zbyt intelektualna, odcinająca człowieka od bezpośredniego, żywego doświadczenia piękna i sztuki.

</doc>
<doc id="133091" url="https://pl.wikipedia.org/wiki?curid=133091" title="Krzysztof Skiba">
Krzysztof Skiba

Krzysztof Mieczysław Skiba (ur. 7 lipca 1964 w Gdańsku) – polski muzyk, autor tekstów, satyryk, publicysta, aktor, konferansjer, artysta rozrywkowy, felietonista, autor happeningów, wokalista rockowy, a także dziennikarz radio-telewizyjny. Członek zespołu Big Cyc.
Życiorys.
Jest synem Albiny i Franciszka Skibów. Jego ojciec był marynarzem na stanowisku ochmistrza, matka była architektem. Ma starszą siostrę, Małgorzatę.
W młodości trenował judo oraz występował przez trzy sezony w charakterze modela w pokazach mody szkolnej na Jarmarku dominikańskim. W wieku 14 lat założył swój pierwszy kabaret Tapeta, z którym brał udział w kilku ogólnopolskich festiwalach, m.in. na Inowrocławskich Spotkaniach Artystycznych, gdzie zdobyli nagrodę publiczności. Ukończył I Liceum Ogólnokształcące im. Mikołaja Kopernika w Gdańsku, gdzie wraz z kolegami wydawał gazetkę szkolną „Gilotyna”. Po wprowadzeniu stanu wojennego kontynuowali wydawanie pisma, ale pod nazwą „Podaj Dalej”.
W latach 80. był współzałożycielem Ruchu Społeczeństwa Alternatywnego (RSA) i publikował w wydawanym przez organizację czasopiśmie „Homek”. W tym czasie należał też do Ruchu „Wolność i Pokój” (WiP) i pisał w wydawanej przez nich „A Capelli”, a także zagrał epizodyczne role w filmach Zbigniewa Kuźmińskiego: "Republika Ostrowska" (1983) i "Co dzień bliżej nieba" (1985). 16 sierpnia 1985, podczas Festiwalu w Jarocinie, został zatrzymany przez Milicję Obywatelską po rozrzuceniu antypaństwowych ulotek. Został aresztowany na trzy miesiące, po których opuścił zakład karny na mocy tzw. małej amnestii Jana Dobraczyńskiego (dla więźniów politycznych, którzy zostali pierwszy raz zatrzymani).
W latach 1987–1990 był liderem łódzkiej Galerii Działań Maniakalnych zwanej Pomarańczową Alternatywą Łódź, organizatorem i pomysłodawcą licznych happeningów ulicznych ośmieszających władze i propagandę PRL. Był wielokrotnie zatrzymywany przez SB. 1 czerwca 1988 został zatrzymany w Łodzi wraz z Tomaszem Gadułą i Dorotą Wysocką na kiosku Ruch przy Domu Handlowym „Magda” podczas happeningu "Niezależne obchody Dnia Dziecka", po czym skazany na grzywnę 30 tys. zł przez Kolegium ds. Wykroczeń przy Sądzie Rejonowym w Łodzi. 7 listopada 1988 w rocznicę wybuchu Rewolucji Październikowej został zatrzymany przez milicję i pobity wraz z 17 innymi osobami podczas happeningu "Galopująca inflacja", który odbywał się na ulicy Piotrkowskiej. Następnego dnia przedstawiciele GDM wydali oświadczenie, w którym wskazali, że „skończyły się wreszcie kłopoty gospodarcze Polski, bowiem milicja (...) zatrzymała "galopującą inflację"”. Happening ten przeszedł do legendy i był jednym z zadań maturalnych podczas testu z Wiedzy o Społeczeństwie w 2008.
Studiował kulturoznawstwo na Wydziale Filologicznym Uniwersytetu Łódzkiego (Katedra Teorii Literatury, Teatru i Filmu). W trakcie studiów udzielał się w improwizowanym kabarecie „Błękitne Lampiony”, który założył z Piotrem Trzaskalskim, ponadto występował w Teatrze Pstrąg – Grupie’80. Oprócz tego pracował jako sprzątacz w akademiku. W 1989 uzyskał tytuł magistra, broniąc pracy dyplomowej na temat Pomarańczowej Alternatywy.
W 1988 został członkiem zespołu Big Cyc, w którym śpiewa i w początkowym okresie istnienia zespołu odpowiadał za teksty piosenek. Równolegle z działalnością muzyczną publikował swe felietony i opowiadania m.in. w „Tygodniku Literackim”, kwartalniku literackim „Brulion”, „Gazecie Wyborczej” (felietony ukazywały się w ogólnopolskim dodatku „13. kolumna”, pisał też artykuły dla gdyńskiego wydania dziennika), miesięcznikach: „CKM”, „Playboy”, „Dlaczego”, „Luz” i „Hustler” oraz biuletynie Stowarzyszenia Nigdy Więcej, od którego otrzymał nagrodę „Antyfaszysta Roku” za swoje artykuły. Współpracownik redakcji magazynu „Nigdy Więcej”.
W latach 1992–1999 razem z Pawłem „Konjo” Konnakiem występował w programie "Lalamido, czyli porykiwania szarpidrutów", w którym prowadził cykl „Wykłady profesora Skiby”. W 1998 wydał debiutancki, solowy album studyjny pt. "Wąchole". Płytę promował m.in. utworem „Stop podatki”, w którym gościnnie zarapował Janusz Korwin-Mikke. W lutym 1999 po gali rozdania nagród stacji radiowych „Play-Box” w katowickim Spodku obnażył pośladki w kierunku obecnego na uroczystości ówczesnego premiera Jerzego Buzka, który urażony opuścił wydarzenie. Po zajściu Skiba tłumaczył swoje zachowanie na różne sposoby, zmieniając argumentację. Za to właśnie, a nie za samo obnażenie, otrzymał antywyróżnienie "Czarnego Machinera" od czasopisma „Machina”. Ponadto za sceniczny incydent został ukarany grzywną w wysokości 1,2 tys. zł przez Kolegium ds. Wykroczeń przy Sądzie Rejonowym w Katowicach.
Od 1994 organizuje Biesiadę Felietonistów, coroczny plebiscyt, w którym publicyści i dziennikarze przyznają antynagrody w kilkunastu kategoriach. W 2002 został stałym felietonistą tygodnika „Wprost”; na temat jego tekstów napisano trzy prace magisterskie, a w 2005 wydawnictwo "Zysk i S-ka" wydało zbiór opublikowanych felietonów Skiby pt. "Skibą w mur".
W 2003 wydał drugi, solowy album studyjny pt. "Skiba dla dorosłych". W 2006 czytał swoje felietony w audycji "Cztery pory roku" w radiowej Jedynce, a także współprowadził program Polsatu "Oko na miasto". 3 marca 2007 poprowadził koszykarski Mecz Gwiazd we Wrocławiu. W 2007 prezentował swoje felietony w ramach cyklu "Obserwator" na antenie Radia Wawa. Od października 2007 z Beatą Pawlikowską prowadził program TVP2 "Podróże z żartem", a od listopada 2007 współprowadził program Tele 5 "Upiorny wieczór, czyli Skibomagiel" oraz był gospodarzem programu TVP2 "Mini szansa".
9 marca 2009 gościł w programie "Teraz my!", w którym premierowo zaprezentował utwór „Izabel”, który napisał z myślą o Kazimierzu Marcinkiewiczu i jego ówczesnej partnerce życiowej, Izabeli Olchowicz. W maju wystąpił w kampanii reklamowej tygodnika „Wprost Light” pod hasłem "A jakie jest Twoje drugie oblicze?". W czerwcu 2010 ukazał się utwór Big Cyca „Warto rozmawiać”, w którym muzycy zarzucili Janowi Pospieszalskiemu wspieranie tzw. "moherowych beretów" i Tadeusza Rydzyka. Po premierze piosenki Skiba publicznie zarzucił dziennikarzowi bycie „gwiazdorem ideologicznego zacietrzewienia”, który „wyróżnia się brakiem obiektywizmu i naginaniem prawdy pod swoją z góry ustawioną tezę”, dodając, że „jego programy mają charakter propagandowy i często posługują się manipulacją”.
W latach 2012–2013 prowadził we wtorki poranną audycję w Radiu Gdańsk "Skiba z masłem". W 2013 zakończył współpracę z „Wprost”. W tym czasie współprowadził z Krzysztofem Pieczyńskim program "Studio wyborcze w RMF FM", a w Antyradiu przedstawiał "Opowiadania podwodne". W listopadzie 2013, wspólnie z Pawłem „Konjem” Konnakiem został odznaczony Krzyżem Wolności i Solidarności za walkę z systemem komunistycznym w czasach PRL. W 2014 wydał minialbum pt. "Piosenki Zembate", który nagrał m.in. z Markiem Piekarczykiem i Jarosławem Janiszewskim ku pamięci Macieja Zembatego.
Od kwietnia do listopada 2016 prowadził wraz z Krzysztofem Feusettem wtorkowe wydanie programu "W tyle wizji" emitowanego w TVP Info. Od 4 lipca 2016 do grudnia 2017 prowadził cykl krótkich felietonów "SOS (Szyderczym Okiem Skiby)" w AntyRadiu. W latach 2017–2018 publikował felietony w piśmie „Goniec Polski”, który ukazuje się w Londynie. W marcu 2019 został pozwany przez Telewizję Polską za publiczne sugerowanie, jakoby TVP przyczyniła się do morderstwa Pawła Adamowicza. Osobny pozew w sprawie złożył również dziennikarz Michał Rachoń. W grudniu 2019 Skiba został oczyszczony z zarzutów stawianych przez TVP, decyzję podtrzymał również sąd drugiej instancji.
W kadencji 2019–2023 zasiada w Radzie Kultury Gdańskiej.
W listopadzie 2020 rozpoczął współpracę z internetową rozgłośnią Halo.Radio, która co piątek do lutego 2021 publikowała kilkuminutowe felietony Skiby. Od lipca 2022 jest jednym z gospodarzy porannego magazynu rozrywkowo-informacyjnego "Poranny rogal", który premierowo jest emitowany od poniedziałku do piątku na antenie Zoom TV.
Życie prywatne.
Był żonaty z Renatą, lektorką łaciny i greki na Uniwersytecie Gdańskim. Mają dwóch synów, Tymoteusza (ur. 1987) i Tytusa (ur. 1997), który występuje w punkowym zespole Danziger. W grudniu 2022 potwierdził pozostawanie z żoną w separacji i związek z młodszą o 26 lat Karoliną Kempińską, a 13 marca 2023 roku uzyskał rozwód w Sądzie Okręgowym w Gdańsku (Wydział ds rodzinnych) za porozumieniem stron i bez orzekania o winie.
Znany z satyrycznego komentowania bieżącej sytuacji społecznej i politycznej w Polsce. Dzieli się swymi spostrzeżeniami zarówno w tekstach piosenek nagrywanych przez zespół Big Cyc, jak też w felietonach publikowanych w ogólnopolskiej prasie, wpisach prezentowanych w mediach społecznościowych oraz w wywiadach udzielanych dziennikarzom.
Filmografia.
Aktor
Aktor gościnnie
Dubbing
Filmy dokumentalne

</doc>
<doc id="133092" url="https://pl.wikipedia.org/wiki?curid=133092" title="Louise Andreas-Salomé">
Louise Andreas-Salomé



</doc>
<doc id="133093" url="https://pl.wikipedia.org/wiki?curid=133093" title="Arcelor">
Arcelor

Arcelor S.A. – były luksemburski koncern hutniczy.
Przedsiębiorstwo obecnie należy do koncernu ArcelorMittal, największego na świecie producenta stali z siedzibą główną w Luksemburgu.

</doc>
<doc id="133094" url="https://pl.wikipedia.org/wiki?curid=133094" title="Michał Walicki">
Michał Walicki

Michał Marian Walicki (ur. 8 sierpnia 1904 w Petersburgu, zm. 22 sierpnia 1966 w Warszawie) – polski historyk sztuki, profesor na Politechnice Warszawskiej i w Szkole Sztuk Pięknych.
Życiorys.
W 1929 ukończył studia na Wydziale Historii Uniwersytetu Warszawskiego, a następnie rozpoczął pracę na Politechnice Warszawskiej (1929–1936) i w Szkole Sztuk Pięknych (1932–1939, 1945–1949). W 1934 został docentem, adiunktem, a w 1937 uzyskał tytuł profesora. Należał do grona pracowników Muzeum Narodowego, gdzie był kuratorem Galerii Malarstwa Obcego. Poza pracą wykładowcy kierował Instytutem Historii Sztuki Uniwersytetu Warszawskiego. Michał Walicki był wytrawnym znawcą malarstwa holenderskiego XVII i polskiego malarstwa gotyckiego, był autorem, współautorem i inicjatorem wielu wydawnictw poświęconych malarstwu polskiemu i obcemu. W czasie okupacji niemieckiej uczestniczył w ruchu oporu. W 1949 został aresztowany na podstawie fałszywych oskarżeń i po sfingowanym procesie więziony przez cztery lata. Od 1953 był związany z Instytutem Sztuki Polskiej Akademii Nauk.
Ojciec Andrzeja Walickiego, brat przyrodni Marka Walickiego.
Spoczywa na cmentarzu Powązkowskim (aleja zasłużonych-1-148).

</doc>
<doc id="133095" url="https://pl.wikipedia.org/wiki?curid=133095" title="Gunnebo">
Gunnebo

Gunnebo – miejscowość (tätort) leżąca na wschodnim wybrzeżu Szwecji w pobliżu miasta Västervik. Miejsce powstania fabryki będącej początkiem koncernu Gunnebo. Liczba ludności: 1013 mieszkańców w 2000 roku.

</doc>
<doc id="133096" url="https://pl.wikipedia.org/wiki?curid=133096" title="Katastrofa budowlana w Wyższej Szkole Rolniczej we Wrocławiu">
Katastrofa budowlana w Wyższej Szkole Rolniczej we Wrocławiu

Katastrofa budowlana w Wyższej Szkole Rolniczej we Wrocławiu – katastrofa budowlana, do której doszło 22 marca 1966 podczas budowy budynku Wydziału Melioracji dla ówczesnej Wyższej Szkoły Rolniczej (obecnie Uniwersytet Przyrodniczy) we Wrocławiu przy placu Grunwaldzkim. Była skutkiem pośpiechu i niezachowania technologicznego harmonogramu robót. Wskutek nacisków politycznych ówczesnych działaczy PZPR, dla których istotne były propagandowe efekty tego, że widoczne jest "wzrastanie" budynku, kierownictwo budowy nakazało robotnikom stawianie kolejnych elementów pięter bez równoległego wykonywania robót murarskich na poszczególnych piętrach, które zapewniałyby usztywnienie konstrukcji. W wyniku działania wiatru w marcu 1966 konstrukcja uległa zawaleniu. W katastrofie zginął majster budowy i dziewięciu robotników.
Po katastrofie, przy pomocy wojska i dostępnego sprzętu, rozbierano rumowisko, wywożąc elementy na wysypisko gruzu i usiłując dotrzeć do zasypanych. Żaden z nich nie przeżył.

</doc>
<doc id="133098" url="https://pl.wikipedia.org/wiki?curid=133098" title="Gunnebo (koncern)">
Gunnebo (koncern)

Gunnebo AB – wywodzący się z miejscowości Gunnebo w Szwecji międzynarodowy koncern produkujący urządzenia bankowe, zabezpieczenia przeciwpożarowe, elementy zawiesi, elementy mocujące.
Historia.
Firma została założona w 1764 roku przez Hansa Hultmana z Västervik w celu produkcji gwoździ do budowy statków oraz łańcuchów dla zastosowań gospodarskich.
Gunnebo w Polsce.
W Polsce istnieje kilka spółek związanych z Gunnebo:
Gunnebo Polska Sp z o.o., która znajduje się w Kaliszu w województwie wielkopolskim. Firma sprzedaje systemy zabezpieczeń tj. sejfy, szafy ognioodporne, mechaniczne i elektroniczne systemy kontroli dostępu, automatykę bankową itp.
Gunnebo Industries Sp z o.o., która znajduje się w Ornecie w województwie warmińsko-mazurskim. Produkuje i sprzedaje zawiesia poliestrowe oraz montuje zawiesia łańcuchowe z komponentów wytwarzanych w zakładach Gunnebo Industrier w Szwecji. Opracowuje też i wytwarza komponenty do zawiesi takie jak ogniwa zbiorcze, haki samoczynne, ogniwa łączące, haki zawiesiowe, haki skracające, łańcuchy.
Gbo Fastening Systems Sp z o.o., która powstała w 1999 roku jako Gunnebo Baltic, potem przemianowana na Gunnebo Industries, a następnie w 2012 roku na Gbo Fastening Systems. Spółka ta wytwarza i sprzedaje elementy złączne takie jak wkręty, gwoździe, kołki itp

</doc>
<doc id="133099" url="https://pl.wikipedia.org/wiki?curid=133099" title="Stephen Babcock">
Stephen Babcock



</doc>
<doc id="133100" url="https://pl.wikipedia.org/wiki?curid=133100" title="Wolf’s Rain">
Wolf’s Rain

 – anime wydane w 2003 roku przez studio BONES i Bandai Visual. Niedługo potem rozpoczęto wydawanie mangi, która z początku bazowała na serii, jednak potem zupełnie odbiegła od fabuły znanej z anime.
Wprowadzenie do fabuły.
Ponura rzeczywistość 200 lat po bliżej nieokreślonej katastrofie. Ludzie wiodą podłe życie w nielicznych miastach. Próżno tutaj szukać dzikich zwierząt – lasy są spalone, a one same zdziesiątkowane. Panuje skrajny klimat – od upalnych pustynnych piasków, po mroźne śnieżne lodowce. W tej szarej rzeczywistości wiele dawnych wspomnień zostało uznanych za legendy podsycane przeczuciem o zbliżającym się końcu świata. Jedna z tych legend jest opisana w zakazanej Księżycowej Księdze. Mówi, że gdy nadejdzie koniec świata, otworzą się bramy Raju, jednak tylko wilki będą wiedziały gdzie on się znajduje.
W takich realiach osadzona jest historia Wolf’s Rain. Biały wilk – Kiba – dochodzi do miasta. Wilcza duma nie pozwala mu na zniżanie się do poziomu ludzi i przybierania ich postaci, więc kroczy zuchwale przez miasto, rzucając się w oczy. Natrafia na Quenta i jego suczkę Blue, zostaje postrzelony i zabrany do głównego laboratorium w mieście. Tam spotyka wilka Hige, któremu udaje się go nakłonić do zmiany postaci. Razem uciekają z laboratorium, napotykając po drodze arystokratę Darcię z Córką Kwiatu. Potem przypadkiem spotykają nieporadnego, młodego wilka Toboe, który postanawia przyłączyć się do nich. Na koniec odnajdują szarego wilka Tsume, z którym Kiba miał wcześniej utarczkę. Po ostrej i krótkiej wymianie zdań, wszyscy razem uciekają pod gradem ludzkich kul z miasta i wyruszają w podróż do Raju.
Z losami wilków oraz Córki Kwiatu splatają się losy także innych bohaterów. Poznajemy Cher Degre i jej byłego męża inspektora Hubba Lebowskiego. Ona ma obsesję na punkcie Chezy, on nie wierzy w wilki. Kiedyś byli szczęśliwym małżeństwem, jednak praca naukowa całkowicie pochłonęła Cher, co doprowadziło do rozwodu. Wydawałoby się, że osoby o tak różnych osobowościach nie mogą już być razem. Kiba i reszta niejednokrotnie spotykają podczas swojej wędrówki Quenta Yaidena ze swoją suczką Blue, który obrał sobie za życiowy cel wybicie wilków co do sztuki, w ramach zemsty za śmierć swojej rodziny (żony i córki Ruth).
Bohaterowie.
W anime występuje też wiele innych postaci.
Manga.
Manga (która stanowi alternatywną wersję historii przedstawionej w anime) została napisana przez Nobumoto, a zilustrowana przez Toshitsugu Iidę. Kolejne rozdziały ukazywały się w czasopiśmie "Magazine Z".
W Polsce manga została wydana nakładem wydawnictwa Japonica Polonica Fantastica.

</doc>
<doc id="133101" url="https://pl.wikipedia.org/wiki?curid=133101" title="Filip Bajon">
Filip Bajon

Filip Michał Bajon (ur. 25 sierpnia 1947 w Poznaniu) – polski prozaik, scenarzysta oraz reżyser filmowy i teatralny. Profesor sztuk filmowych (2012), dyrektor Studia Filmowego „Kadr”. Członek Gildii Reżyserów Polskich.
Życiorys.
Maturę zdał w I Liceum Ogólnokształcącym im. Karola Marcinkowskiego w Poznaniu. Absolwent Wydziału Prawa i Administracji Uniwersytetu im. Adama Mickiewicza w Poznaniu (1970), gdzie był seminarzystą Zygmunta Ziembińskiego w Katedrze Teorii Państwa i Prawa UAM. Po ukończeniu tego kierunku podjął kolejne studia, na Wydziale Reżyserii PWSFTviT im. Leona Schillera w Łodzi. W 1974 r. uzyskał absolutorium, jednak ówczesny rektor, Stanisław Kuszewski, usunął go z uczelni bez nadania tytułu magistra, gdyż jego dyplomowy film "Sadze" dotyczył tłumienia wypadków grudniowych w Gdańsku w 1970 r. Nie zakazano mu jednak działalności filmowej.
Debiutował jako prozaik w 1970 r. na łamach „Miesięcznika Literackiego”. Jego debiutem reżyserskim był w 1977 r. film telewizyjny "Powrót". Jako reżyser współpracował również z teatrami, między innymi Sceną na Piętrze (Poznań) – "Z życia glist", Teatrem Dramatyczny w Warszawie – "Szaleństwo Jerzego III" oraz Starym Teatrem im. Heleny Modrzejewskiej w Krakowie – "Płatonow". Reżyserował też przedstawienia dla Teatru Telewizji.
Wykładowca (przewód kwalifikacyjny II stopnia) Wydziału Radia i Telewizji im. Krzysztofa Kieślowskiego UŚ w Katowicach. Prodziekan kierunku Realizacja Obrazu Filmowego Telewizyjnego i Fotografii w Wyższej Szkole Humanistyczno-Ekonomicznej w Łodzi. W latach 2008–2016 dziekan Wydziału Reżyserii Filmowej i Telewizyjnej PWSFTviT w Łodzi. W latach 90. pełnił funkcję kierownika artystycznego Studia Filmowego „Dom”. Od 2015 dyrektor Studia Filmowego „Kadr”. 
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Życie prywatne.
Bajon jest ojcem trzech synów: Maurycego, z Elżbietą Bajon – pierwszą żoną, Kaspra i Ksawerego, z drugą żoną, Katarzyną Gintowt – malarką i graficzką. W 2013 roku poślubił Marzenę Mróz – dziennikarkę, podróżniczkę i fotografkę.
Filmografia.
Scenarzysta.
autor scenariuszy wszystkich swoich filmów oraz:
Twórczość literacka.
Proza
Wywiad-rzeka

</doc>
<doc id="133102" url="https://pl.wikipedia.org/wiki?curid=133102" title="Sojuz 1">
Sojuz 1

Sojuz 1 (kod wywoławczy „Рубин” – „Rubin”) – misja kosmiczna ZSRR, pierwsza w ramach programu Sojuz, zakończona katastrofą, w której zginął pilot, kosmonauta Władimir Komarow. 24 kwietnia 1967, zaledwie kilka miesięcy po śmierci załogi Apollo 1, Związek Radziecki przeżył własną tragedię kosmiczną.
Opis misji.
Sojuz 1 wystrzelono w ramach przygotowań do programu lądowania na Księżycu. Misja miała być realizowana wspólnie z Sojuzem 2, którego start z trzyosobową załogą zaplanowano na dzień następny; w programie był spacer kosmiczny i przejście dwóch kosmonautów z Sojuza 2 do Sojuza 1. Ambitny program lotu obu statków miał dowieść światowej opinii publicznej o przewadze ZSRR nad USA w wyścigu do Księżyca i w ogóle w dziedzinie lotów kosmicznych, zwłaszcza po pożarze Apollo 1 na stanowisku startowym na przylądku Kennedy’ego niecałe trzy miesiące wcześniej. Decyzję o realizacji tego programu mimo zaobserwowanych usterek w trzech poprzednich, bezzałogowych lotach modułów nowego typu Sojuz 7K-OK (w misjach Kosmos 133, Kosmos 140A i Kosmos 140), a także pomimo znalezienia w nim około 200 błędów projektowych, podjęli najwyżsi przywódcy ZSRR, Leonid Breżniew i marszałek Ustinow. Jest prawdopodobne, że ekipa Breżniewa chciała, aby do połączenia dwóch statków doszło około 1 maja. Rok 1967 miał szczególne znaczenie w komunistycznym kalendarzu, przypadała w nim pięćdziesiąta rocznica rewolucji w 1917 roku. „Związek” dwóch stacji na orbicie wydawał się wspaniałym symbolem, zwłaszcza dla władzy mającej obsesję na punkcie symboli. Niepowodzenie misji Sojuz 1 spowodowało jednak opóźnienie radzieckiego programu księżycowego o półtora roku.
Agencja wywiadowcza CIA dysponowała informacjami, że trwają przygotowania do startu dwóch trzyosobowych statków, których załogi miały się wymienić na orbicie. Jednak wybrano rozwiązanie prostsze i tańsze.
Przebieg misji.
Start Sojuza 1 odbył się bez zakłóceń 23 kwietnia 1967 roku. Wkrótce po osiągnięciu przez statek zaplanowanej orbity okazało się, że jeden z paneli baterii słonecznych nie rozwinął się prawidłowo zaplątawszy się w jeden z elementów modułu kosmicznego. Panel ten był odpowiedzialny za zasilanie obwodu regulacji cieplnej kapsuły. Skutkiem tego aparatura Sojuza 1 mogła otrzymywać tylko połowę niezbędnej energii elektrycznej z baterii słonecznych. Jednocześnie, na skutek zapotnienia czujnika systemu orientacji, statek nie mógł ustawić się w pozycji zapewniającej otwartemu panelowi możliwość ładowania baterii w wystarczającym stopniu. Brakowało energii, więc niektóre części statku zaczęły się przegrzewać, jako że nie działało chłodzenie. Potem zepsuł się wysokościomierz. Kosmonauta wywołał rotację kapsuły, żeby wykorzystując siłę odśrodkową, otworzyć zablokowany panel. Manewr ten nie przyniósł sukcesu. Co gorsza, w związku z przeprowadzonym manewrem pojawiły się kolejne problemy. W trakcie piątego okrążenia został zablokowany system stabilizacji i pojazd zaczął koziołkować. Przejście na sterowanie ręczne pozwoliło opanować koziołkowanie. Podczas siódmego okrążenia kapsuła nadal wirowała. Kosmonauta włączył na chwilę silniki do uregulowania ustawienia, próbując odzyskać nad nią kontrolę. Niestety, kontrolerzy z OKB-1 umieścili silniki zbyt blisko czujników nawigacyjnych, śledzących położenie gwiazd odniesienia i czułe obiektywy przestały odróżniać gwiazdy od przypadkowych odbić światła. W związku z tym Komarow musiał znaleźć inny, jaśniejszy punkt odniesienia dla swoich instrumentów i wybrał Księżyc. Potem przez kolejnych pięć okrążeń statek przelatywał nad obszarami, gdzie nie było łączności. W przypadku normalnego lotu czas ten był przeznaczony na sen. Przy trzynastym okrążeniu Ziemi Komarow poinformował, że ma jeszcze pewne kłopoty z rotacją, ale wszystkie problemy zostały rozwiązane. Jednak w trakcie czternastego okrążenia pogorszeniu uległa jakość połączenia radiowego w związku z ponowną awarią systemu stabilizacji. W tym czasie na wyrzutni stała już rakieta Sojuz 2 i rozpoczęło się tankowanie paliwa. Kosmonauta zdając sobie sprawę, że niedziałający prawidłowo pojazd nie jest w stanie wykonać zaplanowanego zadania, poprosił o odłożenie startu drugiego Sojuza przynajmniej o dobę. Centrum potwierdziło odłożenie startu, jednak nie tyle z obawy o bezpieczeństwo misji, ile raczej z faktu, że nad Bajkonurem rozszalała się burza. W kapsule przestała działać klimatyzacja. W trakcie szesnastego okrążenia utracono całkowicie panowanie nad statkiem. Choć Komarow opanował sytuację i tym razem, centrum dowodzenia wydało polecenie natychmiastowego zakończenia lotu przy najbliższym okrążeniu planety. Ze względu na trudność ze stabilizacją, zapłon silników nastąpił dopiero przy osiemnastym okrążeniu.
W przeciwieństwie do sferycznego Wostoka, kapsuła Sojuza była wyraźnie spłaszczona od spodu, co pozwalało zapewnić pewną nośność aerodynamiczną w atmosferze. Pod tym względem Sojuz był podobny do modułu Apollo. Jednak to rozwiązanie miało również wadę: statek wymagał znacznie precyzyjniejszego ustawienia przed przystąpieniem do manewru powrotu niż Wostok. Problemy z orientacją statku spowodowały, że pierwsze zejście z orbity przy użyciu urządzeń automatycznych nie powiodło się i Komarow musiał, podczas następnego okrążenia Ziemi, manewrować ręcznie, na podstawie obserwacji Księżyca (początek procedury zejścia z orbity tak, aby do lądowania doszło na terytorium ZSRR odbywał się nad nocną półkulą Ziemi). Ta powtórna próba zejścia z orbity odbyła się już prawidłowo, po trajektorii sprowadzającej statek zgodnie z zamierzeniami tak, aby mógł wylądować na spadochronach w południowej Rosji lub w Kazachstanie. Kolejna awaria, tym razem czujnika ciśnienia atmosferycznego spowodowała jednak, że nie otworzył się spadochron główny. Rozwinął się tylko niewielki spadochron hamujący – kolejny poważny błąd konstrukcyjny. Komarow próbował więc uruchomić spadochron zapasowy, ale znalazł się w cieniu aerodynamicznym spadochronu hamującego czaszy głównej i nie został wyciągnięty. Gdy lądownik wchodził w atmosferę, Komarow wiedział, że jest w śmiertelnych opałach. Stacje nasłuchowe w Turcji przechwyciły jego krzyki wściekłości i rozpaczy, gdy zmierzał ku niechybnej śmierci. Pozbawiony prawidłowego hamowania Sojuz 1 wraz ze znajdującym się w środku kosmonautą uderzył w step w pobliżu Orenburga z siłą meteorytu o masie 2,8 tony. Prędkość w chwili uderzenia wynosiła ponad 50 m/s. Kapsuła została doszczętnie zmiażdżona, a uderzenie spowodowało wybuch rakiet hamujących, umieszczonych w podstawie. Pożar strawił do reszty wrak lądownika. Żołnierze z ekipy poszukiwawczej próbowali stłumić płomienie garściami ziemi. Wszystkie systemy statku działały aż do chwili upadku. Prawdopodobną przyczyną było zbyt silne upakowanie spadochronu w kontenerze i zbyt duża różnica ciśnienia wewnątrz i na zewnątrz lądownika; być może także doszło do spieczenia się pakunku ze ściankami kontenera przy procesie polimeryzacji osłony termicznej.
Późniejsze sprawdzenia pozostałego na Ziemi Sojuza 2 wykazały, że i w nim również znaleziono identyczne niedociągnięcia w systemie otwierania spadochronów, co – gdyby Sojuz 2 wystartował zgodnie z planem – najprawdopodobniej spowodowałoby śmierć wszystkich czterech kosmonautów w obu statkach.
Pogrzeb kosmonauty odbył się z udziałem najwyższych władz ZSRR, w obecności tłumów ludzi. Jego prochy wmurowano w mur Kremla. Na miejscu katastrofy pod Orenburgiem, nie do końca uprzątniętym przez służby ratunkowe, okoliczna młodzież z pozostałych szczątków zbudowała Władimirowi Komarowowi drugi, symboliczny grób.
Pierwszy śmiertelny wypadek radzieckiego kosmonauty w trakcie misji kosmicznej stanowił dla wszystkich ogromny szok, a prawdy nie dało się ukryć przed światem. Władze jako jedyną przyczynę katastrofy podały awarię spadochronu, nie przyznając się do serii błędów przy projektowaniu, budowie i przygotowaniu statku, która rozpoczęła się na długo przed startem.Wcześniej 22 kwietnia radziecki wydział propagandy poczuł się tak pewnie, że zezwolił na pewne przecieki do agencji prasowej UPI. „Podczas najbliższego lotu zostanie przeprowadzony najbardziej efektowny manewr w historii radzieckiego programu kosmicznego – połączenie dwóch statków w locie i wymiana załóg”.

</doc>
<doc id="133103" url="https://pl.wikipedia.org/wiki?curid=133103" title="Józef Nowicki">
Józef Nowicki

Józef Nowicki (ur. 9 marca 1766 w Warszawie, zm. 29/30 listopada 1830 w Warszawie), generał brygady Wojsk Polskich, sekretarz generalny Komisji Rządowej Wojny.
Od stycznia 1783 był chorążym kawalerii narodowej wojsk koronnych, od 1785 w stopniu porucznika z przydziałem do Szkoły Rycerskiej. Brał udział w wojnie rosyjsko-tureckiej w 1788 (jako ochotnik), jesienią t.r. wystąpił z wojska, przechodząc do służby cywilno-wojskowej. W 1791 jako rotmistrz Kawalerii Narodowej powrócił do czynnej służby i w następnym roku wziął udział w wojnie z Rosją w obronie Konstytucji Majowej. Ranny pod Turzyną, wyjechał na kurację. Ponownie w wojsku podczas powstania kościuszkowskiego, początkowo jako major, potem awansowany na podpułkownika, wicebrygadiera i brygadiera; uczestniczył w walkach pod Dubienką, Chełmem i Warszawą (na Pradze). Ponownie odniósł ranę – w bitwie pod Tyrzynem.
Ponad 10 lat pozostawał poza służbą wojskową. Od 1806 "inspektor popisów" I Legii w randze podpułkownika. W listopadzie 1809 awansowany na pułkownika, był komendantem kwatery głównej księcia Józefa Poniatowskiego i szefem sztabu 3 Okręgu Wojskowego, później szefem sztabu 18 dywizji (V korpusu) i 7 dywizji (X korpusu). Trafił do niewoli po walkach o Gdańsk w 1813.
Po powrocie do kraju w 1814 został mianowany komendantem departamentu bydgoskiego. W kwietniu 1816 objął funkcję sekretarza generalnego Komisji Rządowej Wojny, które pełnił do końca życia. W październiku 1818 otrzymał awans na generała brygady.
Był jednym z sześciu generałów, którzy ponieśli śmierć w noc wybuchu powstania listopadowego z rąk polskich żołnierzy; w odróżnieniu od pozostałych zabitych zginął przypadkiem, podchorążowie pomylili go ze znienawidzonym rosyjskim gubernatorem Lewickim.
W ciągu wieloletniej służby wojskowej odznaczony m.in. Krzyżem Kawalerskim Orderu Virtuti Militari (1808), Orderem Legii Honorowej (czerwiec 1812 Krzyż Kawalerski, czerwiec 1813 Krzyż Oficerski), Orderem św. Anny II klasy z brylantami (1818), Orderem św. Stanisława II klasy (1820), Znakiem Honorowym za 30 lat służby (1830), Krzyżem Kawalerskim Orderu Obojga Sycylii.
Był członkiem loży wolnomularskiej Wolność Odzyskana.
Nazwisko Nowickiego znalazło się wraz z sześcioma innymi na wzniesionym na rozkaz cara Mikołaja I
obelisku na Placu Saskim w Warszawie. Pomnik rozebrano w r. 1917.

</doc>
<doc id="133104" url="https://pl.wikipedia.org/wiki?curid=133104" title="Jan Kanty Działyński">
Jan Kanty Działyński

Jan Kanty Działyński, hrabia (ur. 28 września 1829 w Kórniku, zm. 30 marca 1880 tamże) – polski działacz społeczny i polityczny, powstaniec, prezes towarzystwa literacko-historycznego, wydawca bibliotek nauk ścisłych, redaktor, ostatni z rodu Działyńskich, właściciel dóbr: Kórnik (koło Poznania) i Janusz (województwo łódzkie).
Życiorys.
Był synem powstańca i posła Tytusa (1796-1861) i Celestyny z Zamoyskich (1805-1883). Kształcił się w poznańskim Gimnazjum św. Marii Magdaleny. W latach 1849–1851 odbył służbę w wojsku pruskim i uczęszczał na wykłady uniwersyteckie w Berlinie; uzupełniał wykształcenie z nauk ścisłych u prywatnych nauczycieli w Paryżu. W 21 lutego 1857 poślubił w Paryżu księżniczkę Izabellę z Czartoryskich (1830-1899), córkę księcia Adama Jerzego Czartoryskiego (1770-1861) – prezesa Rządu Narodowego. Wraz z żoną osiadł w Gołuchowie, gdzie rozpoczął kolekcjonowanie obrazów i zabytków sztuki (m.in. antycznych waz).
W 1861 objął po śmierci ojca Kórnik wraz z zamkiem, biblioteką i arboretum, a także pałac w Poznaniu, na Starym Rynku. Przejął od ojca pomysł utworzenia w Kórniku szkoły rolniczej. Współpracował z Poznańskim Towarzystwem Przyjaciół Nauk jako redaktor publikacji. Od 1861 zasiadał w sejmie pruskim, został sekretarzem Koła Polskiego. Tuż przed wybuchem powstania styczniowego odbył podróż po Bliskim Wschodzie; w lutym 1863, powrócił do Poznania i powołał tzw. Komitet Działyńskiego, w ramach którego organizował pomoc zaboru pruskiego dla powstania. Po rewizji w pałacu poznańskim, zagrożony aresztowaniem, przyłączył się do bezpośredniej walki zbrojnej. Walczył w oddziale Edmunda Taczanowskiego; po klęsce pod Ignacewem 8 maja 1863 schronił się we Francji. Na emigracji pracował nad skonstruowaniem karabinu wielostrzałowego.
W procesie berlińskim w 1864 otrzymał zaocznie wyrok śmierci i konfiskaty dóbr. Spędził na emigracji pięć lat; uzyskał amnestię i zwolnienie od zarzutów w kwietniu 1869. Po powrocie do Wielkopolski zaangażował się w działalność kulturalną. Poszerzał zbiory biblioteki kórnickiej, zaangażował do pracy w roli bibliotekarzy Zygmunta Celichowskiego i Wojciecha Kętrzyńskiego. Kontynuował działalność wydawniczą, zapoczątkowaną przez ojca. Wydał m.in. "Kodeks dyplomatyczny Wielkopolski" i "Acta Tomiciana".
W 1872 był jednym z założycieli Banku Włościańskiego w Poznaniu. Fundował stypendia dla polskich studentów, kierował emigracyjnym Stowarzyszeniem Pomocy Naukowej. Pełnił funkcję prezesa Towarzystwa Nauk Ścisłych w Paryżu. Zmarł bezpotomnie, majątek przekazał siostrzeńcowi, Władysławowi Zamoyskiemu. Spoczywa w rodowej krypcie kórnickiego kościoła.

</doc>
<doc id="133105" url="https://pl.wikipedia.org/wiki?curid=133105" title="2 Pułk Piechoty Legionów">
2 Pułk Piechoty Legionów

2 Pułk Piechoty Legionów (2 pp Leg.) – oddział piechoty Wojska Polskiego w II Rzeczypospolitej.
2 pułk piechoty w Legionach Polskich.
W sierpniu 1914 roku, kiedy do Królestwa wyruszyła kompania kadrowa i oddziały tworzące w późniejszym okresie I Brygadę Legionów Polskich, w Krakowie formowały się nowe oddziały legionowe. Na skutek wybuchu I wojny światowej na terenach Galicji rozpoczęto tworzyć regularne polskie formacje wojskowe. Utworzono m.in. 2. i 3 pułki piechoty.
Pułk walczył na szlaku legionowym u boku armii austriackiej. Po kryzysie przysięgowym pozostałość II Brygady do Galicji i jako Polski Korpus Posiłkowy wcielono do wojska austriackiego. 2 pułk piechoty stanął w Mamajowcach. 15 lutego 1918 II Brygada przebiła się pod Rarańczą przez pozycje austriackie i przeszła na terytorium Rosji i weszła w skład II Korpusu Polskiego. Żołnierze 2 pp zasilił 13. i 14 pułk 4 Dywizji Strzelców. Legionowy 2 pułk piechoty przestał istnieć jako jednostka samodzielna.
Formowanie pułku i walki o granice.
Zawiązkiem 2 pułku piechoty, powstającego w Jabłonnie, był powracający z niewoli ukraińskiej, oddział mjr. Trojanowskiego. Z chwilą ogłoszenia obowiązkowego poboru do wojska, 2 pp zaczynał przyjmować pierwszych rekrutów, a w jego szeregi wstępowali dawni żołnierze pułku, członkowie POW, żołnierze z byłej armii austriackiej. Nazwy pułków legionowych otrzymały pułki piechoty o numerach od 1 do 9, żeby jak głosił rozkaz Naczelnego Wodza J. Piłsudskiego z 4 stycznia 1919 roku, Pułk składał się ze sztabu, plutonu łączności, kompanii technicznej, kompanii karabinów maszynowych i trzech batalionów piechoty. Każdy z tych batalionów miał cztery kompanie piechoty i jedną kompanię karabinów maszynowych. W składzie pułku znajdował się również stacjonujący w Piotrkowie batalion zapasowy. Pułkiem, który wszedł w skład 1 Dywizji Legionów dowodził major Trojanowski. 23 maja 1919 roku 1 Dywizja została przemianowana na 2 Dywizję Legionów.
Pierwszy batalion dowodzony przez kpt. Emila Czaplińskiego wyjechał 12 kwietnia 1919 roku na Front Litewsko-Białoruski, a nocą z 15 na 16 kwietnia uczestniczył w natarciu na Lidę, zakończonym zajęciem miasta. Batalion w pościgu za nieprzyjacielem walczył pod Milejowem, Krewem i Loskiem. W Lidzie, do którego powrócił 21 maja połączył się z drugim batalionem przybyłym z Jabłonny, którym dowodził por. Jan Sendorek. Obydwa bataliony wzięły udział pod koniec czerwca 1919 r. w ofensywie mającej za zadanie osiągnięcie linii Berezyny. Sławy pułkowi przysporzyła w bojach pod Mołodecznem i Radoszkowicami postawa legionistów z kompanii szturmowej por. Aleksandra Stawarza. Trzeci batalion, którym dowodził mjr Witold Grzybowski dołączył do pułku 22 lipca w okolicach Radoszkowic. Batalion ten został sformowany w czerwcu w Jabłonnie, a został wysłany na front do Małopolski Wschodniej. Walczył pod Rohatynem, Brodami i Radziwiłłowem, a po przybyciu na Front Litewsko-Białoruski stoczył walkę pod Hraniczami. Cały pułk przeszedł do działań zaczepnych spod Radoszkowic i osiągnął linię Papiernia-Nielidowicze-Senkowo.
Wojska Frontu Litewsko-Białoruskiego przeszły do natarcia na początku sierpnia celem opanowania Mińska i Borysowa. Boje zakończyły się wypchnięciem Rosjan za Berezynę i uchwyceniem przyczółków na wschodnim brzegu rzeki. Pułk w tych walkach zdobył wielu jeńców. W czasie trwającego aż do wiosny 1920 r. paromiesięcznego pobytu nad Berezyną, legioniści pułku przeprowadzali liczne wypady na pozycje rosyjskie, a największy rozgłos uzyskał w dniu 17 października 1919 roku wypad 3 batalionu na Kobylszczyznę. Akcja zakończyła się pełnym sukcesem. Była znakomicie zaplanowana i wykonana
W grudniu 1919 jego batalion zapasowy stacjonował w Piotrokowie.
Podczas ofensywy rosyjskiej w maju 1920 roku pułk bronił się ofiarnie w rejonie Murowej, gdzie licznymi kontratakami odzyskiwał utracone pozycje i 28 maja ponownie wyparł Rosjan za Berezynę.
Podczas krwawych walk pułk stracił 5 oficerów i 59 szeregowych oraz miał ponad 200 rannych. Ich bohaterska postawa znalazła uznanie u przełożonych, a w rozkazie z 14 czerwca 1920 d-ca dywizji gen. Markiewicz napisał:
Rosjanie ruszyli ponownie do ataku 4 lipca 1920 roku i po zażartej obronie 2 pp Leg. zmuszony został do opuszczenia swoich stanowisk. Oskrzydlany i spychany przez wielokrotnie silniejszego przeciwnika cofał się na Mińsk, Kojdanów, Wołkowysk, a pod Izabelinem poniósł znaczne straty. Dotarł nad Bug, skąd przejechał transportem kolejowym do Siedlec i 5 sierpnia przeszedł w rejon Trębice-Paprotnia-Kościelna, gdzie bronił się na wyznaczonych pozycjach.
2 pp Leg. znajdując się w składzie 2 Armii podczas bitwy warszawskiej pozostawał w odwodzie Naczelnego Wodza. Obsadził odcinek na lewym brzegu Wisły w rejonie Kozienic, a po krótkim pobycie w Dęblinie legioniści zostali wysłani w rejon Hrubieszowa. Stoczyli tam szereg walk z konnicą Budionnego m.in. pod Zawalewem i Trzeszczanami. Na zasłużony odpoczynek do Zamościa odszedł 2 pp Leg. dnia 6 września 1920 roku, a w drugiej połowie września został przetransportowany na północ. Uczestniczył w zdobyciu Mołodeczna i 24 października odmaszerował na linię demarkacyjną polsko-litewską, gdzie obsadził odcinek wzdłuż Niemna. Pełnił tam służbę do końca 1921 roku i następnie odszedł do Grodna. Rozpoczął tam normalną służbę garnizonową. Swój szlak bojowy w wojnie 1918–1920 okupił ciężkimi stratami. Za wybitne czyny na polu walki wielu oficerów i żołnierzy odznaczono Orderem Virtuti Militari oraz Krzyżem Walecznych.
Pułk w okresie pokoju.
W okresie międzywojennym 2 pułk piechoty Legionów stacjonował na terenie Okręgu Korpusu Nr II w garnizonie Chełm na Cytadeli, a kadra batalionu zapasowego w Brzeżanach. Wchodził w skład 2 Dywizji Piechoty Legionów.
Po zakończeniu wojny polsko-radzieckiej 2 pp Leg. od maja do sierpnia 1922 r. stacjonował w Siedlcach. Po demobilizacji 2 DP Leg. została rozmieszczona na terenie DOK X Przemyśl.
W Kielcach stacjonowało dowództwo dywizji, a 2 pp Leg. został przesunięty z Grodna do Piotrkowa, żeby w 1923 roku przybyć do Pińczowa. Ponieważ pamiętające jeszcze carskie czasy, stare koszary pińczowskie, nie były w stanie pomieścić całego pułku, I batalion jako batalion detaszowany został skierowany do Staszowa i stacjonował tam do września 1939 roku.
Przybyły do Staszowa I batalion ożywił znacznie atmosferę miasta. W „Domu Żołnierza” kadra i żołnierze batalionu organizowali liczne i różnorodne imprezy, które wzbogaciły życie kulturalne miasta. Zdewastowane koszary byłego carskiego pułku kawalerii i budynki towarzyszące zostały doprowadzone do stanu używalności. W 1927 roku oddano do użytku duży pawilon mieszkalny dla kadry zawodowej batalionu.
W Pińczowie 21 września 1924 roku wręczono pułkowi sztandar ufundowany przez społeczeństwo Piotrkowa Trybunalskiego i ziemi piotrkowskiej. W Pińczowie pułk przebywał przez parę lat w wyjątkowo niekorzystnych warunkach. Na początku 1931 roku zmienił miejsce pobytu, przechodząc do Sandomierza. II i III batalion zostały zakwaterowane we wzniesionych w latach dwudziestych nowoczesnych koszarach, natomiast dowództwo pułku ze sztabem i kasynem oficerskim mieściło się w budynku dawnego klasztoru Reformatów. Funkcję kościoła garnizonowego pełnił kościół św. Józefa. Po roku 1930 uformowała się ostatecznie struktura 2 pp Leg. W jego skład wchodziło dowództwo, kwatermistrzostwo, kompania administracyjna, trzy bataliony piechoty, liczące po trzy kompanie strzeleckie i kompania ckm każdy oraz pododdziały pozabatalionowe: pluton artylerii piechoty, pluton łączności, pluton pionierów i pluton zwiadowców konnych. Struktura ta utrzymywała się do września 1939 r. Do wybuchu wojny pułk powiększył się o kompanię przeciwpancerną, wyposażoną w 9 armatek 37 mm.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 15 lutego, jako datę święta pułkowego. Pułk obchodził swoje święto w rocznicę brawurowego przejścia 2 pp przez linię frontu pod Rarańczą w roku 1918.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 2 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza. Stacjonujący w Staszowie I batalion spełniał to zadanie. W związku z tym pobierał rekruta dwa razy w roku, w marcu i listopadzie. Szkolenie było prowadzone w 2 i 3 kompanii oraz w kompanii ckm. Po pięciomiesięcznym przeszkoleniu żołnierze byli odsyłani na granicę polsko-radziecką i polsko-litewską do batalionów KOP w Wołożynie, Sarnach i Czortkowie oraz do szkoły podoficerskiej w Osowcu. II i III batalion od 1930 roku wcielały rekruta raz w roku, na wiosnę, a szkolenie przebiegało w dwóch okresach, gdzie pierwszy trwał dwanaście miesięcy, a w drugim sześciomiesięcznym doskonalono umiejętności starszego rocznika. Żołnierze młodszego rocznika uczestniczyli w ćwiczeniach od plutonu do kompanii włącznie, natomiast rocznik starszy przerabiał ćwiczenia batalionowe. W porze letniej pułk wyruszał w pole, ćwicząc m.in. na poligonach w Niwkach Daleszyckich, Krzątce k. Bojanowa, w okolicach Jędrzejowa i Częstochowy. Pułkowa szkoła podoficerska prowadziła dwunastomiesięczne szkolenie w plutonach specjalnych.
Na zebraniu przedstawicieli miejscowego społeczeństwa, które odbyło się 15 kwietnia 1931 roku w sali Rady Miejskiej powołano Koło Przyjaciół Żołnierza 2 pp Leg. 19 kwietnia 1931 roku została staraniem pułku odtworzona Gospoda Żołnierska, a po sprowadzeniu z Pińczowa inwentarza Gospody placówkę tę uroczyście otwarto. Prowadziły ją bezinteresownie członkinie Koła Przyjaciół Żołnierza, Rodziny Wojskowej, Koła Polek i Związku Pracy Obywatelskiej Kobiet, a żołnierze spędzali tam czas wolny od zajęć służbowych, mając do swojej dyspozycji czytelnię czasopism, gry towarzyskie, radio, patefon. Znajdował się tam również bufet, w którym można było kupić produkty żywnościowe po cenie zakupu. Pułk otrzymywał od ofiarnego społeczeństwa sandomierskiego liczne dary i upominki. Z okazji Święta Żołnierza w 1931 roku, sandomierzanie ufundowali nagrodę w postaci trąbki sygnałówki z proporczykiem dla zwycięskiej kompanii w zawodach sportowych. W dwutygodniku samorządowo-społecznym „Ziemia Sandomierska” znajdowały się artykuły opisujące ważniejsze wydarzenia z życia pułku. Orkiestra wojskowa, prowadzona początkowo przez kapelmistrza kpt. Adama Żołobińskiego, a następnie przez kpt. dypl. Franciszka Ksawerego Gorzelniawskiego godnie reprezentowała pułk na uroczystościach. Często wyjeżdżała na występy poza siedzibę garnizonu, m.in. do Buska-Zdroju i Truskawca. Tradycją były uroczyste capstrzyki z udziałem orkiestry na ulicach Sandomierza w przeddzień świąt państwowych i wojskowych: Święta Pułkowego, 3 maja, Święta Żołnierza, Święta Niepodległości, a także poranny hejnał z Bramy Opatowskiej w dniu święta. Kapelmistrz orkiestry F.K. Gorzelniawski skomponował w 1937 roku marsz jako marsz pułkowy 2 pp Leg.
W 1932 roku święto 2 pp Leg. połączono ze zjazdem legionistów II Brygady. Podczas uroczystości płk de Laveaux wręczył odznaki pułkowe inspektorowi armii gen. dyw. Aleksandrowi Osińskiemu, dowódcy piechoty dywizyjnej 2 DP Leg. gen. bryg. Mieczysławowi Smorawińskiemu, dowódcy 17 DP gen. bryg. Tadeuszowi Malinowskiemu, pułkom i dowódcom 3 i 4 pułku piechoty, 2 pszwol., 2 pal oraz oficerom 2 pp Leg. Z tej okazji odbyła się defilada, a w auli miejscowego gimnazjum okolicznościowa akademia.
Dwa lata później święto pułkowe obchodzono w szczególnie podniosłym nastroju z okazji dwudziestej rocznicy istnienia pułku. Uroczystości zaszczycili swoją obecnością dostojni goście, m.in. d-ca 2 DP Leg. gen. bryg. Juliusz Zulauf i gen. bryg. T. Malinowski. Miasto Sandomierz i wiele osób szczególnie dla pułku zasłużonych zostało udekorowane odznaką pułkową. Otwarto również muzeum pułkowe, a od mieszkańców Sandomierza otrzymał pułk aparaturę radiofoniczną w postaci aparatu radiowego, dziesięciu głośników i gigantofonu na plac ćwiczeń. Odbyły się również liczne imprezy towarzyszące. Przedstawiciele powołanego w 1928 roku „Koła oficerów b. 2 pp Legionów Polskich”, uczestniczyli w obchodach święta pułku. Delegaci Koła zostali przyjęci 22 lutego 1932 roku na audiencji przez Józefa Piłsudskiego wręczając Marszałkowi odznakę 2 pp Leg. Przy pułku istniał WKS, w którym wyróżniała się sekcja piłki nożnej. 27 lipca 1933 roku z okazji Święta Morza otwarto i poświęcono Wojskową Przystań pułku, a odbywające się w tym dniu zawody uświetniły uroczystość.
W styczniu 1936 roku po płk. dypl. Ludwiku de Laveaux dowództwo pułku objął ppłk Ludwik Czyżewski, który w następnym roku awansował na pułkownika. W połowie marca 1939 roku sześciu podoficerów z pułku zostało wysłanych z grupą 82 żołnierzy na Westerplatte w celu objęcia służby w Wojskowej Składnicy Tranzytowej. W związku z narastającym zagrożeniem ze strony niemieckiej, wzrosła ofiarność społeczeństwa na rzecz obronności kraju. 6 kwietnia 1939 roku korpus oficerski i podoficerski pułku złożył kwotę 6.000 zł na Fundusz Obrony Narodowej, a pracownicy Wytwórni Amunicji Nr 3 ufundowali dla pułku 2 ckm z biedkami i zaprzęgami. 4 czerwca 1939 roku odbyła się w Łagowie uroczystość, podczas której dzieci ze szkół podstawowych wręczyły pułkowi ufundowany przez siebie sprzęt i uzbrojenie.
Pułk w kampanii wrześniowej.
Mobilizacja.
Podczas letniego pobytu na ćwiczeniach w rejonie Klimontowa, 22 sierpnia pułk otrzymał rozkaz powrotu do koszar, a pięć dni później przyszło do pułku zarządzenie o tzw. cichej mobilizacji alarmowej. Mobilizacja przebiegała w następujących miejscowościach: w Staszowie – I batalion pod dowództwem mjr. Józefa Kopeckiego; w Chwałkach na płn.-zach. od Sandomierza – II batalion kpt. Kazimierza Jaworowskiego, pododdziały pozabatalionowe i sztab pułku; w Mokoszynie na wsch. od Sandomierza – III batalion dowodzony przez mjr. Tadeusza Żelazowskiego. Dzięki dobremu wstawiennictwu rezerwistów, mobilizacja przebiegła bardzo sprawnie, a przed wyjazdem na front żołnierze złożyli uroczystą przysięgę. I batalion, który przybył ze Staszowa do Sandomierza 28 sierpnia przed wieczorem został z marszu załadowany do transportu kolejowego, a następnego dnia w drogę wyruszył II batalion ze sztabem pułku i oddziałami specjalnymi. 30 sierpnia po południu wyjechał III batalion. Skierowano je przez Łódź do Łasku, a po wyładowaniu pododdziały przemaszerowały do miejsca koncentracji w rejon Zelów-Ignaców. Dowódca 2 pp Leg. płk Czyżewski złożył meldunek dowódcy 2 DP Leg. płk. dypl. E. Dojan-Surówce o stanie pułku 1 września 1939 roku.
2 pp Leg. wchodził w skład 2 DP Leg, która po zakończeniu mobilizacji w pierwszych dniach września 1939 roku została skoncentrowana w rejonie Pabianic. Dywizja stanowiła odwód Armii „Łódź”. W ramach tej armii, jako pośrednie ogniwo dowodzenia, utworzona została Grupa Operacyjna „Piotrków” pod dowództwem gen. bryg. Wiktora Thommee. 1 września 1939 roku Armię „Łódź” zaatakowały główne siły niemieckiej 8 Armii gen. Johannesa Blaskowitza i płn. zgrupowanie 10 Armii gen. Waltera Reichenaua. Niezwykle groźna sytuacja wytworzyła się na płd. skrzydle armii gen. Rómmla, ponieważ niemiecki XIV KPanc. gen. kaw. Ericha Hoepnera uderzył siłami 4 i 1 D Panc. w styk Armii „Łódź” i „Kraków”. W czasie dwudniowych walk pod Mokrą i Ostrowami z Wołyńską Brygadą Kawalerii, oddziały niemieckie przebiły się ku szosie Radomsko-Piotrków-Warszawa, zagrażając tyłom armii.
Obrona pozycji Księży Młyn – Borowskie Góry – Rozprza.
Wobec grożącego niebezpieczeństwa okrążenia, gen. Rómmel postanowił niezwłocznie wzmocnić obronę odcinka Księży Młyn-Rozprza. 2 września o 14:00 dowódca 2 DP Leg. otrzymał rozkaz od gen. Rómmla skierowania w rejon Bełchatowa do dyspozycji gen. Thommee pułku piechoty wraz z dywizjonem artylerii z zadaniem obrony węzła komunikacyjnego w Bełchatowie. Do wskazanego rejonu wysłany został 2 pp Leg., III dywizjon 2 pal mjr. Bodek-Mirskiego oraz pluton kolarzy. Całością sił dowodził płk Czyżewski. Pułk, po otrzymaniu rozkazu, ruszył w drogę marszem ubezpieczonym w kolumnach batalionowych, osiągając wieczorem rejon Bełchatów-Grocholice. Płk Czyżewski otrzymał trudne i odpowiedzialne zadanie obrony odcinka Księży Młyn-Modrzew-Cyganów-Borowskie Góry-Ludwików-Jeżów-Rozprza oraz ubezpieczenia lewego skrzydła 30 DP, która wycofywała się na linię rzeki Widawki. Do wykonania tego zadania zdołano zgromadzić następujące jednostki: 2 pp Leg., 7 b km i bt., III/ 2 pal, pluton kolarzy oraz batalion improwizowany z OZ 7 DP kpt. Euzebiusza Marszałka. Do obsadzenia tak szerokiego pasa obrony były to siły bardzo słabe, więc płk Czyżewski postanowił wydzielić trzy zasadnicze punkty oporu w rejonie Księżego Młyna, Gór Borowskich i Jeżowa-Rozprzy. Przestrzeń pomiędzy nimi miała być dozorowana.
2 września, po przybyciu na SD dowódcy 2 pp generała Thommee, zdecydowano obsadzić siłami 2 pp zachodnie skrzydło odcinka wraz z Borowskimi Górami. Na krańcach pasa obrony odcinka Księży Młyn-Rozprza przepływały rzeczki o zabagnionych dolinach, stanowiące naturalną przeszkodę dla broni pancernej. W rejonie Księżego Młyna rz. Rakówka, a na płd. od Jeżowa i Rozprzy rz. Prudka. W nocy z 2 na 3 września pułk przystąpił do obsadzania wyznaczonych rubieży obrony. I batalion pułku z 7 baterią 2 pal, plutonem ppanc. oraz 1 kompanią ckm z 7 batalionu km i bt zorganizował obronę odcinka Księży Młyn-Modrzew-Morgi Zawadzkie. Dowodził nimi mjr Kopecki, który miał nawiązać i utrzymać łączność z lewym skrzydłem 30 DP. Kluczem całej pozycji były Borowskie Góry stanowiące trzy wzniesienia złączone z sobą u podstawy, z kulminacją 278,5 m n.p.m., które były całkowicie „gołe”, niezalesione.
Księży Młyn został obsadzony przez 1 kompanię por. Brunona Słupińskiego, Modrzew obsadził por. Artur Radziwiłł z 2 kompanią, a 3 kompania por. Józefa Wójcika stanęła w odwodzie zajmując rejon na płd. od m. Bugaj. III batalion pułku dowodzony przez mjr. Żelazowskiego zajął odcinek „Borowskie Góry” na linii Cyganów – płd. stoki Borowskich Gór – Lucynów – Ludwików Mjr Żelazowski rozmieścił w pierwszym rzucie w prawo 7 kompanię kpt. Tadeusza Doranta i 8 kompanię kpt. Wilhelma Szczepankiewicza w lewo, a ppor. Jarosław Konarzewski z 9 kompanią stanął w drugim rzucie, za lewym skrzydłem. Stanowisko dowodzenia płk. Czyżewskiego znajdowało się w szkole w Janowie. II batalion pułku pod dowództwem kpt. Jaworowskiego stanął w odwodzie na płd. wsch. od Janowa. Płk. Czyżewskiego niepokoiła ogromnie słaba obsada pozycji Jeżów – Rozprza. Żądając wzmocnienia pozycji, otrzymał ze sztabu GO odpowiedź, że z Piotrkowa przybędą dodatkowe bataliony, a z lasu Lubień wyjdzie na skrzydło nacierających w kierunku Piotrkowa Niemców duże przeciwnatarcie odwodowej Armii „Prusy”.
Ponieważ zbombardowany został węzeł kolejowy w Koluszkach, więc nie doszedł do skutku zamiar wsparcia obrony Rozprzy artylerią pociągu pancernego z toru Piotrków – Rozprza. Cały dzień trwała wytężona praca na pozycjach polskich od Księżego Młyna po Rozprzę przy budowie umocnień polowych, organizacji łączności, rozmieszczaniu broni ppanc. i maszynowej oraz rozpoznawania przedpola.3 września rano dużą aktywność przejawiało lotnictwo nieprzyjaciela, wykonując liczne loty patrolowe oraz bombardując Janów, Jeżów i Rozprzę. Na tabory II i III batalionu 2 pp spadły bomby. Most na rzece Prudce został wysadzony przez obrońców. Około południa płk Czyżewski wysłał do sztabu GO „Piotrków” meldunek, w którym informował o wejściu własnych patroli w kontakt z pancernymi patrolami wroga. W godzinę później Rozprza i Jeżów zostały zbombardowane i silnie ostrzelane ogniem artyleryjskim, a na pozycje kpt. Marszałka ruszyły czołowe elementy 1 D Panc. Atak ten spowodował panikę w dwóch plutonach 1 kompanii batalionu improwizowanego kpt. E. Marszałka, które opuściły swoje stanowiska. Dowódca batalionu kpt. Marszałek opanował sytuację i zawrócił wycofujące się samowolnie oddziały do dalszej walki. Do pomocy walczącym został wysłany przez płk Czyżewskiego pluton kolarzy, który przybył o świcie 4 września.
Niemiecka broń pancerna pojawiła się po południu przed okopami I batalionu 2 pp i Górami Borowskimi. Co pewien czas na przedpolu wybuchała strzelanina, która świadczyła o spotkaniach patroli własnych z patrolami wroga. 4 września od świtu lotnicze rozpoznanie meldowało o zbliżaniu się dużych kolumn pancernych wroga. Na pozycje płk. Czyżewskiego wyszło natarcie dwóch dywizji pancernych wroga. Dysponowały one ogromną siłą ognia i dużą manewrowością. Cała linia polskiej obrony od Księżego Młyna po Rozprzę stanęła przed południem w ogniu. I batalion 2 pp został zaatakowany przez niemiecki I batalion 12 pułku strzelców z 4 D Panc., ale natarcie załamało się w ogniu piechoty i artylerii III/2 pal. W rejonie Wroników, Laski artyleria polska ostrzelała silnym ogniem kolumnę czołgów nieprzyjaciela zmierzających do Jeżowa. Z rejonu Pawłowa o 13:35 na stanowiska III batalionu mjr. Żelazowskiego wyszło niemieckie natarcie wzmocnione czołgami i kilkoma zmotoryzowanymi bateriami artylerii. Atak czołgów został rozbity przez zmasowany ogień III dywizjonu mjr. Bodek-Mirskiego, a celny ogień legionistów oraz broni maszynowej 3 kompanii ckm por. Jana Mazura i 2 kompanii ckm z 7 bat. km i bt. zatrzymał piechotę. Pierwsze natarcie na Góry Borowskie zostało odparte, a napastnik poniósł duże straty.
I batalion 2 pp został powtórnie zaatakowany po południu. Atakująca piechota niemiecka pod ogniem polskiej artylerii nie sforsowała Rakówki, lecz zaległa na przedpolu i wieczorem wycofała się. O godz. 18.30 na pozycje II batalionu 2 pp ruszyło niemieckie natarcie, wsparte ok. 60 czołgami, a Borowskie Góry znalazły się pod niezwykle silnym ogniem niemieckiej artylerii. Obrońcy odpowiedzieli ze wszystkich środków ogniowych będących w ich dyspozycji, więc Niemcy zostali zasypani ogniem broni maszynowej, moździerzy, działek ppanc. i artylerii całego dywizjonu. Natarcie wroga załamało się po 25 minutach przy dużych stratach w piechocie i broni pancernej, a 4 D Panc. zatrzymała się w rejonie Parzniewic i do końca dnia nie wznawiała ataków.
Niemiecka l DPanc uzyskała powodzenie w natarciu na Jeżów i Rozprzę, a jej saperom udało się przerzucić pomosty przez Prudkę w Jeżowie. W ogniu broni maszynowej oraz plutonu artylerii por. Kalenkiewicza jej pierwsze forsowanie rzeki z marszu załamało się, ale powtórna próba przerzucenia czołgów powiodła się. Jeżów został opanowany. W zabudowaniach Jeżowa aż do nocy broniła się grupa żołnierzy z ppor. Stanisławem Markowskim. Padła również po zaciętej obronie Rozprza, ale walka o nią mimo przygniatającej przewagi wroga, trwała kilka godzin. Przesądziło o tym przerzucenie mostu przez Prudkę, po którym przeszły czołgi, rozbijając polską obronę. Obsługa plutonu artylerii por. Kalenkiewicza twardo walczyła, ale jeden działon został rozbity, a drugi uszkodzony oraz poległo wielu kanonierów. Por. Kalenkiewicz z niedobitkami wycofał się z Rozprzy i późną nocą zameldował się u płk. Czyżewskiego. Próba odbicia Jeżowa przy użyciu czołgów 3 kompanii kpt. Antoniego Próchniewicza z 30l bcz. nie powiodła się. Natarcie 2 kompanii czołgów kpt. Konstantego Hajdenki na Rozprzę również zakończyło się fiaskiem. Gen. Thommee udzielił pochwały żołnierzom całego odcinka, a przede wszystkim żołnierzom 2 pp , przesuwając jednocześnie termin obrony do godz. 10.00 dnia 5 września. Nocny wypad na grupujące się w lesie augustowskim czołgi 4 D Panc. był ostatnim akordem walk w dniu 4 września. Kompania wyruszyła o godz. 23.30, uzbrojona w granaty i butelki z benzyną. Niemcy, jednak nie dali się zaskoczyć i przy podejściu 4 kompanii pod ich stanowiska w górę wystrzeliły rakiety, rozbłysły światła reflektorów, a piechota zza czołgów otworzyła ogień. Por. Szulc został ranny, a jego żołnierze wycofali się na pozycje wyjściowe. Polska artyleria ostrzelała las augustowski. Niemcy wycofali się z Parzniewic i przegrupowali swoje siły. Niemiecka 4 D Panc. wydzieliła 2 grupy bojowe do ataku na Borowskie Góry. Pierwsza grupa miała atakować Borowskie Góry wprost z rejonu wsi Siódemka, a druga grupa miała uderzyć z podstaw wyjściowych w rejonie wsi Laski w lewe skrzydło płk. Czyżewskiego. Żołnierze 2 pp uzupełnili amunicję oraz zmienili stanowiska działek ppanc., moździerzy i ckm, ponieważ ich stanowiska były rozpoznane przez Niemców w poprzednich walkach. Obserwatorów artyleryjskich wysunięto jak najbliżej przedniego skraju obrony.
5 września o godz. 5.45 rozpoczęła się bitwa pod Borową Górą, na którą spadły bomby lotnicze i pociski artyleryjskie. Pod szczególnie silnym ostrzałem znalazł się rejon wzgórza 278,5. Do ataku na pozycje II batalionu mjr. Żelazowskiego ruszyła pierwsza grupa bojowa, która pomimo strat powoli posuwała się do przodu. Atak jej załamał się dopiero w ogniu dobrze ukrytych i milczących dotąd przeciw szturmowych karabinów maszynowych. Równocześnie I bat. 2 pp mjr. Kopeckiego zdołał odeprzeć atak 3l DP, próbującej z marszu opanować Księży Młyn i Modrzew. Na lewym skrzydle 2 pp, zagiętym w kierunku Kacperowa, sytuacja zaczęła się kształtować bardzo niekorzystnie. 1 D Panc. rozwinęła natarcie na Piotrków po uzyskaniu powodzenia w rejonie Jeżowa i Rozprzy. Grupa bojowa z 4 D Panc. rozpoczęła marsz w kierunku płn. brzegów Prudki, zagrażając pozycjom 2 pp od wschodu. O godz. 10.00 podporządkowane zostały płk. Czyżewskiemu dodatkowe siły. Gen. Thommee polecił przeprowadzić tymi siłami przeciwnatarcie z rejonu lasu Wygoda na Jeżów, w lewe skrzydło 1 D Panc. Pomimo początkowego sukcesu, a nawet przejściowego opanowania Jeżowa, kontratak polski załamał się przy dużych stratach własnych. Płk Czyżewski tylko szczęśliwym trafem uniknął wielkiego niebezpieczeństwa, (czego w porę nie dostrzeżono), ponieważ wieś Kacperów, z której kierował akcją, została zajęta przez Niemców. Na całe szczęście samochód którym podróżował zdołał się wycofać.
Odciążające uderzenie Armii „Prusy” nie nadchodziło, więc gen. Thommee wyznaczył kolejny termin obrony Borowskich Gór do godz. 15.00 4 D Panc ruszyła do ponownego szturmu, ponieważ Niemcy za wszelką cenę dążyli do opanowania Borowskich Gór. Niemieckie oddziały włamały się w pozycje 7 i 8 kompanii III batalionu, więc do przeciwnatarcia ruszył odwodowy II batalion kpt. Jaworowskiego, z 5 kompanią por. Bolesława Matusiaka na czele. Doszło do walki wręcz. Straty obrońców również były dotkliwe. Kontratak II batalionu zlikwidował włamanie Niemców, ale położenie 2 pp zaczęło się stopniowo pogarszać, a na dodatek utracono łączność ze sztabem GO „Piotrków”. Łączność pułku również przestała funkcjonować, a 4 kompania, która jeszcze ok. południa wyruszyła do osłony stanowiska 2 pp od strony cmentarza w Borowej, zmyliła drogę i dostała się pod silny ogień artylerii. Ponosząc straty i ulegając dezorganizacji nie była w stanie wykonać powierzonego jej zadania.
Na tyły zgrupowania wyszły oddziały niemieckie i ok. godz. 18.00 II i III bp 2 pp znalazły się w okrążeniu. Samowolny odwrót 7 kompanii stworzył niezwykle groźną sytuację i możliwość podejścia Niemców pod stanowiska polskiej artylerii. W tak dramatycznych okolicznościach płk Czyżewski sformował tyralierę z orkiestry, ordynansów, taborytów, telefonistów i tak zaimprowizowanym oddziałkiem zahamował odwrót 7 kompanii, a nawet odzyskał utracone pozycje. Niestety, był, to ostatni wysiłek wykrwawionego do granic możliwości pułku, termin obrony dawno minął i zostały wyczerpane wszystkie odwody. Płk Czyżewski wychodząc z założenia, że każdy następny atak niemiecki mógł doprowadzić do całkowitego zniszczenia zgrupowania postanowił wieczorem cofnąć się w kierunku Zdzieszulic. O godz. 20.15 mjr Herzog ze sztabu GO „Piotrków” dostarczył dowódcy 2 pp rozkaz o wycofaniu zgrupowania do Dłutowa. Aż do świtu 6 września w rejonie Borowskich Gór wybuchały lokalne walki, które toczyły poszczególne grupki żołnierzy, do których nie dotarł rozkaz odwrotu. Wśród walczących grup była również część 6 kompanii III batalionu pod dowództwem ppor. Zbigniewa Niewierowicza. Na płn. skraju Bełchatowa zbierały się poszczególne oddziały skąd przez Drużbice odeszły do Dłutowa. W trakcie obrony Borowskich Gór 2 pp Leg. stracił łącznie w zabitych, rannych i zaginionych 16 oficerów, 67 chorążych, podchorążych i podoficerów oraz 580 legionistów. Ze względu na duże straty płk Czyżewski z II i III bp 2 pp oraz 7 b ckm sformował batalion zbiorczy pod komendą kpt. Charkowa. Niestety, nie wszystkie oddziały zdołały dotrzeć do miejsca zbiórki. Mjr Żelazowski z częścią żołnierzy dołączył do pułku dopiero pod Modlinem.
Odwrót.
Przełamanie przez Niemców polskiej obrony nad Wartą i Widawką oraz dwustronne oskrzydlenie Armii „Łódź”, szczególnie głębokie od południa, zmusiły gen. Rómmla do podjęcia decyzji o odwrocie. Wydał on 5 września rozkaz operacyjny nr 5 przedstawiając w nim plan odskoku wielkich jednostek Armii „Łódź” na najbliższe trzy dni. Określił trzy nocne marsze oraz trzy kolejne linie zatrzymania się z uwzględnieniem stawiania oporu w ciągu dnia. Odwrót miał się odbywać w kierunku przepraw na Wiśle w rejonie Otwocka i Góry Kalwarii. Zgodnie z tym rozkazem GO „Piotrków” miała kolejno osiągać: 5/6 września rejon Dłutowa, 6/7 rejon Rzgów, Tuszyn i 7/8 Brzeziny – rz. Mroga. 6 września o świcie został zbombardowany przez lotnictwo nieprzyjacielskie pałac w Julianowie, w którym mieścił się sztab Armii „Łódź” i SD gen. Rómmla, który w czasie nalotu odniósł kontuzję. Sztab został ewakuowany i ok. godz. 10.00 znalazł się w Mszczonowie (110 km od linii własnych wojsk). W tym samym dniu gen. Rómmel utracił kontakt ze swoimi dywizjami. Tak, więc Armia „Łódź” została bez wodza. Gen. Thommee wziął pod swoją komendę 2, 28, 30 DP i Wołyńską BK. Wymienione związki taktyczne z dniem 7 września utworzyły Grupa Operacyjna gen. Thommee. Zgrupowanie płk. Czyżewskiego przybyło do Dłutowa 6 września nad ranem. 2 pp został czasowo podporządkowany d-cy 30 DP gen. Leopoldowi Cepakowi i stanął w lasach na płd. od Dłutowa jako odwód GO.
W Piętkowie, gdzie pułk stanął na kwaterach dokonano szczegółowego zestawienia strat, a żołnierze dostali posiłek oraz doprowadzili siebie, broń i rynsztunek do należytego porządku. Kwatermistrz pułku kpt. Czesław Ryłko wyjechał do Moszczenicy celem poprawy zaopatrzenia i pobrania pieniędzy na wypłatę żołdu. Do pułku nie zdołał już powrócić, ponieważ został odcięty przez pancerne zagony wroga. Pozostając w dalszym ciągu jako odwód GO, pułk po zapadnięciu zmroku przemaszerował do lasów w rejonie Poddębiny – Tuszyn. Pozostał tam przez cały dzień 7 września, a o zmierzchu został skierowany wraz z III dywizjonem 2 pal do Rzgowa, aby zabezpieczyć przemarsz 30 DP. Około północy z 7 na 8 września został zluzowany przez batalion 83 pp i kontynuował marsz w kolumnie 30 DP. Pułk maszerował przez Andrespol w kierunku Brzezin, a 8 września zajął stanowiska w lesie w rejonie Grzmiącej, osłaniając prawe skrzydło GO. 9 września w m. Bobrowa został podporządkowany swojej macierzystej 2 Dywizji Piechoty Legionów. Tymczasem za płk Dojan-Surówkę (opuścił samowolnie swoich żołnierzy) dowództwo dywizji objął płk dypl. Antoni Staich. Dywizja, która maszerowała z Bobrowej w jednej kolumnie ok. godz. 18.00 dotarła do Makowa.
Nocą z 9 na 10 września płk. Staich z dywizją przeszedł przez Mokrą Lewą, przebrnął przez zatłoczone uciekinierami Skierniewice i pod Rudą wyszedł na wschodni brzeg Rawki zajmując pozycje na płn. od 28 DP. 2 pp jako pierwszy osiągnął prawy brzeg Rawki i obsadził las na zachód od Bartnik. Płk Czyżewski ubezpieczając pułkiem główne siły 2 DP zorganizował obronę na odcinku od wsi Budy Grabskie do płn.-zach. cypla leśnego w Ziemiarach. Sytuacja pułku zaczęła się pogarszać, podobnie jak i pozostałych oddziałów. Rosły trudności w wyżywieniem, zaczęło brakować amunicji, wykruszył się sprzęt, dotkliwie odczuwano brak map, ponieważ płk Czyżewski dysponował tylko jednoarkuszową mapą administracyjną Polski w skali 1:500 000. 10 września w sztabie gen. Thommee przeanalizowano sytuację taktyczną i uznano, że, skoro wojska GO zostały ostatecznie obustronnie wyminięte przez nieprzyjaciela, więc dalszy marsz do mostów na Wiśle stał się nieaktualny. Gen. Thommee postanowił zmienić kierunek marszu i przedostać się do Warszawy trzema samodzielnymi kolumnami spodziewając się koniecznością stoczenia walk z siłami niemieckimi, które blokowały drogę do stolicy. Gdyby poszczególne kolumny miały utrudnioną możliwość dotarcia do Warszawy, to powinny przez Puszczę Kampinoską kierować się do Modlina. Kolumna 2 DP ze znajdującym się w jej składzie 2 pp miała dokonać przegrupowania w trzech etapach w porze nocnej po osi: Bolimów-Wiskitki-Błonie-Ołtarzew-Warszawa. W pierwszym etapie miała osiągnąć rejon Wiskitek, w drugim – Ołtarzew, a w trzecim – Warszawę.
Dywizja wyruszyła w drogę zabierając ze sobą tylko tabory bojowe, a resztę pozostawiła nad Rawką. 2 pp maszerował w środkowej części kolumny i o świcie 11 września dotarł do rejonu Wiskitek. Maszerował dalej i w godzinach wieczornych wyszedł na szosę warszawską. Żołnierze mający za sobą ponad trzydziestokilometrowy przemarsz po piaszczystych drogach byli przemęczeni. Zbliżający się do Błonia pułk, został powitany odgłosem ostrej strzelaniny. 4 pp idący w przedniej straży natknął się w miasteczku na ubezpieczenie doborowego pułku SS „Leibstandarte Adolf Hitler”. Doszło do krótkiej i gwałtownej walki, w czasie której II batalion okrążył Błonie od południa i obsadził szosę na Warszawę. Oddziały niemieckie poniosły kompletną klęskę, a do niewoli wzięto jeńców oraz zdobyto sporą ilość sprzętu, mapy i żywność. 2 pp zajął stanowiska obronne nad Utratą i Rokitnicą, a pościg za Niemcami kontynuował 4 pp. II batalion pułku został wysłany przez płk Czyżewskiego pod Święcice celem wsparcia 4 pp. Do świtu Święcice zostały opanowane, a przez cały dzień 12 września 2 pp pozostawał w odwodzie 2 DP. Gen. Thommee przeanalizował przebieg walk stoczonych tego dnia przez GO i na tej podstawie wywnioskował, że nie zdoła się przebić do Warszawy. Szczupłe siły GO były skrajnie wyczerpane, kończyła się amunicja, utracono łączność z Naczelnym Dowództwem i z Warszawą. 13 września gen. Thommee skierował swoją grupę do Modlina, ocalając ją tym samym od zagłady, a na przebicie do Warszawy zdecydował się tylko dowódca 2 DP płk Staich.
13 września 2 pp stał na zach. od Święcic jako odwód dywizji. O godz. 8.00 ruszyło natarcie 2 DP, a poszczególne pułki miały iść do przodu bez oglądania się na sąsiadów. Rejon ześrodkowania dywizji wyznaczono na Żoliborzu. Pułk od świtu przegrupowywał się w kierunku Ołtarzewa. Podczas podejścia do tej miejscowości pododdziały pułku i maszerujące z nimi dwa bataliony 4 pp zostały ostrzelane przez niemiecką artylerię. Legioniści ruszyli do ataku wzdłuż szosy warszawskiej: po lewej stronie 2 pp, a I i III batalion 4 pp po stronie prawej. Wzmagający się ogień niemieckiej artylerii i wiadomość o zajęciu Błonia przez Niemców spowodowały, że ppłk Laliczyński pozostawił pod Ołtarzewem II batalion, a resztę 4 pp wycofał w kierunku Zaborowa (bez zgody dowódcy dywizji). 2 pp walczył początkowo z większym powodzeniem, a przeprowadzone z dużym rozmachem natarcie wzdłuż lewej strony szosy, wsparte ogniem III dywizjonu 2 pal, przełamało ostatecznie niemiecką obronę Ołtarzewa. Żołnierze płk. Czyżewskiego ruszyli na Ożarów, ale atak stracił swoje poprzednie tempo, ponieważ znajdowali się pod silnym ogniem moździerzy i broni maszynowej wroga. Dowodzący III dywizjonem 2 pal kpt. Komorowski zameldował o wyczerpaniu amunicji, więc płk Czyżewski odesłał bezużyteczne baterie do Modlina. Natarcie osamotnionego 2 pp utknęło w ogniu artylerii, a zabici i ranni zasłali pole. Zginął m.in. dowódca 2 kompanii por. Radziwiłł, który dotrzymał słowa danego swoim żołnierzom jeszcze w okopach pod Modrzewiem, że nie opuści ich aż do końca.
Ok. 13.00 dotarły do płk Czyżewskiego rozkazy od dowódcy dywizji i gen. Thommee dotyczące zerwania styczności ogniowej z nieprzyjacielem oraz natychmiastowego wycofania się do Modlina. Po godz. 15.00 rozegrał się ostatni akt dramatu 2 DP. Na skrwawione, wyczerpane, pozbawione środków przeciwpancernych pułki 2 i 3 oraz na II bat. 4 pp wyszło niezwykle silne i gwałtowne uderzenie 35 pcz i 12 pp zmot. z 4 D Panc. Dywizja po ataku sił niemieckich miała ogromne straty w ludziach oraz sprzęcie, tracąc zdolność bojową jako związek taktyczny. Pod nieustannym ogniem broni maszynowej i artylerii nieprzyjaciela pozostałość dywizji wycofała się na Borzęcin Duży i Zaborów do Puszczy Kampinoskiej i Modlina. W Dąbrowie Starej mieszczącej się ponad dwadzieścia km od pola walki zgromadziła się część pododdziałów. Gen. Thommee w meldunku przesłanym do dowódcy Armii „Warszawa” określił stan osobowy 2 DP zebranej w Modlinie 16 września na, zaledwie 1054 żołnierzy. Płk Czyżewski nocą z 13 na 14 września przedzierał się przez Puszczę Kampinoską z grupą skupionych wokół niego żołnierzy, a nad ranem dotarli do Kazunia. Pozostałość 2 pp ostrzelał na wale wiślanym nieprzyjacielski samolot. Dowódca 3 kompanii km por. Mazur odniósł ciężką ranę. W rejonie Kazunia stopniowo docierały do pułku grupki żołnierzy. Dołączył mjr Żelazowski z 200 osobowym oddziałem. Ranny pod Borowskimi Górami dowódca III bat. pułku, został odcięty przez Niemców w trakcie wycofywania się i samodzielnie przebijał się do Warszawy. Chwilową przerwę w działaniach bojowych 2 pp wypełniły rutynowe czynności organizacyjne, sprawdzanie stanów osobowych itp. Walki odwrotowe i boje 2 pp Leg. pod Błoniem, Święcicami, Ołtarzewem i Ożarowem powiększyły straty pułku o dalszych 14 oficerów, 59 chorążych, podchorążych i podoficerów oraz 549 żołnierzy.
W obronie Modlina.
13 września ok. godz. 14.00 do Modlina przybył gen. Thommee i przejął dowodzenie twierdzą od płk. Wacława Młodzianowskiego. GO gen. Thommee weszła w strefę operacyjną Armii „Warszawa”, więc gen. Rómmel włączył ją w skład swej armii i przeznaczył do obrony Modlina. Pod miasto podeszły od płn. i płn. wsch. główne siły niemieckie II KA, a od 18 września Niemcy rozpoczęli natarcie na twierdzę. Ich ataki były wspierane przez lotnictwo (ok. 100 samolotów) i silną artylerię. Modlin został zablokowany przez Niemców od południa, odcinając tym samym twierdzę od Warszawy. Wszystkie próby zdobycia Modlina szturmem, przy nieustannym bombardowaniu i ostrzeliwaniu, kończyły się niepowodzeniem. Pas obrony Modlina biegł od Zakroczymia przez Pomiechówek i Nowy Dwór do Kazunia i został podzielony na następujące odcinki: „Zakroczym”, „Twierdza”, „Pomiechówek”, „Kazuń-Nowy Dwór”. 2 DP Leg. objęła obronę odcinka „Zakroczym” od brzegów Wisły do wsi Kosewo włącznie. Jej zadaniem było utrzymanie Zakroczymia i osłona twierdzy z tego kierunku. 2 DP Leg. ugrupowała się do obrony dwurzutowo. 2 pp obsadził południowo-zachodni skraj Zakroczymia nad Wisłą i tereny na płn. od Zakroczymia, włącznie z fortem nr I. 14 września wczesnym wieczorem 2 pp i II bat. 3 pp przeszły po moście pontonowym na północny brzeg Wisły, gdzie 2 pp zajął stanowiska w drugim rzucie między Zakroczymiem a Gałacharni. II batalion 3 pp stanął w jarze przy drodze z Zakroczymia do Modlina. Po pewnym czasie nastąpiła reorganizacja obrony tego odcinka i II bat. 3 pp wrócił do macierzystego pułku. Płk. Czyżewskiemu zostały podporządkowane dwa bataliony ppłk. Markiewicza (VI i VII) 32 pp oraz kompania nadwyżek ze Szkoły Podchorążych Piechoty z Ostrowi Mazowieckiej.
W pierwszym rzucie obrony którą uformował płk Czyżewski czołowe pozycje zajął 2 pp. 18 września po przygotowaniu artyleryjskim na odcinkach: „Zakroczym”, „Pomiechówek” i „Nowy Dwór” (trwało od godz. 7.45 do 9.00) Niemcy ruszyli do szturmu. Na stanowiska obronne 2 pp wyszło natarcie piechoty 400 pp z 228 DP. W ogniu polskiej obrony atak niemieckiej piechoty załamał się. W przeciągu następnych dni artyleria niemiecka ostrzeliwała obszar obrony oraz bombardowała mosty na Wiśle i Narwi. Lotnictwo niemieckie rozrzucało ulotki propagandowe w celu złamania ducha bojowego obrońców. Niemcy dokonali w nocy z 19 na 20 września zmiany oddziałów. Na przedpolu obrony 2 DP, 400 pp został zluzowany przez D Panc. „Kempf”. Żołnierzom 2 pp dni upływały pod nieustannym ogniem artylerii, który powodował straty w zabitych i rannych. Brak amunicji spowodował wydanie rozkazów o jej oszczędzaniu. Dostawy amunicji ze składów w Palmirach ustały całkowicie 21 września z chwilą odcięcia Palmir od Modlina. W pasie obrony 2 pp zaczął rozwijać się do natarcia ppzmot SS Standarte „Deutschland”, a jego pododdziały próbowały natarciem wzdłuż Wisły oskrzydlić stanowiska pułku. Po kolejnym ostrzale artyleryjskim 22 września, Niemcy podjęli próbę przełamania obrony płk. Czyżewskiego, ale natarcie zaległo na przedpolu. Napastnik powrócił w nocy na stanowiska wyjściowe. Kolejny atak wroga w dniu 24 września został zlikwidowany ogniem piechoty pułku przy wsparciu III dywizjonu 2 pal. Nieprzyjaciel poniósł duże straty. Następnego dnia Niemcy włamali się w pozycje I batalionu mjr. Kopeckiego, ale kontruderzenie odwodu batalionu odrzuciło napastnika i zlikwidowało wyłom. Ogółem straty 2 pp Leg. w kampanii wrześniowej 1939 r. wyniosły 51 oficerów, 186 chorążych, podchorążych i podoficerów oraz 1513 legionistów zabitych, rannych i zaginionych. Za wykazane męstwo i wyjątkowe zdolności dowódcze płk. Czyżewski oraz 17 oficerów, chorążych i podchorążych 2 pp Leg. zostało odznaczonych przez gen. Rómmla Krzyżami Virtuti Militari 5 kI. Dodatkowo do dyspozycji płk. Czyżewskiego przyznał 30 Krzyży Virtuti Militari na pułk.
Wielu żołnierzy pułku, w tym dowódca 3. batalionu kapitan Dorant, zostało zamordowanych przez Niemców już po ogłoszeniu rozejmu w dniu 28 września.
Pułk został odznaczony orderem Virtuti Militari za wojnę 1939.
Symbole pułku.
2 pułk piechoty Legionów otrzymał sztandar ufundowany przez społeczeństwo Piotrkowa Trybunalskiego i ziemi piotrkowskiej w dniu 21 września 1924 roku z rąk prezydenta Stanisława Wojciechowskiego. Uroczystość odbyła się w siedzibie pułku, który stacjonował akurat w Pińczowie. Sztandar został poświęcony przez biskupa polowego Stanisława Galla. Stanisław Wojciechowski podczas wręczania sztandaru dowódcy pułku ppłk. Czaplińskiemu wypowiedział słowa: 
Po zmianie dyslokacji przez Pułk do Sandomierza dowódca nakazał umieszczenie sztandaru w muzeum pułkowym. Sztandar z honorami został przekazany oficerowi mobilizacyjnemu pułku – kpt. Karolowi Szopie.
6 września 1939 roku kpt. Karol Szopa z uwagi na atakujące hitlerowskie wojska podjął decyzję o ewakuacji dokumentów zebranych w muzeum oraz sztandaru i o ucieczce na wschód. Podczas ucieczki dostał się do niewoli radzieckiej. Według dwu istniejących wersji sztandar został spalony wraz z dokumentami komisyjnie lub zabrany przez kpt. Szopę po spaleniu drzewca wraz z dokumentami.
2 października 1938 roku otwarto Sanktuarium Józefa Piłsudskiego: znajdowały się w nim, w Sali Sztandarowej, kopie sztandarów pułków piechoty: 1., 2., 3., 4., 5. oraz 2 pułku artylerii lekkiej i 2 pułku szwoleżerów.
Na skutek działań wojennych kopia sztandaru 2 pułku trafiła do prywatnych zbiorów księdza ppłk. mgr. Walentego Ślusarczyka, proboszcza z Nowej Słupi.
Obecnie kopia sztandaru znajduje się w Opactwie Cystersów w Wąchocku, gdzie została przekazana w 1979 roku przez księdza Ślusarczyka.
2 pułk piechoty Legionów posiadał trzy odznaki:
Odznaka ma kształt owalu, w który wpisany jest krzyż. Na ramionach krzyża wpisano numer i inicjały II BLP, między ramionami zaś data i rok 30 IX 1914 1916. Pośrodku medalionu na małej owalnej tarczy znajduje się wizerunek orła typu napoleońskiego. Jednoczęściowa – wykonana w tombaku srebrzonym, noszona na zapince. Wymiary: 47 × 32 mm.
Odznaka ma kształt palowego krzyża ze stylizowanym orłem pośrodku. Orzeł ma wydłużony korpus i uniesione skrzydła. Przestrzeń pomiędzy ramionami krzyża jest wypełniona małymi ażurowymi wycięciami i napisem „ZA WOLNOŚĆ 1914 – 1948”. Na jego ramionach wypisano numer i inicjały 2 PP L. Jednoczęściowa wykonana w tombaku. Wymiary 50 × 50 mm, Wykonanie: Jan Knedler – Warszawa.
Odznaka ma kształt krzyża pokrytego granatową emalią z żółtą obwódką. Na ramionach krzyża wpisano inicjały PP LEG, w centrum nałożony wizerunek odznaki 2 Brygady Legionów Polskich z cyfrą 2. Między ramionami krzyża znajdują się srebrne promienie. Jednoczęściowa – oficerska, wykonana w srebrze, emaliowana. Na rewersie próba srebra, imiennik grawera WG i numer. Wymiary: 40 × 32 mm. Projekt: Arkadiusz Lipowski, Wykonanie: Wiktor Gontarczyk – Warszawa.
Legioniści.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari
Żołnierze 2 pułku piechoty Legionów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="133106" url="https://pl.wikipedia.org/wiki?curid=133106" title="AGM-114 Hellfire">
AGM-114 Hellfire

AGM-114 Hellfire (, hellfire oznacza również "ogień piekielny") – amerykański kierowany pocisk rakietowy klasy powietrze-ziemia (AGM – "Air-to-Ground Missile") zaprojektowany do niszczenia celów opancerzonych oraz innych celów jednostkowych, wystrzeliwany ze stanowisk ukrytych przed ostrzałem nieprzyjaciela, również bez bezpośredniej widoczności celu. Pocisk "Hellfire" jest naprowadzany głównie wiązką laserową, ale możliwe jest zastosowanie także innych modułów naprowadzających. Głównym zastosowaniem pocisku jest rażenie silnie opancerzonych celów, głównie czołgów, po wystrzeleniu go z wyrzutni zamontowanych na śmigłowcach, ale także samolotach (C-130 Hercules), bezzałogowych aparatach latających i pojazdach naziemnych (HMMWV). Zasięg rażenia pocisku "AGM-114" jest najdłuższy ze wszystkich używanych przez armię amerykańską pocisków tego typu.
Hellfire II jest unowocześnioną wersją pocisku wyposażonego w laserowy system naprowadzający.
Pomimo tego, że akronim "Hellfire" określa pocisk jako "wystrzel i zapomnij" nie posiada on własności broni tego typu. Wszystkie wersje naprowadzane wiązką laserową wymagają podświetlenia celu przez cały czas lotu "AGM-114" od wystrzelenia do trafienia w cel. Dopiero pocisk w wersji AGM-114L wyposażonej w unowocześniony system naprowadzający Longbow Hellfire Modular Missile System wspomagany radarem (pracującym na milimetrowych długościach fali) z naprowadzaniem bezwładnościowym jest rzeczywiście pociskiem typu "wystrzel i zapomnij", który nie wymaga stałego podświetlania celu przez operatora.
Pociski "AGM 114 Hellfire", AGM-65 Maverick i wystrzeliwane z platform powietrznych BGM-71 TOW mają zostać zastąpione około roku 2011 nowym uniwersalnym pociskiem rakietowym typu JCM (Joint Common Missile). Nowe pociski mają mieć moduł naprowadzający pracujący w trzech trybach oraz uniwersalną głowicę bojową łączącą w sobie cechy wielu obecnie używanych wersji pocisków "Hellfire".
Koszt pocisku w wersji "B/C" wynosił około 25 tysięcy dolarów, a obecnie używanych modeli "AGM-114K Hellfire II" dochodzi do 65 tysięcy.
Użycie bojowe AGM-114 Hellfire.
Pierwszy raz pociski "Hellfire" zostały użyte bojowo przez armię amerykańską podczas operacji "Just Cause" w Panamie w 1990 roku. Rok później, podczas operacji Pustynna Burza 17 stycznia 1991 roku, osiem śmigłowców typu AH-64 Apache uzbrojonych w pociski rakietowe "AGM-114" i Hydra 70 zaatakowało dwie Irackie stacje radarowe wczesnego ostrzegania. Na początku 2002 roku po raz pierwszy uzbrojono w pociski "Hellfire" bezzałogowy aparat latający MQ-1 Predator i użyto go bojowo.
14 stycznia 2006 roku CIA przeprowadziła z użyciem 10 pocisków "Hellfire", zamontowanych na bezzałogowych MQ-1 Predator, atak na prawdopodobne miejsce pobytu Ajmana al-Zawahiriego, drugiego po Usamie ibn Ladinie przywódcy organizacji Al-Ka’ida. W ostrzelanej wiosce pakistańskiej Damadola nie było jednak al-Zawahiriego, a ofiarami ataku padło 18 mieszkańców.
Platformy i systemy bojowe pocisków AGM-114.
Prowadzono próby z wystrzeliwaniem pocisków "Hellfire" z pojazdów HMMWV (Humvee), oraz Improved TOW Vehicle (ITV). Strzelanie testowe wykonywano również z samolotów C-130 Hercules. Szwecja i Norwegia używają pocisków "AGM-114 Hellfire" do obrony wybrzeża.
Silnik rakietowy.
Producentem silnika napędzającego pociski "Hellfire" jest firma Alliant Techsystems. Oznaczenie silnika w wersji pocisku używanego przez wojska lądowe Stanów Zjednoczonych to M120E3, a przez marynarkę Stanów Zjednoczonych – M120E4. Paliwo silnika stanowi specjalna mieszanina materiału pędnego XLDB gwarantująca emisję minimalnej ilości dymu. Zakres temperatur zewnętrznych użytkowania silnika −43 °C do 63 °C. Trwałość ponad 20 lat. Masa silnika 14,2 kg, długość: 59,3 cm, a średnica 18 cm.

</doc>
<doc id="133108" url="https://pl.wikipedia.org/wiki?curid=133108" title="Jerzy Ossowski (prawnik)">
Jerzy Ossowski (prawnik)

Jerzy Ossowski (ur. 23 lutego 1911 w Krakowie, zm. 2 sierpnia 1944 w Warszawie) – polski prawnik i socjolog, instruktor harcerski.
Życiorys.
Urodził się w rodzinie Stefana (1874–1936), inżyniera elektryka, przemysłowca, ministra przemysłu i handlu w 1922 i 1923, oraz Heleny z Sulikowskich h. Sulima (1874–1945).
Przez rok studiował na Wydziale Elektrycznym Politechniki Warszawskiej, po czym przeniósł się na Wydział Prawa Uniwersytetu Warszawskiego, który ukończył w 1935. W czasie studiów założył i został pierwszym przewodniczącym Koła Socjologicznego Studentów UW im. Leona Petrażyckiego. W miesięczniku akademickim „Prawo” publikował artykuły o tematyce socjologicznej (m.in. "Znaczenie socjologii dla nauki prawa", 1934; "Pogłębianie podstaw socjologii", 1934). Po ukończeniu studiów aplikował w sądzie.
Od 1934 należał do ZHP. Był członkiem gromady starszoharcerskiej „Jeże” im. Teodora Tomasza Jeża; podharcmistrz, należał do grona liderów ruchu starszoharcerskiego, brał udział w kursach instruktorskich w USA i Szwecji (1937). W kampanii wrześniowej 1939 zmobilizowany jako podchorąży, wkrótce promowany na podporucznika. Działał w Szarych Szeregach; współpracował w redaktorem naczelnym pisma Szarych Szeregów „Źródło” Gustawem Niemcem. W mieszkaniu Ossowskiego pismo redagowano i powielano. Po aresztowaniu G. Niemca (marzec 1941) był wizytatorem Chorągwi Lubelskiej (Ul Zboże) i Chorągwi Radomskiej (Ul Rady) w Głównej Kwaterze Szarych Szeregów. Gestapo poszukiwało go listem gończym.
Mimo wojny kontynuował aplikację sądową oraz przygotowywał rozprawę doktorską "O więzi społecznej" pod kierunkiem prof. Jerzego Landego. Pracował jako referent w Głównym Urzędzie Rozdziału Zaopatrzenia Pracowników Miejskich w Warszawie; interwencja biura doprowadziła do zwolnienia go z więzienia po zatrzymaniu w 1942.
Wiosną 1944 został członkiem Rady Wychowawczej Grup Szturmowych Szarych Szeregów (kierowanej przez Józefa Zawadzkiego), opiekował się tworzącą 3 kompanią batalionu „Zośka”. W dniu wybuchu powstania warszawskiego został mianowany harcmistrzem, następnego dnia poległ na Ochocie. Pochowany na cmentarzu Powązki Wojskowe w Warszawie (kwatera A20-6-27).

</doc>
<doc id="133109" url="https://pl.wikipedia.org/wiki?curid=133109" title="Perygeum">
Perygeum

Perygeum (gr. "περίγειος" 'przyziemny' od "περί" 'około' i "γαῖα" 'Ziemia') – punkt orbity okołoziemskiej, który znajduje się najbliżej Ziemi. Najczęściej ten termin dotyczy Księżyca, ale może być także zastosowany dla innych ciał krążących po orbicie Ziemi, np. dla sztucznych satelitów.
Punktem najdalszym jest "apogeum" (gr. "ἀπόγαιος" 'odziemny').

</doc>
<doc id="133110" url="https://pl.wikipedia.org/wiki?curid=133110" title="Stefan Orliński">
Stefan Orliński

Stefan Orliński (ur. 9 listopada 1907 w Nowej Hucie, powiat Gostynin, zm. 22 września 1966 w Warszawie) – generał brygady ludowego Wojska Polskiego.
Syn Józefa i Konstancji z domu Tomczak. Z Wojskiem Polskim związany od 1929; do 1931 służył w 14 pułku piechoty we Włocławku. Po ukończeniu szkoły podoficerskiej skierowany do Modlina, potem do Warszawy. W 1938 ukończył Szkołę Podchorążych dla Podoficerów w Bydgoszczy i został awansowany na podporucznika. Kampanię wrześniową odbył w stopniu porucznika; walczył na Kielecczyźnie, 7 września 1939 odniósł ciężką ranę, w efekcie której utracił prawą rękę. Po leczeniu szpitalnym w Radomiu i Warszawie trafił w 1940 do obozu jenieckiego XII A w Hadamar (potem w obozie jenieckim VII A Murnau).
W 1945 powrócił do Polski i zgłosił się do wojska. Od 2 września 1945 do 1948 dowodził batalionem szkolnym w Oficerskiej Szkole Samochodowej im. gen. Aleksandra Waszkiewicza w Pile, uzyskał w tym okresie kolejne awanse oficerskie – na kapitana (24 grudnia 1945) i majora (19 sierpnia 1946). Przeniesiony do Oficerskiej Szkoły Piechoty nr 2 w Elblągu, pełnił funkcję dowódcy pułku i dywizji piechoty. 22 lipca 1949 awansowany na podpułkownika, 10 grudnia 1952 na pułkownika.
W latach 1954–1955 odbył studia w Akademii Sztabu Generalnego im. Karola Świerczewskiego, następnie był komendantem Fakultetu Ogólnowojskowego na tej uczelni, a w latach 1957–1959 zastępcą komendanta ds. liniowych. Od 14 lipca 1956 generał brygady. W latach 1959–1963 komendant garnizonu miasta stołecznego Warszawy, 1964–1965 przewodniczył Międzynarodowej Komisji Kontroli i Nadzoru w Korei. Od 1965 pełnił funkcję inspektora ds. organizacji paramilitarnych w Inspektoracie Obrony Terytorialnej Kraju.
Należał do PZPR. W latach 1957–1961 sprawował mandat radnego miasta stołecznego Warszawy, od listopada 1958 był prezesem Zarządu Głównego Związku Inwalidów Wojennych PRL. Nadano mu honorowe członkostwo tej organizacji oraz Związku Ociemniałych Żołnierzy. Został odznaczony Krzyżem Orderu Virtuti Militari V klasy, Krzyżem Kawalerskim i Oficerskim Orderu Odrodzenia Polski, Srebrnym Krzyżem Zasługi, Medalem za Warszawę 1939-1945 Srebrnym i Brązowym Medalem „Siły Zbrojne w Służbie Ojczyzny”, Medalem Zwycięstwa i Wolności 1945.
Pochowany w Alei Zasłużonych Cmentarza Komunalnego (d. Wojskowego) na Powązkach w Warszawie (kwatera A19-lewe półkole-3/4). W imieniu kierownictwa MON w pogrzebie uczestniczył m.in. wiceminister obrony narodowej, Główny Inspektor Obrony Terytorialnej gen. dyw. Grzegorz Korczyński.
Życie prywatne.
Mieszkał w Warszawie. Od 1939 żonaty z Heleną Jadwigą z domu Dobrzelecką (1909-1994). Małżeństwo miało syna i córkę.

</doc>
<doc id="133111" url="https://pl.wikipedia.org/wiki?curid=133111" title="Zofia Kozarynowa">
Zofia Kozarynowa

Zofia Kozarynowa, ps. "T. Brudzewski, Krystyna Jaworska, Rębajło", (ur. 20 listopada 1890 w Warszawie, zm. 17 kwietnia 1992 w Laxon Hall, Wielka Brytania) – polska pisarka i publicystka.
Życiorys.
Była córką historyka i powieściopisarza Franciszka Rawity-Gawrońskiego i Antoniny z Miłkowskich, po matce wnuczką Teodora Tomasza Jeża; jej starszym bratem był orientalista Andrzej Gawroński. 
Studiowała na Sorbonie, uzyskując w 1919 "licence es-lettres". W 1918 roku wyszła za mąż za Stanisława Kozaryna. W latach 1929-1939 pracowała jako lektorka języka polskiego i wykładowca literatury polskiej na Uniwersytecie w Turynie; przyczyniła się do stworzenia biblioteki Instytutu Attilio Begeya, znaczącej instytucji dla filologii polskiej w Turynie. Lata okupacji spędziła w Polsce. W 1946 wyjechała na stałe na Zachód, osiedlając się w 1947 w Wielkiej Brytanii.
Przed 1939 publikowała powieści pod pseudonimem "Tadeusz Brudzewski", głównie w wydawnictwie Gebethnera i Wolffa. Twórczość Kozarynowej z tego okresu zdradza wpływy ideologii endeckiej. Ukazały się m.in. "Walka z cieniem" (1924), "Dzwon na trwogę" (1926), "Zatrute źródło" (1927), "Płomień na wietrze" (1929), "Cyklon" (1931). Wiele nowel i opowiadań ogłosiła na łamach „Rzeczypospolitej”, „Kuriera Warszawskiego” i „Warszawianki”.
Na emigracji skoncentrowała się na działalności publicystycznej. Współpracowała z „Wiadomościami Polskimi” w Mannheim, „Tygodniem Polskim" (Londyn), „Zeszytami Literackimi” (Paryż). W „Wiadomościach Polskich” publikowała także poezje; w „Tygodniu Polskim” prowadziła rubrykę „Na szerokim świecie” (pod pseudonimem Rębajło). Utrzymywała kontakt z Muzeum Literatury w Warszawie. Była autorką utworów dla dzieci ("O braciach kłótnikach i wesołej Basi", 1955; "Król poezji: opowieść o panu Adamie", 1956) i przekładów (m.in. A. Cojazzi "Pier Giorgio Frassati", 1936; I. Silone "Wybór towarzyszy", 1964; M. Winowska "Prawdziwe oblicze ojca Pio", 1965). Podpisała list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W 1982 w Londynie opublikowała tom wspomnień "Sto lat", w którym zawarła własne obserwacje z życia kilku pokoleń polskiej inteligencji.
Była laureatką wielu nagród literackich, m.in. nagrody im. A. Godlewskiego (1974), nagrody „Wiadomości” (1980), nagrody Związku Pisarzy Polskich na Obczyźnie (1990).
Ostatnie lata życia spędziła w domu spokojnej starości w Laxton Hall w Anglii, kontynuując działalność publicystyczną jeszcze po ukończeniu 100 lat. Zmarła w wieku 102 lat.

</doc>
<doc id="133112" url="https://pl.wikipedia.org/wiki?curid=133112" title="Gaz idealny">
Gaz idealny



</doc>
<doc id="133113" url="https://pl.wikipedia.org/wiki?curid=133113" title="Stephen Moulton Babcock">
Stephen Moulton Babcock

Stephen Moulton Babcock (ur. 22 października 1843 koło Bridgewater, stan Nowy Jork, zm. 2 lipca 1931 w Madison, stan Wisconsin), amerykański agrochemik. Wynalazca testu Babcocka, prostej i taniej metody oznaczania zawartości tłuszczu w mleku.
Syn farmera ze stanu Nowy Jork. Studiował w Stanach Zjednoczonych i w Niemczech, m.in. u J. Liebiga. W 1881 otrzymał stopień doktora. Po powrocie do USA pracował początkowo w stacji doświadczalnej w Geneve nad jeziorem Seneca, a od 1888 w Kolegium Rolniczym uniwersytetu stanu Wisconsin w Madison. Tam w 1890 wynalazł swoją metodę oznaczania zawartości tłuszczu w mleku, która w rewolucyjny sposób przyczyniła się do poprawy jakości mleka spożywczego w handlu. Gubernator stanu Wisconsin William Hoard stwierdził, że "nigdy nie udało się Pismu Świętemu nawrócić tylu ludzi na uczciwą drogę, co próbie Babcocka, która zmusza farmerów do prowadzenia uczciwego handlu mlekiem". Swojego wynalazku Babcock nie opatentował, rezygnując dla dobra ogółu z ogromnych możliwych korzyści finansowych.
Innym polem badań Babcocka było prawidłowe odżywianie bydła. Odkrył, że we właściwej paszy powinny znajdować się obok składników podstawowych (jak białka, węglowodany czy tłuszcze) także nieznane wcześniej substancje, występujące w minimalnych ilościach, czym przyczynił się do odkrycia witamin.

</doc>
<doc id="133114" url="https://pl.wikipedia.org/wiki?curid=133114" title="Akcja Reinhard">
Akcja Reinhard



</doc>
<doc id="133115" url="https://pl.wikipedia.org/wiki?curid=133115" title="Brodziec plamisty">
Brodziec plamisty

Brodziec plamisty ("Actitis macularius") – gatunek małego ptaka wędrownego z podrodziny brodźców w rodzinie bekasowatych (Scolopacidae). Zamieszkuje Amerykę. Sporadycznie zalatuje do Polski. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1766 roku Karol Linneusz w 12. edycji "Systema Naturae". Autor nadał gatunkowi nazwę "Tringa macularia". Podał, że występuje w Europie i Ameryce Północnej; później miejsce typowe uściślono na Pensylwanię, gdyż taką lokalizację podał George Edwards, o którego publikację Linneusz oparł swój opis (Edwards opisał brodźca plamistego w 1760 roku pod angielską nazwą "The Spotted Tringa", a do opisu dołączył tablicę barwną). Obecnie gatunek umieszczany jest w rodzaju "Actitis".
Dawniej brodziec plamisty bywał łączony w jeden gatunek z brodźcem piskliwym ("A. hypoleucos"). Jest gatunkiem monotypowym. Niektórzy autorzy wyróżniali dwa podgatunki, "rava" w zachodniej części zasięgu i nominatywny we wschodniej, ale różnice między nimi są minimalne.
Występowanie.
Zamieszkuje Amerykę Północną od Arktyki po południe USA. Zimuje na zachodnich wybrzeżach oraz na południu USA, w Meksyku, Ameryce Centralnej, na Karaibach i w Ameryce Południowej (po środkowe Chile i północną Argentynę). Przez większość zim występuje także na Galapagos. Sporadycznie pojawia się w Europie (w tym w Polsce – 6 stwierdzeń, ostatnie w 2021), na Syberii i na azjatyckim wybrzeżu Pacyfiku oraz na Marianach.
Status i ochrona.
Międzynarodowa Unia Ochrony Przyrody (IUCN) uznaje brodźca plamistego za gatunek najmniejszej troski (LC – "Least Concern") nieprzerwanie od 1988 roku. Liczebność populacji lęgowej w 2012 roku szacowano na około 660 tysięcy osobników. Trend liczebności populacji uznawany jest za spadkowy.
W Polsce jest objęty ścisłą ochroną gatunkową.

</doc>
<doc id="133118" url="https://pl.wikipedia.org/wiki?curid=133118" title="Chanat Syberyjski">
Chanat Syberyjski

Chanat Syberyjski – państwo w dorzeczu Obu. Zostało utworzone w 1490 roku, w wyniku rozpadu Złotej Ordy, założycielem był Ibak-Ibrahim. Jego stolicą była najpierw Czyngi-Tura (dzisiejsza Tiumeń), a potem Kaszłyk (Sibir) nad Irtyszem.
Historia.
Chanat składał się z drobnych księstw tzw. ułusów, na czele których stali wasale chana. Rządy w chanacie sprawowali Tatarzy, którzy też zajmowali się rolnictwem i hodowlą. Większość mieszkańców chanatu stanowiły miejscowe plemiona Wogułów i Chantów (Ostiaków). W XVI wieku na terenie chanatu zamieszkiwało 37 tys. ludzi. 
W 1555 roku chan w obawie przed wewnętrznymi konkurentami do władzy, poddał chanat pod zwierzchnictwo cara Iwana Groźnego. Od 1556 roku płacił carowi wielkie daniny w skórach sobolich, oczekując w zamian poparcia dla utrzymania swej władzy. Jediger został obalony w 1556 roku, a jego następca chan Kuczum w 1563 roku zerwał zależność od Rosji. Stało się to bezpośrednim powodem ataku Rosjan. Kuczum utrzymywał kontakty z chanem Buchary Abdullachem, który przysłał misję religijną w celu krzewienia Islamu. 
We wrześniu 1582 roku wyruszyła ekspedycja 840 wojowników pod wodzą Jermaka Timofiejewicza. Na terytorium chanatu przeprawiano się płynąc po rzekach. Pierwszą zwycięską bitwę stoczono u ujścia Tury do Tobołu, a następnie między ujściem Tury i Tawdy. 26 października 1582 roku doszło do decydującej bitwy na przylądku Czuwaszskim pod grodem-stolicą Iskierem (Sibirem), a następnie wkroczono do grodu. Przez kilka lat trwały walki z Kuczumem, który chciał odzyskać Iskier. W 1583 roku Jermak podporządkował sobie kolejne grupy miejscowych Wogułów i Ostiaków. 5/6 sierpnia 1585 roku podczas podstępu przygotowanego przez Tatarów, Kozacy zostali wybici, a Jermak usiłując uciec utonął w rzece. Po opuszczeniu stolicy przez Kozaków, powrócił chan Kuczum. 
W celu zabezpieczenia swego panowania Rosjanie na miejscu swych zimowisk i osad kozackich budowali grody i w 1586 roku założyli Tiumeń, a w 1587 roku w pobliży Iskieru, założyli Tobolsk. W sierpniu 1589 roku doszło do ostatecznej bitwy nad Obem, w której Kuczum został pobity i wycofał się na teren Ordy Nogajskiej, gdzie został zamordowany przez Kałmuków.
Chanat Syberyjski został przyłączony do Rosji po ekspedycji Kozaków pod wodzą Jermaka Timofiejewicza, będącej częścią rosyjskiej ekspansji i kolonizacji ziem zauralskich. W procesie kolonizacji tych ziem założono kolejne miasta: Pełym (1592), Bieriezowo (1593), Sargut (1593), Tara (1594), Obdorsk (1595), Naryn (1596) i Wierchoturie (1598). Na te tereny przybywali wolni osadnicy, a także było to miejsce zsyłki dla skazańców.

</doc>
<doc id="133120" url="https://pl.wikipedia.org/wiki?curid=133120" title="Autodysocjacja">
Autodysocjacja

Autodysocjacja ("autojonizacja", "autoprotoliza") – rodzaj dysocjacji elektrolitycznej, w której czysty związek chemiczny w postaci cząsteczkowej rozpada się na jony pod wpływem innych cząsteczek tego samego związku, pełniąc przy tym rolę zarówno kwasu jak i zasady. Autodysocjacja jest możliwa, gdy cząsteczki związku mają budowę polarną.
Ciekłe związki polarne są stosowane jako rozpuszczalniki polarne, np. woda, amoniak, metanol czy aceton i dioksan, chociaż nie wszystkie ulegają autodysocjacji. Ich właściwości ułatwiają lub wręcz umożliwiają rozpad na jony innych związków chemicznych (np. soli, kwasów, zasad), najczęściej przez solwatację.
Gdy autodysocjacji cieczy "SolH" towarzyszy przeniesienie protonu, mamy ogólnie:
Iloczyn stężeń obu jonów powstających w wyniku autodysocjacji nosi nazwę iloczynu jonowego.

</doc>
<doc id="133122" url="https://pl.wikipedia.org/wiki?curid=133122" title="Stronnictwo Ludowe „Roch”">
Stronnictwo Ludowe „Roch”

Stronnictwo Ludowe „Roch” (SL „Roch”) – nazwa partii konspiracyjnej powstałej w 1940 kierowanej przez Centralne Kierownictwo Ruchu Ludowego.
SL „Roch” działające w czasie II wojny światowej powstało głównie na bazie przedwojennego Stronnictwa Ludowego i Związku Młodzieży Wiejskiej RP „Wici”. Nazwa pochodziła od „Ruchu Oporu Chłopskiego”.
W celu utrudnienia dekonspiracji miał strukturę trójkową, poczynając od trójki naczelnej. Powołano też podległą mu organizację zbrojną o początkowej nazwie Chłopska Straż kryptonim Chłostra, która została przekształcona w Bataliony Chłopskie.
Program polityczny był kontynuacją programu Stronnictwa Ludowego. Wywodząc się z agraryzmu, głosił ideę reformy rolnej. Opierał się na etyce chrześcijańskiej.
W 1943 prokomunistyczni działacze „Rocha” współtworzyli Stronnictwo Ludowe „Wola Ludu”, które w 1944 utworzyło „lubelskie” Stronnictwo Ludowe. W 1945 pozostali działacze „Rocha” utworzyli Polskie Stronnictwo Ludowe.
Na czele SL „Roch” stali przewodniczący CKRL. Kolejno:

</doc>
<doc id="133123" url="https://pl.wikipedia.org/wiki?curid=133123" title="Prawo wyborcze">
Prawo wyborcze

Prawo wyborcze – ogół przepisów prawa i norm prawnych regulujących proces wyborów, na który składają się między innymi rozstrzygnięcia w zakresie ordynacji wyborczej i takich kwestii jak na przykład: tryb zgłaszania kandydatów, tryb przeprowadzania wyborów, warunki ważności wyborów, zasady prowadzenia i finansowania kampanii wyborczej.
Najczęściej termin "prawo wyborcze" (właściwie: prawa wyborcze) stosowany jest jako uprawnienie do głosowania. Wyróżnia się wówczas czynne i bierne prawo wyborcze.
Polska.
W Polsce prawo wyborcze reguluje Kodeks wyborczy, który wszedł w życie 1 sierpnia 2011 roku. Określa on m.in. tryb przeprowadzania wyborów parlamentarnych, wyborów prezydenckich, wyborów samorządowych i wyborów do Parlamentu Europejskiego i warunki ich ważności. Zastąpił on poprzednio obowiązujące ustawy wyborcze. Jest to przykład kodyfikacji prawa.
Prócz tego związek z wyborami mają:
Prawa wyborcze (czynne) są ponadto uwzględniane w przypadku:
USA.
Prawo federalne (Konstytucja USA oraz USC) reguluje wyłącznie zasady wyborów Prezydenta, członków Izby Reprezentantów oraz senatorów.

</doc>
<doc id="133125" url="https://pl.wikipedia.org/wiki?curid=133125" title="Batalion (ptak)">
Batalion (ptak)

Batalion, bojownik batalion, bojownik zmienny, biegus bojownik, bojownik odmienny ("Calidris pugnax") – gatunek średniej wielkości ptaka wędrownego z rodziny bekasowatych (Scolopacidae).
Systematyka.
Nazwę zgodną z zasadami nazewnictwa binominalnego ustalił w 1758 roku Karol Linneusz w 10. edycji "Systema Naturae", którą uważa się za początek nomenklatury zoologicznej. Autor nadał batalionowi nazwę "Tringa Pugnax". Jako miejsce typowe wskazał Europę, co później zawężono do Szwecji.
Dawniej umieszczany w monotypowym rodzaju "Philomachus", jednak na podstawie badań, których wyniki opublikowano w 2012 roku, przeniesiono go do rodzaju "Calidris". Międzynarodowy Komitet Ornitologiczny (IOC) oraz autorzy "Handbook of the Birds of the World" nie wyróżniają podgatunków.
Występowanie.
Zamieszkuje północną i północno-wschodnią Europę oraz Syberię po Morze Ochockie i Cieśninę Beringa. Zimuje w Europie Zachodniej, Afryce Północnej i Subsaharyjskiej, na Bliskim Wschodzie, w Indiach i Azji Południowo-Wschodniej aż po Wielkie Wyspy Sundajskie i Filipiny. Czasem skraca wędrówkę i dolatuje tylko do Morza Północnego i Wielkiej Brytanii. Przeloty w marcu–maju i lipcu–październiku. Podczas wędrówek jest jednym z najliczniejszych bekasowców obserwowanych w Polsce. Sporadycznie zalatuje do Ameryki Północnej i Australii.
W Polsce populacja lęgowa bataliona jest na granicy wymarcia. W latach 2013–2018 szacowano, że liczba zakładających gniazda samic w jednym sezonie zawierała się w przedziale 0–3, choć jeszcze na początku wieku szacowano ją na 50 do 80 samic, na rozproszonych, nieregularnie zajmowanych stanowiskach głównie w północnej części kraju. Gwałtowny spadek liczebności następował od lat 80. XX wieku; jeszcze na przełomie lat 70. i 80. oceniano ją na 300–400 samic, a w połowie lat 80. – na 150–200 samic. Batalion występuje głównie na Bagnach Biebrzańskich, ale nastąpił tam drastyczny spadek liczebności związany z zarastaniem torfowisk. Poza tym dawniej gniazdował w dolinie Bugu (rejon Drohiczyna i Serocka) oraz nad Zalewem Sulejowskim na Pilicy. Pojedyncze lęgi stwierdzano również na Polesiu Lubelskim, nad jeziorem Jamno i u ujścia rzeki Redy. Z pewnością przestał już gniazdować, ze względu na osuszenie terenu, na Bagnach Kramskich w byłym woj. konińskim, w dolinie Narwi (okolica Suraża i Tykocina) i w dolinie Bzury (rejon Łęczycy). W Polsce, obok Niemiec, Belgii, Holandii i Francji, przebiega jego południowa granica występowania.
Morfologia.
Silnie zaznaczony dymorfizm płciowy. Samica wielkości kosa, samiec wyraźnie większy. Typowa sylwetka biegusa, nogi długie, mała głowa, krótka szyja, dziób krótszy od głowy, lekko wygięty do dołu. Ogon i kuper tylko po bokach białe. W szacie godowej, od kwietnia do sierpnia, pióra na przodzie szyi tworzą jednobarwną lub prążkowaną kryzę (czarną, czerwonobrązową lub białą). Długie, zakręcone pióra na potylicy tworzą rodzaj uszu. Przód i boki głowy nieopierzone, pokryte brodawkowatą skórą. Kolory „uszu”, kryzy i nagiej skóry silnie zmienne – od bieli, beżu, żółci, pomarańczu, po niebieski, purpurowy, czarny. Zmienny również rysunek – od jednolitego koloru po plamki i prążki. Wszystko to sprawia, że ubarwienie każdego z samców batalionów jest równie niepowtarzalne jak ludzkie linie papilarne. Odnosi się to również do ubarwienia nóg i dzioba. Grzbiet i skrzydła u wszystkich ptaków szarobrązowe z ciemnymi plamkami, brzuch jasnoszary. Pióra płaszcza często odstają. Dziób ciemny, kolor nóg zmienny – od czerni po oliwkowożółty i czerwony. Samice w szacie godowej mają wierzch ciała, szyję i pierś szarobrązową z dużymi czarnymi polami.
Samce w szacie spoczynkowej, samice i osobniki młodociane ubarwione podobnie. Można je pomylić wtedy z innymi bekasowcami. Wierzch ciała szarobrązowy z ciemnymi plamkami, brzuch jasny. Brak kryzy, „uszu”, a cała głowa, również u samców, opierzona. Mimo że samiec jesienią jest podobny do samicy, to jest jednak od niej o 1/3 większy. U młodych szyja i podgardle są rudawe, brązowoszary wierzch z wyraźniejszym łuskowaniem, brzuch beżowy, a nogi od barwy szlamistej do zielonkawej, potem przechodzą w żółtą, a u dorosłych w czerwonopomarańczową.
W locie na skrzydłach widać wąski jasny pas i ciemniejsze przyśrodkowe sterówki ogona, który jest od góry obrzeżony na biało.
Długość ciała ok. 29–32 cm (samiec), 22–26 cm (samica). Rozpiętość skrzydeł ok. 44–59 cm.Masa ciała ok. 70–255 g.
Ekologia i zachowanie.
Biotop.
Rozległe, wilgotne, krótko ścięte i słabo użytkowane łąki w pobliżu małych zbiorników wodnych, torfowiska oraz bagna. Preferuje pas północnoeuropejskiej i azjatyckiej tundry. W czasie przelotów odpoczywa na wilgotnych łąkach i mulistym podłożu.
Głos.
Zaniepokojone bataliony wydają głuche „ga gag ga”, ale raczej rzadko się odzywają.
Rozród.
Na lęgowiska samce wracają do Europy Środkowej pod koniec marca i na początku kwietnia, a 2–3 tygodnie później samice. Różnicę w czasie samce wykorzystują na dokończeniu pierzenia, tak, że zwykle samice zastają je już w barwach godowych. Na wiosnę samce podczas toków zbierają się w grupy na suchych miejscach wśród podmokłych łąk i bagien, a następnie rytualnymi walkami starają się zwrócić na siebie uwagę samic. Każdy samiec ma określone terytorium tokowe, z którego przywabia samice, o średnicy 25–40 cm. Broni go agresywnie. Cały ten teren porównywany jest do areny, w której centrum znajduje się samiec o najwyższej randze. Jak tylko zobaczą samice, samce stroszą pióra czubów i kryz, trzęsą głowami, rozkładają pióra ozdobne i ogony, drepczą w miejscu, podskakują w górę, biegają tam i z powrotem. Wdają się też w udawane walki na dzioby i pazury z konkurentami. Samice przechadzają się między nimi i wybierają tego samca, który najokazalej przedstawił swoje upierzenie i barwy. Samiec w tym czasie kłania się im, mając nastroszone pióra. Mimo to zachowania te nie tworzą więzi pomiędzy partnerami. Po zapłodnieniu samce zostawiają samicę i wracają na tokowisko. Takie zachowania godowe powodują jednocześnie, że jeden samiec może zdobyć parę samic (które chętniej wybierają samce o wysokiej randze), a inne – żadnej.
Nie ma tu dłuższego łączenia się w pary, wspólnej budowy gniazda. Warto też wspomnieć o samcach satelitarnych, pozbawionych swojego terytorium. Nie wykazują agresywnego zachowania, więc są tolerowane przez inne samce.
Na ziemi, w suchym miejscu. Samica wyszukuje wilgotne miejsca w trawach, gdzie wygrzebuje jamkę, którą wyścieła źdźbłami i liśćmi traw.
W ciągu roku wyprowadza jeden lęg, składając w maju–czerwcu 4 jaja o różnej barwie, przeważnie są brązowo lub zielonkawo nakrapiane.
Jaja wysiadywane są przez okres 21–22 dni tylko przez samicę. Pisklęta usamodzielniają się po około 3 tygodniach. Opiekuje się nimi tylko samica. Od sierpnia bataliony zbierają się w liczne stada dochodzące nawet do tysięcy osobników. Jesienne przeloty trwają do października.
Pożywienie.
Bezkręgowce, głównie dorosłe owady i ich larwy, pająki, skorupiaki wodne oraz ślimaki, uzupełnione pokarmem roślinnym, a podczas przelotów i na zimowiskach zjadają też nasiona. Zbierają je z powierzchni ziemi, wybierają z wody lub chwytają w płytszych wodach. Batalion żeruje spokojnie, chodząc lub brodząc na płytkich głębokościach.
Status i ochrona.
Międzynarodowa Unia Ochrony Przyrody (IUCN) uznaje bataliona za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy z 2015 roku, zawiera się w przedziale 1,5–10 milionów osobników. Trend liczebności populacji uznawany jest za spadkowy.
W Polsce objęty ochroną gatunkową ścisłą; wymaga ochrony czynnej. Na "Czerwonej liście ptaków Polski" uznany za gatunek krytycznie zagrożony (CR) (dotyczy populacji lęgowej). Do 1995 roku był to ptak łowny.
Zagrożeniami dla tego gatunku są m.in. osuszanie bagien i zarastanie krzewami podmokłych łąk.
Filatelistyka.
Poczta Polska wyemitowała 28 lutego 1970 r. znaczek pocztowy przedstawiający tokujące bataliony o nominale 1,35 zł, w serii "Ptaki łowne". Druk w technice offsetowej na papierze kredowym. Autorem projektu znaczka był Jerzy Desselberger. Znaczek pozostawał w obiegu do 31 grudnia 1994 r.

</doc>
<doc id="133131" url="https://pl.wikipedia.org/wiki?curid=133131" title="Kometa Shoemaker-Levy 9">
Kometa Shoemaker-Levy 9



</doc>
<doc id="133132" url="https://pl.wikipedia.org/wiki?curid=133132" title="Metoda Hare’a-Niemeyera">
Metoda Hare’a-Niemeyera

Metoda Hare’a-Niemeyera – metoda stosowana do podziału mandatów w systemach wyborczych opartych na proporcjonalnej reprezentacji z listami partyjnymi, powstała na skutek modyfikacji metody Hare’a przez niemieckiego matematyka Horsta Niemeyera. Nazywana jest także metodą największych reszt lub matematycznej proporcji.
Liczbę uzyskanych mandatów oblicza się za pomocą wzoru:
gdzie:
Podłoga z liczby X przed przecinkiem oznacza liczbę mandatów przypadających w okręgu wyborczym danej liście. Jeżeli w odniesieniu do wszystkich list okręgowych nie zostaną rozdzielone wszystkie mandaty, to pozostałe mandaty przydziela się tym listom, dla których wyliczone ilorazy wykazują kolejno najwyższe wartości po przecinku, np. 0,39; 0,27; 0,05. Stosuje się wtedy zasadę największej reszty.
W Polsce tę metodę stosowano przy ustalaniu wyników w wyborach do Sejmu w 1991 roku.
Przykład.
Mamy komitety A, B oraz C, które otrzymały kolejno 720, 300 i 480 głosów, do obsadzenia jest 8 mandatów. Według powyższego wzoru, obliczamy współczynniki dla poszczególnych komitetów:
Zgodnie z liczbami przed przecinkiem, 3 mandaty uzyskuje komitet A, jeden komitet B, a dwa komitet C. Pozostałe dwa mandaty zostają rozdzielone kolejno komitetom o najwyższej wartości po przecinku, czyli A, następnie B. Ostatecznie komitet A uzyskuje 4 mandaty, a komitety B i C po dwa.

</doc>
<doc id="133137" url="https://pl.wikipedia.org/wiki?curid=133137" title="Iloczyn jonowy wody">
Iloczyn jonowy wody



</doc>
<doc id="133138" url="https://pl.wikipedia.org/wiki?curid=133138" title="Autodysocjacja wody">
Autodysocjacja wody

Autodysocjacja wody lub autoprotoliza wody – samorzutna autodysocjacja cząsteczek wody pozostających w stanie ciekłym. Proces ten ma duże znaczenie praktyczne – decyduje m.in. o zdolności wody do rozpuszczania substancji jonowych a stała równowagi tej reakcji stanowi podstawę skali pH.
Przebieg reakcji autodysocjacji wody:
Stałe reakcji.
Zaniedbując aktywności, stałą równowagi tej reakcji można zdefiniować wzorem:
W warunkach standardowych ma ona wartość 3,23×10−18 co w praktyce oznacza, że jest ona bardzo silnie przesunięta w stronę substratu, czyli niezdysocjowanej formy wody. W idealnie czystej wodzie w warunkach standardowych stężenie jonów [H3O]+ i [OH]− wynosi ok. 10−7 mol/l.
Stała kwasowa dana wzorem:
ma w warunkach standardowych wartość 1,8×10−16.
Podane powyżej wartości otrzymane są przy użyciu stężenia molowego wody. Wartości numeryczne tych stałych byłyby znacząco inne w przypadku użycia aktywności rozpuszczalnika zamiast jego stężenia, ponieważ aktywność czystego rozpuszczalnika jest w termodynamice chemicznej zwykle przyjmowana jako równa jedności, podczas gdy stężenie molowe czystej wody wynosi około 55,6 mol/l.
Iloczyn jonowy wody.
W przypadku rozcieńczonych roztworów wodnych można przyjąć, że stężenie molowe niezdysocjowanej formy wody jest stałą, a aktywność czystego rozpuszczalnika wynosi 1. Obserwacja ta stanowi podstawę definicji iloczynu jonowego wody. Zaniedbując aktywności:
Wartość iloczynu jonowego wody w temperaturze pokojowej wynosi ok. 10−14.
Podobnie jak dla innych bardzo małych wartości wywodzących się z definicji stałej równowagi, jak iloczyn rozpuszczalności czy stała dysocjacji lub przy określaniu stężenia jonów hydroniowych oraz wodorotlenowych, wartość iloczynu jonowego podaje się jako −log10Kw ("p" jest operatorem oznaczającym obliczenie −log10):
Wartość pKw ≈ 14 (w temperaturze pokojowej).
W innych temperaturach/ciśnieniach.
Przy normalnym ciśnieniu atmosferycznym woda jest ciekła w zakresie 0–100 °C. Wraz ze wzrostem temperatury dysocjacja staje się łatwiejsza (reakcja endotermiczna) i iloczyn jonowy Kw rośnie, a pKw spada. Wartość pKw zmienia się od ok. 14,95 w temperaturze 0 °C przez 14,0 (25 °C) i 13,0 (60 °C) do 11,25 w temperaturze 100 °C. W mniejszym stopniu, iloczyn jonowy wody zależy również od ciśnienia (zwiększona dysocjacja przy wyższym ciśnieniu). W warunkach podwyższonego ciśnienia, woda może pozostać ciekła aż do temperatury krytycznej. Iloczyn jonowy ciekłej wody zwiększa się ze zwiększającą się temperaturą aż do temperatury około 260 °C, a potem spada. Właściwości kwasowo-zasadowe wody w szerokim zakresie temperatur i ciśnień mają duże znaczenie praktyczne (na przykład, korozja w elektrowniach).
Związek z pH.
Wartość pKw ma kluczowe znaczenie dla definicji skali pH. Między pH i pKw występuje zależność:
W idealnie czystej wodzie stężenia jonów [OH]− i [H3O]+ są sobie równe, stąd:
oraz (po zlogarytmowaniu obu stron):
Wartość pH = pOH w czystej wodzie, tzw. pH neutralne, wynosi 7,00 (25 °C, ciśnienie absolutne 100 kPa) i określa umowny środek skali pH25 °C. Generalnie, wartość neutralnego pH zależy od temperatury (i w mniejszym stopniu od ciśnienia) i jest równe ½pKw.

</doc>
<doc id="133139" url="https://pl.wikipedia.org/wiki?curid=133139" title="Autoprotoliza">
Autoprotoliza



</doc>
<doc id="133143" url="https://pl.wikipedia.org/wiki?curid=133143" title="Karol XVI Gustaw">
Karol XVI Gustaw

Karol XVI Gustaw (szw. Carl Gustaf Folke Hubertus; ur. 30 kwietnia 1946 w Solnie) – król Szwecji od 15 września 1973 roku. Był jedynym synem i najmłodszym dzieckiem księcia Västerbotten, Gustawa Adolfa, oraz jego żony, Sybilli Koburg. Został królem Szwecji po śmierci swego dziadka, Gustawa VI Adolfa. Jest siódmym przedstawicielem dynastii Bernadotte na szwedzkim tronie oraz najdłużej panującym szwedzkim monarchą w historii.
W 1976 roku ożenił się z niemiecką tłumaczką, Sylwią Sommerlath. Ma z nią troje dzieci – Wiktorię (ur. 1977), Karola Filipa (ur. 1979) i Magdalenę (ur. 1982), którzy zajmują kolejno pierwsze, czwarte i ósme miejsce w linii sukcesji do szwedzkiego tronu.
Życiorys.
Narodziny i chrzest.
Urodził się 30 kwietnia 1946 roku o godz. 10.20 w pałacu Haga w Solnie jako najmłodsze dziecko księcia Gustawa Adolfa, oraz jego żony, Sybilli Koburg. Poród odbierała akuszerka, Alma Landeliusa, oraz profesor John Olow. W dniu urodzin chłopiec ważył 3.5 kilogramów. Mały książę zajął trzecie miejsce w linii sukcesji do szwedzkiego tronu (po dziadku i ojcu), a jego narodziny były bardzo hucznie obchodzone przez Szwedów. W swoich wspomnieniach siostra chłopca, Brygida, wspominała, że wraz z trzema siostrami nie rozumiała powodu ogromnej radości, jak mówiła: „zastanawiałyśmy się, co się dzieje, nie doszło do nas, że był to tak bardzo niezwykły moment, że mama urodziła chłopca – miała przecież nas”.
Mały książę otrzymał imiona Karol Gustaw Folke Hubert (szw. Carl Gustaf Folke Hubertus). Pierwsze imię, Karol, jest tradycyjnym imieniem szwedzkiej rodziny królewskiej, nosił je również ojciec jego matki, Karol Edward z Saksonii-Coburg-Gothy, było również jednym z imion jego ojca chrzestnego, Fryderyka IX, króla Danii. Drugie imię, Gustaw, również jest tradycyjnym imieniem szwedzkiej rodziny królewskiej, nosił je m.in. jego pradziadek, Gustaw V, jego dziadek, Gustaw VI Adolf, oraz jego ojciec, książę Gustaw Adolf. Trzecie imię, Folke, nosił jeden z jego ojców chrzestnych, Folke Bernadotte. Ostatnie imię, Hubert, otrzymał po wuju, Hubercie Koburgu, zmarłym bracie jego matki, Sybilli.
Został ochrzczony w wierze luterańskiej 7 czerwca 1946 roku w kaplicy Pałacu Królewskiego w Sztokholmie. Jego rodzicami chrzestnymi zostali: jego pradziadek, Gustaw V (król Szwecji), jego wuj, Fryderyk Jozjasz z Saksonii-Coburga-Gothy, jego dziadek, Gustaw Adolf (późniejszy król Szwecji jako Gustaw VI Adolf), Ludwika Mountbatten (późniejsza królowa Szwecji), a także: Fryderyk Glücksburg (przyszły król Danii jako Fryderyk IX), Ingryda Bernadotte (księżniczka szwedzka, późniejsza królowa Danii), Olaf Glücksburg (przyszły król Norwegii jako Olaf V), Juliana Oranje-Nassau (przyszła królowa Holandii), hrabia Folke Bernadotte oraz hrabina Maria Bernadotte. 
Został ochrzczony w szatce chrzcielnej, która była po raz pierwszy noszona przez jego ojca, Gustawa Adolfa Bernadotte, kiedy został ochrzczony w 1906 roku.Ceremonii chrztu Karola Gustawa przewodniczył arcybiskup Uppsali, Erling Eidem, który miał tego dnia powiedzieć: „Nikt nie zna jego jutra”. 7 czerwca ogłoszono również, że chłopiec otrzymał tytuł księcia Jämtland. 
Ma cztery starsze siostry – Małgorzatę (ur. 31 października 1934), Brygidę (ur. 19 stycznia 1937), Dezyderię (ur. 2 czerwca 1938) i Krystynę (ur. 3 sierpnia 1943).
Młodość.
Mając niecałe dziewięć miesięcy, 26 stycznia 1947 roku, stracił swojego ojca, Gustawa Adolfa, który zginął w katastrofie lotniczej w Kopenhadze. Stało się to po tym, gdy Karol Gustaw nauczył się wymawiać słowo „tata”. Mały książę dowiedział się o śmierci ojca dopiero w wieku siedmiu lat. Wiele lat później w różnych wywiadach Karol Gustaw stwierdzał, że zachował bardzo niewiele wspomnień związanych z ojcem. Przyznawał: „Brakowało mi go, brakowało mi kogoś na kim mógłbym się oprzeć, patrzeć i uczyć się tego co jest mi teraz potrzebne”.
29 października 1950 roku zmarł jego pradziadek, a na tronie zasiadł jego dziadek – Gustaw VI Adolf. Tym samym zaledwie trzyletni Karol Gustaw stał się następcą tronu. Z racji tego, że w przyszłości miał zostać królem Szwecji, bardzo dużą rolę przywiązywano do jego edukacji. Chłopiec cierpiał na dysleksję, przez co bardzo trudno było mu przyswoić wiedzę, której od niego wymagano. Falę krytyki wywołała dyskusja nad posłaniem Karola Gustawa do publicznej szkoły, dlatego utworzono szkołę w budynku pałacu. Tam chłopiec uczył się wraz z dziećmi pracowników dworu czy dziećmi przyjaciół jego matki. Do publicznej szkoły (wraz z internatem) książę poszedł dopiero w wieku trzynastu lat, 31 sierpnia 1959 roku. Jak wspominał jeden z jego kolegów z akademika: „Karol Gustaw zrobił prawie żałosne wrażenie, kiedy przyszedł. Był spiętym, nieśmiałym trzynastolatkiem, który miał problemy z nawiązaniem kontaktu z rówieśnikami”. Dość często w tym okresie wyjeżdżał do Wielkiej Brytanii, aby szlifować swój język angielski. W 1962 roku spędził kilka dni na Zamku Balmoral w Szkocji wraz z królową brytyjską, Elżbietą II, oraz Filipem, księciem Edynburga. W tym samym roku w kościele w Borgholmie Karol Gustaw został konfirmowany (odpowiednik katolickiej pierwszej komunii i bierzmowania).
31 marca 1964 roku Karol Gustaw zakończył szkolenie wojskowe, które trwało jeden rok. Dzięki niemu zdobył wiedzę z zakresu znajomości wojsk lądowych, sił powietrznych oraz marynarki. Tuż po tym jego dziadek, Gustaw VI Adolf, rozpoczął rozmowy z szefem Akademii Marynarki Wojennej, Willym Edenbergiem. Król Szwecji chciał omówić z nim program nauczania wojskowego dla swojego wnuka. Krytycznie do edukacji Karola Gustawa w tym zakresie wypowiadała się, również uczestnicząca w tych rozmowach, matka następcy tronu – Sybilla Koburg.
Po ukończeniu osiemnastego roku życia następca tronu w dniu otwarcia parlamentu złożył uroczystą przysięgę wierności królowi i stosowania się do szwedzkiej konstytucji. Rok później, kilka dni przed ukończeniem dwudziestu lat, 22 kwietnia 1966 roku, Karol Gustaw ukończył szkołę średnią. W tym czasie spadła na księcia fala krytyki w związku z jego wadą wymowy, która przeszkadzała mu w wygłaszaniu przemówień. Aby to zmienić, zatrudniono dla księcia logopedę, a także psychiatrę.
Przez dwa i pół roku pobierał wojskową edukację. W 1968 roku został oficerem. Następnie ukończył kurs dowódczy w Szwedzkiej Szkole Obrony Narodowej.
Studiował historię, socjologię, politologię, prawo finansowe i ekonomię na Uniwersytecie w Uppsali. Później studiował również ekonomię na Uniwersytecie Sztokholmskim.
Król Szwecji.
Kompetencje króla od 1975 roku zostały ograniczone jedynie do funkcji reprezentacyjnej. Król nie ma prawa inicjatywy ustawodawczej, nie mianuje premiera, nie jest nawet naczelnym dowódcą sił zbrojnych.
Pod koniec lat 70. bardzo ważnym tematem debaty publicznej stało się szwedzkie prawo sukcesyjne, które dawało pierwszeństwo mężczyznom. Postulowano zmianę tego stanu rzeczy, powołując się na równość kobiet i mężczyzn. Król Karol XVI Gustaw, tak jak wielu Szwedów, miał odmienne zdanie w tej kwestii. Uważał, że zmiana prawa sukcesyjnego jest sprzeczna z wielowiekową tradycją i nie powinna wejść w życie. Chciał, żeby jego jedyny syn, Karol Filip, zasiadł po nim na tronie. Parlament przegłosował jednak ustawę w 1979 roku i weszła ona w życie 1 stycznia 1980. Przez siedem miesięcy swego życia książę Karol Filip był następcą tronu, lecz – z powodu zmiany prawa – pierwsza w linii sukcesji znalazła się najstarsza córka Karola XVI Gustawa – Wiktoria.
Karol XVI Gustaw jest patronem wielu organizacji. Król pełni bardzo ważną rolę w promowaniu swego kraju poza jego granicami, między innymi wręcza Nagrodę Nobla we wszystkich dziedzinach (oprócz Pokojowej, którą wręcza król Norwegii).
7 marca 2022 roku, w czasie wizyty pułku w Karlsborgu, oficjalnie potępił inwazję Rosji na Ukrainę, mówiąc: „Jest to sprzeczne z prawem międzynarodowym i wyklucza podstawowe wolności i prawa. Katastrofa humanitarna jest faktem. Ludzie uciekają ze swoich domów i kraju. Rodziny są podzielone. Umierają niewinni ludzie”. W związku z wybuchem wojny w Szwecji rozpoczęła się poważna debata na temat wstąpienia tego państwa do NATO. 16 maja 2022 roku, w czasie spotkania z rządem, król oraz następczyni tronu zostali poinformowany o tych planach. Według mediów Karol XVI Gustaw miał określić wejście Szwecji do Paktu Północnoatlantyckiego jako „trudną sytuację”, ale równocześnie „historyczny wybór”.
Życie prywatne.
Zainteresowania.
Karol XVI Gustaw interesuje się samochodami i narzędziami. Na swoje piąte urodziny otrzymał m.in. samochodzik na pedały i narzędzia ogrodnicze. Ze względu na swoje zamiłowanie do motoryzacji na corocznym klasycznym rajdzie samochodowym na Olandii król jeździ Volvo PV 60, które otrzymał z okazji swoich 50. urodzin. Oprócz tego lubi jeździć na nartach – trzykrotnie brał udział w Biegu Wazów (w 1977, 1987 i 1997 roku).
Małżeństwo i potomstwo.
W 1972 roku na Igrzyskach Olimpijskich w Monachium, Karol Gustaw poznał Niemkę, Sylwię Sommerlath (ur. 1943). „To po prostu kliknęło” (szw. „Det sa bara klick!”) – wyznał on później w jednym z wywiadów, przyznając tym samym, że zakochał się w Sylwii od pierwszego wejrzenia. Miłość została odwzajemniona, jednakże spotkała się z nieprzychylnością ze strony ówczesnego króla Szwecji, Gustawa VI Adolfa. Monarcha nie był zadowolony z wyboru wnuka – zwracał uwagę głównie na niearystokratyczne pochodzenie oraz rodzinę Sylwii, a konkretnie powiązania jej ojca z nazistami. Ostatecznie po śmierci dziadka Karol Gustaw stał się królem Szwecji i mógł bez przeszkód ożenić się z Sylwią. Zaręczyny zostały oficjalnie ogłoszone 12 marca 1976 roku. Sylwia od narzeczonego otrzymała pierścionek zaręczynowy, który wcześniej należał do jego matki, Sybilli Koburg. 19 czerwca 1976 w Sztokholmie para wzięła ślub.
Ma troje dzieci:
Niewierność.
Przez lata król uważany był za wzorowego męża i ojca. Wszystko zmieniło się w 2007 roku, gdy została wydana książka Thomasa Sjöberga „Den motvillige monarken” (pol. "Niechętny monarcha"). Autor wykazał w niej, że Karol XVI Gustaw otaczał się różnymi kobietami, również striptizerkami. Król miał nawet, razem ze swoją kochanką, którą miała być członkini Army of Lovers, modelka i piosenkarka, Camilla Henemark, planować wyjazd na bezludną wyspę.
Tytulatura.
30 kwietnia 1946 – 7 czerwca 1946: "Jego Królewska Wysokość" książę Karol Gustaw ze Szwecji
7 czerwca 1946 – 29 października 1950: "Jego Królewska Wysokość" książę Karol Gustaw ze Szwecji, książę Jämtland
29 października 1950 – 15 września 1973: "Jego Królewska Wysokość" książę koronny Szwecji, książę Jämtland
Od 15 września 1973: "Jego Królewska Mość" król Szwecji

</doc>
<doc id="133144" url="https://pl.wikipedia.org/wiki?curid=133144" title="Biegus mały">
Biegus mały

Biegus mały, biegus Temmincka ("Calidris temminckii") – gatunek małego ptaka wędrownego z rodziny bekasowatych (Scolopacidae). Nie wyróżnia się podgatunków. Nie jest zagrożony wyginięciem.
Występowanie.
Zamieszkuje pas od Półwyspu Skandynawskiego po Półwysep Czukocki. Zimuje w basenie Morza Śródziemnego, w zwrotnikowej Afryce, na Bliskim Wschodzie, w Azji Południowej i Południowo-Wschodniej oraz na Tajwanie, Wyspach Riukiu i Borneo.
W Polsce nielicznie, lecz regularnie spotykany w całym kraju podczas przelotów w maju i lipcu–październiku.
Status i ochrona.
Międzynarodowa Unia Ochrony Przyrody (IUCN) uznaje biegusa małego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, zawiera się w przedziale 165 000 – 1 255 000 osobników. Trend liczebności światowej populacji nie jest znany, choć w przypadku populacji europejskiej uznawany jest za stabilny.
W Polsce podlega ścisłej ochronie gatunkowej.

</doc>
<doc id="133147" url="https://pl.wikipedia.org/wiki?curid=133147" title="Larry Ellison">
Larry Ellison

Lawrence Joseph „Larry” Ellison (ur. 17 sierpnia 1944 w Nowym Jorku) – amerykański biznesmen, współzałożyciel oraz prezes Oracle Corporation.
Życiorys.
Ellison jest nieślubnym synem 19-letniej wówczas matki, wychowywanym przez jej ciotkę. Wcześnie ujawnił zdolności matematyczne i jako młody człowiek podjął pracę dla Ampex Data Systems Corporation. Jednym z projektów, przy którym pracował, była baza danych opracowywana przez CIA. Projekt ten nosił kryptonim „Oracle” (ang. wyrocznia). Sam projekt Wyroczni był jednym z pierwszych mających w założeniu stworzyć olbrzymi zbiór tzw. big data o każdym obywatelu w kręgu zainteresowania.
Ellison był zainspirowany artykułem Edgara F. Codda dotyczącego systemów zarządzania relacyjnymi bazami danych, "A Relational Model of Data for Large Shared Data Banks". W roku 1977 założył późniejszą firmę Oracle, pierwotnie pod nazwą "Software Development Laboratories". W 1979 przedsiębiorstwo zmieniło nazwę na "Relational Software Inc.", potem wreszcie na Oracle, od nazwy jej sztandarowego produktu. Po pojawieniu się IBM-owskiego System R, także opartego na idei Codda, starał się doprowadzić do kompatybilności z nią swojej bazy, lecz IBM nie ujawnił istotnej części kodu, co uniemożliwiło zgodność. Baza Oracle miała od razu numer 2, co miało sugerować, że wszystkie błędy zostały w niej wykryte i usunięte.
Ellison z majątkiem w wysokości 52,2 mld USD zajmował w 2017 r. 5. miejsce na liście najbogatszych ludzi w Stanach Zjednoczonych. Jego obecną (czwartą) żoną jest pisarka Melanie Craft. Ma syna i córkę z poprzednich małżeństw. Jest też znanym miłośnikiem jachtingu, uczestnikiem regat America’s Cup i regat Sydney-Hobart (po tragicznej śmierci 6 członków załogi zrezygnował z regat oceanicznych). Jest właścicielem statku „Sayonara” (ok. 140 m długości), kosztującego ponad 200 mln USD. W dawnych czasach mógłby ogłosić się jednym z królów archipelagu Hawajów, ponieważ posiada na własność 98% wyspy Lānaʻi.

</doc>
<doc id="133149" url="https://pl.wikipedia.org/wiki?curid=133149" title="Celostat">
Celostat

Celostat – układ dwóch płaskich zwierciadeł, który umożliwia obserwację dowolnego rejonu nieba za pomocą nieruchomego przyrządu optycznego, np. lunety.
Zazwyczaj pierwsze zwierciadło celostatu pozostaje nieruchome, a drugie poruszane mechanizmem zegarowym, obraca się dookoła osi, która leży w jego płaszczyźnie. Celostat ma także swoje zastosowanie w heliofizyce.

</doc>
<doc id="133152" url="https://pl.wikipedia.org/wiki?curid=133152" title="Maurycy Zamoyski">
Maurycy Zamoyski

Maurycy Klemens Zamoyski herbu Jelita (ur. 30 lipca 1871 w Warszawie, zm. 5 maja 1939 w Klemensowie) – polski polityk, dyplomata, działacz społeczny, wiceprezes Komitetu Narodowego Polskiego w Paryżu, członek Komitetu Narodowego Polskiego (1914–1917), hrabia, XV ordynat na Zamościu, w 1922 roku posiadał majątki ziemskie o powierzchni 190 900 ha.
Życiorys.
Pochodził z hrabiowskiej rodziny herbu Jelita, syn Tomasza Franciszka Zamoyskiego herbu Jelita i Marii Anny Natalii Potockiej z Podhajec herbu Pilawa (Srebrna; "primo voto" Zamoyska, "secundo voto" Lubomirska). Był członkiem Ligi Narodowej od 1905 roku. Był członkiem Towarzystwa Tajnego Nauczania w Warszawie. W 1906 został wybrany do I Dumy. W czerwcu tego roku był bohaterem głośnego pojedynku na pistolety w Królikarni, w którym zmierzył się z kornetem huzarów grodzieńskich, Możarowskim. Posiadał jeden z największych majątków ziemskich na ziemiach polskich. W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich". Był członkiem Szwajcarskiego Komitetu Generalnego Pomocy Ofiarom Wojny w Polsce.
Był członkiem Komitetu Narodowego Polskiego W 1918 roku został członkiem Komitetu Narodowego Polski w Paryżu i członkiem delegacji polskiej na konferencję paryską zakończoną podpisaniem traktatu wersalskiego. Następnie był posłem RP w Paryżu w latach 1919–1924; przez siedem miesięcy od 19 stycznia 1924 roku sprawował urząd ministra spraw zagranicznych. Był kandydatem prawicy i kontrkandydatem Gabriela Narutowicza na urząd Prezydenta RP w 1922 roku. Zgodnie z konstytucją marcową wyboru Prezydenta dokonywało Zgromadzenie Narodowe. Mimo że Maurycy Zamoyski prowadził w pierwszej i następnych turach głosowań, w ostatecznym głosowaniu otrzymał 227, a Gabriel Narutowicz 289 głosów.
Członek, wiceprezes (1902–1907), prezes (1907–1919) komitetu budowy pomnika Fryderyka Chopina w Warszawie.
Życie prywatne.
W 1906 zaręczył się, a następnie w lipcu tego roku w Biłce Szlacheckiej ożenił z Marią Sapieżanką, córką ks. Jana Sapiehy i Seweryny z hr. Uruskich. Jego synem był Jan Tomasz Zamoyski – ostatni XVI ordynat na Zamościu, senator i Marszałek Senior Senatu II kadencji. Wnuk, Marcin Zamoyski, był prezydentem Zamościa, wojewodą zamojskim i przewodniczącym Rady Miejskiej Zamościa.
Pochowany w Kolegiacie Zamojskiej w podziemiach katedry, obok rodziców.

</doc>
<doc id="133156" url="https://pl.wikipedia.org/wiki?curid=133156" title="Baza cytowań">
Baza cytowań

Baza cytowań, indeks cytowań – forma bibliografii polegająca na zbieraniu informacji zarówno na temat artykułów cytujących, jak i powiązanych z nimi artykułów cytowanych. Jest to jeden ze sposobów oceniania wartości danej pracy naukowej.
Najbardziej znanymi bazami cytowań są te tworzone przez Institute for Scientific Information (ISI): "Science Citation Index", "Social Sciences Citation Index" oraz "Arts and Humanities Citation Index". Obecnie coraz większą konkurencję dla bazy ISI stanowi Scopus, stworzony przez wydawnictwo Elsevier, w którym jest uwzględniania znacznie większa liczba czasopism naukowych oraz cytowania w patentach.
W oparciu o dane zebrane w bazach cytowań oblicza się wskaźnik cytowań, na podstawie którego tworzy się często rankingi instytutów naukowych i poszczególnych naukowców, a także szczególnie szybko rozwijających się dziedzin nauki.

</doc>
<doc id="133158" url="https://pl.wikipedia.org/wiki?curid=133158" title="Riukiu (ujednoznacznienie)">
Riukiu (ujednoznacznienie)



</doc>
<doc id="133159" url="https://pl.wikipedia.org/wiki?curid=133159" title="Biegus Temmincka">
Biegus Temmincka



</doc>
<doc id="133161" url="https://pl.wikipedia.org/wiki?curid=133161" title="Frank Whittle">
Frank Whittle

Sir Frank Whittle (ur. 1907, zm. 1996) – angielski konstruktor. Opatentował silnik turboodrzutowy. Frank Whittle wpadł na pomysł działania silnika odrzutowego w roku 1928 i w roku 1937 zbudował jego prototyp. Natomiast pierwszy udany samolot odrzutowy Heinkel He 178 został zbudowany w Niemczech przez Ernsta Heinkela w roku 1939.

</doc>
<doc id="133164" url="https://pl.wikipedia.org/wiki?curid=133164" title="Architektura trójwarstwowa">
Architektura trójwarstwowa

 
Architektura trójwarstwowa (ang. "three-tier architecture" lub "three-layer architecture") - architektura typu klient-serwer, w której interfejs użytkownika, przetwarzanie danych i składowanie danych są rozwijane w postaci osobnych modułów, zwykle na oddzielnych platformach; koncepcja architektury trójwarstwowej wywodzi się z Rational Software.
Architektura tego typu pozwala aktualizować lub zastępować poszczególne moduły niezależnie od siebie, w miarę jak zmieniają się warunki techniczne - przykładowo, zmiana systemu operacyjnego na komputerze użytkownika (np. z Windows na Linux lub odwrotnie), wpływa jedynie na warstwę interfejsu użytkownika, ale nie na przetwarzanie i składowanie danych.
Przetwarzanie danych na serwerze aplikacji także może się składać z kilku oddzielnych warstw, wskutek czego architektura taka zmienia się w architekturę wielowarstwową.

</doc>
<doc id="133165" url="https://pl.wikipedia.org/wiki?curid=133165" title="Komitet Narodowy Polski (1917–1919)">
Komitet Narodowy Polski (1917–1919)

Komitet Narodowy Polski (KNP) – założona 15 sierpnia 1917 w Lozannie przez Romana Dmowskiego polska reprezentacja polityczna działająca w latach 1917–1919. Siedzibą KNP był Paryż. Celem Komitetu była odbudowa państwa polskiego przy pomocy państw Ententy. KNP został uznany przez rządy Francji, Wielkiej Brytanii i Włoch za rząd polski na emigracji i przedstawicielstwo interesów Polski. Po odzyskaniu niepodległości przez Polskę stworzył trzon delegacji polskiej na konferencję pokojową w Paryżu, rozwiązał się formalnie na życzenie premiera Ignacego Paderewskiego 15 kwietnia 1919.
Historia.
Bezpośrednią przyczyną jego powołania było rewolucja lutowa i obalenie caratu w Imperium Rosyjskim. Umożliwiło to powstanie politycznej reprezentacji Polaków w krajach Ententy które wcześniej uznawały sprawę polską za wewnętrzną sprawę Rosji i respektowały rosyjski sprzeciw wobec tworzenia jakichkolwiek polskich formacji zbrojnych na froncie zachodnim. Komitet Narodowy Polski powstał 15 sierpnia w Lozannie, skąd przeniósł się niebawem do Paryża obierając sobie za siedzibę tymczasową hotel Saint-James przy rue Saint Honoré 211. Od października 1917 r. KNP mieściła się przy avenue Kléber 11 bis. Był w krajach Ententy na Zachodzie kontynuacją Komitetu Narodowego Polskiego, działającego w latach 1914–1917 w Warszawie i Piotrogrodzie. Główną rolę odrywali w nim politycy związani z Narodową Demokracją oraz Stronnictwem Polityki Realnej. Jego autorytet uznawały reprezentacje polityczne na ziemiach polskich tworzone przez te siły polityczne jak: Międzypartyjne Koło Polityczne w Królestwie Polskim, Związek Międzypartyjny w Galicji i Komitet Międzypartyjny w Poznańskim a także Rada Polska Zjednoczenia Międzypartyjnego w Rosji oraz większość środowisk polonijnych w USA i Kanadzie. Do Komitetu wchodzili początkowo Roman Dmowski (prezes), Ignacy Jan Paderewski, Erazm Piltz, Jan Emanuel Rozwadowski (sekretarz), Marian Seyda, Konstanty Skirmuntt, Władysław Sobański, Maurycy Zamoyski. Jego skład poszerzono później drogą kooptacji m.in. o Stanisława Kozickiego, Stanisława Grabskiego, Józefa Wielowieyskiego, Józefa Hallera. Działalność paryskiego komitetu finansowana była przez Maurycego Zamoyskiego, Mikołaja Potockiego oraz z kredytów udzielonych przez rządy Anglii i Francji, które to miały być zwrócone, po odzyskaniu przez Polskę niepodległości.
Zadaniami KNP były:
KNP prowadził politykę zagraniczną odradzającego się państwa polskiego i organizował Armię Polską we Francji, która uznawała jego zwierzchnictwo. Był uznany przez rządy Francji (20 września), Wielkiej Brytanii (15 października), Włoch (30 października), USA (10 listopada 1917) za oficjalnego reprezentanta odradzającej się państwowo Polski. KNP posiadał swoich przedstawicieli przy rządach w Belgii, Włoszech (Konstanty Skirmuntt), Szwecji, Brazylii, Wielkiej Brytanii (Władysław Sobański), USA (Ignacy Jan Paderewski). Jego agendą była powstała wcześniej w Szwajcarii Centralna Agencja Polska. Od stycznia 1919 r. Komitet Narodowy Polski dysponował własnym francuskojęzycznym tytułem prasowym „L’Indépendance Polonaise”. Redakcję pisma na wniosek Sekretariatu Generalnego KNP objął Stanisław Stroński, za redakcję wewnętrzną natomiast odpowiadał Dmowski. Organem polskojęzycznym był „Polak (Le Polonais)”, który ukazywał się w latach 1917–1919.
Ostatni etap działalności.
W styczniu 1919 w oparciu o porozumienie polityczne Naczelnika Państwa Józefa Piłsudskiego z Romanem Dmowskim do Komitetu zostali dokooptowani przedstawiciele Naczelnika Państwa (Kazimierz Dłuski, Leon Wasilewski, Michał Sokolnicki, Stanisław Patek, Antoni Sujkowski, Stanisław Thugutt, Medard Downarowicz, Herman Lieberman, Władysław Baranowski, Stanisław Hempel), zaś Komitet stał się oficjalnym reprezentantem rządu RP na paryską konferencję pokojową. KNP uznał powstały 16 stycznia 1919 rząd Ignacego Jana Paderewskiego na którego życzenie rozwiązał się formalnie 15 kwietnia 1919, jego członkowie tworzyli trzon delegacji Polski na paryską konferencję pokojową do podpisania i ratyfikacji traktatu wersalskiego i traktatów pochodnych.

</doc>
<doc id="133169" url="https://pl.wikipedia.org/wiki?curid=133169" title="Pensja (szkoła)">
Pensja (szkoła)

Pensja – dawna nazwa szkół prywatnych lub prowadzonych przez organizacje kościelne, często z internatem. Najczęściej pensje były przeznaczone dla dziewcząt, choć istniały również pensje chłopięce. 
W Polsce pensje funkcjonowały od XVIII do XIX wieku. Uczęszczały do nich dziewczęta z wyższych warstw społecznych (szlachty, zamożnego mieszczaństwa, później także urzędników), uzupełniając podstawową edukację domową; nie chodziły do nich na ogół córki arystokracji, uczone w domu przez wynajętych nauczycieli. Początkowo nauka na pensji trwała 2–3 lata, pod koniec XIX wieku 6–7 lat. 

</doc>
<doc id="133171" url="https://pl.wikipedia.org/wiki?curid=133171" title="Plechowce">
Plechowce

Plechowce, dawniej rośliny niższe ("Thallophyta") – grupa organizmów wielokomórkowych, których ciało zwane plechą ("thallus") nie jest podzielone na tkanki oraz organy. 
Stara klasyfikacja roślin dzieliła królestwo roślin na organowce (rośliny wyższe) i plechowce (rośliny niższe). Do plechowców zaliczano bakterie, glony, śluzowce, grzyby i porosty.

</doc>
<doc id="133177" url="https://pl.wikipedia.org/wiki?curid=133177" title="Mumifikacja">
Mumifikacja

Mumifikacja () – proces konserwacji zwłok zapobiegający rozkładowi. Oprócz mumii ludzkich na całym świecie znajdowane są mumie zwierzęce (głównie w Egipcie), były one robione tak samo jak ludzkie. Cel ich powstania to oddawanie czci bogom.
Pochodzenie słowa.
Termin pochodzi od arabskiego słowa "mummija" oznaczającego bitumin. Wywodzi się z nieprawidłowego przekonania o tym, że część poczerniałych przez żywicę mumii znalezionych w XIX-wieku pokryto smołą. Okazało się jednak, że są to po prostu źle zabalsamowane ciała pochodzące z Okresu Późnego.
Rodzaje mumifikacji.
Naturalny proces utrwalenia zwłok, określany jako strupieszenie zachodzi w środowisku suchym i przewiewnym, przy względnie wysokiej temperaturze powietrza, które pozwala na szybką utratę wody z powłok skórnych i narządów wewnętrznych.
Wyróżnia się mumifikację naturalną:
oraz mumifikację celową, wykonywaną przez człowieka:
Każda kultura, która stosowała mumifikację, miała własny, niepowtarzalny sposób jej wykonywania.
Mumifikacja w Starożytnym Egipcie.
Historia.
Podaje się, że balsamowanie i zawijanie w bandaże zwłok zaczęło się mniej więcej za panowania IV dynastii i było wykonywane przez ok. 3000 lat, aż do okresu koptyjskiego. Praktyka ta była jednak najintensywniej stosowana w okresie Nowego Państwa.
Istota mumifikacji.
Według mitologii egipskiej, zanim zmarły dostał się do krainy umarłych, musiał stanąć przed sądem, także faraon. Zmarły był prowadzony przez boga Anubisa przed oblicze najważniejszego boga podziemi Ozyrysa. Serce zmarłego kładziono na wagę, gdzie ważono jego dobre i złe uczynki. Zapisywano je na specjalnej tablicy. Jeśli szale wagi były wyrównane, zmarły nie mógł od razu iść do krainy umarłych. Do grobu wkładano żywność i przedmioty codziennego użytku, aby służyły zmarłemu w życiu pozagrobowym.
Czynności pogrzebowe.
Jeśli dochodziło do procesu mumifikacji rozpoczynano go w dniu śmierci zmarłego: gorący klimat sprzyjał rozkładowi zwłok, stąd istotna była szybkość. Zmarły był przewożony do pracowni balsamiarskiej, zwykle znajdującej się poza miastem. Ciało pozostawało tam zwykle aż do pogrzebu. W Starym Państwie miejsce to nosiło nazwę Czystego Miejsca, lub Miejsca Balsamowania ("ubet en ut"), a od okresu Nowego Państwa Komnaty Bogów ("zeh neczer").
Zmarłemu towarzyszyła pogrążona w żałobie rodzina. Zaraz po śmierci Egipcjanina rozpoczynała się żałoba. Mężczyźni nie golili się, a kobiety smarowały twarz błotem. Bogate rodziny tworzyły orszak żałobników. Poza tym opłacały dwie płaczki ("dżeret"), które z krzykiem i głośnym lamentowaniem biegły przez ulicę, ogłaszając smutną nowinę. W orszaku brał także udział Strażnik Pieczęci Boga ("chetemu-neczer"), lektorzy ("cheriu-habet") oraz balsamiści ("ututu").
Balsamowanie zwłok.
Do naszych czasów nie zachowały się żadne źródła pisane, które relacjonowałyby proces balsamowania zwłok. Herodot opisał jednak trzy różne techniki, które wykorzystywane były zależnie od zamożności rodziny zmarłego. Dzięki badaniom mumii możemy stwierdzić, że proces balsamowania ulegał modyfikacji na przestrzeni tysiącleci. Początkowo Egipcjanie zakopywali zmarłych na pustyni. Potem czynili tak tylko ci, których nie było stać na pełną ceremonię. Bogatsi ludzie i faraonowie byli mumifikowani w inny sposób:
Mumie przywódców komunistycznych.
W totalitarnych państwach komunistycznych często dokonywano mumifikacji ciał zmarłych przywódców w celu wystawienia ich na widok publiczny jako pewnego rodzaju symbolu "nieprzemijających" komunistycznych idei i wartości. Zabiegowi temu poddawano zazwyczaj tylko uznanego za największego i najbardziej zasłużonego dla partii wodza-rewolucjonistę, zwykle twórcę ustroju w danym kraju. Pierwszym poddanym mumifikacji przywódcą komunistycznym był zmarły w 1924 roku Włodzimierz Lenin, zabalsamowany na polecenie Stalina, wbrew jednoznacznie wyrażonej woli samego zmarłego (który życzył sobie by jego ciało po śmierci zostało spalone i pochowane w Petersburgu), sprzeciwu rodziny oraz Nadieżdy Krupskiej, żony Lenina. Zabiegu, polegającego na usunięciu z organizmu płynów fizjologicznych i wprowadzeniu do układu krwionośnego roztworu gliceryny i octanu potasu dokonał anatom, prof. Władimir Pietrowicz Worobjow i biochemik, prof. Iwan Iljicz Zbarski. Usunięto również organy wewnętrzne i osobno zakonserwowano je w zbiornikach formaliny. Ciało wodza rewolucji spoczęło w przeszklonym, pancernym sarkofagu według projektu Konstantina Stiepanowicza Mielnikowa, w monumentalnym mauzoleum na Placu Czerwonym wzniesionym przez Aleksieja Wiktorowicza Szczusiewa. W podobny sposób zabalsamowano w 1953 ciało Józefa Stalina, jednakże w 1961 na podstawie uchwały XXII Zjazdu KPZR usunięto je z Mauzoleum Lenina i pogrzebano na cmentarzu pod murem Kremla. Wzorem dyktatorów sowieckich zabalsamowano również niektórych spośród przywódców innych państw komunistycznych, m.in. Mao Zedonga, Georgi Dymitrowa, Klementa Gottwalda, Hồ Chí Minha, Agostinha Neto, Kim Ir Sena, często korzystając z doświadczeń sowieckich anatomów. Ostatnim zabalsamowanym przywódcą komunistycznym był Kim Dzong Il (zm. 2011).
Mumifikacja w Polsce.
W krakowskim kościele św. Kazimierza, Braci Mniejszych (dawniej Reformatów), w krypcie pod posadzką kościoła znajduje się kilkadziesiąt trumien, a w nich doskonale zachowane, zmumifikowane zwłoki. Kilka z owych trumien jest otwartych, ukazując postacie zmarłych, ich oblicza i ubiory, wprost w stanie nienaruszonym. W jednej z komnat katakumb znajdują się mumie braci zakonnych, położonych bez trumien, wprost na piasku z kamieniami pod głową. Najstarsi spośród zmarłych zakończyli swoje życie pod koniec XVII wieku. Katakumby dostępne były do niedawna dla wszystkich, pragnących pomodlić się, tylko dwa dni w roku: w dniu Wszystkich Świętych i dniu Zadusznym. Obecnie, ze względu na zmiany mikroklimatu, podziemia są zamknięte dla zwiedzających.
W kryptach klasztoru na Łysej Górze znajdują się wystawione na widok publiczny domniemane szczątki księcia Jeremiego Wiśniowieckiego, ojca króla Michała Korybuta Wiśniowieckiego, pogromcy Kozaków, bohatera powieści Henryka Sienkiewicza pt. "Ogniem i mieczem". Współczesne badania medyczne skonfrontowane z przekazami historycznymi dotyczącymi wyglądu, wieku i przyczyn śmierci księcia nie potwierdzają jednak tożsamości zmumifikowanego ciała.
Ciało marszałka Józefa Piłsudskiego, zabalsamowane po śmierci w 1935 przez dr. Wiktora Kalicińskiego i anatoma, dr. Józefa Laskowskiego wtłoczonym dożylnie roztworem gliceryny i formaliny, zewnętrznie zaś mieszaniną gliceryny i octu oraz namaszczone wonnościami spoczywa obecnie w stalowym sarkofagu w krypcie pod Wieżą Srebrnych Dzwonów katedry wawelskiej w Krakowie.
Podczas remontu, pod kościołem Wniebowzięcia NMP w Szprotawie znaleziono 59 trumien sióstr magdalenek pochowanych w latach 1699-1808; z czego jedna została złożona do trumny żywcem i zmarła w męczarniach. Do dzisiaj ciała zachowały się w doskonałym stanie: pończochy, buty, krucyfiksy, zmumifikowane przez panującą tam temperaturę.

</doc>
<doc id="133178" url="https://pl.wikipedia.org/wiki?curid=133178" title="Grzybnia">
Grzybnia

Grzybnia () – plecha stanowiąca ciało grzybów, zbudowana z wyrośniętej i rozgałęzionej strzępki lub wielu strzępek skupionych w jednym miejscu. U grzybów można wyróżnić następujące stopnie organizacji budowy: pojedyncza komórka ⇒ strzępka ⇒ grzybnia ⇒ owocnik lub przetrwalnik.
Wyróżnia się dwa rodzaje grzybni:

</doc>
<doc id="133182" url="https://pl.wikipedia.org/wiki?curid=133182" title="Fragmentacja plechy">
Fragmentacja plechy

Fragmentacja plechy to sposób rozmnażania bezpłciowego, w którym organizm macierzysty rozpada się na kawałki z których powstaje nowy organizm. Nowe organizmy, które powstają w taki sposób są identyczne po osiągnięciu końcowej fazy wzrostu. Gdy ją osiągną jednocześnie rozpadają się na kawałki, z których powstają nowe organizmy. Występuje u niektórych roślin, grzybów, porostów i glonów.
Fragmentacji ulegać mogą także organizmy niektórych zwierząt, np. gąbek, czy parzydełkowców.

</doc>
<doc id="133188" url="https://pl.wikipedia.org/wiki?curid=133188" title="Mariner 10">
Mariner 10

Mariner 10 (pol. „Żeglarz 10”) – ostatnia bezzałogowa sonda kosmiczna z programu Mariner wystrzelona 3 listopada 1973 roku przez amerykańską agencję kosmiczną NASA. Została wysłana około 2 lata po tym jak Mariner 9 dotarł do Marsa. Głównym celem misji były badania atmosfery (jeśli taka istnieje), powierzchni oraz charakterystyki fizycznej Merkurego. Cel poboczny to wykonanie podobnych badań podczas przelotu w pobliżu Wenus. To pierwszy pojazd zbudowany przez człowieka, który dotarł do Merkurego. Kolejny – sonda MESSENGER – zbliżył się do planety dopiero po 33 latach od misji Marinera 10.
Budowa i wyposażenie.
Masa startowa sondy wynosiła 502,9 kg (wliczając w to 29 kg paliwa i azotu wykorzystywanego do kontroli położenia statku). Całkowita masa instrumentów naukowych wynosiła 79,4 kg. Kadłub miał kształt graniastosłupa o ośmiokątnych podstawach, jego wysokość wynosiła 46 cm, a średnica 1,39 m. Sondę wyposażono w dwa panele baterii słonecznych, umieszczone po przeciwnych stronach kadłuba; rozpiętość Marinera 10 po ich całkowitym rozłożeniu wynosiła 8 m. Baterie dostarczały maksymalnie 820 W mocy. Ze względu na konieczność ochrony takich ogniw przed oddziaływaniem nadmiernego strumienia promieniowania, w miarę zbliżania się do Słońca oba skrzydła były stopniowo ustawiane coraz bardziej ukośnie względem padającego światła. Prócz tego cały kadłub był chroniony specjalną osłoną cieplną. Sonda została wyposażona w silnik rakietowy o ciągu 222 N napędzany hydrazyną. Dane były transmitowane z maksymalną szybkością 117,6 kb/s.
Mariner 10 wyposażony był w następujące instrumenty naukowe:
Próba techniczna.
Dla sprawdzenia aparatury przed wypełnieniem zasadniczej misji próbnik sfotografował okolice północnego bieguna Księżyca, a więc tereny, które dotychczas znane były z fotografii obciążonych zniekształceniami wynikającymi z kąta pod jakim wykonywano zdjęcia. Próba ta przyniosła w tym przypadku istotne rezultaty poznawcze.
Spotkanie z Wenus.
Podczas lotu w kierunku Wenus wystąpiły liczne kłopoty techniczne, między innymi awaria anteny parabolicznej i systemu kontroli położenia, mimo to sonda kontynuowała swą misję. W styczniu 1974 sonda wykonała obserwacje w ultrafiolecie komety Kohoutka. By dotrzeć do Merkurego, Mariner 10 wykorzystał asystę grawitacyjną Wenus, zbliżając się do niej 5 lutego 1974 roku na najmniejszą odległość 5768 kilometrów. Za pomocą filtru do bliskiego nadfioletu, sonda po raz pierwszy sfotografowała niewidoczne w świetle widzialnym szczegóły pokrycia wenusjańskich chmur, a także wykonała kilka innych obserwacji atmosfery, dostarczając na Ziemię łącznie 4165 zdjęć. Można było na nich rozpoznać ogólne kształty układów szczytowych partii chmur czy raczej warstw aerozoli. Uzyskano również wiele innych danych naukowych.
Badania Merkurego.
Trzy przeloty w pobliżu Merkurego nastąpiły 29 marca i 21 września 1974 oraz 16 marca 1975. Sonda wykonała mapy ok. 40-45% powierzchni planety (wskutek powolnej rotacji Merkurego, pozostała część podczas wszystkich przelotów Marinera pozostawała ukryta w ciemnościach), zaś wskazania umieszczonego na niej radiometru ukazały, że w nocy temperatura na Merkurym wynosi zaledwie –183 °C, natomiast w ciągu dnia wzrasta do maksymalnie 187 °C. Z kolei magnetometr Marinera wykazał, że planeta posiada słabe pole magnetyczne. Dane odebrane z sondy dowiodły, że Merkury posiada duże, bogate w żelazo jądro. Otrzymano ponad 2500 zdjęć powierzchni Merkurego. Ich zdolność rozdzielcza była mniej więcej taka sama, jak fotografii Księżyca wykonywanych przez teleskopy na Ziemi. Zostały one wykorzystane nie tylko do poznania wyglądu powierzchni Merkurego, ale również ustalenia usytuowania osi obrotu planety.
Pierwsze spotkanie Marinera 10 z Merkurym miało miejsce 29 marca 1974 o godzinie 20:47 czasu uniwersalnego w odległości 703 kilometrów. Po obiegnięciu Słońca, podczas gdy planeta wykonała dwa okrążenia, sonda ponownie przeleciała obok Merkurego 21 września 1974, tym razem w większej odległości 48 069 km. Trzecie, ostatnie i zarazem największe zbliżenie Mariner 10 wykonał 16 marca 1975 w odległości tylko 327 km. Łączność z sondą przerwano 24 marca 1975, po całkowitym wyczerpaniu zapasu azotu z systemu kontroli położenia statku.
Podsumowanie misji.
Mariner 10 był pierwszą sondą, która dotarła do Merkurego, pierwszą sondą badającą podczas jednego lotu dwie planety, pierwszą sondą, która wykorzystała przyciąganie grawitacyjne jednego obiektu, by osiągnąć inny cel, pierwszym pojazdem wykorzystującym wiatr słoneczny do kontroli swego położenia, a także pierwszą sondą, która powróciła do planety po pierwszym spotkaniu.
Całkowity koszt misji wyniósł około 100 milionów USD.

</doc>
<doc id="133189" url="https://pl.wikipedia.org/wiki?curid=133189" title="Buczyna">
Buczyna

Buczyna ("Fagion sylvaticae") – syntakson w randze związku należący do klasy europejskich mezo- i eutroficznych lasów liściastych – ("Querco-Fagetea"). Leśne zbiorowisko roślinne, zazwyczaj z dominacją buka w drzewostanie. Dno tych lasów jest silnie zacienione, występują w nim rośliny cieniolubne i takie, które kwitną przed listnieniem drzew (geofity). W podszycie i podroście zwykle niemal wyłącznie młode buki. Często runa niemal brak – jest tylko gruba warstwa ściółki (tzw. buczyny nagie).
Charakterystyka.
W Polsce na nizinach buczyny są niemal czysto bukowe (pojedynczo lub w domieszce, rzadko liczniej występują w nich dęby, jesiony wyniosłe, jawory). W górach są to zwykle lasy bukowe z domieszką jodły i świerka, ze względu na kryteria fitosocjologiczne należą tu także lasy jodłowe.
Dyskusja ujęcia syntaksonomicznego i synonimy.
W wyniku realizacji projektu "Vegetation Survey of Europe" przez Międzynarodowe Zrzeszenie Fitosocjologiczne powstał szereg propozycji przebudowy systemu buczyn, m.in. zaproponowano pozostawienie w związku tylko buczyn żyznych. Utrzymano jednak szerokie ujęcie buczyn z podziałem ich na szereg podzwiązków.
Zagrożenia i ochrona.
Zbiorowiska roślinne należące do buczyn są wyznacznikami chronionych siedlisk przyrodniczych wymagających wyznaczania obszarów Natura 2000. Problemem w ochronie walorów przyrodniczych buczyn jest eksploatacja gospodarcza drzewostanów, prowadząca do zubożenia gatunkowego i strukturalnego lasów. Związane jest to z niszczeniem runa przy inicjowaniu odnowienia naturalnego, wprowadzaniem gatunków iglastych przy odnowieniu sztucznym, wykonywaniem zabiegów hodowlanych na dużych powierzchniach jednocześnie tak, że w efekcie powstają rozległe powierzchnie znajdujące się w jednej fazie rozwojowej drzewostanu. Eksploatacja buczyn wiąże się z usuwaniem drzew stosunkowo młodych (wiek rębności dla buków to maksimum 120-130 lat, drzewa w naturze dożywają 200-300 lat).

</doc>
<doc id="133194" url="https://pl.wikipedia.org/wiki?curid=133194" title="Prosta potęgowa">
Prosta potęgowa

Prosta potęgowa lub oś potęgowa – miejsce geometryczne punktów mających równe potęgi względem danych dwóch okręgów; inaczej: miejsce geometryczne punktów, w których styczne do dwóch danych okręgów mają tę samą długość. Środkiem potęgowym nazywa się punkt przecięcia co najmniej dwóch osi potęgowych (wyznaczonych przez co najmniej trzy okręgi).
Osie potęgowe są użyteczne do dowodzenia współliniowości punktów: należy wtedy próbować dowieść, że każdy z punktów mających leżeć na jednej prostej ma wspólną potęgę względem dwóch okręgów, przez co muszą one leżeć na osi potęgowej tego okręgu. Podobnie można wykorzystać środek potęgowy do dowiedzenia współpękowości prostych – należy dowodzić, że każda z prostych jest prostą potęgową pary okręgów, dzięki czemu muszą one przeciąć się w środku potęgowym.
Twierdzenie.
Prosta potęgowa jest prostopadła do prostej przechodzącej przez środki okręgów.
Niech formula_1 formula_2 formula_3 oznaczają odpowiednio promienie okręgów oraz odległość między ich środkami.
Załóżmy, że dla pewnego punktu formula_4 leżącego na prostej formula_5 zachodzi
Jeśli formula_8 to formula_9 dla każdego formula_10 więc w przypadku, gdy formula_11 potęga każdego punktu względem obu okręgów jest taka sama (okręgi pokrywają się). W przypadku różnych promieni równość formula_12 nie zachodzi dla żadnego punktu. W dalszych rozważaniach rozpatrujemy tylko formula_13
Rozpatrzmy następujące przypadki:
Zatem jeśli przyjmiemy zwrot zgodny z wektorem formula_40 za dodatni, to formula_41 Wektor formula_42 jednoznacznie wyznacza punkt formula_43
Zatem na prostej formula_5 jest dokładnie jeden taki punkt formula_10 że jego potęga względem obu okręgów jest taka sama. Weźmy pewien punkt formula_46 leżący na prostopadłej do formula_47 przechodzącej przez formula_43 Pokażemy, że potęga punktu formula_46 jest taka sama dla obu okręgów.
Potęga formula_4 jest taka sama względem obu okręgów, więc:
Z twierdzenia Pitagorasa mamy, że
więc
czyli dla dowolnego punktu formula_46 leżącego na prostej prostopadłej do formula_47 przechodzącej przez punkt formula_4 potęga względem obu okręgów jest taka sama.
Załóżmy, że pewien punkt formula_61 leży poza prostą potęgową i formula_62 Niech formula_63 będzie jego rzutem prostokątnym na prostą łączącą środki okręgów
Zatem na prostej formula_5 są dwa różne punkty, których potęga względem obu okręgów jest taka sama – formula_4 oraz formula_69 co nie jest możliwe. Zatem wszystkie punkty o tej samej potędze względem dwóch okręgów leżą na prostej potęgowej.

</doc>
<doc id="133195" url="https://pl.wikipedia.org/wiki?curid=133195" title="Włośniki">
Włośniki

Włośniki – cienkościenne uwypuklenia komórek skórki (ryzodermy) występujące u roślin naczyniowych w strefie różnicowania korzenia, zwanej też strefą włośnikową. Strefa ta rozwija się tuż nad końcami korzeni, zwykle na długości 1–2 cm. Włośniki wyrastają w niej w wielkim zagęszczeniu i osiągają zazwyczaj do ok. 1,5 mm długości, znacznie zwiększając powierzchnię chłonną korzeni. Za pośrednictwem włośników rośliny wchłaniają wodę z roztworu glebowego wraz z rozpuszczonymi w niej jonami soli mineralnych. Włośniki odgrywają także istotną rolę stabilizującą w przypadku siewek oraz w interakcjach z mikroorganizmami glebowymi. Nie wykształcają się na korzeniach wielu roślin wodnych i błotnych oraz tych żyjących w mykoryzie ektotroficznej z grzybami.
Powstawanie i budowa.
Włośniki wyrastają z komórek skórki korzenia zwanych trichoblastami. U niektórych grup systematycznych różnią się one od innych komórek skórki mniejszymi rozmiarami i gęstszą protoplazmą. Szczególnie wyraźne różnice wielkości i kształtu komórek tworzących włośniki od reszty występują np. wśród traw, u których inne komórki ich skórki korzenia (atrichoblasty) są wyraźnie dłuższe od trichoblastów. Z zasady trichoblastami zostają komórki znajdujące się nad ścianami radialnymi komórek warstwy głębszej, podczas gdy te leżące na ich powierzchni nie wytwarzają włośników. U części gatunków trichoblasty są poliploidalne. Somatyczna poliploidalność jest efektem endoreduplikacji. Czasem komórki te ulegają jednak licznym podziałom i wówczas z wielu sąsiadujących ze sobą potomnych trichoblastów wyrasta pęczek włośników, zwykle jednak włośniki rozwijają się pojedynczo.
Wyróżnia się kilka etapów wzrostu włośników: różnicowanie się ryzodermy, powstawanie wypustek, przejście do wzrostu szczytowego i jego kontynuacja. Cały proces zależy od działania dziesiątek genów, spośród których 40 poznano pod względem molekularnym. Biorą w nim także udział, obok elementów budulcowych, liczne enzymy (kinazy i GTPazy) oraz hormony, przede wszystkim etylen i auksyny. Doświadczenia na rzodkiewniku wykazały, że podawanie roślinie typu dzikiego kwasu 1-aminocyklopropano-1-karboksylowego (ACC), związku będącego prekursorem etylenu, prowadzi do wytworzenia włośników w nietypowych miejscach, zaś podanie aminowinyloglicyny (AVG), inhibitora syntezy etylenu, skutkuje powstaniem korzeni pozbawionych włośników. Mutacje powodujące zaburzenie odpowiedzi na auksyny wiążą się z wadami kształtu i długości włośników. Do czynników środowiskowych regulujących powstawanie włośników można zaliczyć stężenie jonów wapnia. Niskie stężenie tych kationów prowadzi do zahamowania procesu formowania się włośników. W ten sam sposób wpływa wysokie stężenie jonów glinu oraz jonów wodorowych w roztworze glebowym. Deficyt żelaza prowadzi do zahamowania wydłużania włośników, jednocześnie następuje zwiększenie ich liczby. Przy stężeniu fosforu w podłożu przekraczającym 100 μM u pomidora i szpinaku nie obserwowano wykształcania włośników lub ich liczba była znikoma. Przy stężeniach fosforu poniżej 10 μM włośniki wykształcały się w wyjątkowo dużych ilościach. Wzrost włośników jest też silnie hamowany przy wysokiej zawartości soli w glebie. Na glebach suchych dochodzi do zahamowania wzrostu korzenia przy jednoczesnej kompensacji powierzchni pobierania poprzez zwiększenie liczby włośników.
Włośniki powstają jako uwypuklenie komórki trichoblastu (zwykle w jej części apikalnej, tj. skierowanej ku wierzchołkowi korzenia). Pierwszym etapem powstawania włośnika jest depolaryzacja mikrotubul korowych. W tworzącą się wypustkę wnikają mikrofilamenty, które ją stabilizują. Do powstającej wypustki przechodzi jądro komórkowe. W miarę wzrostu włośnika jego wnętrze wypełnia się zajmującą coraz większą objętość wakuolą, która spycha jądro komórkowe do przyściennej warstwy cytoplazmy. Jądro w obrębie włośnika często zmienia położenie, przy czym zazwyczaj znajduje się blisko części szczytowej włośnika. Jego protoplast zawiera poza tym m.in. dobrze rozwinięte mitochondria, diktiosomy i plastydy. Włośnik rośnie w swej części szczytowej (dystalnej), gdzie układ mikrofibryli jest nieuporządkowany, ściana jest najcieńsza i najbardziej delikatna. W części nasadowej (proksymalnej) mikrofibryle układają się równolegle, a warstwa pektynianu wapnia dodatkowo usztywnia ścianę komórkową. Materiały do budowy ściany komórkowej dostarczane są do szczytowej części włośnika pęcherzykami (transport pęcherzykowy), które u celu ulegają egzocytozie. Cytoplazma w wypustce włośnika wykonuje odwrócony ruch fontannowy – przemieszcza się ku szczytowi wzdłuż ścian, a po jego osiągnięciu zawracana jest pasmami transwakuolarnymi.
Popularny obraz włośników jako cylindrycznych i prostych wypustek prawdziwy jest tylko w przypadku ich rozwoju w wodzie lub powietrzu. Rozwijając się w środowisku naturalnym, zwykle między cząstkami gleby, przyjmują bardzo zróżnicowane kształty, zachowując przy tym jednak zbliżoną średnicę. Włośniki osiągają zazwyczaj długość od 0,08 do 1,5 mm, rzadko do 8 mm, i średnicę od 15 do 17 μm. Rzadko są rozgałęzione i zwykle są jednokomórkowe, choć zdarzają się włośniki wielokomórkowe, w których zachodzą podziały poprzeczne (np. na korzeniach powietrznych u kalanchoe). Pozbawione są kutykuli – okrywa je śluz powstający w wyniku śluzowacenia zewnętrznej części ściany komórkowej, stwierdzano na nich też substancje lipidowe.
Wypustki tworzą się w miarę różnicowania się budowy korzenia, zwykle w odległości kilku mm od wierzchołka korzenia w strefie różnicowania, znanej też jako strefa włośnikowa i dojrzałości. Cała strefa włośnikowa ma długość od kilku mm do kilku cm. Włośniki wyrastać mogą w wielkim zagęszczeniu na skórce korzenia, np. u kukurydzy jest ich ok. 420 na 1 mm². Czteromiesięczne żyto ma ok. 14 miliardów włośników o łącznej długości przekraczającej 10 tys. km i powierzchni 400 m2 (korzenie bez włośników mają łącznie ponad 600 km i powierzchnię blisko 240 m2). 
Ze względu na sukcesywny rozwój włośników od młodszej części korzenia do starszej (rozwój akropetalny) ich długość zwiększa się od wierzchołka korzenia ku górze. Włośniki obumierają zazwyczaj po kilku dniach, jednak zastępowane są sukcesywnie przez kolejne, wyrastające w młodszej części korzenia. Rzadko zdarzają się włośniki trwałe – czasem zdrewniałe i grubościenne. Stwierdzono takie u roślin np. z rodzajów mniszek i glediczja (funkcjonują przez kilka miesięcy zachowując cienkie ściany), dziewięćsił, sadziec i muchołówka.
W miarę starzenia się poszczególnych odcinków korzenia w leżącej pod skórką strefy różnicowania korze pierwotnej powstaje korkowaciejąca egzoderma, zastępująca w starszych odcinkach korzenia komórki skórki z włośnikami. Na tym odcinku także z komórek kory pierwotnej różnicuje się endoderma, oddzielająca w starszych częściach korzenia walec osiowy od kory. Komórki tej warstwy zawierają pasemka Caspary'ego.
Wzory rozmieszczenia włośników.
Rozmieszczenie włośników w strefie włośnikowej uzależnione jest zarówno od czynników środowiskowych, jak i genetycznych. Znane są gatunki roślin, które utraciły zdolność wykształcania włośników, oraz takie, u których włośniki wytwarzane są przez każdą z komórek ryzodermy. Liczba wytwarzanych włośników może też zależeć od ilości wody w podłożu. Pomimo to możliwe jest wyróżnienie trzech głównych typów rozmieszczenia włośników. Wzorzec pierwszy jest wynikiem niesymetrycznych podziałów komórek w strefie merystematycznej. W wyniku podziału powstaje duży atrichoblast oraz mniejszy trichoblast. Taki model rozkładu włośników jest charakterystyczny dla licznych taksonów jednoliściennych i niektórych dwuliściennych. Wzorzec drugi jest powszechny u dwuliściennych oraz często spotykany u jednoliściennych. W tym modelu włośniki wykształcane są przez losowe komórki ryzodermy, a trichoblasty nie różnią się morfologicznie od pozostałych komórek. Liczba komórek przekształcających się w trichoblasty jest silnie uzależniona od czynników środowiska. We wzorcu trzecim włośniki tworzą rzędy rozdzielone atrichoblastami. W tym modelu w trichoblasty przekształcają się wyłącznie komórki ryzodermy kontaktujące się z dwiema komórkami kory pierwotnej. Pozostałe komórki, kontaktujące się z tylko jedną komórką kory, nie są w stanie wytworzyć włośników. Ten model tworzenia włośników rozwinął się u wielu taksonów w wyniku ewolucji niezależnie.
Funkcje.
Włośniki służą przede wszystkim do pobierania przez rośliny wody i soli mineralnych z roztworu glebowego. W zależności od gatunku i warunków środowiska przez włośniki pobieranych może być od zera do około 80% składników pokarmowych. Rosnąc ściśle przywierają do cząstek gleby otoczonych warstewką wody, dzięki czemu korzystać mogą także z wody kapilarnej. By pokonać opór (zależny od siły adsorpcyjnej gleby, siły pęcznienia jej cząstek oraz wartości osmotycznej gleby), komórki włośnikowe różnych roślin na różnych siedliskach wytwarzają różne ciśnienie osmotyczne, wynoszące od kilku atmosfer (np. u pelargonii czy fasoli) do ponad 20 u roślin solniskowych i ponad 100 u roślin pustynnych. Pobieranie jonów z roztworu glebowego odbywa się za na zasadzie transportu aktywnego, do którego wymagany jest gradient pH w poprzek błony komórkowej. Za powstanie gradientu odpowiada H+–ATPaza licznie występująca we włośnikach. Enzym ten jest odpowiedzialny za konsumpcję 25-50% ATP w komórkach wykształcających włośniki. Włośniki są bardziej efektywne w stosunku do innych komórek korzenia w pobieraniu fosforu z gleby – odpowiadają za pobranie ponad 90% jonów fosforanowych. Włośniki są także odpowiedzialne za dostarczanie większości pobieranych związków azotu. Pobrana woda wraz z zawartymi jonami transportowana jest we włośnikach symplastowo. Trichoblasty mają większą liczbę plazmodesm niż inne komórki ryzodermy. 
Wysuwana jest także hipoteza, że włośniki nielicznie występujące u hydrofitów, uczestniczą w przypadku tych roślin w pobieraniu tlenu.
Specyficzną funkcję pełnią pierwsze włośniki pojawiające się u siewek. Rozwijają się one często jako długie i odporne na wysychanie wypustki, tworzące gęsty kołnierz u nasady korzenia pierwotnego. Pełnią one głównie funkcję stabilizującą siewkę w glebie, czasem pokryte są też substancją hydrofobową, co wyklucza korzystanie z roztworu glebowego.
We włośnikach następuje synteza i wydzielanie substancji fitotoksycznych (alleloherbicydów).
Interakcje z mikroorganizmami glebowymi.
Włośniki są wyspecjalizowane w tworzeniu symbiotycznych związków roślin z bakteriami brodawkowymi. Rośliny tworzące brodawki korzeniowe są w stanie rozpoznać sygnał chemiczny ("Nod") od poszczególnych gatunków bakterii i dobierają optymalnego partnera. Sygnał ten, w postaci lipochitooligocukrów ("LCO"), wydzielany jest przez bakterie i dyfunduje do wody lub znajduje się na powierzchni bakterii. Już stężenie wynoszące 10-12 mol/dm3 powoduje reakcję włośnika. W tworzeniu interakcji towarzyszą też lektyny zawarte w ścianie włośnika. Po nawiązaniu przez włośnik kontaktu z bakteriami "Rhizobium" jego szczyt zgina się, a w zgięciu tworzy się rurkowate wpuklenie, w którym namnażają się bakterie. Rurka ta, zwana nitką zakażającą, wnika w głąb włośnika. Jej średnica stanowi mniej niż 0,1 przekroju włośnika, ale ściany nitki budowane są z tych samych składników co jego ściany. Rurka wprowadza szeregowo ułożone w niej bakterie do blaszki środkowej po wewnętrznej stronie komórki włośnikowej. Tam powstaje merystem brodawki. U niektórych gatunków w tworzeniu brodawek korzeniowych włośniki nie uczestniczą – bakterie wnikają między komórkami skórki korzenia. U innych (np. u olszy żyjącej w symbiozie z promieniowcami z rodzaju "Frankia") nitka zakażająca wnikająca do włośnika otoczona jest tylko błoną komórkową, a nie ścianą. 
Brak warstwy kutykuli na włośnikach powoduje, że stanowią one drogę infekowania roślin przez niektóre grzyby (np. przedstawicieli rodzajów "Fusarium" i "Verticillium") czy protisty grzybopodobne, np. "Plasmodiophora brassicae" wywołującą kiłę kapuścianą. Z encystowanej pływki "P. brassicae", która znalazła się w bezpośrednim sąsiedztwie włośnika, przez otwór wydostaje się przecistka, która przykleja się do ściany komórki roślinnej. Z przecistki wyrzucany jest sztylecik przebijający ścianę, po czym do komórki włośnika przechodzi protoplast protista. Roślina w reakcji obronnej tworzy wewnątrz komórki włośnika brodawkę. Wnikanie protistów i grzybów, a także bakterii, do korzeni roślin ułatwiają nicienie glebowe powodujące uszkodzenia mechaniczne włośników i za pomocą enzymów hydrolitycznych tworzące w tkankach roślin odpowiednie warunki do rozwoju infekcji.
Przegląd systematyczny.
Paprotniki.
Wszystkie komórki młodej skórki korzeni sporofitów są zdolne do wytwarzania włośników i występują one powszechnie i licznie. U poryblinów, widliczek, widłaków i skrzypów, a spośród paproci u szparnicowatych trichoblasty są wyraźnie mniejsze od komórek nie wytwarzających wypustek (atrichoblastów).
Nagonasienne.
U sagowcowych włośniki są nieliczne (ryzoderma jest zgrubiała, grubościenna). Brak włośników u przedstawicieli rodzin araukariowatych i cyprysowatych. U sosnowatych włośniki rozwijają się jako wyrostki z drugiej lub trzeciej warstwy komórek, licząc od powierzchni korzenia, i jest ich niewiele – w zasadzie występują tylko na korzeniach długich. Brak ich na korzeniach współżyjących z grzybami. Ścianki włośników z wiekiem ciemnieją i grubieją (następuje tzw. metadermizacja), chociaż na ogół nie drewnieją (proces ten następuje jednak u cisowatych, gdzie u roślin z rodzaju torreja ściany włośników są w efekcie wyraźnie zgrubiałe).
Okrytonasienne.
Zwykle wszystkie komórki młodej skórki są zdolne do wytwarzania włośników. Trichoblasty są znacznie mniejsze od atrichoblastów u jednoliściennych i grzybieniowatych. W rodzinie kapustowatych włośniki wyrastają z rzędów komórek skórki korzenia odstających od głębiej leżących warstw kory pierwotnej i rozdzielonych jedną lub dwiema kolumnami atrichoblastów. Ten sam wzór rozmieszczenia włośników został stwierdzony u następujących rodzin: kaparowate, rezedowate, goździkowate, portulakowate, pryszczyrnicowate, wierzbowate, wilczomleczowate, ogórecznikowate, faceliowate i akantowate. U kaktusowatych włośniki są trwałe. U arekowatych (palm) ściana komórek włośnikowych jest silnie zlignifikowana i gruba. Wyjątkowo u roślin z rodziny komelinowatych włośniki mogą być wytwarzane przez komórki kory pierwotnej.
Metody badań i obserwacji.
W celu uzyskania materiału do badań nad włośnikami optymalne jest uzyskanie korzeni rozwijających się w wilgotnym powietrzu, dobre wyniki daje też ich hodowla w bibule, piasku i kulturach wodnych. Ze względu na ścisłe zespolenie włośników z rośliną nie ma też strat przy wypłukiwaniu korzeni z gleby (bez skrobania). Barwienie w celu wyróżnienia włośników żywych i martwych wykonuje się z użyciem błękitu metylenowego lub czerwieni metylowej. Po kilku minutach włośniki żywe się zabarwiają, martwe są odbarwione. Tradycyjnie badania nad włośnikami prowadzone były głównie w odniesieniu do traw i drzew. Współcześnie do badań nad molekularnymi i genetycznymi mechanizmami rozwoju włośników używa się rośliny modelowej – rzodkiewnika pospolitego. Ze względu na łatwość obserwacji wzrostu włośników wykorzystywane są jako komórki modelowe podczas badań procesów różnicowania się i wzrostu komórek. 
Na schematach i w tekstach specjalistycznych standardowym oznaczeniem używanym w odniesieniu do włośników jest RH (ang. "root hair").

</doc>
<doc id="133200" url="https://pl.wikipedia.org/wiki?curid=133200" title="Strzępki">
Strzępki



</doc>
<doc id="133205" url="https://pl.wikipedia.org/wiki?curid=133205" title="Architektura wielowarstwowa">
Architektura wielowarstwowa

 
Architektura wielowarstwowa (ang. "multi-tier architecture" lub "n-tier architecture") – architektura komputerowa typu klient-serwer, polegająca na rozdzieleniu interfejsu użytkownika, przetwarzania i składowania danych na kilka osobnych warstw, które mogą być oddzielnie rozwijane i aktualizowane, co ułatwia ich utrzymanie i nie wpływa negatywnie na funkcjonowanie pozostałych warstw. 
Najpowszechniej używanym przykładem architektury wielowarstwowej jest architektura trójwarstwowa.

</doc>
<doc id="133207" url="https://pl.wikipedia.org/wiki?curid=133207" title="Edward Rastawiecki">
Edward Rastawiecki

Edward baron Rastawiecki (ur. 2 października 1804 w Nowosiółkach na Lubelszczyźnie, zm. 23 lutego 1874 w Warszawie) – kolekcjoner i mecenas sztuki, członek Towarzystwa Zachęty Sztuk Pięknych, członek Towarzystwa Rolniczego w Królestwie Polskim.
Życiorys.
Pochodził z zamożnej polskiej rodziny arystokratycznej, w której protoplastą możności rodziny był dziadek Edwarda barona Rastawieckiego, Andrzej Rastawiecki który od Józefa II uzyskał tytuł barona Galicji. Sam Edward urodził się w dworku w Nowosiółkach, który znajdował się nieopodal budowanej w tym samym czasie z fundacji Ludwika barona Rastawieckiego świątyni greckokatolickiej. Jego matką była Teresa Krajewska z Krajewa herbu Trzaska, która pochodziła z bogatej rodziny. Ojcem był Ludwik baron Rastawiecki, który w 1803 roku zakupił majątek w Nowosiółkach. Rodzice chcąc zapewnić jak najlepszego wykształcenie synowi w 1816 roku wyjechali do Warszawy, gdzie Edward baron Rastawiecki podjął naukę w Liceum Warszawskim. Po nauce w Liceum Warszawskim ukończył 1829 studia na wydziale administracyjnym Królewskiego Uniwersytetu Warszawskiego. Do 1830 pracował jako aplikant w Banku Polskim, a następnie był doradcą w Towarzystwie Kredytowym Ziemskim. Odziedziczony majątek pozwolił mu na poświęcenie się nauce. Radca Dyrekcji Głównej Towarzystwa Kredytowego Ziemskiego w Królestwie Polskim z województwa lubelskiego w 1834 rokuDzięki jego wsparciu finansowemu ukazała się praca Ignacego Zagórskiego pt. "Monety dawnej Polski, jako też prowincji i miast do niej niegdyś należących, z trzech ostatnich wieków" (1845). Wspierał rozwój polskiej archeologii, finansując prace archeologiczne w Królestwie Polskim. Był członkiem od 1846 Cesarskiego Towarzystwa Historii i Starożytności Rosyjskich oraz od 1850 Towarzystwa Naukowego w Krakowie. Działał w Towarzystwie Zachęty Sztuk Pięknych. Członek Towarzystwa Rolniczego w Królestwie Polskim w 1858 roku. W latach 1860–1866 był jego wiceprezesem, a w roku 1868 został "wieczystym i honorowym" członkiem Towarzystwa.
Odbywał podróże po Europie w poszukiwaniu źródeł do dziejów polskich. W czasie podróży po Polsce kompletował kolekcję dzieł sztuki, m.in. gromadził monety i obrazy. Zbiory te odkupił Seweryn Mielżyński, który przekazał je Towarzystwu Przyjaciół Nauki w Poznaniu oraz Gabinetowi Archeologicznemu Uniwersytetu Jagiellońskiego. W "Bibliotece Warszawskiej" publikował artykuły z historii sztuki.
Edward Rastawiecki zmarł w swoim warszawskim pałacyku przy ulicy Mazowieckiej 14. Został pochowany na cmentarzu Powązkowskim (kwatera 3-5-4).
Rodzina.
Jego ojcem był Ludwik Mikołaj Adam baron Rastawiecki, senator-kasztelan Królestwa Polskiego, a matką Teresa z Krajewskich. Jego żoną była Leonia Nakwaska (1818–1886). Małżeństwo było bezdzietne. 

</doc>
<doc id="133209" url="https://pl.wikipedia.org/wiki?curid=133209" title="Roślina trwała">
Roślina trwała



</doc>
<doc id="133210" url="https://pl.wikipedia.org/wiki?curid=133210" title="Rośliny trwałe">
Rośliny trwałe



</doc>
<doc id="133212" url="https://pl.wikipedia.org/wiki?curid=133212" title="Tawaret">
Tawaret

Tawaret (również "Tauret", (stgr.) "Thoueris", "Thoeris" lub "Toeris") – starożytne egipskie bóstwo opiekuńcze chroniące kobiety podczas ciąży, porodu i połogu, uważane za opiekunkę niemowląt i małych dzieci, strażniczkę domu i snu, wszechmocną obrończynię przed złymi duchami.
Przedstawiano ją w postaci ciężarnej hipopotamicy o obwisłych piersiach, z paszczą, ogonem, grzbietem krokodyla i łapami lwa, wspartą na amulecie "sa" – magicznym symbolu ochrony; niekiedy dzierżyła węzeł "anch" lub pochodnię, której płomień miał odpędzać złe siły.
Jej hieroglif "ta-uret" (tʒ.wrt) oznaczał „wielka”. Była córką boga Re, czasem uważano ją za matkę Izydy i Ozyrysa. Według Plutarcha była konkubiną Seta pod postacią samicy hipopotama, jednak opuściła go, by stanąć u boku Horusa podczas walki o tron Egiptu. 
Kult jej sięga okresu predynastycznego, kiedy była znaczącą boginią, później jednak utracił swą siłę, gdy Tawaret zdegradowano do roli demona opiekuńczego. Choć nigdy nie włączono do oficjalnego panteonu egipskiego, oddawano jej cześć nie tylko w Tebach, ale i w innych rejonach. W Epoce Późnej stanowiła wraz z Besem popularną parę bóstw domowych.
Nie poświęcano jej świątyń, lecz w domostwach stawiano kapliczki w formie naosu jako opiekunce ogniska domowego, polecając jej pieczy każdego nowonarodzonego. Wizerunkami Toeris zdobiono nogi, wezgłowia i oparcia łóżek (zwłaszcza kobiet rodzących) oraz siedzenia (szczególnie przeznaczone dla kobiet). Cenione funkcje opiekuńcze sprawiały, że powszechnie noszono jej amulety dla ochrony przed złymi urokami, w szczególności skuteczne dla kobiet rodzących. Szczególnym elementem magii imitacyjnej były fajansowe figurki bogini, puste wewnątrz i z otworem umieszczonym w lewej piersi, z których po napełnieniu wyciekało kroplami mleko; miały one zapewniać zdrowy okres karmienia wraz z błogosławieństwem dla matki i niemowlęcia.
. Pod jej postacią przedstawiano konstelację Wielkiej Niedźwiedzicy, np. w znanym wyobrażeniu zodiaku zachowanym w Denderze.

</doc>
<doc id="133213" url="https://pl.wikipedia.org/wiki?curid=133213" title="Drozd śpiewak">
Drozd śpiewak

Drozd śpiewak, śpiewak ("Turdus philomelos") – gatunek średniej wielkości ptaka z rodziny drozdowatych (Turdidae), zamieszkującego Eurazję. Wierzch ciała brązowy o ciepłym odcieniu, kuper i pokrywy nadogonowe oliwkowe, ogon i wierzch głowy pomarańczowobrązowe. Spód ciała kremowy z gęstymi brązowymi plamkami. Wyróżnia się trzy podgatunki. Do jego charakterystycznej piosenki, w której powtarza muzyczne frazy, często odnoszono się w poezji.
Drozd śpiewak gniazduje w lasach, ogrodach i parkach. Jest częściowo gatunkiem wędrownym. Wraz z wieloma ptakami spędza zimę w południowej Europie, Afryce Północnej i na Bliskim Wschodzie. Migrują zarówno populacje miejskie, jak i siedlisk naturalnych. Osobniki z Wielkiej Brytanii, z niektórych regionów Europy Zachodniej i w Europie Południowej są częściowo osiadłe. Introdukowano go również w Nowej Zelandii i Australii. Pomimo iż gatunek nie jest zagrożony wyginięciem w skali globalnej, to zdarzały się poważne spadki liczebności jego populacji, prawdopodobnie spowodowane zmianami w sposobach uprawy roli.
Ptak buduje w krzakach lub na drzewach zgrabne, podklejone błotem gniazdo w kształcie filiżanki. Składa w nim cztery lub pięć błękitnych jaj. Jest gatunkiem wszystkożernym. Ma zwyczaj używania ulubionego kamienia jako „kowadła”, na którym rozbija ślimaki. Tak jak inne wróblowe bywa atakowany przez zewnętrzne i wewnętrzne pasożyty, jak również koty i ptaki drapieżne.
Systematyka.
Drozd śpiewak został opisany w 1831 przez niemieckiego ornitologa Christiana Ludwiga Brehma pod nazwą binominalną "Turdus philomelos", którą nosi do dzisiaj. Naukowa nazwa rodzajowa "Turdus" oznacza „drozd”, natomiast epitet gatunkowy odnosi się do postaci z mitologii greckiej – Filomeli, której bogowie pomogli uniknąć gniewu Tereusa, zamieniając ją w jaskółkę lub według innej wersji słowika. Jej imię pochodzi z greki klasycznej – "philo-" oznacza „kochać”, a "melos" „śpiew”.
Niedawne badania molekularne wykazały, że najbliższymi krewnymi drozda śpiewaka są: podobnie upierzony paszkot ("T. viscivorus") i drozd chiński ("T. mupinensis"). Te trzy gatunki są wczesnymi odgałęzieniami z rodzaju "Turdus" (zanim ptaki te zróżnicowały się i rozprzestrzeniły po całym świecie), stąd są one mniej powiązane z innymi europejskimi ptakami z tego rodzaju, takimi jak kos ("T. merula"), który ma dłuższy morfologicznie ogon.
Podgatunki.
Wyróżnia się cztery podgatunki drozda śpiewaka, w tym nominatywny, "T. p. philomelos", zamieszkujący większość Europy (oprócz Europy Zachodniej), północną Turcję, rejon Kaukazu i północny Iran. Podgatunek ten zimuje w zachodniej i południowej Europie, północnej Afryce i południowo-zachodniej Azji (w tym na Półwyspie Arabskim).
"T. p. hebridensis", opisany przez brytyjskiego ornitologa Williama Eagle’a Clarka w 1913, w większości nie migruje. Podgatunek występuje na Hebrydach Zewnętrznych i wyspie Skye w Szkocji. Jest najciemniej ubarwionym podgatunkiem, ma ciemnobrązowy grzbiet, szarawy kuper i boki w szarym odcieniu.
"T. p. clarkei", opisany przez niemieckiego zoologa Ernsta Harterta w 1909, został nazwany tak na cześć Clarka. Ptak gniazduje na pozostałym terenie Wielkiej Brytanii i Irlandii oraz w Europie kontynentalnej – we Francji, Belgii, Holandii i być może nieco dalej na wschód. Ma brązowe górne części ciała, które są cieplejsze w odcieniu niż te u podgatunku nominatywnego oraz oliwkowo zabarwiony kuper. Część osobników migruje wraz z innymi ptakami do południowej Francji i na Półwysep Iberyjski, aby tam spędzać zimę. Forma ta zintegrowała się z podgatunkiem nominatywnym w centralnej Europie oraz z "T. p. hebridensis" na Hebrydach Wewnętrznych i w zachodniej Szkocji. Na tych obszarach ptaki wykazują cechy pośrednie.
Czwarty podgatunek – "T. p. nataliae" – opisał Rosjanin Siergiej Buturlin w 1929. Takson ten zamieszkuje zachodnią i środkową Syberię; zimuje w północno-wschodniej Afryce i południowo-zachodniej Azji.
Morfologia.
Długość ciała drozda śpiewaka (podgatunku nominatywnego – "T. p. philomelos") mieści się w granicach od 20 do 23,5 cm, masa ciała ptaka wynosi od 50 do 107 gramów. Dymorfizm płciowy nie występuje – zarówno samiec, jak i samica są ubarwione jednakowo. Drozdy te mają brązowy grzbiet. Pierś i boki są ochrowe, brzuch kremowo-żółty z wyraźnymi ciemnobrązowymi cętkami w kształcie litery „V”, podbrzusze barwy białej. Dziób żółtawy, nogi i stopy różowe. Zgodnie z regułą Glogera, górne obszary ciała osobników rozmnażających się w bardziej zachodnich obszarach areału gatunku – np. w Szwecji są ciemniejsze niż tych, których obszar rozrodczy przebiega przez Syberię. Młode podobne do osobników dojrzałych, jednak różnią się płowożółtymi lub pomarańczowymi smugami na grzbiecie i pokrywach skrzydłowych. Zwłaszcza w locie widać pomarańczowo-żółtawy przód spodu skrzydeł.
Najbardziej podobnym, europejskim gatunkiem w obrębie rodziny drozdowatych, jest droździk ("T. iliacus"), ale ptak ten w odróżnieniu od drozda śpiewaka ma białą brew nad okiem, rdzawoczerwone boki i spód skrzydeł, który można zobaczyć podczas lotu. Paszkot ("T. viscivorus") przewyższa drozda śpiewaka rozmiarem, ma większe cętki na kremowym tle (u drozda śpiewaka pierś jest pomarańczowo-ruda) i białe końce lotek. Natomiast drozd chiński ("T. mupinensis") pomimo tego, że jest dużo bardziej podobny pod względem upierzenia, różni się czarnymi znakowaniami na twarzy, a środowisko występowania obu ptaków nie pokrywa się.
Występowanie.
Zasięg występowania.
Drozd śpiewak odbywa lęgi na terytorium niemal całej Europy (z wyjątkiem większej części Półwyspu Iberyjskiego, nizinnych obszarów Włoch, czy południowej Grecji), poprzez Ukrainę i Rosję, niemal po Jezioro Bajkał. Występuje do szerokości 75°N w Norwegii, w Syberii jedynie około 60°N. Ptaki ze Skandynawii, Europy Wschodniej i Rosji zimują w krajach położonych nad Morzem Śródziemnym, w Afryce Północnej i na Bliskim Wschodzie. Na zachód od tych terenów jedynie niektóre drozdy opuszczają swoje obszary rozrodcze.
Ptaki z podgatunku nominatywnego introdukowano w Nowej Zelandii i Australii między 1860 a 1880. W Nowej Zelandii, gdzie był wprowadzony na obu głównych wyspach, drozd śpiewak szybko się przystosował i rozprzestrzenił na pobliskie lądy, takie jak Kermadec, Chatham oraz Auckland. Pomimo iż gatunek jest w Nowej Zelandii pospolity, a zasięg jego występowania wciąż się rozszerza, to w Australii ocalała jedynie niewielka populacja wokół Melbourne. W Nowej Zelandii drozd śpiewak, poprzez drapieżnictwo, przyczynia się do ograniczenia populacji niektórych bezkręgowców, jednak jest to zjawisko mało szkodliwe. Ponadto ptak uszkadza owoce uprawne. Jako gatunek introdukowany nie jest objęty prawną ochroną, może być zabijany w ciągu całego roku.
Środowisko.
Drozd śpiewak zwykle gniazduje w lesie o gęstym podszycie, w pobliżu otwartych przestrzeni, od świerkowych monokultur po bogate w różne gatunki lasy łęgowe. W Europie Zachodniej i lokalnie w Polsce gnieździ się także w ogrodach, zadrzewionych cmentarzach dużych miast i parkach. Podobnie jak mniejszy od niego kos, drozd śpiewak zaczął pojawiać się w pobliżu siedzib ludzkich ponad sto lat temu, choć nadal jest mniej związany z człowiekiem i tylko wyjątkowo zdarza się mu zakładać gniazda na budynkach. W górach występuje po górną granicę pasma lasów, do 2200 metrów w Szwajcarii. Podgatunek "T. p. hebridensis", żyjący na wyspach, rozmnaża się na bardziej otwartych terenach, włączając wrzosowiska. Na wschodzie eurazjatyckiego terytorium występowania, podgatunek nominatywny zamieszkuje jedynie na skrajach gęstych lasów iglastych.
Na obszarach intensywnie uprawianych, gdzie praktyki rolnicze czynią ziemię nieodpowiednią, siedliskiem stają się ogrody. Z jednego z przeprowadzonych przez Anglików badań wynikało, że na ziemi uprawnej znajdowało się jedynie 3,5% terytoriów zamieszkiwanych przez drozdy, podczas gdy ogrody stanowiły 71,5%, pomimo iż zajmowały jedynie 2% całego obszaru. Pozostałe gniazda były zbudowane w lasach (1% całego obszaru).
Zimowisko jest podobne do miejsca zamieszkiwanego w okresie rozrodczym. Jedyne różnice to rezygnacja z terenów wysoko położonych i innych łatwo widocznych lokalizacji. Jednakże podgatunek wyspiarski, "T. p. hebridensis", przebywa zimą na morskim brzegu.
Pożywienie.
Ptak jest pantofagiem, żywiącym się bezkręgowcami, głównie dżdżownicami i ślimakami, jak również owocami miękkimi i jagodami. Latem żywiąc się owocami jemioły uczestniczy w jej rozsiewaniu się. Podobnie, jak jego krewniak – kos ("T. merula"), drozd wyszukuje ofiary za pomocą zmysłu wzroku. Wypracował specjalną metodę polowania na otwartej przestrzeni, a potencjalnej zdobyczy poszukuje rozgrzebując ściółkę.
Ślimaki stanowią ważny składnik jego pożywienia, zwłaszcza w czasie suszy lub surowej pogody, kiedy trudno jest mu znaleźć inny pokarm. Drozd używa wybranego przez siebie kamienia jako „kowadła”, na którym rozbija zewnętrzne szkielety ślimaków, zanim wydobędzie ich miękkie ciało, które czyści na ziemi przed spożyciem. Młode ptaki początkowo potrząsają muszlami brzuchonogów i bawią się nimi, zanim nauczą się używać kamienia jako narzędzia do rozbijania. Pisklęta karmione są głównie pokarmem pochodzenia zwierzęcego, takim jak robaki, ślimaki i larwy owadów.
Ptak regularnie żywi się wstężykami gajowymi ("Cepaea nemoralis"), dlatego zasugerowano, że polimorficzne wzory na muszli tego brzuchonoga są ewolucyjną odpowiedzią, że pojawiają się, by ograniczyć drapieżnictwo. Jednakże zachowanie drozdów może nie być jedynym czynnikiem wpływającym na to zjawisko.
Tryb życia i zachowanie.
Drozd śpiewak zwykle nie przebywa w stadach, pomimo iż kilka ptaków może nocować wspólnie zimą lub przebywać w swym pobliżu w siedliskach zasobnych w pożywienie. W środowiskach takich występować może także pośród innych gatunków, takich jak kosy, kwiczoły, droździki i drozdy rdzawogardłe. W odróżnieniu od ptaków bardziej koczowniczych, kwiczoła i droździka, drozd śpiewak ma skłonności do regularnego powracania do tych samych zimowisk.
To monogamiczny, terytorialny gatunek, a na obszarach, gdzie populacje są w pełni wędrowne, samce ponownie ustanawiają swoje terytoria rozrodcze i zaczynają śpiewać, gdy tylko do nich powrócą. Natomiast na obszarach o łagodniejszym klimacie, gdzie niektóre ptaki przebywają przez cały rok, samce pozostają na swoich terytoriach, śpiewając okresowo. Samica może przebywać osobno w swoim zimowisku, ponieważ sezon lęgowy zaczyna się wczesną wiosną.
Podczas migracji drozd śpiewak podróżuje głównie w nocy. Lata w rozproszonych stadach, często nawołuje, by utrzymać kontakt z innymi osobnikami. Migracja może rozpocząć się na obszarach najbardziej wysuniętych na wschód i północ już pod koniec sierpnia, ale większość ptaków, które do przebycia mają krótszą trasę, zaczynają wędrówkę na południe od września do połowy grudnia. Jednak ciężkie warunki pogodowe mogą zmusić ptaki do wyruszenia nieco później. Migracja powrotna trwa od połowy lutego (drozdy zamieszkujące tereny wokół Morza Śródziemnego) do maja (w północnej Szwecji i centralnej Syberii). Zaobserwowano, że niektóre osobniki zalatywały do Grenlandii i różnych wysp Atlantyku i Zachodniej Afryki.
Głos.
W razie spłoszenia lub w locie wydaje krótki, ostry odgłos „tsip”, który na czas migracji zastępuje wysokim, piskliwym „sip”, podobnym do głosu droździka, ale krótszym. Zawołaniem alarmującym jest "chook-chook", który staje się krótszy i ostrzejszy wraz ze zwiększaniem się niebezpieczeństwa. Piosenka samca, dobiegająca z dachów, drzew albo innych dogodnych, położonych wysoko miejsc jest głośna i melodyjna. Cechą charakterystyczną ptaka jest powtarzanie każdej muzycznej frazy od dwóch do czterech razy – "dawid, dawid, filip, filip, trati, trati" i przeplatanie piosenki zgrzytliwymi tonami. Do śpiewu wplata różne motywy. Głos podgatunku występującego na Hebrydach Zewnętrznych usłyszeć można głównie od lutego do czerwca, powszechniejszy podgatunek śpiewa od listopada do lipca. Z powodu masy gatunek wykonuje jeden z najgłośniejszych ptasich śpiewów.
Pojedynczy samiec może mieć w swoim repertuarze powyżej 100 zwrotów, wiele z nich zapożycza od swoich rodziców i innych ptaków. Naśladownictwo może obejmować również dźwięki emitowane przez rzeczy, takie jak np. telefon. Drozd śpiewak kopiuje także odgłosy ptaków żyjących w niewoli, włączając w to tak egzotyczne gatunki, jak drzewica białolica. W trakcie wykonywania swej melodii zwykle jest usadowiony na najwyższych punktach występujących na obszarze swego terytorium.
Rozród.
Samica drozda śpiewaka buduje schludne gniazdo w kształcie czarki, pokryte błotem i suchą trawą, umiejscowione na krzewach, drzewach (najczęściej iglastych) lub pnączach, w przypadku podgatunku "hebridean" znajduje się ono na ziemi. Składa cztery lub pięć jasnych, błyszczących, niebieskich jaj, pokrytych miejscowo czarnymi lub fioletowymi plamami. Mają zwykle wymiary 2,7 x 2,0 cm i ważą 6 gramów, z czego 6% masy stanowi powłoka. Samica wysiaduje je samodzielnie przez 10–17 dni, po wykluciu podobna ilość czasu upływa na opierzenie się młodych. W ciągu roku ptaki wyprowadzają dwa, trzy lęgi, choć na północy areału odchowują pisklęta raz do roku. Początek lęgów jest zdeterminowany w pewnym stopniu przez pogodę, która może przyśpieszyć, bądź opóźnić je o kilka dni. W Wielkiej Brytanii pierwszy rok przeżywa średnio 54,6% osobników, wśród dorosłych ptaków wskaźnik przeżywalności kolejnego roku wynosi 62,2%. Drozd śpiewak żyje zwykle około trzech lat, jednak maksymalny udokumentowany wiek to 10 lat i 8 miesięcy.
Ptak pada czasem ofiarą pasożytów lęgowych – swoje jaja podrzucają do gniazda kukułki, na przykład "Cuculus canorus", jednak jest to zjawisko bardzo rzadkie, ponieważ drozd rozpoznaje niemimetyczne kukułcze jaja. Jednak w przeciwieństwie do kosa nie wykazuje agresji wobec dorosłej kukułki. Ptaki introdukowane w Nowej Zelandii, gdzie kukułka nie występuje, zachowały po 130 latach zdolność do rozpoznawania i odrzucania niemimetycznych jaj.
Dorosłe ptaki mogą być zabijane przez koty, pójdźki zwyczajne i krogulce, a ich jaja i pisklęta zabierane przez sroki, sójki i wiewiórki szare. Podobnie jak w przypadku innych ptaków z rzędu wróblowych, tak i drozdy śpiewaki są atakowane przez pasożyty, takie jak nicień "Splendidofilaria (Avifilaria) mavis", którego ostatni człon nazwy naukowej – "mavis" – wywodzi się właśnie od tego drozda ("mavis" to w języku angielskim inna nazwa zwyczajowa ptaka). Prowadzone przez Rosjan badania próbek krwi wykazały, że wszystkie kwiczoły, droździki i drozdy śpiewaki przenosiły pasożyty zwierzęce krwi, szczególnie z rodzaju "Haemoproteus" i "Trypanosoma". Występujące na zalesionych obszarach Europy Środkowo-Wschodniej i Rosji kleszcze "Ixodes" mogą przenosić niebezpieczne patogeny, powodujące kleszczowe zapalenie mózgu, oraz bakterie "Borrelia". Niektóre gatunki rodzaju "Borrelia" powodują boreliozę, a ptaki, jak drozd śpiewak, mogą pełnić rolę nosicieli tej choroby.
Status, zagrożenie i ochrona.
Zwierzę to ma szeroki zakres występowania, szacowany na 10 milionów kilometrów kwadratowych, wielkość populacji określa się na 40–71 milionów osobników w samej Europie.
W zachodniej części Palearktyki liczebność populacji maleje, jednak nie poniżej progu wymaganego do objęcia gatunku globalną ochroną (tj. zmniejszenia liczby osobników o ponad 30% w ciągu 10 lat lub po trzech pokoleniach), dlatego IUCN w Czerwonej księdze gatunków zagrożonych zalicza drozda śpiewaka do kategorii „najmniejszej troski” ("least concern").
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 populacja śpiewaka w Polsce liczyła 1 121 000 – 1 843 000 par lęgowych.
W Wielkiej Brytanii i Holandii doszło do spadku liczebności o ponad 50%, w wyniku czego drozd śpiewak został zaliczony do zwierząt zagrożonych wyginięciem na tych obszarach w ramach raportów Regional Red List (RRL). Populacja kurczy się najbardziej na obszarach uprawnych (73% od połowy 1970), uważa się, że jest to związane ze zmianami praktyk rolniczych na przestrzeni ostatnich dziesięcioleci. Dokładne przyczyny nie są jednak znane, być może stan ten powoduje wycinanie żywopłotów dotychczas grodzących grunty, przejście na siew roślin jesienią, a nie wiosną, bądź zwiększone wykorzystanie pestycydów. Zmiany te mogą ograniczyć dostępności pożywienia lub miejsc na gniazda. Zagrożenie mogą stanowić stosowane w ogrodach zatrute przynęty, przeznaczone do kontrolowania liczebności ślimaków. Niektóre drozdy na obszarach miejskich są zabijane przez samochody, gdy próbują wykorzystać twardą powierzchnię dróg do rozbicia muszli ślimaków.
Drozdy były chwytane przez ludzi dla pożywienia już 12 000 lat temu, wczesne odniesienia do tego zjawiska znajdują się w "Odysei" Homera – "A jak stado gołębi lub drozdów popadnie w sidełka, w gąszczy chaszczów zastawione zdradnie, gdzie na noc dążąc, smutne znajdują łożysko". Polowania odbywają się nadal na terenach wokół Morza Śródziemnego, jednak nie uznaje się ich za główny czynnik spadku liczebności.
Gatunek jest zazwyczaj łapany w Hiszpanii, ponieważ migruje przez ten kraj. Ludzie często korzystają z lepów na drobne ptaki, których używanie, choć zakazane przez Unię Europejską, jest jeszcze tolerowane w Walencji. W 2003 i 2004 UE próbowała powstrzymać te praktyki, jednak działania te się nie powiodły.
Do co najmniej XIX wieku drozdy śpiewaki były często trzymane w klatkach, ze względu na melodyjny głos. Podobnie jak w przypadku polowań, nie ma wielu dowodów na wpływ tych działań na liczebność populacji.
Znaczenie w kulturze człowieka.
Do charakterystycznego śpiewu drozda, w którym ten sam motyw powtarza się dwa lub więcej razy, nawiązuje dziewiętnastowieczny brytyjski poeta Robert Browning w wierszu "Home Thoughts, from Abroad".
Pieśń zainspirowała też dziewiętnastowiecznego brytyjskiego pisarza Thomasa Hardego, który tak pisał w "Darkling Thrush" o ptaku: "At once a voice arose among/The bleak twigs overhead/In a full-hearted evensong/Of joy illimited" ("Natychmiast głos rozległ się wśród/posępnych gałązek nad głową/w pełnej odwagi modlitwie wieczornej/radości nieskończonej"), z kolei dwudziestowieczny brytyjski poeta Ted Hughes w "Thrushes" koncentruje się na sprawności ptaka przy polowaniu: "Nothing but bounce and/stab/and a ravening second" ("Wyłącznie odbicie i/dźgnięcie/i żarłoczna chwila"). Dwudziestowieczny walijski poeta Ronald Stuart Thomas napisał 15 wierszy poświęconych kosom lub drozdom, włączając "śpiewaka".
Odniesienia do drozda śpiewaka wykorzystuje także, w utworze "The Tables Turned", poeta William Wordsworth, uznawany za prekursora romantyzmu w literaturze brytyjskiej.
Ptak jest również obecny w godle klubu piłkarskiego West Bromwich Albion Football Club. Starsza wersja godła ukazuje go siedzącego na gałązce głogu na tle biało-niebieskich pasów. Nowsza wersja różni się jedynie detalami – u stóp drozda znajdują się trzy liście i trzy owoce głogu. Umieszczono go tam, ze względu na fakt trzymania żywego drozda w klatce w pubie wykorzystywanym przez klub. Także sami zawodnicy, West Bromwich Albion, otrzymali przydomek "The Throstles" ("Drozdy").

</doc>
<doc id="133214" url="https://pl.wikipedia.org/wiki?curid=133214" title="Negro spirituals">
Negro spirituals

Negro spirituals – pieśni tworzone przez czarnoskórych niewolników mające treść i charakter religijny. Opierały się na schemacie: do śpiewanej przez lidera frazy tłum dośpiewywał dalszy ciąg. 
Początkowo zupełnie nie były uznawane przez białych ludzi, jednak pod koniec XIX w. zaczęły przenikać także do ich kultury, aby w końcu stać się jedną z gałęzi amerykańskiej muzyki ludowej. Są one jednym z gatunków, z których wywodzi się blues.
Przykład "negro spirituals" to "Go Down Moses".

</doc>
<doc id="133219" url="https://pl.wikipedia.org/wiki?curid=133219" title="Mitologia bałtyjska">
Mitologia bałtyjska

Mitologia bałtyjska – zespół wierzeń i mitów Bałtów, zaliczany do systemu politeistycznych religii etnicznych. Blisko spokrewniony z mitologią słowiańską. Różnice polegały głównie na tym, że bóstwa nie występowały pod postacią ludzką i częściej były płci żeńskiej.
Szczególne znaczenie miały dla Bałtów bóstwa nieba, ciał niebieskich (zwłaszcza Słońca i Księżyca tworzących boską parę), ziemi i urodzaju. Wierzono w różne demony, zaś Łotysze w ponad 70 dobrych i złych duchów zwanych "Matkami". W wierzeniach litewskich duszami zmarłych opiekował się bóg Sovi(j), a w łotewskich Velu mate („matka dusz”). 
Nie znano świątyń; za miejsce kultu służyły święte gaje, dąbrowy, źródła i kamienie. Powszechny był kult świętych drzew, w które miały przenikać dusze zmarłych oraz kult ognia mającego właściwości oczyszczające. Składano ofiary ze zwierząt i płodów rolnych i czasem z jeńców wojennych. 
Obchodzono święta o charakterze agrarnym, zwłaszcza na jesień związane ze składaniem darów dla zmarłych.
Anonimowy autor (Czech, Niemiec lub Polak) napisanego między rokiem 1255 a 1260 po łacinie traktatu „Opis krajów” ("Descriptio Terrarum") zawarł w 9. rozdziale takie uwagi o religii Prusów i ich obrządku pogrzebowym, właściwym wszystkim ludom bałtyjskim:

</doc>
<doc id="133220" url="https://pl.wikipedia.org/wiki?curid=133220" title="Materia dziwna">
Materia dziwna

Materia dziwna – materia oddziałująca silnie, złożona z cząstek dziwnych (zawierających kwark dziwny s). Dziwna materia jądrowa zbudowana jest z barionów dziwnych nazywanych hiperonami (np. Λ, Σ, Ξ) lub mezonów dziwnych (np. kaonów). Tego rodzaju materia hiperonowa może występować we wnętrzu gwiazd neutronowych.
W bardzo wysokich gęstościach materia jądrowa może przejść (poprzez przejście fazowe) do nowego stanu skupienia: plazmy kwarkowo-gluonowej, zbudowanej z kwarków (u, d, s, c, b, t) obdarzonych kolorem i oddziałujących zgodnie z chromodynamiką kwantową (QCD).
Składnikiem tej plazmy jest również kwark dziwny s. Materię tę nazywa się materią kwarkową lub materią dziwną. Hipotetyczną gwiazdę zbudowaną z materii kwarkowej nazywa się gwiazdą dziwną lub kwarkową (istnienie tych gwiazd jest obecnie hipotezą). 
Można powiedzieć, że kropla materii dziwnej jest olbrzymim hadronem, podobnie jak gwiazdę neutronową można traktować jak olbrzymie jądro atomowe.

</doc>
<doc id="133221" url="https://pl.wikipedia.org/wiki?curid=133221" title="Fotometr">
Fotometr

Fotometr – przyrząd pomiarowy do pomiaru natężenia oświetlenia i innych parametrów światła. Stosowany m.in. w fotometrii, spektrofotometrii, technikach oświetleniowych i fotografii (światłomierz, eksponometr, luksomierz). W fotometrii płomieniowej służy do analizy spektralnej płomienia. 
Fotometr w astronomii.
Jest to przyrząd służący do pomiaru jasności obiektów astronomicznych, przy czym przedmiotem podlegającym bezpośrednim pomiarom jest obraz obiektu utworzony przez teleskop. Fotometr służy do pomiaru zaczernienia kliszy - gdy obraz obiektu zostaje uprzednio zarejestrowany na kliszy fotograficznej, bądź do bezpośredniego pomiaru jasności obrazu danego obiektu, wówczas fotometr jest umieszczony w ognisku teleskopu.

</doc>
<doc id="133222" url="https://pl.wikipedia.org/wiki?curid=133222" title="Krzeszowice (gmina)">
Krzeszowice (gmina)

Krzeszowice – gmina miejsko-wiejska w województwie małopolskim, w powiecie krakowskim. Utworzona z dawnych gmin: Krzeszowice (miejskiej), Krzeszowice (wiejskiej), Nowa Góra, Tenczynek i części Rudawa. W latach 1975–1998. Gmina położona była w województwie krakowskim. Położona jest na zachód od Krakowa (ok. 14 km od jego granicy). Siedziba gminy to Krzeszowice. Według danych statystycznych GUS, gminę na dzień 31 grudnia 2017 zamieszkiwało 32 296 osób.
Struktura powierzchni.
Według danych z 2013 gmina Krzeszowice ma obszar 139,37 km², w tym:
Gmina stanowi 11,33% powierzchni powiatu.
Demografia.
Dane z 31 grudnia 2017:
Druga pod względem liczby mieszkańców gmina (po gminie Skawina) powiatu krakowskiego.
Miejscowości.
W skład gminy wchodzi miasto Krzeszowice, oraz następujące wsie: Czerna, Dębnik, Dubie, Filipowice, Frywałd, Miękinia, Nowa Góra, Łany (sołectwo), Nawojowa Góra, Ostrężnica, Paczółtowice, Rudno, Sanka, Siedlec, Tenczynek, Wola Filipowska, Zalas oraz Żary.
Środowisko geograficzne.
Gmina Krzeszowice położona jest w południowej części Wyżyny Krakowsko-Częstochowskiej, na obszarze Rowu Krzeszowickiego oraz Garbu Tenczyńskiego. Potrzaskana w czasie alpejskich ruchów górotwórczych płyta wyżyny kryje w sobie liczne intruzje magmowe, stąd na obszarze gminy występują: porfiry, dolomity, diabazy oraz tuf. Począwszy od dewonu, reprezentowane są tu wszystkie ery geologiczne. Wapienne podłoże Wyżyny Krakowsko-Częstochowskiej oraz Garbu Tenczyńskiego odsłania się w wielu miejscach, ukazując formy krasowe – liczne jaskinie, doliny krasowe oraz ostańce, należące do osobliwości tego regionu. Dla ochrony wszystkich tych niezwykłości w 1981 utworzono Zespół Jurajskich Parków Krajobrazowych. Jest ich 6, z czego 3 leżą częściowo na terenie gminy Krzeszowice: Rudniański – obejmujący niewielki wycinek Garbu Tenczyńskiego, Tenczyński – z pozostałą częścią Garbu Tenczyńskiego, Dolinki Krakowskie – z południową częścią Płaskowyżu Ojcowskiego.
W środkowej części Miękini, tuż pod powierzchnią ziemi rozciąga się duża płyta zastygłej lawy porfirowej, grubej na kilkadziesiąt metrów. Płyta przecięta jest Doliną Miękini na dwa oddzielne płaty, znacznie większa jest po zachodniej stronie tej doliny. Eksploatowana była głównie płyta porfiru po zachodniej stronie doliny, w pobliżu Miękińskiej Góry (446 m n.p.m.), kilka mniejszych łomów znajdowało się też po wschodniej stronie wsi. Wulkan znajdujący się we wsi, był czynny na początku okresu permskiego, a „porfir miękiński” powstał wskutek wylewu powierzchniowego (tzw. trap magmowy). Rozpoczęcie jego wydobycia sięga XVIII w.
Rudno położone jest na wzgórzu zbudowanym z permskich skał wylewnych (melafirów). W melafirach, odsłaniających się w kamieniołomie w centrum wsi, występuje mineralizacja agatowa oraz zeolity. Agaty spotykane są także na okolicznych polach.
Na terenie Czatkowic naukowcy z "Instytutu Paleobiologii im. Romana Kozłowskiego PAN" odkryli m.in. szczątki prażaby Czatkobatrach ("Czatkobatrachus polonicus"), w brekcji kostnej, fragment kości szczękowej długoszyjego archozauromorfa Czatkowiella, fragment czaszki rodzaju lepidozauromorfa Sophineta, przednią część kości szczękowej bazalnego przedstawiciela Archosauriformes "Osmolskina czatkowicensis", jeden kręg szyjny niewielkiego archozauromorfa o nazwie Collilongus oraz kość czaszki i szkielet pozaczaszkowy "Parotosuchus speleus".
Historia.
Sanka zwana była dawniej "Sosnka"; pierwsza wzmianka o wsi pochodzi z 1269. Pierwsza historyczna wzmianka o Krzeszowicach pochodzi z 1286, kiedy to biskup Paweł z Przemankowa nadał Fryczkowi Fretonowi z Bytomia przywilej na założenie w istniejącej już wsi "Cressouicy" sołectwa na zasadzie prawa magdeburskiego.
Pierwsza wzmianka dotycząca okolic zamku Tenczyn, datowana jest na 24 września 1308, kiedy to Władysław Łokietek z oddziałem rycerstwa przebywający w lasach in Thanczin wydał dokument dla klasztoru o. cystersów w Sulejowie. Przyjmuje się, że pierwszy zamek (drewniany) zbudował ok. 1319 kasztelan krakowski Nawój z Morawicy, on też wzniósł największą na zamku wieżę, zwaną do dziś „Nawojową Wieżą”. Właściwym twórcą zamku murowanego był syn Nawoja, Jędrzej, wojewoda krakowski i sandomierski. Wzniósł on dalszy fragment zamku na najwyższej, pn.-wsch. części wzgórza, gdzie mieszkał i zmarł w 1368. On także pierwszy przyjął nazwisko Tęczyński. Syn Jędrzeja, Jaśko, odnowił i znacznie rozbudował zamek, a także założył kaplicę. Z tego okresu pochodzi pierwsza odnotowana w dokumentach historycznych wzmianka dotycząca bezpośrednio zamku. Władysław II Jagiełło więził tu niektórych ważniejszych jeńców krzyżackich, wziętych do niewoli w czasie bitwy pod Grunwaldem.
Pierwotna nazwa Siedlca brzmiała „Osiedlec”, od ‘osiedlania się’ osadników na wykarczowanych gruntach. W 1394, z którego pochodzi pierwsza wzmianka o Siedlcu, właścicielem jej był Pietrasz z Siedlca.
Nowa Góra została spalona podczas najazdu tatarskiego w XIII w. Parafia w Nowej Górze, należąca wówczas do dekanatu sławkowskiego, istniała już w 1313. Wkrótce potem (1335) miejscowość została siedzibą dekanatu nowogórskiego.
Frywałd powstał w 2. poł. XIV w. jako kolonia niemiecka. Podkomorzy Mikołaj Krzywosąd na swoim terenie osadził przybyłych ludzi, najprawdopodobniej z Brandenburgii. Początki Paczółtowic datuje się na 1335, jako najwcześniej poświadczoną datę, pod którą w źródłach występuje "„villa Paczoldi”" (wieś Paczolda). Tenczynek założono prawdopodobnie na pocz. XIV w. przez Nawoja z Morawicy, od początku pełnił rolę służebną wobec zamku Tęczyn.
W 1337 prawdopodobnie istniał krzeszowicki kościół. Według Długosza w 2. poł. XV w. w Krzeszowicach stał drewniany kościół pw. św. Marcina, istniała szkoła, karczma i folwark plebański. Nazwa Filipowice pochodzi prawdopodobnie od właściciela lub jej założyciela o imieniu Filip, który był ok. 1340 najprawdopodobniej sołtysem.
Po bitwie pod Grunwaldem w 1410 Andrzej Tenczyński na swoim terenie w pobliżu Frywałdu osadził właśnie Tatarów i Rusinów. W 1415 w Dębniku odkryto marmuru uczynił to dziedzic Trzebini Mikołaj Klauskezinger. W 1422 była pierwsza wzmianka o dębnickiej osadzie spisana przez niemieckiego historyka niemieckiego Hartmana Schädela. Na pocz. XVI w. datuje się sprowadzenie włoskich kamieniarzy przez królową Bonę. Nowa Góra była miastem już w poł. XV w. założonym na prawie magdeburskim. Jest wspomniana przez Długosza w "Liber beneficiorum dioecesis Cracoviensis", gdzie kronikarz nazwał ją oppidum, czyli miasteczko, i wymienił, że posiada drewniany kościół.
W 1528 na południowym zboczu Łysej Góry w Sence (od strony Dubia rozpoczęto budowę fundamentów pod klasztor karmelitów bosych, ale szybko ją przerwano, ponieważ klasztor postanowiono wybudować w pobliskiej Czernej). W 1529 wieś weszła w skład dóbr Tęczyńskich z Krzeszowic. W 1543 powstał folwark w Żarach. W 1555 Krzeszowice stały się własnością Stanisława Tęczyńskiego i weszły w skład "hrabstwa tęczyńskiego". W następnych latach były własnością m.in. Sieniawskich, Opalińskich, Czartoryskich, Lubomirskich, a od 1816 Potockich. Od średniowiecza osada była znana z górnictwa galmanu i srebra. Z tego też powodu holendersko-niemiecki kartograf Andreas Cellarius znał Nową Górę i wymienił ją w swoim "Descriptio Poloniae" (Amsterdam 1639). W czasach Jana Kazimierza wydobywano w Nowej Górze sporo rud ołowiu, z których odlewano kule armatnie. Król nadał mieszkańcom przywilej na odbywanie jarmarków raz w miesiącu jako zadośćuczynienie za dewastację okolicznych gruntów przy wydobywaniu ołowiu. Króla Jana II Kazimierza wspomina kolumna przez niego samego ufundowana i ustawiona na rynku w Nowej Górze. Przywilej królewski, wystawiony na pergaminie, był jeszcze na pocz. XX w. przechowywany przez lokalną gminę. Pod koniec istnienia I Rzeczypospolitej Nowa Góra była ważnym ośrodkiem rzemieślniczo-produkcyjnym, skupiającym 63 rzemieślników, w tym 22 tkaczy i 21 garbarzy. Miasteczko liczyło wówczas (ok. 1794) 750 mieszkańców i było głównym ośrodkiem targowym dóbr tenczyńskich, a także ważnym ośrodkiem wydobycia galmanu. Jednak w 1827 pozostały w Nowej Górze już tylko 2 kopalnie galmanu, sygnalizując zmierzch tej dziedziny eksploatacji w miasteczku.
W latach 1581–1625, z inicjatywy Adama Świerczewskiego, kościół w Sance był zborem kalwińskim. Klasztor w Czernej został ufundowany jako erem w 1629 przez Agnieszkę z Tęczyńskich Firlejową. Wapień dębnicki był szczególnie popularny w XVII i XVIII w., gdy zdobiono nim wiele barokowych kościołów w Polsce (np. klasztor w Czernej, będący właścicielem kamieniołomu). Na początku XVII w. – zaczęto wysyłać "marmur dębnicki" do Warszawy, a Bartłomiej Stopano i Szymon Spadi zostali pierwszymi dzierżawcami kamieniołomów. W XVII w. odkryto lecznicze właściwości tutejszych wód siarczanych. Pierwszy zapis o wykorzystaniu tutejszych wód siarczanych do leczenia bydła dokonany został przez miejscowego proboszcza, w kronice parafialnej zanotowano w 1625.
W 1661 król Jan Kazimierz wydał przywilej kamieniarzom z Dębnika, zezwalający prowadzenie prace kamieniarskich na terenie Polski i na Litwie. W 1795 Nowa Góra została przyłączona do austriackiej Galicji. W 1655 marszałek wielki koronny Jerzy Sebastian Lubomirski, ustępując przed Szwedami, ukrył skarbiec koronny w Starej Lubowli na Spiszu, ale rozpuścił fałszywą wieść, że skarbiec znajduje się w zamku Tenczyn. Szwedzi pod wodzą Königsmarka po dzielnej obronie przez kapitana Jana Dziulę opanowali zamek na mocy układu w 1655, ale skarbu oczywiście nie znaleźli i w lipcu 1656 opuścili go i spalili. W XVII w. na potrzeby zamku, w Tenczynku na obszarze 10 morgów, powstało gospodarstwo folwarczne jako jedno z bardziej dochodowych w tamtych czasach, dostarczające wszystkiego co było niezbędne do życia zamku z wyśmienitym jadłem na czele.
Rozpoczęcie wydobycia "miękińskiego porfiru" sięga XVIII w. Łom porfiru, należącego do ówczesnej gminy Miękinia służył początkowo miejscowej ludności do celów gospodarczych. W 1778 książę August Czartoryski, w związku z organizacją uzdrowiska na bazie odkrytych krzeszowickich źródeł wód o charakterze leczniczym, wybudował pierwsze łazienki, a w roku następnym zarejestrowano już pierwszych pacjentów. W związku z rozwojem uzdrowiska w latach 1783–1786 powstał pałacyk "Vauxhall", a nieco później w 1819 budynek "Łazienki Zielone" (zwane od 1858 "Zofia").
Po pożarze w 1801 Nowa Góra, niegdyś drewniana, została odbudowana murowana z polecenia ks. Izabeli z Czartoryskich Lubomirskiej. Wydarzenie to upamiętniała marmurowa tablica umieszczona nad drzwiami drewnianego domu w rynku, zwanego ratuszem (istniała jeszcze na pocz. XX w.). Wielki pożar, poza zniszczeniem 1/3 zabudowy miasteczka, doprowadził do całkowitego upadku znaczenia gospodarczego Nowej Góry. W czasach Wolnego Miasta Krakowa miasteczko było prężnym ośrodkiem tkackim, lecz okres industrializacji w II poł. XIX w. odebrał Nowej Górze podstawy jej egzystencji. Na dodatek przeprowadzenie linii kolejowej łączącej Kraków ze Śląskiem przez Krzeszowice, doprowadziło do odsunięcia Nowej Góry od głównych szlaków komunikacyjnych i przypieczętowało jej upadek gospodarczy. Nowa Góra utraciła znaczenie jako ośrodek handlowy, targowy i górniczy.
Zewnętrznym wyrazem znaczenia Krzeszowic był fakt, że w latach 1809–1815 i 1855–1867 stanowiły siedzibę oddzielnego powiatu krzeszowickiego, a później nadal mieścił się tutaj sąd powiatowy, który w 1886 objął swym zasięgiem 29 wsi. W latach 1815–1846 należało do Wolnego Miasta Kraków (Rzeczpospolita Krakowska).
Z fundacji Zofii Potockiej w 1829 powstał szpital dla pracowników "dóbr tęczyńskich", który w czasie powstania listopadowego (1830–1831), z polecenia Artura Potockiego, został udostępniony powstańcom szukającym schronienia na terenie Rzeczypospolitej Krakowskiej. W latach 1842–1843 wybudowano "Dom Schronienia im. Artura" przeznaczony dla ubogich, a w latach 1832 i 1840–1844 neogotycki kościół według projektu K. F. Schinkla, którego wykańczanie trwało do 1874. W 1847 przeprowadzono przez Krzeszowice linię kolejową z Krakowa do Mysłowic (fragment linii Kraków–Wiedeń), zaś w 1850 Krzeszowice otrzymały przywilej na odbywanie jarmarków.
W związku z niewolą narodową miejscowa ludność zaangażowana była zarówno w powstaniu krakowskim (1846), jak i w powstaniu styczniowym (1863), dla którego okoliczne miejscowości stanowiły ważne punkty przerzutu broni i powstańców do Królestwa. W 1857 hr. Adam Potocki wybudował na terenie tenczyńskiego folwarku obszerny browar i gorzelnię, które świetnie prosperowały aż do pocz. lat 30. XX w., a piwo z Tenczynka znane było w Europie. W poł. XIX w. na wschodnim skraju Woli Filipowskiej (obecnie teren Krzeszowic), umieszczono cegielnię, przeniesioną przez Potockich z Tenczynka. Produkowane tu z ogniotrwałej glinki mirowskiej i grojeckiej piece i kuchnie kaflowe stały się znane także zagranicą (np. na Bukowinie i na Węgrzech).
W latach 1850–1855 Potoccy wybudowali, według projektu F.M. Lanciego, pałac w stylu renesansu włoskiego. Wraz z rozpoczęciem budowy pałacu założono park krajobrazowy z cechami parku angielskiego. Pałac został zamieszkany w 1862, a drobne przeróbki, szczególnie wnętrz, trwały do 1870.
Pod koniec XIX w. Krzeszowice przeżyły fazę intensywnego rozwoju przemysłowego i urbanistycznego. Powstały nowe zakłady produkcyjne: stycharskie i garncarskie (ok. 1880), tartak parowy (ok. 1894), fabryka beczek (ok. 1894), fabryka zaprawy fasadowej (1900), fabryka dachówek i drenów oraz fabryka farb ziemnych (1906), fabryka wyrobów cementowych i betonowych (1907). W 1910 miejscowość zamieszkiwało w 311 domach 2619 osób (w tym ok. 18% Żydów). Powierzchnia Krzeszowic wynosiła wówczas 733,6 ha.
Na większą skalę wydobywanie porfiru miękińskiego rozpoczęto w 1852. W 1864 łom wykupił z gminy Józef Noworytko, a ok. 1900 nowym właścicielem Kopalni porfiru w Miękini został Józef Baranowski z Trzebini. W latach 1906–1918 kamieniołom staje się własnością czesko-niemieckiej firmy "Steinwerke Herman Kulka In Troppen (H. Kulka i Spółka)" z Opawy, którego wspólnikiem była niemiecka firma "Harstein u. Schotterwerke" z Berlina. Główne rynki zbytu tego materiału, były tereny Galicji, Śląska oraz Wiednia. Firma Hermana Kulki utworzyła wysokozmechanizowaną firmę składającą się z zakładu przeróbczego, w którym były maszyny parowe, motory, młyny, kruszarki, przewiewniki umieszczone w obiektach zamkniętych, kolejki wąskotorowe. W 1908 firma ta wybudowała kolejkę linową o długości 3,6 km do Krzeszowic, gdzie urządziła nowoczesna ładownię kamienia do wagonów kolejowych. Produkcja kamieniołomu wynosiła 230 000 ton na rok. W 1918 firma sprzedała kamieniołomy spółce miast: Krakowa, Lwowa i Tarnowa, która funkcjonowała pod nazwą "Kamieniołomy miast galicyjskich w Krakowie", a w 1922 zmieniła ją na "Kamieniołomy Miast Małopolskich w Krakowie".
W 1919 Rada Gminna wystąpiła z prośbą o przyznanie Krzeszowicom praw miejskich, które uzyskały je 3 grudnia 1924. Potwierdzenie praw miejskich Krzeszowice uzyskały 18 października 1933. W tym samym roku powołano do życia "Komitet Rozbudowy Miasta Krzeszowic", które popierało intensywny rozwój budownictwa prywatnego. Powstała dzielnica willowa Nowy Świat, zaczęto wznosić kamienice czynszowe trzy- i czterokondygnacyjne. W 1921 liczba mieszkańców Krzeszowic wyniosła 2993 osoby (w tym ponad 17% Żydów). Nocą, 2 lutego 1929, w Dubiu temperatura powietrza spadła do –42 °C. Była to najzimniejsza noc w historii polskiej meteorologii. W 1931 liczba mieszkańców Krzeszowic wzrosła do 3391 osób.
8 października 1934 nastąpiła katastrofa kolejowa w Krzeszowicach, w wyniku której śmierć poniosło 10 osób, a kilkanaście zostało rannych. W okresie międzywojennym zatrudnienie miękińskiego kamieniołomu wynosiło ok. 1000 pracowników.
W 1939 liczba ludności miasta wzrosła do 3500 osób zamieszkujących 382 budynki, a miasto znalazło się na terenie Generalnego Gubernatorstwa, rok później Niemcy przebudowali i odrestaurowali pałac Potockich nazwany przez nich "Haus Kressendorf", który stał się letnią rezydencją gubernatora Hansa Franka, nazwa miasta zmieniona została na "Kressendorf". 1 kwietnia 1941 z miasta wysiedlono 481 osób narodowości żydowskiej. Z tej liczby po 1945 powróciło do Krzeszowic 46 osób.
Z początkiem lat 50. XX w. rozpoczęto budowę mieszkań dla robotników (obecne bloki przy ul. Danka i częściowo niska zabudowa bloków przy ul. Targowej). W 1950 miasto liczyło 3446 mieszkańców. Wkrótce powiększono tereny kolejowe, powstały place składowe oraz fabryka materiałów budowlanych. Część rynku zamieniono na zieleniec z fontanną. W latach 1964–1969 nastąpiła reaktywacja ośrodka balneologicznego, nieczynnego od czasu II wojny światowej. W pobliżu łazienek odkryto dwa nowe źródła mineralne: solankowe i siarczane. Powstały osiedla bloków mieszkalnych i domów jednorodzinnych (w 1965 pięciokondygnacyjne bloki przy obecnej ul. Targowej i Armii Krajowej, w 1978 bloki przy ul. Długiej i Żbickiej oraz osiedle domków jednorodzinnych "Ćmany", a w latach 1982–1984 bloki przy ul. Szarych Szeregów). W latach 60. i 70. XX w. powstały duże zakłady związane z przemysłem budowlanym i ogrodniczym. Na przeł. lat 70. i 80. XX w. zdecydowane większość mieszkań w nowo powstałych blokach zasiedlili mieszkańcy Krakowa oraz ludność spoza miasta.
Po II wojnie światowej miękiński porfir mielono przeważnie na grysy i drobne kruszywo do produkcji betonów, budowy dróg. W 1960 roku zlikwidowano przestarzałą już kolejkę linową, a wybudowano bocznicę kolejową do stacji kolejowej w Krzeszowicach. Czerwony porfir stosowany był do wyrobu materiałów drogowych (kamień łamany, tłuczeń, kliniec i grysy). Kostka brukowa z porfiru miękińskiego należała do materiałów kamiennych najbardziej typowych, a zarazem mających dużą wytrzymałość. W latach 70. XX w. zaniechano eksploatacji porfiru i zlikwidowano bocznicę kolejową do pobliskich Krzeszowic. Obecnie w miejscu tym widać ogromne wyrobisko o powierzchni 40 ha i głębokości do ok. 50 m. Na dnie łomu znajduje się staw zasilany wodą źródlaną. Znajduje się tutaj nieczynne wyrobisko o powierzchni ok. 40 ha, ze stawem zasilanym wodą źródlaną. Jest ono obecnie wykorzystywane jako teren rekreacyjny.
W 1997 do miasta przyłączono Czatkowice z terenami Kopalni Wapienia Czatkowice, Żbik i część Woli Filipowskiej i Nawojowej Góry. W 2011 wybudowano nowy wiadukt kolejowy, a w 2012 zakończono rewitalizację centrum miasta.
Gospodarka.
Rolnictwo.
Gleby na terenie Gminy Krzeszowice charakteryzuje duża różnorodność. Około 55% gruntów to gleby klasy III-a i IIIb, a 34% klasy IV-a i IVb na wierzchowinach występują glinki lessowe miąższości 4–8 m. Rozwinęły się na nich urodzajne gleby lessowe miejscami lessowe zbielicowane. W południowej części gminy w rejonie sołectw: Sanka, Frywałd i Zalas oprócz wyżej wymienionych gleb występują gleby piaszczyste i bielicowe. W dnach potoków i Rowu Krzeszowickiego występują grunty rozwinięte na madach. Na terenie gminy przeważają gospodarstwa indywidualne, małoobszarowe. Rozdrobnienie gospodarstw jest bardzo duże, średnia powierzchnia wynosi: ok. 1,8 ha. Gospodarstwa o powierzchni do 2 ha stanowią 83% ogólnej liczby gospodarstw, natomiast powyżej 15 ha to zaledwie 0,7%. strukturę agrarną znacznie pogarsza duża ilość działek rolnych (pow. &lt; 1 ha). Większość gospodarstw nie posiada wyspecjalizowanego charakteru. W strukturze przeważa produkcja roślinna – dominuje uprawa zbóż: 73,22% powierzchni zasiewów oraz roślin okopowych: 14,2%. Na terenie gminy działa kilka gospodarstw ogrodniczych, produkujących warzywa i kwiaty pod osłonami, wśród nich jedna kilkuhektarowa plantacja róż w Siedlcu. Produkcja zwierzęca to przede wszystkim chów bydła i trzody chlewnej oraz kilka gospodarstw specjalistycznych: 8 kurników (w Nawojowej Górze, Żarach i na Woli Filipowskiej), chów bydła w Sance, gospodarstwa zajmujące się trzodą chlewną w Nawojowej Górze i w Żarach, gospodarstwo produkujące króliki rzeźne w Nawojowej Górze i gospodarstwo ekologiczne w Nowej Górze prowadzące chów bydła i kóz. Poza gospodarstwami indywidualnymi działalność ogrodniczą do 2010 prowadziła PHRO Sp. z o.o. w Krzeszowicach, która posiadała 13,8 ha upraw szklarniowych (w 2013 w Clause Polska Sp z o.o. ok. 8 ha, pozostałe wyburzono), głównie ogórki i pomidory. SPPUH "Agrokompleks" w Sance prowadzące chów kur niosek i uprawę 24 ha gruntu na potrzeby paszowe. Rybactwem śródlądowym zajmowały się PPiHRS w Krakowie, Zakład Pstrągowy w Dubiu (do 2012). Powierzchnia użytków rolnych: 5278 ha, w tym: grunty orne 4367 ha, sady 137 ha, łąki 595 ha, pastwiska 179 ha. Liczba podatników opłacających podatek rolnych do 1 ha – 9716; a powyżej 1 ha – 2230.
Łowiectwo.
Na terenie gminy Krzeszowice gospodarka łowiecka prowadzona jest przez sześć Kół Łowieckich: "Jarząbek", "Hubertus", "Św. Hubert", "Leśnik", "Sarna", "Słonka".
Turystyka.
Gmina Krzeszowice wchodzi obok gmin: Alwernia, Babice, Czernichów, Jerzmanowice-Przeginia, Liszki, Wielka Wieś oraz Zabierzów w skład tzw. "Pierścienia Jurajskiego" – trasy samochodowej biegnącej z Krakowa przez najciekawsze tereny południowej części Wyżyny Krakowsko-Częstochowskiej. Gmina Krzeszowice, położona pomiędzy aglomeracjami: krakowską i śląską. Znaczna część gminy leży na terenie Zespołu Jurajskich Parków Krajobrazowych. Wśród powulkanicznych pagórków występują agaty, porfiry, diabazy, dolomity, tufy filipowickie, wapień dębnicki. Ziemia Krzeszowicka posiada atrakcyjne obszary turystyczne, posiada liczne szlaki turystyczne piesze, rowerowe i dydaktyczne. Posiada 7 gospodarstw agroturystycznych oraz największy w Polsce kompleks pól golfowych w Paczółtowicach. Krzeszowice znane jest z leczniczych wód mineralnych siarczanowo-wapniowo-magnezowo-siarkowych, które są wykorzystywane od XVII w. do leczenia schorzeń reumatycznych, pourazowych i narządu ruchu.
Edukacja.
Przedszkola.
Przedszkole Samorządowe w Krzeszowicach, Przedszkole Samorządowe w Tenczynku, Przedszkole Samorządowe w Zespole Placówek Oświatowych w Woli Filipowskiej, Przedszkole Samorządowe w Tenczynku, Filia Przedszkola w Zalasie, Przedszkole Zgromadzenia Sióstr Miłosierdzia w Krzeszowicach, Niepubliczne Przedszkole Językowe „Akademia Małych Tygrysków” w Krzeszowicach, Niepubliczne Przedszkole „Tuptusie”, Niepubliczne Przedszkole „Zielone Przedszkole” w Krzeszowicach, Punkt Przedszkolny „Zielone Przedszkole” w Nawojowej Górze.
Szkoły Podstawowe.
Szkoła Podstawowa im. Józefa Ryłko w Czernej, Szkoła Podstawowa im. Stanisława Wyspiańskiego w Filipowicach, Szkoła Podstawowa im. Henryka Sienkiewicza w Krzeszowicach, Szkoła Podstawowa im. Krystyny i Andrzeja Potockich w Miękini, Szkoła Podstawowa im. Józefa Piłsudskiego w Nawojowej Górze, Szkoła Podstawowa w Zespole Szkół w Nowej Górze, Szkoła Podstawowa im. Jana Łachuta w Ostrężnicy, Szkoła Podstawowa im. Janusza Korczaka w Paczółtowicach, Publiczna Szkoła Podstawowa w Rudnie, Szkoła Podstawowa im. Jana Brzechwy w Sance, Szkoła Podstawowa w Zespole Szkół w Tenczynku, Szkoła Podstawowa w Zespole Placówek Oświatowych w Woli Filipowskiej, Szkoła Podstawowa w Zespole Szkół w Zalasiu.
Szkoły ponadgimnazjalne.
Liceum Ogólnokształcące im. Tadeusza Kościuszki w Krzeszowicach, Zespół Szkół Ponadgimnazjalnych w Krzeszowicach.
Szkoły artystyczne.
Państwowa Szkoła Muzyczna I st. im. Z. Noskowskiego w Krzeszowicach
Sąsiednie gminy.
Alwernia, Czernichów, Jerzmanowice-Przeginia, Liszki, Olkusz, Trzebinia, Zabierzów
Osoby związane z gminą.
Z gminą Krzeszowice związani byli lub są m.in.: Adolf Aleksandrowicz, Piotr Aigner, Maria Berny, Iwona Bielska, Magdalena Borsuk-Białynicka, Andrzej Bratkowski, Stefan Bratkowski, Ludwik Brykner, Józef Chłopicki, Teodor Cieszkowski, Napoleon Nikodem Cybulski, August Czartoryski, Józef Dietl, Zenon Fajfer, Hans Frank, Wioletta Frankiewicz-Janowska, Daniel Edward Friedlein, Mikołaj Grabowski, Zofia Jaroszewska, Feliks Kiryk, Bogumił Kobiela, Marian Konarski, Adam Kozłowski, Józef Kozibąk, Władysław Wincenty Krasiński, Józef Kret, Franciszek Leopold Lafontaine, Franciszek Maria Lanci, Stanisław Łobaziewicz, Marcin Maciejowski, Adam Nawałka, Stanisław Pareński, Ludwig Persius, Ludwik Perzyna, Józef Piłsudski, Artur Stanisław Potocki, Sława Przybylska, Edward Aleksander Raczyński, Teodor Rogoziński, Karl Friedrich Schinkel, Sebastian Alojzy Sierakowski, Marek Starowieyski, Friedrich August Stüler, Jan Tęczyński, Stanisław Tęczyński, Bożena Targosz, Santi di Tito, Stanisław Wróblewski, Jan Zaleski, Janusz Żbik.
Ludzie urodzeni w gminie Krzeszowice.
Andrzej Adamczyk, Antoni Amirowicz, Tadeusz Arkit, Agnieszka Czopek, Stanisław Czycz, Wincenty Danek, Olga Drahonowska, Jan Gadomski, Józef Huss, Janusz Jaroń, Max Judd, Janusz Mazanek, Alicja Migulanka, Stefan Nowosielski, Kazimierz Piotrowski, Andrzej Kazimierz Potocki, Artur Władysław Potocki, Jerzy Schnayder, Wojciech Skibiński, Andrzej Stopka, Felicjan Szopski, Jan Magnus Tęczyński, Antoni Teslar, Napoleon Louis-Wawel, Kazimierz Wyka, Wincenty Zaleski, Magdalena Zawadzka.
Osoby zmarłe w gminie Krzeszowice.
Aleksander Błędowski, Zofia Branicka, Józef Hordyński, Ignacy Król, Zdzisław Nurkiewicz, Katarzyna Potocka, Adam Józef Potocki, Artur Władysław Potocki, Maurycy Eustachy Potocki, Zofia z Potockich Zamoyska, Włodzimierz Rachmistruk, Stanisław Skowron, Zofia Tajber, Iwan Tarchanow.
Współpraca międzynarodowa.
Miasta i gminy partnerskie:

</doc>
<doc id="133224" url="https://pl.wikipedia.org/wiki?curid=133224" title="Fonolit">
Fonolit

Fonolit (echodolit) – wylewna, zasadowa, skała magmowa, niedosycona krzemionką, złożona głównie ze skaleni potasowych i skaleniowców. W składzie mineralnym nie zawiera wolnej krzemionki SiO2 w postaci kwarcu, krystobalitu lub trydymitu. SiO2 występuje jedynie jako składnik innych minerałów, od 44 do 52% w stosunku wagowym.
Mieści się w polu 11 diagramu QAPF skał wulkanicznych.
W klasyfikacji TAS fonolit zajmuje pole Ph ("fonolity").
Głównym minerałem jest skaleń potasowy, z innych minerałów występują: plagioklazy, skaleniowce, pirokseny, hornblenda. Minerałami skałotworczymi są: ortoklaz lub mikroklin, albit, skaleniowce, pirokseny, amfibole, biotyt.
Występuje w postaci: kopuł, żył, lakkolitów. Barwa szara, zielonkawa, czasem prawie czarna.
Ma zastosowanie w przemyśle ceramicznym i w budownictwie drogowym, gdzie wykorzystywana jest jako źródło skaleni.

</doc>
<doc id="133234" url="https://pl.wikipedia.org/wiki?curid=133234" title="Mieczysław Jurecki">
Mieczysław Jurecki

Mieczysław Jerzy Jurecki ps. Mechanik (ur. 3 października 1956 we Wrocławiu) – polski basista, gitarzysta, kompozytor i aranżer. Nagrał ponad dwieście płyt i brał udział w niezliczonych sesjach nagraniowych dla Polskiego Radia.
Życiorys.
Ukończył IX Liceum Ogólnokształcące im. Juliusza Słowackiego we Wrocławiu w 1975 roku. W trakcie nauki, po zajęciach lekcyjnych występował z Wojciechem Popkiewiczem w Autorskim Studio Piosenki „Teraz” i nagrywał, będąc muzykiem sesyjnym w Orkiestrze PR i TV we Wrocławiu. Ponadto jako członek zespołu pod kier. Włodzimierza Plaskoty nagrał kilkadziesiąt piosenek dla Kabaretu Elita oraz przez krótki okres współpracował z zespołem muzycznym przy studenckim Teatrze Kalambur (wokalistą grupy był Mirosław Bielawski). Jego pierwszym profesjonalnym zespołem rockowym był Nurt.
W kolejnych latach współpracował z takimi wykonawcami, jak: Zespół jazzowy Ryszarda Miśka, MSA 1111 (nagrania radiowe i koncertowe), Romuald i Roman, Spisek (współpraca z Haliną Frąckowiak i Krzysztofem Cugowskim, nagrania radiowe), Kwartet A. Mazura (współpraca z Ireną Santor i Marią Koterbską, nagrania radiowe), Art Flash (współpraca z Małgorzatą Gruszczyńską-Wojnarowicz i K. Cugowskim, nagrania radiowe), Gain, Alex Band, Test, Freak Weber, Perfect, Banda i Wanda, Ewa Bem, Zbigniew Lewandowski, Wojciech Gąssowski, Stachursky, Marek Torzewski, Zdzisława Sośnicka, Jan Kaczmarek, Tercet Egzotyczny, Urszula, Martyna Jakubowicz i wielu innych.
W 1981 trafił do Budki Suflera, w której z przerwami grał do 2003. W międzyczasie nagrywał solowe płyty jako Mechanik (albumy: "Duży Mechanik" (1988), "Szuja" (1989), "Agrest" (1994)) oraz brał udział w niezliczonych projektach jako muzyk sesyjny. Z założonym przez siebie zespołem Półbuty (m.in. Marek Raduli, Tomasz Zeliszewski) nagrał płytę "To twoje życie i twoje marzenia" (2001), która zawiera jego kompozycje.
Pod koniec 1998 nagrał solową płytę "12 sprawiedliwych", w nagraniu której uczestniczyli czołowi polscy gitarzyści: Jan Borysewicz, Dariusz Kozakiewicz, Jacek Królik, Jacek Krzaklewski, Krzysztof Misiak, Aleksander Mrożek, Marek Popów, Marek Raduli, Grzegorz Skawiński. Ta płyta została przez magazyn „Gitara i bas” uhonorowana tytułem "Wydawnictwo Roku", a Jurecki – tytułem najlepszego polskiego gitarzysty basowego.
W 2003 założył zespół Veto (m.in. z wokalistką Olgą Pokorską), działający później pod nazwą Logo (album "Za twój czuły szept" z 2005). Współtworzył z Krzysztofem Wałeckim i Pawłem Szafrańcem formację Vintage (album "N° 1" z 2007). Jest również basistą w rock and rollowym zespole Riders, gdzie poza nim występuje m.in. Ola Łysiak czy Grzegorz Kuks. Współpracuje z Wojtkiem Pilichowskim i Krzysztofem Ścierańskim oraz współtworzy z Jackiem Królikiem i Ryszardem Sygitowiczem zespół Giganci Gitary.
Jurecki był też pomysłodawcą konkursu „Solo życia” wyłaniającego młodych i zdolnych instrumentalistów. Impreza odbywała się corocznie w Lublinie, począwszy od 2005.
W 2022 został odznaczony Złotym Krzyżem Zasługi.

</doc>
<doc id="133235" url="https://pl.wikipedia.org/wiki?curid=133235" title="Lasostep">
Lasostep

Lasostep – formacja roślinna stanowiąca w Eurazji strefę przejściową między stepami na południu a lasami liściastymi na północy. Ma charakter makromozaiki tworzonej przez przemieszane wzajemnie płaty zbiorowisk stepowych i leśnych. W części północnej lasostepu przeważają powierzchniowo lasy, a w południowej – stepy. Ze względu na oddziaływanie człowieka obszary roślinności stepowej w ogromnej części zamienione zostały na pola uprawne. 
Obszar formowania się formacji w Europie Środkowej i Wschodniej wyróżniany jest jako ekoregion PA0419 („lasostepy wschodnioeuropejskie”). Obejmuje on tereny w północno-wschodniej Bułgarii, wschodniej Rumunii oraz na rozległych obszarach Mołdawii, Ukrainy i Rosji. W sumie obszar występowania lasostepu to 72,7 tys. km². 
Odpowiedniki tej formacji, czasem także określane mianem lasostepów, występują w Azji i Ameryce Północnej. Na wschód od Uralu podobny charakter mają tzw. kołki (lasy drobnolistne) występujące między tajgą i stepami. W Azji południowo-zachodniej i środkowej (Iran i Turkmenistan) wyróżniane są lasostepy na terenach górskich (pasma Zagros, Elburs, Kopet-dag i Kuhrud-Kohbanan), występują one także we wschodniej Anatolii. W Ameryce Północnej odpowiednikiem jest ekoregion prerie północne z laskami osikowymi oraz centralna strefa przejściowa między lasami a prerią z różnymi gatunkami dębów. 
Warunki geograficzno-klimatyczne i edaficzne.
Warunki klimatyczne mają charakter pośredni między właściwą strefą stepową i strefą lasów. Opady roczne wynoszą 400–450 mm (w strefie stepowej poniżej 300 mm). Mimo że brak w strefie lasostepu okresu corocznej suszy, typowej dla stepów, występuje tu okres suchy. Średnia temperatura lipca jest nieco niższa w lasostepie (ok. 20 °C) niż we właściwej strefie stepowej (ok. 23 °C). Wśród gleb dominują gleby bielicowe na lessie, poza tym czarnoziemy, gleby torfowe i słone. Warunki glebowe i rzeźba terenu decydują o występowaniu zbiorowisk leśnych i stepowych w obrębie lasostepu. Lasy kształtują się na wzniesieniach, stokach dolin, na glebach przepuszczalnych. Roślinność stepowa wykształca się zaś na glebach ciężkich, trudno przepuszczalnych, na terenach równinnych. Rozwojowi roślinności stepowej sprzyjają też pożary (powstające naturalnie od piorunów) oraz wypas zwierząt. 
W zależności od kształtowania się warunków klimatycznych w przeszłości zasięg strefy lasostepu oraz kompozycja w jego obrębie płatów leśnych i stepowych ulegała zmianie. W Ameryce Północnej na Środkowym Zachodzie w czasach, gdy pożary prerii nie były gaszone, obszar bezleśny tworzył w głębi strefy leśnej „półwysep preriowy”.
Szata roślinna.
Z powodu suboptymalnej dla lasów ilości opadów drzewostan zużywa w ciągu lata zapas dostępnej w glebie wody, co sprawia, że w zbiorowiskach leśnych lasostepu praktycznie brak gatunków krzewiastych w podszycie. Zbiorowiska zaroślowe w obrębie formacji tworzą zwykle tylko niskie krzewy z rodzajów tawuła "Spiraea", karagana "Caragana" i migdałowiec "Amygdalus", rozwijające się w miejscach skalistych. Zaroślowy pokrój mają najbardziej na południe wysunięte płaty gajów dębowych, ze względu na skrajnie trudne warunki do rozwoju drzew. Płaty lasów są zwykle wyraźnie wyodrębnione od zbiorowisk stepowych – niemal brak w lasostepie drzew pojedynczo rosnących, ponieważ drzewa liściaste nie są w stanie konkurować z trawami rosnąc w dużym rozproszeniu. Ograniczają występowanie drzew również niedobory wilgoci i pożary. W efekcie granica między zwartymi lasami a zbiorowiskami trawiastymi w naturalnych warunkach jest zwykle ostra.
Ze względu na zróżnicowanie roślinności w obrębie lasostepów wschodnioeuropejskich wyróżnia się:
W bałkańsko-mezjackiej prowincji lasostepowej na obszarze Rumunii, Bułgarii i Mołdawii występują tzw. „lasy stepowe” zaliczane w syntaksonomii do związku "Aceri tatarici-Quercion" (rząd "Quercetalia pubescentis", klasa "Querco-Fagetea"). Zasięg występowania tych lasów jest szerszy niż samej formacji lasostepów, ponieważ występują dalej na zachód po obszar Węgier i krajów byłej Jugosławii. W ich drzewostanach rosną takie gatunki jak: dąb omszony "Quercus pubescens", dąb szypułkowy "Q. robur", dąb bezszypułkowy "Q. petraea", klon tatarski "Acer tataricum" i klon polny "A. campestre", grusza polna "Pyrus pyraster". Z gatunków krzewiastych w lasach tych spotykane są: śliwa tarnina "Prunus spinosa", migdałowiec karłowy "Prunus tenella", wiśnia karłowata "Prunus fruticosa", róża gęstokolczasta "Rosa pimpinellifolia". W runie liczne są gatunki stepowe, takie jak: kostrzewa walezyjska "Festuca valesiaca", barwinek zielny "Vinca herbacea", rutewka mniejsza "Thalictrum minus", wiązówka bulwkowa "Filipendula vulgaris", czyściec prosty "Stachys recta", przetacznik kłosowy "Veronica spicata", perłówka orzęsiona "Melica ciliata" i in.
W lasostepach prowincji wschodnioeuropejskiej lasy zmieniają się wraz z zanikiem cech oceanicznych klimatu i z nasilaniem się cech kontynentalnych. W drzewostanach lasów w zachodniej części prowincji (w obrębie Ukrainy) rosną takie gatunki zachodnie jak grab pospolity "Carpinus betulus" i jesion wyniosły "Fraxinus excelsior". W części środkoworosyjskiej utrzymuje się jeszcze jesion, ale graba brak, pojawiają się tu też gatunki typowe dla klimatu kontynentalnego i stepów południowosyberyjskich. W części wschodniej prowincji (dorzecze Wołgi) brak graba i jesiona, duży udział ma natomiast lipa drobnolistna "Tilia cordata". W runie zanikają też zachodnie gatunki ciepłolubne takie jak szałwia łąkowa "Salvia pratensis" i ożota zwyczajna "Galatella linosyris".
W obrębie lasostepu zbiorowiska trawiaste praktycznie przestały istnieć z powodu zajęcia ich siedlisk pod pola uprawne. Niewielkie ich pozostałości spotyka się w obszarach chronionych, na przydrożach i obrzeżach lasów. W odróżnieniu od zbiorowisk położonych dalej na południu stepów właściwych, zbiorowiska trawiaste lasostepu określane są mianem „stepu łąkowego”. Cechuje się on wielkim bogactwem florystycznym (do 80 gatunków roślin na 1 m²) oraz stosunkowo znacznym udziałem roślin dwuliściennych. 

</doc>
<doc id="133242" url="https://pl.wikipedia.org/wiki?curid=133242" title="Wydawca gier komputerowych">
Wydawca gier komputerowych

Wydawca gier komputerowych – przedsiębiorstwo publikujące gry komputerowe, tworzone przez własne bądź wybrane studia producentów gier komputerowych.
Informacje ogólne.
Wydawcy gier komputerowych są odpowiedzialni za tworzenie, marketing (włączając w to badania rynku) oraz wszystkie aspekty reklamy.
Zwykle to wydawca finansuje rozwój gry, czasem płacąc producentowi gry (czasem dzięki tej umowie, producent otrzymuje pracowników do pomocy w grze, nazywanych "studiem").
Więksi wydawcy zajmują się także dystrybucją gier, które wydają, podczas gdy mniejsi wydawcy wynajmują firmy dystrybutorskie (lub większych wydawców), do dystrybucji swoich gier.
Inne funkcje, których zwykle podejmuje się wydawca to wybór i zapłata za licencje, na podstawie których można stworzyć grę, zapłata za lokalizację gry, stworzenie podręcznika użytkownika oraz tworzenie elementów graficznych, takich jak loga, czy wygląd pudełka gry. Więksi wydawcy mogą także spróbować zwiększyć wydajność wszystkich wewnętrznych i zewnętrznych wydziałów rozbudowy przez dostarczanie takich usług, jak projektowanie dźwięku.
Większość zewnętrznych wydawców gier opłaca swoje dzieła w odpowiednich etapach produkcji, nazywanych kamieniami milowymi.

</doc>
<doc id="133247" url="https://pl.wikipedia.org/wiki?curid=133247" title="Antoni Żychliński">
Antoni Żychliński

Antoni Żychliński (ur. 16 maja 1874 we wsi Moglinica w pow. Sokołów, zm. 23 lipca 1929 w Warszawie) – polski prawnik, działacz państwowy.
Życiorys.
Syn Waleriana i Ludwiki z Mogilnickich. Kształcił się w rządowym gimnazjum w Siedlcach, następnie studiował na Wydziale Prawnym Cesarskiego Uniwersytetu Warszawskiego, który ukończył w 1899. Następnie prowadził praktykę adwokacką w Lublinie. Brał udział w budowaniu struktur polskiego sądownictwa w Lublinie po ustąpieniu Rosjan (od 1915). W 1918 został mianowany prokuratorem w Sądzie Apelacyjnym w Lublinie.
Po przeniesieniu się do Warszawy, został mianowany podprokuratorem Sądu Najwyższego . W 1920 zaś pełnił stanowisko komisarza cywilnego przy Wojskowym Gubernatorze Warszawy. Od listopada 1924 do listopada 1925 pełnił funkcję ministra sprawiedliwości w gabinecie Władysława Grabskiego. Później pracował jako notariusz przy Sądzie Okręgowym w Warszawie.
2 maja 1923 został odznaczony Krzyżem Oficerskim Orderu Odrodzenia Polski.
Został pochowany na warszawskim cmentarzu ewangelicko-reformowanym przy ul. Żytniej w Warszawie (F/6/3).
Z inicjatywy Premiera RP Mateusza Morawieckiego w 2022 roku grób Żychlińskiego został odnowiony. Cały projekt był realizowany przez Fundację Dziedzictwa Kulturowego we współpracy z Kancelarią Prezesa Rady Ministrów.

</doc>
<doc id="133249" url="https://pl.wikipedia.org/wiki?curid=133249" title="Śpiewak">
Śpiewak

Osoby o tym nazwisku:

</doc>
<doc id="133258" url="https://pl.wikipedia.org/wiki?curid=133258" title="El Torito (standard CD-ROM)">
El Torito (standard CD-ROM)

El Torito to rozszerzenie do specyfikacji CD-ROM-ów ISO 9660. Zostało zaprojektowane aby umożliwić rozruch systemu operacyjnego komputera z CD-ROM-u. Po raz pierwszy została ona publicznie udostępniona w styczniu 1995 r. jako wspólny projekt firmy IBM i producenta BIOS-ów Phoenix Technologies.
Nowoczesne BIOS-y wyszukują sektor rozruchowy na CD w standardzie ISO 9660. Rozszerzenie EL Torito pozwala płycie kompaktowej na emulowanie twardego dysku lub dyskietki, płyta może zawierać jeden lub więcej obrazów dysku i emulować przerwanie 13 BIOS-u INT 13 dla każdego z nich.

</doc>
<doc id="133260" url="https://pl.wikipedia.org/wiki?curid=133260" title="Szczetnice">
Szczetnice

Szczetnice, długoryjkowe (Echiura) – grupa dwubocznie symetrycznych, niesegmentowanych zwierząt bezkręgowych z wtórną jamą ciała, przez długi czas klasyfikowana w randze typu, a obecnie coraz częściej w randze gromady w typie pierścienic. Obejmuje około 150 gatunków wyłącznie morskich zwierząt, zamieszkujących zarówno strefy płytkie, jak i głębokie rowy oceaniczne ("Vitjazema" spp. były wyciągnięte z głębokości poniżej 10 tys. metrów w Rowie Filipińskim) w wodach zarówno tropikalnych, jak i umiarkowanych czy subarktycznych. Prowadzą mało ruchliwy, denny tryb życia, ryjąc w mule bądź chowając się w szczelinach dna morskiego. Mają niesegmentowane ciało, jednolitą wtórną jamę ciała i występuje w ich rozwoju larwa trochofora.
Budowa.
Rozmiary ich ciała wynoszą od 3 do 185 cm (z wyciągniętym ryjkiem). Na przednim końcu ciała jest długi niewciągalny ryjek. U jego podstawy położony jest otwór gębowy, a na tylnym końcu ciała otwór odbytowy. Ryjek bywa niekiedy rozdwojony na końcu. Powierzchnia brzuszna ryjka jest nieco wgięta i pokryta rzęskami, które napędzają wodę z małymi cząsteczkami pokarmowymi do otworu gębowego. W tyle za otworem gębowym położone są na brzusznej powierzchni dwie duże szczecinki, tylny zaś koniec ciała opasany jest dwoma wieńcami małych szczecinek. Ciało ich okrywa jednowarstwowy nabłonek, wydzielający na swej powierzchni oskórek. Pod oskórkiem jest wór powłokowo-mięśniowy. Nabłonek otrzewnowy ogranicza obszerną jednolitą jamę ciała.
Układ pokarmowy.
Układ ten tworzy długi, kręty w jamie ciała przewód, składający się z jelita przedniego, środkowego i tylnego, otwierającego się odbytem na tylnym końcu ciała. Dzięki takiemu krętemu przebiegowi długość jelita przewyższa nawet dziesięciokrotnie długość ciała. Do jelita tylnego wpada para jego uwypukleń – worków odbytowych (analnych). Mają one 12-300 lejków migawkowych, które otwierają się do jamy ciała, a drugim końcem do jamy worka odbytowego. Worki te służą do oddychania i wydalania.
Układ wydalniczy.
Wydalanie odbywa się za pomocą trzech rodzajów narządów. W stadium larwy trochofory mają parę protonefrydiów, które podczas metamorfozy uwsteczniają się. U osobników dorosłych czynności wydalnicze spełniają głównie worki odbytowe ze swoimi lejkami – uważane przez niektórych za metanefrydia. Oprócz tych worków, u dorosłych szczetnic występują bardziej lub mniej typowe nefromiksje otwarte do wtórnej jamy ciała, migawkowymi lejkami. Wydalanie jest ich czynnością dodatkową, główną funkcję stanowi wyprowadzanie komórek rozrodczych. Nefromiksje leżą w przedniej części ciała i otwierają się na zewnątrz na brzusznej stronie zwierzęcia. Liczba ich waha się od jednej do czterech par, a u niektórych form wzrasta.
Układ krwionośny.
Składa się z przebiegającego nad przednią częścią jelita grzbietowego naczynia podłużnego, które dochodzi także do ryjka. Naczynie to rozdwaja się w przodzie dając dwa boczne naczynia ryjkowe, które zlewają się przy opuszczaniu ryjka we wspólne podłużne naczynie brzuszne, ciągnące się pod jelitem, aż do tylnego końca ciała. Tylny koniec naczynia grzbietowego nawiązuje kontakt z brzusznym za pomocą dwóch otaczających jelito naczyń poprzecznych. Krew jest bezbarwna i zawiera bezbarwne leukocyty.
Układ nerwowy.
Układ ten jest stosunkowo słabo rozwinięty. Centralny układ nerwowy składa się z brzusznego pnia, który w przednim końcu tułowia rozdwaja się, otacza jelito i tworzy okołogardzielowy pierścień nerwowy. Ogólny plan budowy układu nerwowego przypomina Polychaeta, jednak pień nerwowy u szczetnic usiany jest równomiernie na całej długości komórkami nerwowymi, a pierścień okołogardzielowy pozbawiony jest zwojowych zgrubień. Narządów zmysłów oprócz pojedynczych komórek zmysłowych i brodawek, w powłoce brak.
Układ rozrodczy i rozwój.
Są to zwierzęta rozdzielnopłciowe. Gonada jest nieparzysta i leży na brzusznej stronie w tylnej części ciała. U rodzajów "Bonellia" i "Hamingia" obserwuje się wyraźny dymorfizm płciowy. Samice "Bonellia" są duże, zielonej barwy, o długim ryjku rozdwojonym na końcu. Samce "Bonellia" są malutkie, często dostają się do jamy nefridiów samicy. Samce są całkowicie pokryte rzęskami i wykazują prostą budowę. Nie mają one ani otworu gębowego, ani odbytowego, a ich przewód pokarmowy jest ślepo zakończony; brak też układu krwionośnego. Do wyprowadzania plemników służy specjalny pęcherzyk nasienny, utworzony z jelita środkowego larwy i lejka nefrydialnego. Brak worków odbytowych. Samce początkowo pełzają po powierzchni ryjka samicy; potem przenikają do jej jelita przedniego i dalej do nefridiów, w których żyją dość długo, oczekując momentu przejścia przez nefrydia dojrzałych jaj, które zapładniają uwalniając plemniki. Spiralne bruzdkowanie doprowadza do powstania mniej więcej typowej trochofory. wzrostowi jej towarzyszy powstanie dwóch smug mezodermalnych. Nie ulegają one segmentacji ale rozrastają się, zlewają w jedną całość, tworząc jednolitą celomę. Ciało larwy w tyle za prototrochem równomiernie rośnie na długość. Larwa swobodnie pływa w planktonie i po przeobrażeniu osiada na dnie.
Klasyfikacja.
W 1940 W. Newby zaproponował wyodrębnienie tej grupy zwierząt w randze typu Echiuroidea – siostrzanego dla pierścienic. W 1964 A. Stephen wprowadził, w formie korekty taksonomicznej, nazwę Echiura. Cechą odróżniającą od pierścienic jest brak segmentacji ciała u szczetnic. Dyskusyjna jest kwestia, czy to cecha pierwotna, czy wtórna. Badania morfologiczne i molekularne potwierdzają przynależność szczetnic do pierścienic.
Wśród szczetnic wyróżniane są rzędy:

</doc>
<doc id="133261" url="https://pl.wikipedia.org/wiki?curid=133261" title="Izabella Działyńska">
Izabella Działyńska

Izabella Elżbieta z Czartoryskich Działyńska (ur. 14 grudnia 1830 w Warszawie, zm. 18 marca 1899 w Mentonie) – polska malarka amatorka, kolekcjonerka dzieł sztuki.
Była córką księcia Adama Jerzego Czartoryskiego i Anny Zofii z domu Sapieha. Wychowywała się w Paryżu, w atmosferze konserwatywnej (Hotel Lambert). Od młodości kolekcjonowała dzieła sztuki. W 1857 poślubiła wielkopolskiego ziemianina Jana Działyńskiego. Małżeństwo to pozostało bezdzietne.
Prowadziła Instytut Polski przy Hotelu Lambert, odbywała liczne podróże po Europie, a także Algierii, Egipcie i Ziemi Świętej. Przez większość życia mieszkała w Paryżu, a od ślubu częściowo także w Gołuchowie, który w 1872 przejęła od męża za pożyczone mu pieniądze na cele powstania styczniowego. Zainicjowała m.in. kolekcję waz antycznych, grafik, obrazów, mebli artystycznych. Zamek w Gołuchowie przebudowała – częściowo według własnej koncepcji – na muzeum, a za pomocą utworzonej w 1893 ordynacji gołuchowskiej zapewniła muzeum środki na utrzymanie. Dążyła do odtworzenia dawnej świetności rezydencji gołuchowskiej, stanowiącej niegdyś siedzibę rodu Leszczyńskich.
Po śmierci spoczęła w mauzoleum – kaplicy grobowej w parku w Gołuchowie.

</doc>
<doc id="133263" url="https://pl.wikipedia.org/wiki?curid=133263" title="Widmo optyczne">
Widmo optyczne

Widmo optyczne (spektrum) – obraz uzyskany w wyniku rozłożenia światła niemonochromatycznego na składowe o różnych długościach fal (różnych barwach), np. za pomocą pryzmatu lub siatki dyfrakcyjnej.
Widmo optyczne może być:
Widmo optyczne liniowe ma postać jasnych, barwnych prążków na ciemnym tle (emisyjne) lub ciemnych prążków na tle widma ciągłego (absorpcyjne). Na podstawie analizy widma optycznego można stwierdzić obecność pierwiastków chemicznych i związków chemicznych, gdyż emitują lub absorbują one światło, powodując powstanie charakterystycznych linii lub pasm w widmach optycznych. Analizowaniem tego rodzaju widm zajmuje się spektroskopia.
Nazwy barw czystych.
Wyliczenie barw czystych: najdłuższym falom odpowiada barwa czerwona, następnie pomarańczowa, żółtawopomarańczowa (barwa żółta odpowiada niemal ściśle określonej częstotliwości), zielonożółta, żółtozielona, żółtawozielona, zielona, niebieskozielona, zielonkawoniebieska, niebieska, fioletowa, a najkrótszym falom barwa purpurowoniebieska. Mieszaninie fal najdłuższych i najkrótszych odpowiadają (według malejącego udziału fal krótkich): barwa purpurowa, czerwonawopurpurowa, czerwonopurpurowa, purpurowoczerwona, i wreszcie dla dosyć dużego udziału fal długich barwa czerwona. Poza tym barwa różowa to rozjaśniona czerwona i purpurowoczerwona, a purpuroworóżowa to rozjaśniona czerwonopurpurowa.

</doc>
<doc id="133268" url="https://pl.wikipedia.org/wiki?curid=133268" title="Iły warwowe">
Iły warwowe

Iły warwowe ("wstęgowe", "zastoiskowe") – skała osadowa, bardzo drobnoziarnisto okruchowa, rodzaj iłów o pochodzeniu limnoglacjalnym.
Pochodzenie i właściwości.
Ił warwowy jest przykładem warwitu i rytmitu.
Iły warwowe są pochodzenia polodowcowego, odznaczają się wyraźnym warstwowaniem w postaci układu warstewek na przemian jasnych (osadzanych w lecie) i ciemnych (osadzanych w zimie), tzw. warw. Nazwa ta pochodzi z języka szwedzkiego (warwa – wstążka).
W swoim składzie oprócz minerałów ilastych zawierają ziarna kwarcu różnej wielkości. Iły warwowe powstawały w zastoiskach u czoła lądolodu, współcześnie tworzą się na obszarach polarnych. W Polsce występują w pasie nizin i na pojezierzach.
Zastosowanie.
Badanie warw umożliwia określenie wieku osadów w latach (warwochronologia). Poprzez dokładną porównawczą korelację osadów iłów warwowych (i podobnych) wielu zastoisk i jezior z różnych krajów, dokonano dokładnej analizy czasu występowania niektórych zjawisk w najmłodszej historii geologicznej, do kilku tysięcy lat temu. W osadach tych podczas analizy znaleźć można typowe składniki opadów z atmosfery z poszczególnych lat, jak np. różniące się gatunkowo i zasięgiem występowania pyłki roślinne, ślady popiołów wulkanicznych nawet odległych wulkanów, pył kosmiczny i inne.
Zastosowaniem przemysłowym jest jako surowiec do produkcji cegieł, dachówek czy klinkieru i innych wyrobów ceramicznych, także w przemyśle budowlanym i papierniczym.

</doc>
<doc id="133271" url="https://pl.wikipedia.org/wiki?curid=133271" title="Las strefy umiarkowanej">
Las strefy umiarkowanej



</doc>
<doc id="133272" url="https://pl.wikipedia.org/wiki?curid=133272" title="Warstwowanie">
Warstwowanie

Warstwowanie – cecha skał osadowych polegająca na występowaniu w nich warstw.
Rozróżnia się skały warstwowane i nie warstwowane. W skałach warstwowanych wyróżnia się liczne rodzaje warstwowania, powstające w wyniku rozmaitych procesów sedymentacji i zależnych od składu mineralnego skały i warunków sedymentacji. Termin "warstwowanie" może być stosowane jako synonim pojęcia "struktura sedymentacyjna".
W sedymentologii jednostki warstwowania to:
Warstwowania przekątne można podzielić na:

</doc>
<doc id="133275" url="https://pl.wikipedia.org/wiki?curid=133275" title="Luksomierz">
Luksomierz



</doc>
<doc id="133276" url="https://pl.wikipedia.org/wiki?curid=133276" title="Uskok">
Uskok

Uskok – struktura tektoniczna powstała w wyniku rozerwania mas skalnych i przemieszczenia ich wzdłuż powstałej powierzchni (lub wąskiej strefy zniszczenia), zwanej powierzchnią uskoku (lub strefą uskokową). Uskokom mogą towarzyszyć inne struktury tektoniczne (przyuskokowe podgięcia warstw, fałdy, fleksury). 
Z uskokami związane jest powstawanie zrębów i zapadlisk (np. rowów tektonicznych). 

</doc>
<doc id="133277" url="https://pl.wikipedia.org/wiki?curid=133277" title="Toleit">
Toleit

Toleit – magmowa skała wylewna, lub subwulkaniczna, będąca odmianą bazaltu, podobna do dolerytu lub diabazu. Bazalty toleitowe powstają współcześnie w strefach spreadingu dna oceanicznego. 
Występuje m.in. w fundamencie platformy wschodnioeuropejskiej we wschodniej Polsce. 

</doc>
<doc id="133278" url="https://pl.wikipedia.org/wiki?curid=133278" title="Jan Krenz-Mikołajczak">
Jan Krenz-Mikołajczak

Jan Stanisław Krenz-Mikołajczak, właśc. Jan Krenz (ur. 30 marca 1907 w Poznaniu, zm. 15 grudnia 2002 tamże) – polski sportowiec, odnoszący największe sukcesy w wioślarstwie. Zajmował się także narciarstwem, łyżwiarstwem, sportami motocyklowymi, tenisem oraz żeglarstwem.
Życiorys.
Syn Macieja Stefana i Marianny Lewek, ojciec dwójki dzieci (syn Paweł i córka Ewa), które także z sukcesami uprawiali wioślarstwo. Ukończył w Poznaniu Wyższą Szkołę Inżynierską (inżynier budownictwa). Jan Krenz-Mikołajczak mierzył 172 cm i ważył 68 kg. Tak niski wzrost i waga wyczynowego wioślarza była w czasach przed wprowadzeniem wagi lekkiej zjawiskiem niespotykanym (w sporcie tym wzrost i zasięg ramion dają ogromną przewagę, a i waga jest bardzo istotna). Reprezentował kilka klubów poznańskich – AZS, Surmę, Jachtklub Wielkopolski i Klub Wioślarski z roku 1904. Największym sukcesem wioślarskim był brązowy medal olimpijski w Los Angeles w 1932 roku, zdobyty wspólnie z Henrykiem Budzińskim w konkurencji dwójek bez sternika. Miał także trzy medale mistrzostw Europy, w tym złoty (1929 – 2. miejsce w dwójkach bez sternika, 1930 – 1. miejsce w dwójkach bez sternika, 1931 – 2. miejsce w czwórkach bez sternika, 1933 – 4. miejsce w czwórkach bez sternika). Zdobył 9 tytułów mistrza Polski (w dwójkach i czwórkach bez sternika).
W 1943 został wywieziony na budowę niemieckiej linii obrony (Witebsk, Orsza, Smoleńsk), na drodze odwrotu (Prusy Wschodnie) został „przejęty” przez Armię Czerwoną i wywieziony do obozu pracy pod Leningradem. Wolność odzyskał (1946) salwując się ucieczką z jenieckiego transportu. Po wojnie zamieszkał w rodzinnym Poznaniu, odbudował dom, skończył studia. Pracował przy odbudowie i rozbudowie Poznania, Leszna, Jarocina i Katowic.
Laureat Wielkiej Honorowej Nagrody Sportowej (1930). Po zakończeniu kariery sportowej pracował jako trener, działacz sportowy, sędzia, animator ruchu sportowego (jeszcze po siedemdziesiątce – pomimo kłopotów ze wzrokiem i słuchem – uczył wnuczki jazdy na łyżwach); pozostawał aktywny w polskim ruchu olimpijskim, pod koniec życia będąc najstarszym polskim olimpijczykiem. Został mu nadany tytuł honorowego członka Polskiego Związku Towarzystw Wioślarskich (1999). Niezależnie od aktywności zawodniczej i trenerskiej pracował także w zawodzie inżyniera budowlanego.
Jan Krenz-Mikołajczak został pochowany na Poznańskim cmentarzu na Bluszczowej.

</doc>
<doc id="133283" url="https://pl.wikipedia.org/wiki?curid=133283" title="I liga polska w piłce nożnej (2004/2005)">
I liga polska w piłce nożnej (2004/2005)

I liga polska w piłce nożnej 2004/2005 - 71. edycja najważniejszych rozgrywek piłkarskich w Polsce, w których uczestniczyło 14. drużyn. Mistrzem Polski została Wisła Kraków, Wicemistrzem Dyskobolia Grodzisk Wielkopolski, zaś 3. miejsce zajęła warszawska Legia. Do II ligi spadł GKS Katowice, zaś Odra Wodzisław Śląski utrzymała się wygrywając dwumecz barażowy z Widzewem Łódź. Pierwszym w historii Ekstraklasy sponsorem tytularnym rozgrywek była Idea, stąd nazwa rozgrywek – Idea Ekstraklasa.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o I ligę.
Po zakończeniu sezonu I i II ligi rozegrano dwumecz barażowy o miejsce w najwyższej klasie rozgrywkowej w sezonie 2005/2006, w którym zagrały 13. zespół I ligi i 3. zespołem II ligi - Odra Wodzisław Śląski z Widzewem Łódź.
"Wynik dwumeczu – 3:2 dla Odry Wodzisław Śląski."
Statystyki.
Czerwone kartki.
2 - Mateusz Bartczak (Amica Wronki), Mauro Cantoro (Wisła Kraków), Marcin Dymkowski (Odra Wodzisław Śląski), Wojciech Grzyb (Odra Wodzisław Śląski), Ivica Križanac (Dyskobolia Grodzisk Wielkopolski), Jakub Rzeźniczak (Legia Warszawa), Ivan Udarević (Polonia Warszawa)
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="133286" url="https://pl.wikipedia.org/wiki?curid=133286" title="Antyatlas">
Antyatlas

Antyatlas – zrębowe pasmo górskie w Afryce Północnej. Stanowi południowo-zachodnią część Atlasu. Rozpościera się na długości ok. 600 km, w całości na terytorium Maroka. 

</doc>
<doc id="133289" url="https://pl.wikipedia.org/wiki?curid=133289" title="Lista stref czasowych">
Lista stref czasowych



</doc>
<doc id="133296" url="https://pl.wikipedia.org/wiki?curid=133296" title="Anni-Frid Lyngstad">
Anni-Frid Lyngstad

Anni-Frid Synni „Frida” Lyngstad (ur. 15 listopada 1945 w Ballangen w Norwegii) – szwedzka piosenkarka, tworzyła zespół ABBA wraz z Bennym Anderssonem, Björnem Ulvaeusem oraz Agnethą Fältskog.
Dzieciństwo.
Urodziła się w Bjørkåsen, małej wiosce w Ballangen nieopodal Narwiku w północnej Norwegii. Jest nieślubną córką Norweżki Synni Lyngstad (19 czerwca 1926 – 28 września 1947) i Niemca, Alfreda Hasse (1919–2009), żonatego podoficera Wehrmachtu stacjonującego w Norwegii. Przy ewakuacji wojsk niemieckich z Norwegii jej ojciec wrócił do Niemiec. W 1946 wraz z babką, Arntine „Agny” Lyngstad, zamieszkała w Eskilstunie w Szwecji, później osiedliły się w Härjedalen, gdzie Agny podjęła pracę jako dozorczyni. Wkrótce dołączyła do nich matka Fridy, po czym wszystkie trzy przeprowadziły się do Malmköpingu. Zaraz po tym jej matka zmarła na niewydolność nerek w wieku 21 lat. Od tej pory dziewczynkę wychowywała samotnie babka. W czerwcu 1949 przeniosły się do Torshälli, gdzie Agny znalazła pracę jako krawcowa. Frida poznała ojca dopiero w dorosłym życiu, we wrześniu 1977.
Kariera.
Zainteresowanie muzyką wykazywała już jako dziecko, śpiewając ludowe piosenki i ucząc się gry na gitarze.
Zachęcona przez babkę, w wieku 10 lat po raz pierwszy wystąpiła publicznie podczas spotkania zorganizowanego przez Czerwony Krzyż. Niedługo później zaczęła śpiewać w zespole działającym w Eskilstunie, a żeby dostać się do jego składu, skłamała, że ma 16 lat. W 1961 dołączyła do grupy Sörmalands Big Band, w której poznała pierwszego męża, Ragnara Fredrikssona. W 1967 zwyciężyła w konkursie "Nya ansikten". W tym samym roku wystąpiła w programie telewizyjnym "Hylands hörna", po którego wygraniu podpisała kontrakt z wytwórnią EMI. Współpraca z firmą nie przyniosła jej jednak większego sukcesu komercyjnego, choć jej piosenki były grane w regionalnych rozgłośniach radiowych, a ona sama cieszyła się sympatią w lokalnej prasie. W 1969 w jednym z programów radiowych poznała Benny’ego Anderssona, swojego drugiego męża, który pomógł jej w wydaniu debiutanckiej solowej płyty, zatytułowanej po prostu "Frida".
W latach 1972–1982 wraz z Agnethą Fältskog, Björnem Ulvaeusem i Bennym Anderssonem występowała w zespole ABBA, z którym nagrała i wydała osiem albumów studyjnych: "Ring Ring" (1973), "Waterloo" (1974), "ABBA" (1975), "Arrival" (1976), "The Album" (1977), "Voulez-Vous" (1979), "Super Trouper" (1980) i "The Visitors" (1981).
Pozostając wokalistką zespołu ABBA, kontynuowała karierę solową. W 1975 wydała album pt. "Ensam", na którym umieściła covery szwedzkich przebojów oraz utwór „Fernando”, który w wykonaniu Abby stał się międzynarodowym przebojem. W 1976 roku przyleciała do Polski do Warszawy wraz z członkami Abby na koncert ABBA w Studio 2 do TVP. W 1979 premierę miał film "Gå på vattnet om du kan", w którym zagrała postać Anny.
Po zawieszeniu działalności zespołu w listopadzie 1982 wydała swój pierwszy anglojęzyczny, solowy album pt. "Something’s Going On", której producentem został Phil Collins, i który osiągnął duży sukces komercyjny, rozchodząc się w ponad 2 mln egzemplarzy. Pod koniec 1984 wydała drugi międzynarodowy album pt. "Shine", który jednak spotkał się z chłodnym przyjęciem wśród krytyków, co zraziło Lyngstad do nagrywania kolejnych płyt. We wrześniu 1986 ogłosiła koniec kariery. W 1987 premierę miał utwór „Så länge vi har varann”, który nagrała z duetem Ratata.
Po zakończeniu kariery muzycznej poświęciła się życiu rodzinnemu i działalności charytatywnej. Zaangażowała się w projekt ekologiczny „Artister för Miljö”, a w ramach promocji akcji zorganizowała koncert charytatywny w Sztokholmie, na którym zaśpiewała piosenki „Änglamark” i „Saltwater”. W 1996 wznowiła karierę fonograficzną wydaniem albumu pt. "Djupa andetag", który spotkał się z przychylnym odbiorem krytyków i słuchaczy. W 2002 nagrała duet „La Barcallore” z Filippą Giordano, dwa lata później nagrała utwór „The Sun Will Shine Again” umieszczony albumie Jona Lorda, a w 2010 premierę miał album Jojje Wadeniusa "Reconnection", na którym zaśpiewała cover utworu Cata Stevensa „Morning Has Broken”.
Charakterystyka muzyczna i inspiracje.
Na solowych albumach prezentuje mieszankę gatunkową. Album "Something’s Going On" zawierał m.in. brzmienia rocka, jazzu, reggae i rock and rolla, a także ballady.
Jako swoją ulubioną piosenkarkę podaje Joan Jett. Lubi także twórczość zespołów Queen, Genesis i Led Zeppelin.
Życie prywatne.
Była trzykrotnie zamężna. W 1962 wyszła za Ragnara Fredrikssona, z którym miała dwoje dzieci: Hansa (ur. 1963) i Lisę-Lottę (1967–1998). W 1968 rozwiedli się, a dzieci pozostały pod opieką ojca ze względu na zawodowe obowiązki Lyngstad. 7 października 1978 wyszła za Benny’ego Anderssona, z którym w 1981 wzięła rozwód. Po rozpadzie małżeństwa spotykała się z przedsiębiorcą Bertilem Hjärtem. Następnie wyszła za Heinricha Ruzzo Reuss von Plauena, z którym była do jego śmierci 29 października 1999. W wyniku tego ostatniego małżeństwa przysługiwał jej tytuł książecy – Jej Książeca Wysokość Księżniczka Anni-Frid Reiss of Plauen.
Pasjonuje się malarstwem; w wolnych chwilach tworzy własne dzieła, poza tym fascynują ją dzieła René Magritte’a, Christosa i Francisa Bacona.
Znużona i zmęczona stałym zainteresowaniem kolorowej prasy jej osobą, w 1982 wyprowadziła się ze Szwecji i zamieszkała w Londynie. Z uwagi na rozwój miłosnej relacji z Ruzzo Reussem przeprowadziła się do Freiburga. Następnie przeniosła się do Zermatt, a w 2018 zamieszkała w Genolier u stóp Jury.
W latach 80., zainspirowana postawą Agnethy Fältskog, wystosowała list otwarty do przedstawicieli szwedzkiej prasy kolorowej z prośbą o zaprzestanie naruszania jej prywatności i szerzenia nieprawdziwych informacji o jej życiu prywatnym.

</doc>
<doc id="133297" url="https://pl.wikipedia.org/wiki?curid=133297" title="Walentin Bondarienko">
Walentin Bondarienko

Walentin Wasiljewicz Bondarienko ros. Валентин Васильевич Бондаренко (ur. 16 lutego 1937 w Charkowie, zm. 23 marca 1961 w Moskwie) – radziecki kosmonauta, starszy porucznik lotnictwa myśliwskiego.
Życiorys.
W 1951 ukończył w Charkowie szkołę podstawową, a trzy lata później w 1954 szkołę średnią. Kontynuował naukę w wyższych wojskowych szkołach lotniczych i w 1957 został absolwentem szkoły w Armawirze w północnokaukaskim okręgu wojskowym. Przez trzy lata pełnił służbę wojskową w pułkach lotnictwa myśliwskiego stacjonujących w miastach Kowno i Tukums. Latał na samolotach Jak-18, Jak-11, MiG-15, MiG-17. Walentin Bondarienko został wybrany do pierwszej grupy kosmonautów radzieckich (WWS 1) 28 kwietnia 1960 i rozpoczął ogólne przeszkolenie dla kandydatów do przyszłych lotów w kosmos. Nie znalazł się jednak w 6-osobowej grupie kosmonautów, którzy od lata 1960 byli przygotowywani do pierwszego lotu człowieka w kosmos.
13 marca 1961 rozpoczął 10-dniowy test w komorze wypełnionej tlenem, która miała symulować warunki panujące wewnątrz statku kosmicznego. Podczas kończenia eksperymentu 23 marca 1961 Bondarienko w wyniku nieuwagi wypuścił nasączony spirytusem wacik na rozgrzaną płytę kuchenki elektrycznej, na której przyrządzał posiłki. Wybuchł pożar, który momentalnie objął wnętrze symulatora. Z uwagi na różnice ciśnień nie można było natychmiast otworzyć komory. Bondarienkę wydobyto żywego, jednak cała powierzchnia jego ciała była poparzona. Zmarł w szpitalu osiem godzin później. 16 kwietnia 1961 minister obrony ZSRR podpisał rozporządzenie, które miało zapewnić opiekę rodzinie Bondarienki, taką jak dla rodzin kosmonautów. Sprawę przez długi czas utrzymywano w tajemnicy ze względów propagandowych. Po raz pierwszy o tym zdarzeniu napisał dopiero w 1986 Jarosław Gołowanow w gazecie „Izwiestija”.
Odznaczony (pośmiertnie) Orderem Czerwonej Gwiazdy. Na cześć Bondarienki nazwano jego imieniem krater na Księżycu.

</doc>
<doc id="133305" url="https://pl.wikipedia.org/wiki?curid=133305" title="Jurij Krawczenko">
Jurij Krawczenko

Jurij Fedorowycz Krawczenko, ukr. Юрій Федорович Кравченко (ur. 5 marca 1951 w Aleksandrii w obwodzie kirowohradzkim, zm. 4 marca 2005 w Konczej Zaspie pod Kijowem) – ukraiński polityk, były minister spraw wewnętrznych.
Życiorys.
Pracował jako robotnik w kopalni w Aleksandrii i elektryk w fabryce maszyn do pisania w Kirowohradzie. Ukończył szkołę zawodową w Aleksandrii, w latach 1970–1972 odbył służbę wojskową. W 1978 został absolwentem Szkoły Wyższej przy MSW. Od lat 80. pracował w administracji państwowej, był zastępcą szefa i szefem wydziału spraw wewnętrznych komitetu wykonawczego miasta Aleksandria, następnie dyrektorem departamentu, zastępcą szefa i szefem wydziału spraw wewnętrznych komitetu wykonawczego w obwodzie kirowohradzkim.
W grudniu 1992 został wiceministrem spraw wewnętrznych Ukrainy, w grudniu 1994 objął stanowisko przewodniczącego Państwowej Komisji Ceł. Od lipca 1995 do marca 2001 był ministrem spraw wewnętrznych, jedną z ważniejszych postaci administracji prezydenta Łeonida Kuczmy. Został zdymisjonowany po dopuszczeniu do serii demonstracji, żądających ustąpienia prezydenta w związku z morderstwem dziennikarza Heorhija Gongadze.
4 marca 2005, którego to dnia miał składać zeznania w związku ze śmiercią Heorhija Gongadze, został znaleziony martwy. Według dokonanych ustaleń popełnił samobójstwo. W liście pożegnalnym obciążył Łeonida Kuczmę za swoją śmierć.

</doc>
<doc id="133306" url="https://pl.wikipedia.org/wiki?curid=133306" title="Łowca (film 1986)">
Łowca (film 1986)

Łowca (org. "Manhunter") – amerykański film fabularny (thriller) z 1986 roku w reżyserii Michaela Manna. Scenariusz – również Michaela Manna – oparto na powieści Thomasa Harrisa pt. "Czerwony smok", a obraz poprzedza powstały w 1991 r. film "Milczenie owiec" i kolejne filmy o Hannibalu Lecterze (tu zwanym Hannibalem Lecktorem).
Fabuła.
Główną osią fabuły filmu jest śledztwo prowadzone przez Willa Grahama, agenta FBI, próbującego ująć seryjnego mordercę, Francisa Dolarhyde'a, przez media nazwanego Zębową Wróżką ze względu na nietypowy kształt uzębienia – koronki na siekaczach.
W początkowych ujęciach przedstawiona jest sytuacja widziana oczyma mordercy wkraczającego do mieszkania swych ofiar. Operator kamery przez dłuższy czas zatrzymuje ujęcia na charakterystycznych obiektach, takich jak dziecięca maskotka, czy kobieta przeciągająca się w łóżku. Te sekwencje powtarzają się, gdy Will Graham odwiedza mieszkanie ofiar i próbuje odtworzyć tok działania i myślenia mordercy.
Psychopatę przedstawiono nie tylko jako bezwzględnego mordercę, ale i jako osobę obdarzoną ludzkimi uczuciami i potrzebami, co ukazano wprowadzając wątek romansu zabójcy z niewidomą dziewczyną, dobitnie ukazując ogromną samotność Zębowej Wróżki. Również Will Graham nie jest postacią jednowymiarową, bohaterem wypełniającym bez wahania swoją misję. Na początku odmawia Crawfordowi proszącemu go o włączenie się w śledztwo, bowiem poprzednie śledztwo uwieńczone schwytaniem Hannibala Lecktera przypłacił ciężkim załamaniem nerwowym i nieomal utratą życia z rąk Lecktera. W miarę rozwoju akcji możemy obserwować jak zmniejsza się dystans między umysłem Willa, a sposobem myślenia Zębowej Wróżki (Graham początkowo opisuje poczynania mordercy w trzeciej osobie, jednak podczas ostatniej wizyty w mieszkaniu ofiar robi to już w pierwszej osobie).
Hannibal Lecter (powieściowy Lecter) pojawia się w filmie dwukrotnie, po raz pierwszy, gdy Will odwiedza go w szpitalu psychiatrycznym, w którym Lecter jest więziony. Podczas tej wizyty podsyca obawy Grahama związane ze stanem jego umysłu, Will boi się bowiem, że skoro z taką łatwością potrafi śledzić tok myślenia zabójców, jest do nich podobny. Po raz drugi Lecter pojawia się gdy dzwoniąc do sekretarki dr. Blooma kłamstwem wydobywa od niej adres agenta, który potem przekazuje Zębowej Wróżce.
Charakterystyka.
Jeden z pierwszych filmów Michaela Manna, charakteryzujący się psychodelicznym nastrojem, budowanym przez przejaskrawione ujęcia w scenach retrospekcji oraz przez ścieżkę dźwiękową.
Zarówno Grahama jak i jego przeciwnika przedstawiono jako normalnych ludzi w różnych sytuacjach społecznych. Zębowa Wróżka właściwie rezygnuje z dokonania morderstwa na wybranej przez siebie rodzinie pod wpływem znajomości z poznaną dziewczyną, choć skutkiem paranoidalnych urojeń w końcu próbuje ją zabić. (Zębowa Wróżka, zanim zostanie unieszkodliwiony przez Grahama, opuszcza narzędzie zbrodni i pochyla głowę, co można byłoby interpretować jako rezygnację z podjętej próby zabójstwa.) Will Graham kilkakrotnie natomiast przedstawiony jest jako troskliwy mąż oraz ojciec, tłumaczący swemu synowi, co wydarzyło się z nim po tym, jak został napadnięty przez Hannibala.
Ciekawym motywem często pojawiającym się w filmie jest wzrok i ludzkie oko. Ujęcia kamery na twarz są często bliższe, bardziej eksponujące oczy. Psychopata, jak tłumaczy to Grahamowi Hannibal Lecter, przede wszystkim posługuje się wzrokiem i, według niego, lubi oglądać krew na swym ciele w pełni księżyca, dlatego zabija właśnie w tym czasie. Sam psychopata zresztą przed dokonaniem zabójstwa ogląda amatorskie filmy, które ofiary przynoszą do obróbki w firmie, w której morderca pracuje. Will Graham dzięki uporczywemu antycypowaniu potencjalnych motywów jakimi mógł się kierować Zębowa Wróżka, czy narzędzi jakimi mógł się posługiwać, wkrótce odkrywa ten fakt.

</doc>
<doc id="133307" url="https://pl.wikipedia.org/wiki?curid=133307" title="William Smith (żeglarz)">
William Smith (żeglarz)

William Smith (ur. ok. 1775 w Blyth, zm. 1847) – brytyjski żeglarz, odkrywca archipelagu Szetlandów Południowych.
Życiorys.
W 1819 r., podczas rejsu statkiem "Williams" z Buenos Aires do Valparaiso, 19 lutego dostrzegł ląd na 62 stopniu długości zachodniej, ale nie przybił do jego brzegu. Początkowo nikt nie chciał uwierzyć w istnienie tego lądu, jednak podjęta wyprawa badawcza 16 października tego roku dotarła na największą z wysp archipelagu. Smith nazwał ją Wyspą Króla Jerzego, a sam archipelag Szetlandami Południowymi dla uczczenia Szetlandów znajdujących się na północ od jego rodzinnego miasta. Na początku 1820 r. Smith poprowadził Edwarda Bransfielda na statku HMS "Andromanche" do archipelagu w celu potwierdzenia odkrycia, jak i przeprowadzenia prac kartograficznych.

</doc>
<doc id="133310" url="https://pl.wikipedia.org/wiki?curid=133310" title="Zope">
Zope

Zope (Z Object Publishing Environment) – open source'owy serwer aplikacji napisany w Pythonie (języku programowania), z zastosowaniem programowania obiektowego. Umożliwia tworzenie systemów zarządzania treścią, portali internetowych oraz intranetowych, a także aplikacji webowych.
Budowa.
Najważniejsza część systemu to transakcyjna, hierarchiczna oraz obiektowa baza danych ZODB (Zope Object Database). Każda część stworzonego serwisu jest przechowywana w bazie. Zope zapewnia wysokie bezpieczeństwo dzięki dobrze określonym poziomom uprawnień.
Można zwiększyć jego funkcjonalność poprzez dodanie jednej z wtyczek (ang. "plug-in") zwanych w Zopie produktami.
Zope posiada wbudowany serwer WWW, FTP, rozszerzenie protokołu HTTP 1.1 – WebDAV – oraz protokół XML pierwszej generacji opierający się na RPC – XML-RPC. Może on także współpracować z innymi serwerami jak np. z Apache.
Aby ułatwić pracę nad serwisem Zope oferuje również tworzenie i konfigurację aplikacji poprzez Internet (tj. za pomocą przeglądarki internetowej).

</doc>
<doc id="133312" url="https://pl.wikipedia.org/wiki?curid=133312" title="Prawo składu">
Prawo składu

Prawo składu (łac. "ius stapulae") – przywilej handlowy nadawany miastom lokacyjnym od XIII wieku (w Polsce od końca XIII wieku), wywalczony przez miasta, polegający na nałożeniu na przejeżdżających przez miasto kupców obowiązku wystawienia na sprzedaż przewożonych towarów. Prawo składu rozwinęło się szczególnie w Europie Środkowej. Na ziemiach polskich jako pierwszy prawo uzyskał Wrocław (1274). Prawo składu straciło swe znaczenie w XVII-XVIII wieku.
Rodzaje:
Z prawem składu ściśle związany był przymus drogowy. Kupcy byli zobowiązani do podróżowania ściśle określonymi drogami handlowymi, na których znajdowały się miasta mające prawo składu. Powszechne stosowanie prawa składu przypadło na panowanie Kazimierza Wielkiego (1333–1370).
Z punktu widzenia średniowiecznych ludzi, upatrywali oni w prawie składu główne źródło pomyślnego rozwoju miasta. Z drugiej strony przywiązanie miast do posiadanych praw składu powodowało wzrost aktywności obcych kupców, a niedocenianie własnej aktywności handlowej.

</doc>
<doc id="133313" url="https://pl.wikipedia.org/wiki?curid=133313" title="Indywidualne mistrzostwa Europy na żużlu">
Indywidualne mistrzostwa Europy na żużlu

Indywidualne mistrzostwa Europy na żużlu (ang. "Individual Speedway European Championship") – żużlowe rozgrywki, organizowane corocznie od 2001 r. przez FIM Europe.
Udział w mistrzostwach Europy biorą zawodnicy z krajów europejskich. W latach 2001–2012 nie brała w nich udziału światowa czołówka zawodników, uczestnicząca w cyklu Grand Prix. W 2013 roku pierwszy raz w historii wzięli udział zawodnicy z cyklu Grand Prix, dzięki czemu znaczenie tych rozgrywek wzrosło. Od tego czasu mistrzostwa promowane są pod nazwą Speedway Euro Championship (SEC).
Historia.
Do 2012 roku w zawodach startowali zawodnicy, których często próżno było szukać w największych międzynarodowych imprezach. Dopiero od momentu przejęcia mistrzostw przez firmę One Sport zyskały one należny im prestiż. Indywidualne Mistrzostwa Europy w 2013 roku zyskały nową jakość. Zamiast w jednodniowym finale, najlepsi żużlowcy Starego Kontynentu walczą o tytuł, medale i nagrody finansowe w serii czterech turniejów finałowych. A wszystko to można śledzić na żywo w telewizji Eurosport.
Firma One Sport - organizator Speedway Euro Championship oraz Speedway Best Pairs Cup - zaprosiła w pierwszej edycji do udziału w rywalizacji Tomasza Golloba, Nickiego Pedersena oraz Emila Sajfutdinowa. Pomimo kilku punktowej przewagi przed ostatnim turniejem w Rzeszowie, złotego medalu nie wywalczył Nicki Pedersen, a genialnie jadący tamtego dnia Martin Vaculík. 18 punktów Słowaka i słabsza dyspozycja Duńczyka spowodowały, że to Vaculík wywalczył złoto mistrzostw Europy 2013. Do cyklu 2014 awansował jeszcze Grigorij Łaguta.
2014 rok należał do Emila Sajfutdinowa. Rosjanin dokończył zatem dzieła, które rozpoczął już w zeszłym roku. Wówczas po dwóch turniejach miał na swoim koncie dwa zwycięstwa i pewnie zmierzał po złoto, gdy przytrafiła się groźna kontuzja, która spowodowała zakończenie sezonu w wykonaniu zawodnika z Baszkirii. W tamtym sezonie, Sajfutdinow dokończył dzieła, które zaczął rok wcześniej. Złoto mistrzostw Europy zadedykował swojemu zmarłemu ojcu, a w kolejnym cyklu chciał obronić tytuł i zapisać się po raz kolejny w kartach historii mistrzostw Europy.
Rozgrywki cyklu SEC 2015 znów toczyły się pod dyktando „Rosyjskiej Torpedy”. Sajfutdinow jeździł od początku bardzo równo, ale co najważniejsze na najwyższym poziomie. Genialne zawody w Toruniu, czy szwedzkiej Kumli, gdzie wywalczył komplet 18 punktów świadczą o tym najlepiej. Rosjanin po raz drugi z rzędu stanął na najwyższym stopniu podium, ale jak sam zapowiadał, nadal czuł głód zwycięstw i w 2016 roku chciał być po raz kolejny królem „Starego Kontynentu”.
Cykl SEC 2016 był niezwykle emocjonujący, a przede wszystkim wyrównany. Walka o tytuł Indywidualnego Mistrza Europy oraz o miejsce w przyszłorocznym cyklu Speedway Euro Championship toczyła się do ostatniego biegu finałowej rundy rozgrywanej w Rybniku. Ostatecznie tytuł Mistrza Europy wywalczony został przez Duńczyka Nickiego Pedersena, a dwukrotny Indywidualny Mistrz Europy, Rosjanin Emil Sajfutdinow nie znalazł się nawet w czołowej piątce.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="133314" url="https://pl.wikipedia.org/wiki?curid=133314" title="Indywidualne mistrzostwa Europy w sporcie żużlowym">
Indywidualne mistrzostwa Europy w sporcie żużlowym



</doc>
<doc id="133319" url="https://pl.wikipedia.org/wiki?curid=133319" title="Hospodar">
Hospodar

Hospodar (pol. gospodarz) – tytuł władców używany od XIV wieku przez kancelarie posługujące się językiem ruskim. W Rosji "gosudar" był tytułem cara. Jest to stare słowo pochodzenia słowiańskiego (w jęz. ros. Господарь), oznaczające pana, władcę, księcia.
W języku polskim stosowane najczęściej z przymiotnikiem "mołdawski" lub "wołoski" – dla określenia władcy Mołdawii lub Wołoszczyzny w wiekach XIV–XVIII.
Tytułu hospodara, jako nadrzędnego w stosunku do podległych im litewskich i ruskich książąt oraz kniaziów, oficjalnie używali również wielcy książęta litewscy, przede wszystkim w okresie sprzed zawarcia unii lubelskiej (1569). Przykładowo w statutach litewskich Zygmunt III Waza, tytułował siebie "hospodarem", w ten sam sposób szlachta na Litwie oddawała cześć władcy: "Naiaśnieyszy Hospodar Król Jego Mość". Taka tytulatura nadal jest przyjmowana niekiedy we współczesnej polskiej historiografii.

</doc>
<doc id="133321" url="https://pl.wikipedia.org/wiki?curid=133321" title="Historia prawa">
Historia prawa

Historia prawa – dyscyplina historii i prawoznawstwa, zajmująca się badaniem dziejów prawa i jego instytucji od starożytności do czasów współczesnych.
Historia prawa jako nauka.
Jako gałąź nauki ukształtowała się w początkach XIX wieku. Po II wojnie światowej została wprowadzona jako przedmiot nauczania na europejskich uniwersytetach. W strukturze nauk prawnych historia prawa występuje razem z historią państwa (jako „historia państwa i prawa”). Tak pojmowana stanowi podstawowy dział prawoznawstwa, m.in. obok dogmatyki prawa. Nauka historii prawa jest rozwijana w zakresie historii prawa kontynentalnego (m.in. Niemcy, Austria, Szwajcaria, Francja, Włochy, Skandynawia, kraje nadbałtyckie ), jak i anglosaskiego (Wielka Brytania i USA). Stworzone w tym celu struktury organizacyjne prowadzą badania naukowe oraz zajmują się dydaktyką.
Wyróżnia się m.in. powszechną historię państwa i prawa, historię państwa i prawa danego obszaru (np. historia państwa i prawa polskiego, historia prawa niemieckiego), naukę prawa rzymskiego, historię prawa kanonicznego, doktryn politycznych i prawnych, historię poszczególnych gałęzi prawa (prawa karnego, prywatnego itd.). Istnieją co najmniej dwie metody uprawiania historii prawa: porównawcza i „naukowa”. Pierwsza zestawia instytucje różnych systemów prawnych, druga zaś formułuje wnioski na temat rozwoju prawa w ogóle.
Rozwój prawa od czasów najdawniejszych do współczesności.
Starożytny Bliski Wschód.
Wszystkie systemy prawne starożytnego Bliskiego Wschodu, systemy archaiczne, wiązały normy prawne z religijnymi (prawo nadawała istota boska). Nie znały norm ogólnych, lecz regulowały kazuistyczne sytuacje. Prawo nakazywało np. krwawą zemstę i talion.
Znane współcześnie źródła dają niewiele wiedzy o prawie starożytnego Egiptu. Są to odszyfrowane hieroglify z przepisami karnymi z okresu Nowego Państwa oraz papirusy z okresu ptolemejskiego, kiedy na prawo egipskie wpływała kultura starożytnej Grecji i Rzymu. Co do prawa mezopotamskich form państwowych, znane są zbiory praw (kodeksy), m.in. Urukaginy i Lagaszu (ten drugi z 2400 p.n.e.). Najsłynniejszy jest XVII-wieczny babiloński kodeks Hammurabiego. Prawo starożytnego Izraela było zawarte w Torze, którą uzupełniała ustna tradycja talmudyczna. Wpłynęło ono na kształtowanie się prawa kanonicznego i szariat. 
Europa.
Grecja i Rzym.
Starożytni Grecy ukuli podstawowe (dla cywilizacji zachodniej) pojęcia dotyczące państwa i polityki, ustalili pojęcia sprawiedliwości, słuszności i rządów prawa, wykształcili retorykę i gramatykę. Jednak w zakresie prawa prywatnego nie mieli trwałych osiągnięć. Prawo greckie wpłynęło na systematykę prawa rzymskiego, a znacznie później, po wykształceniu się prawa rzymsko-bizantyńskiego, pojawiły się takie instytucje jak emfiteuza, hipoteka, antychreza.
Starożytni Rzymianie wykształcili podstawowe (dla cywilizacji zachodniej) pojęcia z zakresu prawa prywatnego. Systemy prawne państw europejskich przejęły z prawa rzymskiego ochronę jednostki, swobodę umów, ochronę prawa własności. Rzymscy prawnicy ukształtowali etyczną stronę prawa. Prawo cesarstwa zachodniorzymskiego, skodyfikowane w "Corpus Iuris Civilis" z VI w., wpłynęło na systemy prawne zachodniej Europy, w tym najsilniej Niemiec i krajów romańskich, a prawo rzymsko-bizantyńskie, zebrane w XIV w. w "Hexabiblos" – na systemy prawne Bałkanów i Rosji.
Średniowiecze i wczesna nowożytność.
Do początku pełnego średniowiecza dominowało prawo zwyczajowe z zasadą osobowości prawa, która ewoluowała w stronę zasady terytorialności, jednak na małych obszarach rozbitych dzielnic. Z tego okresu wywodzi się anglosaskie "common law". Około XI – XII w. na uniwersytetach zaczęto badać prawo rzymskie. W XIII w. odrodziła się arystotelesowska koncepcja państwa i prawodawstwa. Spisywano wtedy „zwody”, „zwierciadła”, „kodeksy”, zawierające normy prawa zwyczajowego. W późnym średniowieczu zwiększyła się liczba podmiotów prawodawczych i udział stanowienia prawa (w tym stanowego i korporacyjnego). Następnie pojawiły się normy obowiązujące na obszarze całych państw.
Okres reformacji przyniósł postulaty systematyzacji prawa. Usystematyzowane, racjonalizowane prawo publiczne, ustrojowe, procesowe i karne rozwinęło się w dobie absolutyzmu. W państwach, w których nie było absolutyzmu, utrzymała się rola prawa zwyczajowego.
Późna nowożytność i czasy najnowsze.
W Oświeceniu pojawiły się m.in. postulaty uniwersalizacji prawa, wyłączności prawa skodyfikowanego, pewności i zupełności prawa. Na kontynencie europejskim przeprowadzono systematyzację i kodyfikację prawa, opartą na koncepcji prawa natury, oderwaną (przynajmniej w zamierzeniach) od tradycji prawa zwyczajowego.
W okresie dominacji liberalizmu gospodarczego prawo prywatne eksponowało nieograniczone prawo własności i swobody umów. Następnie na sile przybrały postulaty solidaryzmu, interwencjonizmu. Pojawiły się takie gałęzie prawa jak prawo pracy, prawo gospodarcze. W nauce prawa karnego zapanowała szkoła humanitarna, która postulowała pewność prawa, równość wobec prawa karnego, indywdidualizację odpowiedzialności karnej zabezpieczenie praw podejrzanego, zmianę roli kary. W XIX w. wykształciło się także prawo administracyjne i prawo międzynarodowe oraz szereg innych gałęzi.
Islam.
Na początku VII w. na Półwyspie Arabskim wykształcił się islam, system religijny zawierający także normy prawne (szariat). Ich podstawowymi źródłami są: Koran (objawiona nauka Mahometa) oraz sunna (relacje o wypowiedziach Mahometa). Ok. VIII zaczęto uzupełniać te normy w drodze analogii (kijas) oraz określania ogólnej zgody wiernych lub uczonych (idżma). Wtedy pojawiły się też szkoły prawnicze (mazhab), które do X w. rozwinęły muzułmańską jurysprudencję (fikh) i wyodrębniły system prawa od teologii. Z tego okresu pochodzi np. hawala, system nieformalnej wymiany dóbr, która później wpłynęła na francuski awal.
W okresie X – XIX w. rozwój systemu prawa muzułmańskiego był zakazany. W XIX w. zaczęto proponować unowocześnienie prawa islamu i wykorzystanie europejskich kodyfikacji.

</doc>
<doc id="133322" url="https://pl.wikipedia.org/wiki?curid=133322" title="Pchacze typu Tur">
Pchacze typu Tur

Tur – polski typ pchaczy, budowanych w latach 60. XX wieku.
Dane:
Zobacz też: Bizon, Żubr

</doc>
<doc id="133326" url="https://pl.wikipedia.org/wiki?curid=133326" title="GoldWave">
GoldWave

GoldWave – program służący do zaawansowanej obróbki dźwięku cyfrowego. Pozwala na edycję, odtwarzanie, miksowanie oraz analizowanie plików audio. Aplikacja posiada wiele przydatnych efektów i filtrów (np. equalizer, doppler, flanger). Funkcja CD audio extraction pozwala na zgrywanie ścieżek audio do popularnych formatów dźwiękowych.

</doc>
<doc id="133327" url="https://pl.wikipedia.org/wiki?curid=133327" title="Prażenie (technologia chemiczna)">
Prażenie (technologia chemiczna)

Prażenie – ogrzewanie substancji stałych w wysokiej temperaturze, niższej od ich temperatury topnienia, w celu spowodowania przemian fizycznych lub chemicznych.
Rodzaje procesów prażenia.
Rozróżnia się prażenie: 
W chemicznej analizie wagowej i mikroanalizie prażenie osadu, zwykle z udziałem silnych utleniaczy, ma na celu doprowadzenie go do postaci czystego tlenku określonego pierwiastka, na podstawie czego można ustalić zawartość tego pierwiastka w wyjściowej substancji. Na przykład prażenie związków krzemoorganicznych prowadzi się z użyciem kwasu siarkowego, w wyniku czego wszystkie grupy organiczne przyłączone do krzemu przechodzą w tlenki węgla i siarczki, które odparowują, zaś pozostałość stanowi czysta krzemionka. Znając masę wyjściowego związku i ważąc otrzymaną krzemionkę, można ustalić zawartość krzemu w tym związku.
W dużej skali produkcyjnej proces prażenia stosuje się do przetwarzania surowców mineralnych i produktów rolnych i prowadzi w piecach przemysłowych. Można tu wymienić:
Prażenie w metalurgii (przykład).
Proces prażenia jest stosowany w metalurgii w różnych etapach złożonego procesu hutniczego, na przykład w czasie operacji wstępnej obróbki surowców mineralnych (rud) oraz w czasie zasadniczego przetwarzania chemicznego.
Wstępna obróbka surowców może polegać na prażeniu do spieczenia. Jest to proces nadtapiania powierzchniowej części drobnych ziaren rudy (np. zmielonej w czasie wzbogacania), co powoduje ich zlepianie się w pożądanym stopniu. W hutnictwie aluminium wstępne prażenie boksytu powoduje dodatkowo rozkład zawartych w rudzie substancji organicznych, co ułatwia ekstrakcję w procesie Bayera.
Nadtapianie bez aglomeracji jest korzystne również w innych procesach produkcyjnych, na przykład w czasie otrzymywania kwasu fosforowego metodą ekstrakcyjną (wstępne prażenie fosforytów ogranicza przechodzenie do roztworu tlenków żelaza i glinu). 
Prażenie wstępne, na przykład prażenie do spieczenia, jest prowadzone za pomocą, między innymi, taśmowych aparatów spiekalnych Dwighta-Lloyda (taśma spiekalnicza). Konstrukcja tych aparatów jest podobna do konstrukcji rusztów łańcuchowych, w których strumień powietrza przepływa w odwróconym kierunku: z góry w dół. Prażony materiał (lub jego mieszanina z paliwem) ulega zapłonowi po szybkim przesunięciu pod palnikiem; po opuszczeniu taśmy jest sortowany na sitach. Frakcja drobna jest zawracana do strefy prażenia.
Jednym z licznych przykładów zastosowania prażenia w metalurgii jest proces produkcji cyny z rud, w których skład wchodzą tlenki żelaza i innych metali oraz niewielkie ilości kasyterytu (, minerał zawierający 79% cyny). Jednym z etapów złożonego technologicznego procesu uzyskiwania cyny metalicznej jest w tym przypadku chlorowanie koncentratów w temperaturze 900–1000 °C i odparowanie chlorków, powstających w wyniku reakcji: 
Chlorowanie jest selektywne – chlorek żelaza(II) w tych warunkach wchodzi w reakcję:
czyli przyspiesza proces uzyskiwania .
Prażenie w technologii kwasu siarkowego.
Prażenie pirytu () i innych siarczków metali, na przykład blendy cynkowej (ZnS), jest procesem umożliwiającym otrzymywanie podstawowego półproduktu w technologii kwasu siarkowego: dwutlenku siarki. Reakcje egzotermiczne przebiegają w uproszczeniu następująco:

</doc>
<doc id="133328" url="https://pl.wikipedia.org/wiki?curid=133328" title="Republika Weimarska">
Republika Weimarska

Republika Weimarska (), oficjalnie Rzesza Niemiecka (niem. "Deutsches Reich"), również Republika Niemiecka (niem. "Deutsche Republik)" – okres w dziejach państwa niemieckiego obejmujący lata 1918–1933. Było to państwo federalne, demokratyczne, z mieszaną prezydencko-parlamentarną formą rządów, ze stolicą w Berlinie.
Potoczna i najbardziej rozpowszechniona nazwa w historiografii tego państwa pochodzi od miasta Weimar, w którym obradowało zgromadzenie narodowe, uchwalające konstytucję. Na powstanie republiki bezpośredni wpływ miała klęska Cesarstwa Niemieckiego w I wojnie światowej. Faktycznym końcem republiki był wydany 28 lutego 1933 przez prezydenta Rzeszy Paula von Hindenburga po pożarze Reichstagu dekret „O ochronie narodu i państwa” (niem. "Verordnung zum Schutz von Volk und Staat"), który na tydzień przed przedterminowymi wyborami do Reichstagu zawieszał „czasowo” podstawowe prawa obywatelskie zawarte w konstytucji weimarskiej. Od publikacji tego dekretu, sukcesywnie przedłużanego w następnych latach aż po rok 1945, Niemcy stały się „państwem stanu wyjątkowego” – III Rzeszą. Ustawa o pełnomocnictwach z 23 marca 1933, przyjęta przez Reichstag większością konstytucyjną, pozwalała rządowi Rzeszy na wydawanie ustaw bez względu na brzmienie Konstytucji i bez konieczności uzyskiwania każdorazowej zgody Reichstagu. Ograniczenia były czysto formalne (zakaz likwidacji instytucji Reichstagu, Rady Rzeszy, rządu i prezydenta) i wkrótce zlekceważone: Radę Rzeszy rozwiązano 14 lutego 1934, wkrótce po ustawie z 30 stycznia 1934 o "przejęciu suwerenności krajów przez Rzeszę", która zlikwidowała odrębność ustrojową krajów związkowych Rzeszy i przekształciła je w zwykłe jednostki administracyjne państwa unitarnego, a po śmierci Hindenburga 2 sierpnia tego roku, na mocy uchwalonej dzień wcześniej ustawy, połączono urzędy prezydenta i kanclerza w specjalnie utworzony dla Adolfa Hitlera urząd wodza i kanclerza Rzeszy (niem. "Der Führer und Reichskanzler"). Konstytucja weimarska nie została jednak formalnie uchylona do 1949 r.
Nazwa.
W latach 1918–1933 żadna z nazw na określenie nowo powstałej republiki nie uzyskała powszechnej akceptacji, w związku z czym oficjalną nazwą państwa pozostała Rzesza Niemiecka (niem. "Deutsches Reich"). Nazwa ta nie była jednak powszechnie używana przez żadną ze stron dyskursu politycznego w tym okresie. Odrzucała ją niemiecka prawica, nie widząc sensu w używaniu tradycyjnej, kojarzącej się z monarchią nazwy "Rzesza" na określenie demokratycznej republiki. Katolicka Partia Centrum najczęściej określała kraj jako Niemiecka Republika Ludowa (niem. "Deutscher Volksstaat)," zaś socjaldemokraci z SPD preferowali nazwę Republika Niemiecka (niem. "Deutsche Republik"). W latach 20. to właśnie ta ostatnia nazwa była najpowszechniej używana przez niemieckie społeczeństwo. Dla prawicy słowo "republika" było jednak symbolem upokorzenia narodowego po upadku monarchii cesarza Wilhelma oraz, w ich mniemaniu, utworzenia struktury państwowej narzuconej przez obce siły.
Najbardziej rozpowszechnione w historiografii określenie tego państwa – Republika Weimarska (niem. "Weimarer Republik) –" zostało ukute przez Adolfa Hitlera. W ustach nazistów nazwa ta miała wyraźnie negatywne nacechowanie. Pierwsze publiczne użycie tego terminu miało miejsce 24 lutego 1929 roku w Monachium na wiecu partii nazistowskiej. Następnie coraz częściej zaczął się on pojawiać w niemieckiej prasie. Jednak dopiero w latach 30. stał się on dominującym określeniem tego państwa, używanym zarówno w Niemczech, jak i za granicą.
Charakterystyka.
Okres Republiki Weimarskiej (1919–1933) zajmuje większą część niemieckiego okresu międzywojennego. Republika była od czasu rewolucji marcowej w 1848 r. drugą i bardziej udaną próbą wprowadzenia w Niemczech liberalnej demokracji w stylu zachodnim. Istnienie republiki zakończyło się z chwilą przejęcia władzy przez NSDAP, które doprowadziło do powstania dyktatury totalitarnej. Już współcześnie ukute określenie nowego państwa jako „republiki bez republikanów” jest tylko częściowo prawdziwe, niemniej wskazuje na istotny problem strukturalny: brak konstytucyjnego konsensusu, który łączyłby całe polityczne spektrum od prawicy po lewicę.
Większość partii przejęła swoją orientację ideologiczną od swych poprzedników z czasów Cesarstwa Niemieckiego i reprezentowała interesy swojej klienteli – także w tych przypadkach (wyjąwszy SPD (Socjaldemokratyczną Partię Niemiec) i Partię Centrum), gdy nie było formalnej ciągłości między poprzednikami a ich spadkobiercami.
Partykularyzmem określamy negatywne rozdrobnienie sił i interesów grup, takich jak ruchy związkowe czy katolickie. Do 1930 istniało sześć głównych grup opinii publicznej: socjaldemokraci, komuniści, katolicy, lewica liberalna (demokraci), prawica liberalna ("Volkspartei") i konserwatyści protestanccy ("Deutschnationale").
Parlamentarny system rządów oraz proporcjonalna ordynacja wyborcza wymagały jednak zdolności do przejmowania odpowiedzialności i zawierania kompromisów. Partie tzw. koalicji weimarskiej (Socjaldemokratyczna Partia Niemiec, Niemiecka Partia Centrum i Niemiecka Partia Demokratyczna) utworzyły pierwszy rząd republiki podczas obrad zgromadzenia narodowego uchwalającego konstytucję. Jednak podczas pierwszych wyborów do Reichstagu w 1920 utraciły większość głosów i już nigdy jej nie odzyskały. W ciągu 14 lat doszło do 20 zmian gabinetu, 11 gabinetów mniejszościowych było zależnych od prezydenta i rządziło za pomocą dekretów na podstawie artykułu 48, rozdział 1 konstytucji weimarskiej (tzw. dyktatura prezydencka). W Reichstagu zasiadało przeważnie 17 partii; rzadko mniej niżI 11.
Młoda demokracja od samego początku musiała się zmagać z następującymi problemami:
Rozwój republiki.
Historię republiki od czasu jej powstania można podzielić na trzy etapy:
Powstanie republiki.
Powstanie republiki ma bezpośredni związek z wybuchem rewolucji listopadowej pod koniec I wojny światowej. Ostatni rząd Cesarstwa kierowany przez księcia Maxa von Badena przeprowadził próbę wprowadzenia rozwiązań parlamentarnych do konstytucji Rzeszy w celu uzyskania lepszych warunków zawarcia pokoju z państwami ententy. Podjęcie reform mających doprowadzić do demokracji parlamentarnej w Niemczech były warunkiem państw ententy, a w szczególności prezydenta USA Woodrowa Wilsona, rozpoczęcia negocjacji pokojowych. W swej odpowiedzi na niemiecką propozycję rozejmu prezydent stwierdził, że nie rozmawia się o warunkach zawarcia pokoju z militarystami i monarchistycznymi autokratami, a odrzucenie warunku doprowadzi do kapitulacji Niemiec. Decyzja dowództwa marynarki cesarskiej o próbie doprowadzenia do jeszcze jednej bitwy z Royal Navy, podjęta już po wysłaniu prośby o rozejm, spowodowała bunt marynarzy w Kilonii i rewolucję listopadową, która przypieczętowała los Cesarstwa.
9 listopada 1918 Max von Baden ogłosił abdykację cesarza Wilhelma II i powierzył urząd kanclerza Friedrichowi Ebertowi. Tego samego dnia Philipp Scheidemann proklamował republikę demokratyczną, czym wyprzedził o dwie godziny lewicowych radykałów Karla Liebknechta, którzy proklamowali republikę socjalistyczną. Rada Komisarzy Ludowych, tymczasowy rząd złożony z przedstawicieli SPD i USPD, zapewniła sobie poparcie nowego naczelnego dowództwa sił zbrojnych pod dowództwem Wilhelma Groenera (pakt Eberta-Groenera) i rozpoczęła działania zmierzające do szybkiego przeprowadzenia wyborów do zgromadzenia narodowego, które miało uchwalić nową konstytucję. Z drugiej zaś strony sceny politycznej powstała Rada Wykonawcza, złożona z bardziej lewicowo nastawionych członków USPD. Obie te Rady spierały się w dążeniach do władzy, z tym, że ta druga pragnęła wprowadzenia republiki socjalistycznej pod rządami rad robotniczych na wzór rosyjski.
W grudniu 1918 Rada Komisarzy Ludowych podjęła decyzję, bardziej po myśli polityków SPD, o zwołaniu Powszechnego Kongresu Rad Robotniczo-Żołnierskich w Berlinie, który obradował w dniach od 16 do 21 grudnia. Na kongresie tym ustalono, że jedynym legalnym organem wykonawczym pozostaje Rada Komisarzy Ludowych. Odrzucono pomysł przejęcia władzy przez rady robotniczo-żołnierskie forsowany przez USPD. Większością 400 głosów przeciwko 50 delegaci ustalili datę pierwszych demokratycznych wyborów na 19 stycznia następnego roku. To zwycięstwo socjaldemokratów (SPD) wywołało sprzeciw skrajnej lewicy oraz polityków USPD, którzy na znak protestu odmówili wzięcia udziału w wyborach do nowego organu wykonawczego – Rady Centralnej i tym samym spowodowali postępujące odsuwanie ich partii na margines polityczny.
Jeszcze w tym samym miesiącu doszło do krwawych starć na ulicach miast, głównie Berlina, gdzie odmówiono wypłacania żołdu marynarzom przybyłym do stolicy z Cuxhaven, co spowodowało ich opór i okupację linii telefonicznych oraz budynków rządowych. Jedynie gwałtowna reakcja Rady Centralnej, która nakazała wojsku rozprawienie się z rewolucjonistami doprowadziła do zakończenia starć pomyślnie dla demokracji. Te wydarzenia były jednak tylko przygrywką do tego, co stało się kilka dni później, w styczniu 1919 r.
4 stycznia Rada Centralna zdymisjonowała Emila Eichhorna – prezydenta berlińskiej policji z lewego ramienia USPD, gdyż ten tworzył z policji centrum władzy nielojalne wobec rządu. Odmówił on jednak przyjęcia dymisji i spowodował bunt Związku Spartakusa oraz powstałej ze zbuntowanych członków USPD Komunistycznej Partii Niemiec (KPD). Wieczorem 5 stycznia rozpoczęło się powstanie Spartakusa w przygotowaniach do którego uczestniczył m.in. Eichhorn. Powstańcy zajęli ważniejsze redakcje gazet i 6 stycznia ogłosili, że rząd socjaldemokratów jest nielegalny. W tej sytuacji Rada Centralna mianowała Gustava Noskego dowódcą wojsk rządowych. Noske od razu sprowadził do Berlina lojalne pułki oraz oddziały Freikorpsu. Dał rozkaz odbić ulice Berlina i spacyfikować powstańców. W wyniku styczniowych potyczek zginęło 156 osób, 15 stycznia Freikorpsy zamordowały Karla Liebknechta oraz Różę Luksemburg co doprowadziło do sparaliżowania KPD.
W marcu 1919 doszło do nowych walk w Berlinie. Wzburzenie ludności, strajk generalny, napięcie polityczne, akcje prawicy i nieudolność rządu – wszystko to doprowadziło stolicę Rzeszy do stanu wrzenia. Już 3 marca wieczorem doszło do wymiany ognia, a 4 marca rano na Alexanderplatz tłum starł się z wojskiem, zabijając oficera. Do miasta zaczęły wchodzić pierwsze jednostki. Rada robotnicza Berlina odcięła się od akcji zbrojnych, nawet komuniści rozrzucali ulotki wzywające do spokoju, ale walki rozwijały się spontanicznie. Miasto pokryło się siecią barykad. 15 marca Noske ogłosił:
Rozkazy te dały natychmiastowe następstwa – walki ustały jeszcze tego samego dnia a 13 marca umilkły ostatnie strzały. Mimo to rozkazu Noskego nie cofnięto. Utrzymano go w mocy tak długo, aż stolica została spacyfikowana. Rozstrzeliwano nie tylko pojmanych z bronią. Wystarczyła nieraz denuncjacja, by zginąć przed oddziałem egzekucyjnym. Uparcie tropiono przywódców. W dniu 16 marca Noske uznał, że zaprowadzono porządek i odwołał stan wyjątkowy. Freikorpsy, mające poparcie części ludności, dysponujące większymi siłami oraz lepszą organizacją, doszczętnie rozbiły przeciwnika i dokonały skutecznej tym razem pacyfikacji, zabijając w ciągu dwóch tygodni około 1370 osób.
Konstytucja.
Wybory do Zgromadzenia Narodowego odbyły się 19 stycznia 1919. Zgromadzenie zebrało się po raz pierwszy 6 lutego w Weimarze. Wybrano to miasto ze względu na niepokoje w Berlinie, które mogły zagrażać bezpieczeństwu i niezależności deputowanych. Głównym zadaniem zgromadzenia było wypracowanie i uchwalenie konstytucji wprowadzającej w sposób legalny ustrój demokratyczny.
Istotny wkład do projektu nowej konstytucji wniósł lewicowy liberał i późniejszy minister spraw wewnętrznych Hugo Preuß. Jeszcze podczas wojny przedstawił on propozycję modyfikacji obowiązującej wówczas konstytucji Rzeszy i przez to uchodził za przeciwnika państwa autorytarnego i zdeklarowanego demokratę. W uzasadnieniu swojego projektu napisał:
Projekt wywołał jednak ożywione dyskusje pomiędzy rozmaitymi obozami politycznymi, ponieważ prawie wszystkie elementy polityczne dawnego Cesarstwa traciły znaczenie, przez co nowa konstytucja przedstawiała sobą bardzo głęboką cezurę historyczną.
11 lutego 1919 odbyły się pierwsze w historii Niemiec wybory prezydenckie, podczas których Zgromadzenie Narodowe wybrało przeważającą większością głosów 277 spośród 379 oddanych Friedricha Eberta. Jego konkurent, przewodniczący DNVP Arthur von Posadowsky-Wehner pochodzący ze śląskiej szlachty otrzymał jedynie 49 głosów. Po wyborze Ebert wygłosił mowę, która została serdecznie przyjęta wśród zgromadzonych. Powiedział między innymi:
31 lipca 1919 konstytucja została przyjęta w swojej ostatecznej formie, a 11 sierpnia podpisana przez prezydenta Friedricha Eberta. Rząd uznał ten dzień za święto narodowe.
Konstytucja miała wprawdzie charakter demokratyczny, była jednak przez wielu traktowana jako wypracowany przez przeciwne sobie obozy kompromis, co utrudniało identyfikację z konstytucją. Z drugiej strony konstytucja wprowadzała regulacje, które miały zapobiegać próbom jej obalenia. Już od początku rozmów nad konstytucją pojawił się lęk o przeistoczenie demokracji parlamentarnej w tzw. "absolutyzm parlamentarny" polegający na ciągłym powiększaniu władzy Reichstagu. Dlatego ojcowie konstytucji starali się znaleźć coś, co mogło przeciwstawić się rozrostowi władzy posłów. Tym "czymś" ustanowili prezydenta. Jednak to rozwiązanie nie było idealne, ponieważ mogło dojść do wyboru prezydenta wrogiego nowemu ustrojowi i działającemu przeciw niemu, jednak w zgodzie z konstytucją.
Artykuł 25. konstytucji daje prezydentowi przyzwolenie na rozwiązanie Reichstagu, z zastrzeżeniem, że nie może go rozwiązać kilka razy z jednego powodu. Tę regułę łatwo było obejść formułując powód w inny sposób. Nowe wybory miały wtedy odbywać się najpóźniej 60. dnia od dnia rozwiązania. Ten czas jednak można było przedłużać przedstawiając coraz to nowe przyczyny.
Kolejny pozornie kontrowersyjny artykuł konstytucji to artykuł 48. Na jego mocy prezydent mógł wprowadzić stan wyjątkowy w Rzeszy lub jednym z małych państw, jeśli ono nie spełnia swoich obowiązków. W czasie trwania takiego stanu możliwym jest zawieszenie praw zasadniczych mówiących o wolności obywatelskiej. Jednak chęć wprowadzenia przez prezydenta takiego stanu musiała znaleźć poparcie wśród posłów Reichstagu. Artykuł mówi, że "Zarządzenia winny być uchylone na żądanie Reichstagu". Można było to stwierdzenie obejść rozwiązując parlament na mocy artykułu 25. i zatrzymać stan wyjątkowy do czasu kolejnych wyborów.
W końcowej fazie republiki, gdy niemożliwym było zawieranie jakichkolwiek kompromisów przez partie, co spowodowane było wieloma różnymi ideologiami w Reichstagu, bez konkretnej dominującej w parlamencie często pojawiały się rządy prezydenckie, które prezydent powoływał na mocy artykułu 53. powiązanego z 54, a które wotum zaufania uzyskiwały najczęściej dzięki neutralności SPD. Doprowadziło to do licznych konfliktów rząd-parlament i kilka razy spowodowało rozwiązanie parlamentu.
Lata kryzysu.
Od swego zarania młoda republika była obiektem ataków skrajnej prawicy i lewicy. Lewica zarzucała socjaldemokratom zdradę ideałów ruchu robotniczego z powodu współpracy z dawnymi elitami. Prawica obciążała twórców republiki odpowiedzialnością za klęskę w pierwszej wojnie światowej.
Pucz Kappa w marcu 1920 poddał republikę pierwszej próbie. "Freikorps" dowodzony przez generała Walthera von Lüttwitza zajął berlińską dzielnicę rządową i mianował Wolfganga Kappa kanclerzem Rzeszy. Legalny rząd wycofał się początkowo do Drezna, a potem do Stuttgartu i stamtąd wezwał do strajku generalnego przeciwko puczystom. Próba przewrotu nie powiodła się. Decydujące okazało się stanowisko biurokracji ministerialnej, która odmówiła wypełniania zarządzeń Kappa. Reichswehra zachowała się wyczekująco. Jak wyraził to Hans von Seeckt: „Reichswehra nie strzela do Reichswehry”.
Prawie równocześnie z puczem Kappa-Lüttwitza rozpoczął się komunistyczny bunt w Zagłębiu Ruhry, krwawo stłumiony przez wojsko i Freikorps. Także późniejsze bunty w środkowych Niemczech, w Turyngii i Hamburgu utopiono we krwi.
16 kwietnia 1922 zawarty został między Niemcami a Rosją Radziecką układ w Rapallo, który przewidywał współpracę dyplomatyczną, gospodarczą i wojskową oraz rezygnację z wypłat reparacji. Układ ten został negatywnie odebrany przez mocarstwa zachodnie, a zwłaszcza Francję. 24 czerwca 1922 skrajnie prawicowi oficerowie z Organizacji Consul zamordowali odpowiedzialnego za układ ministra spraw zagranicznych Waltera Rathenaua. Był on jednym z najważniejszych polityków biorących udział w budowaniu republiki, a także jednym z nielicznych intelektualistów, wokół którego zachodziły procesy integracji. Terrorystyczny zamach doprowadził do ciężkiego wewnętrznego i zewnętrznego kryzysu politycznego.
Zwłoka w spłacie reparacji wojennych doprowadziła na początku 1923 r. do okupacji Zagłębia Ruhry, co z kolei wpłynęło na powstanie ruchów separatystycznych w Nadrenii i Palatynacie. Ten bierny opór powodował ciągle rosnące koszty, które rząd próbował pokryć zwiększonym drukiem pieniądza. Gospodarcze straty spowodowane okupacją Zagłębia osiągnęły 3,5 do 4 miliardów marek w złocie. Wartość pieniądza papierowego spadała coraz szybciej. 3 września kurs dolara amerykańskiego wynosił niecałe 10 milionów marek, pod koniec miesiąca było to 160 milionów, niewiele później dolar kosztował już miliardy i biliony marek. Inflacja, która pojawiła się już podczas wojny, przerodziła się w hiperinflację. Dopiero wprowadzenie „rentenmarek” (1 rentenmarka = 1 bilion marek papierowych, przy kursie 4,20 marki za dolara) przez nowo wybranego kanclerza Gustava Stresemanna zatrzymało lawinę. Największymi ofiarami inflacji okazali się drobni ciułacze i emeryci. Posiadacze środków trwałych i przemysłowcy, którzy mogli spłacać kredyty tracącym wartość pieniądzem – zyskiwali. Także rolnicy nie mogli narzekać na inflację – wartość ich zadłużenia malała.
Bawaria awansowała do roli zbiorowiska sił prawicowo-konserwatywnych i narodowo-socjalistycznych, które żądały wyprowadzenia kraju z „marksistowskiego chaosu”. Rezygnacja z oporu przeciwko okupacji Zagłębia Ruhry posłużyła rządowi Bawarii jako pretekst do mianowania Gustava Rittera von Kahra generalnym komisarzem państwowym na mocy art. 48 republiki weimarskiej, wyposażonego w pełnomocnictwa dyktatorskie. Von Kahr i dowódca bawarskiego okręgu wojskowego Otto von Lossow odegrali dwuznaczną rolę w planowanym na wzór włoski przez Adolfa Hitlera 9 listopada 1923 puczu monachijskim. W odpowiedzi na próbę wprowadzenia prawicowej dyktatury, prezydent Ebert ogłosił stan wyjątkowy (art. 48, rozdział 2). Generał Hans von Seeckt, szef dowództwa sił zbrojnych, który sympatyzował z von Kahrem, mógł zapobiec egzekucji państwowej (art. 48, rozdział 1).
Pięć tłustych lat.
Lata 1924–1929 nazwano Złotymi – "Goldene Zwanziger". Mimo wszelkich napięć i konfliktów, młoda demokracja zdawała się odnosić coraz więcej sukcesów. Reforma walutowa i rosnące skutkiem wprowadzenia planu Dawesa strumienie amerykańskich kredytów, doprowadziły do względnej stabilizacji gospodarczej i politycznej. Przyczynił się do tego Stresemann pozostający w kolejnych rządach ministrem spraw zagranicznych, który wspólnie ze swoim francuskim kolegą Aristidem Briandem prowadził ostrożną politykę zbliżenia. Jednocześnie próbował osiągnąć kroczącą rewizję Traktatu Wersalskiego i ponownie uczynić z Niemiec równoprawnego partnera we wspólnocie międzynarodowej. Przyjęcie do Ligi Narodów i traktaty z Locarno były pierwszymi sukcesami na tej drodze. Układ berliński o przyjaźni i nieagresji zawarty w 1926 r. z Rosją Sowiecką miał w zamierzeniach ministra być odpowiedzią na, z jednej strony, obawy sowieckie, a z drugiej na krytykę wewnątrzniemiecką, co do zbyt mocnego i jednostronnego zaangażowania Niemiec na zachodzie. Następnymi krokami na drodze pojednania z niedawnymi przeciwnikami wojennymi było zawarcie traktatu Brianda-Kellogga (wyrzeczenie się wojny jako instrumentu polityki) i – mimo oporu prawicy, który doprowadził do referendum – akceptacja planu Younga – ostateczne rozwiązanie kwestii reparacji i warunek przedterminowego (względem postanowień traktatu wersalskiego) wycofania wojsk okupacyjnych z Nadrenii.
Również zawarcie umów gospodarczych z Węgrami, Rumunią i Bułgarią w 1927 wzmocniło akceptację republiki na arenie międzynarodowej.
W polityce wewnętrznej udało się wciągnąć do współrządzenia nastawioną początkowo wrogo do republiki Niemiecką Narodową Partię Ludową (DNVP). Wybór na prezydenta w 1925 marszałka Paula von Hindenburga, po śmierci Eberta (14,7 mln głosów, Wilhelm Marx 13,8 mln, Ernst Thälmann 1,9 mln), który przed wyborami zadbał o akceptację Wilhelma II, przyczynił się do stabilizacji. Jednak marszałek nie potrafił ukryć swoich skłonności do restauracji dawnych porządków, co przejawiało się np. w wydanym w 1926 rozporządzeniu dotyczącym flagi państwowej, w którym zezwalał niemieckim przedstawicielstwom za granicą na używanie państwowej flagi czarno-czerwono-złotej oraz dawnej czarno-biało-czerwonej flagi cesarstwa. Natomiast w 1926 wystąpił przeciwko projektowi przepisów wykonawczych do art. 48 konstytucji, które miały w pewnym stopniu ograniczyć uprawnienia prezydenta.
W sumie lata 1924–1929 były okresem względnej jedynie stabilizacji, podczas którego tylko dwa rządy dysponowały większością w parlamencie, a koalicje zawsze były zagrożone utratą większości. Żaden rząd nie przetrwał pełnej kadencji. Przejawem niestabilności było również to, że rząd częściowo opierał się na ustawie o dekretach. Partie nie poczuwały się do odpowiedzialności za wspólne dobro bardziej niż za swoją klientelę czy własny sukces. W tych latach występował deficyt w handlu zagranicznym, wyrównany krótkoterminowymi kredytami zagranicznymi, który doprowadził w późniejszym okresie do kryzysu gospodarczego, gdy nadszedł termin spłaty kredytów.
Już wtedy jednak wobec częściowego rozbrojenia modne w Niemczech stały się organizacje paramilitarne – Stahlhelm liczył w 1925 r. około 400 tys. członków, Zakon Młodoniemiecki – ok. 200 tys. Uchodźcy z terenów przejętych przez Polskę (tj. części Śląska, Pomorza i Wielkopolski) tworzyli organizacje odwetowe, organizowano tzw. Dni niemieckie ("Deutsche Tage"), wzywano do rewanżu.
Agonia i upadek.
Wszystkie nadzieje na długoterminową stabilizację niemieckiej demokracji okazały się płonne. Śmierć Gustava Stresemanna w październiku 1929 była początkiem końca republiki.
Antyrepublikańskie siły w DNVP skupione wokół medialnego potentata Alfreda Hugenberga przeforsowały swoje stanowisko. Hugenberg wspólnie z Adolfem Hitlerem i Franzem Seldtem z organizacji żołnierzy frontowych Stahlhelm zainicjowali przeprowadzenie referendum przeciwko planowi Younga. Referendum było wprawdzie nieważne, otworzyło jednak narodowym socjalistom drogę na salony konserwatywnej burżuazji.
Decydujące znaczenie dla radykalizacji polityki miał światowy kryzys gospodarczy, który dotknął Niemcy w większym stopniu niż inne państwa europejskie. Po krachu na Wall Street wiele krótkoterminowych kredytów zostało wycofanych z Niemiec, a rząd amerykański zaczął realizować protekcjonistyczną politykę celną (ustawa Smoota-Hawleya). W efekcie gospodarka niemiecka uległa zupełnemu rozpadowi. Skazana na własne zasoby niemiecka gospodarka pogrążyła się w głębokim kryzysie. Wskaźnik bezrobocia rósł w postępie geometrycznym. O ile w styczniu 1928 wynosiło ok. 1,8 mln to pod koniec republiki w 1933 bez pracy pozostawało 6 mln osób. Wiele ludzi żyło na krawędzi egzystencji. W 1932 r. jeden na trzech pracowników był zarejestrowany jako bezrobotny, a na mocno uprzemysłowionych obszarach, jak Śląsk czy Zagłębie Ruhry, ów odsetek był jeszcze wyższy. Bezrobocie nigdy wcześniej nie było tak wysokie, nawet w najtrudniejszym okresie cięć stabilizacji. Pomiędzy 1928 a 1932 r. w największym centrum niemieckiego przemysłu, Berlinie, bezrobocie wzrosło ze 133 000 do 600 000 osób, w Hamburgu, mieście handlowym oraz porcie morskim, z 32 000 do 135 000, a w Dortmundzie, mieście przemysłowym położonym na obszarze Ren-Ruhra, z 12 000 do 65 000. Parlament, rząd i prezydent działali przeciwko sobie, co prowadziło do permanentnego kryzysu rządowego. Wybory i kryzysy gabinetowe następowały coraz szybciej po sobie, na czym korzystały radykalne partie, przede wszystkim NSDAP, zdobywające coraz większe poparcie.
W marcu 1930 z powodu różnic poglądów na kwestię niewielkiego zwiększenia składek na ubezpieczenie bezrobotnych rozpadła się koalicja kierowana przez socjaldemokratę Hermanna Müllera. Prezydent Hindenburg mianował kanclerzem polityka centrum Heinricha Brüninga, który powołał rząd mniejszościowy, zależny od zaufania prezydenta. Do takiej decyzji doprowadził brak zdolnego do działania rządu, jak również niemożliwość osiągnięcia porozumienia przez partie. Sądzono jednak, że nie wyczerpano jeszcze wszystkich możliwości negocjacji. Wymieniono ministrów z SPD, co wskazywało na oczekiwany przez prezydenta zwrot na prawo. W skład nowego gabinetu weszli znani politycy z Reichstagu, tacy jak były kanclerz Joseph Wirth z Partii Centrum, Hermann Dietrich z Partii Demokratycznej (w lipcu 1930 r. przemianowanej na Partię Państwową), Martin Schiele z DNVP, Julius Curtius z Partii Ludowej oraz Johann Viktor Bredt z Partii Ekonomicznej.
Heinrich Brüning planował zmienić konstytucję zmniejszając uprawnienia Reichstagu oraz łącząc urzędy kanclerza Rzeszy i ministra-prezydenta Prus w swych rękach, tym samym pozbawiając socjaldemokratów ich dominującej pozycji w największym kraju związkowym. Brüning nie cieszył się dostatecznym poparciem Hindenburga, żeby wcielić swe pomysły w życie. Brüning zaczął również ograniczać prawa demokratyczne oraz swobody obywatelskie.
Dekrety nadzwyczajne promulgowane 5 czerwca i 6 października 1931 r., na wiele sposobów zmniejszyły świadczenia dla bezrobotnych. Brüning skrócił okres, przez który można było je pobierać i narzucił sprawdzanie zasadności roszczeń w znacznie większej liczbie przypadków. W obliczu odpływu zagranicznych funduszy z niemieckiej gospodarki wiosną oraz latem 1931 r., spłaty reparacji, a także inne międzynarodowe ruchy kapitału, zostały zawieszone przez Moratorium Hoovera ogłoszone 20 czerwca 1931 roku.
Brüning pragnął uzdrowienia finansów państwa, w tym celu złożył projekt ustawy o gwarancjach finansowych, przy czym ustawa zawierała także specjalny podatek na rzecz gmin. Wywołało to sprzeciw wśród partii, zwłaszcza SPD i DNVP, które to partie nie mogły zaakceptować odprowadzania podatku, i tym samym wspierania określonej grupy ludzi. Druga część ustawy została odrzucona głosami SPD, KPD, NSDAP i niektórych posłów DNVP. W tej sytuacji rząd wprowadził ustawy z pominięciem Reichstagu w formie zarządzenia wyjątkowego w porozumieniu z prezydentem. Na wypadek odrzucenia przez parlament zarządzenia wyjątkowego, do czego, według konstytucji miał prawo, kanclerz miał w teczce dyspozycję rozwiązania parlamentu przygotowaną przez prezydenta. Jednak parlament nie mógł zgodzić się na przyjęcie zarządzenia wyjątkowego, przez co został rozwiązany.
Nowe wybory odbyły się 14 września 1930 i dały narodowym socjalistom poważny wzrost – stali się drugą partią w parlamencie przechodząc z 2,6% (12 miejsc) na 18,3% głosów (107 miejsc). Partia Centrum, główna siła wyborcza stojąca za rządem Brüninga, zwiększyła liczbę swoich głosów z 3,7 mln do 4,1 mln, a co za tym idzie zwiększyła także liczbę miejsc w Reichstagu, z 62 do 68. Główni przeciwnicy Brüninga, socjaldemokraci, zanotowali spadek ze 153 do 143 miejsc, ale nadal byli największym ugrupowaniem w zgromadzeniu ustawodawczym. Koalicja zaczęła się rozmywać, a Reichstag stawał się coraz bardziej forum agitacji prawicowych i lewicowych przeciwników republiki.
Zaufanie do demokracji i republiki spadało w niepohamowanym tempie. Republikę obwiniano o doprowadzenie do złej sytuacji gospodarczej. Wołania o „silnego człowieka”, który doprowadzi Rzeszę do dawnej potęgi, były coraz głośniejsze.
Naprzeciw tym żądaniom wychodzili szczególnie narodowi socjaliści, którzy przy pomocy umiejętnej propagandy i skupieniu uwagi na osobie Hitlera sugerowali, że taki „silny człowiek” istnieje. Potrafili pozyskiwać masy poprzez organizowanie olbrzymich imprez i stosowanie najnowszych technik walki wyborczej, np. konsekwentne odwoływanie się do emocji. Ataki Hitlera kierowały się przeciwko wszystkiemu, co łączyło się z „układem weimarskim”: od systemu partyjnego, składającego się z wielu małych partii i odłamów po demokratyczno-parlamentarną podstawę ustroju.
Ale nie tylko prawica była coraz silniejsza. . Komunistyczna Partia Niemiec (KPD) zyskiwała za to poparcie i stawała się istotną siłą w parlamencie i na ulicy. Już od dawna walka toczona była nie tylko metodami politycznymi, niektóre wydarzenia nosiły wszelkie znamiona wojny domowej. Poczynając od narodowych socjalistów, partie organizowały swoje siły bojowe, NSDAP: Oddziały Szturmowe SA, Sztafety Ochronne SS, KPD: Czerwony Związek Bojowników Frontowych, ale także socjaldemokraci: Związek Republikańskich Żołnierzy Frontowych (zwany później Żelaznym Frontem). Chaotyczne sceny przemocy dodawały narodowym socjalistom poparcia, mimo że często byli za nie odpowiedzialni, ale Hitler coraz częściej mógł wkraczać w bieg wydarzeń i przywracać porządek.
Aby ograniczyć wzrost poparcia skrajnych partii prawicowych, SPD w znacznym stopniu tolerowała oszczędnościowo-deflacyjną politykę Brüninga polegającą na redukcji wydatków socjalnych, która jednak w krótkiej perspektywie zaostrzyła jeszcze bardziej kryzys polityczny. 11 listopada 1931 nacjonalistyczna prawica zjednoczyła się pod szyldem Frontu harzburskiego. W odpowiedzi na to organizacje wierne republice utworzyły Front Żelazny.
Na rok 1932 wyznaczone były wybory prezydenta. Charakterystyczne dla sytuacji w republice było to, że żaden z kandydatów, Thälmann, Hitler czy Hindenburg, nie był demokratą. Partie środka, łącznie z SPD, popierały Hindenburga, aby zapobiec zwycięstwu Hitlera. Brüning po zdelegalizowaniu SA i uchyleniu rozporządzenia o pomocy dla terenów na wschodzie (co było mocno krytykowane przez posiadaczy ziemskich, do których należał również Hindenburg), popadł w niełaskę u prezydenta. Wybory prezydenckie w 1932 r. wygrał ponowie Paul von Hindenburg, jednak Hitler w pierwszej i drugiej turze zajął drugie miejsce.
System prawny.
System prawny Niemiec był w owym czasie postępowy, a niemiecka konstytucja była oparta w znacznej części na wzorach liberalnych demokracji, głównie Francji, Wielkiej Brytanii oraz USA i stała się wzorem dla konstytucji fińskiej, litewskiej, łotewskiej, estońskiej i hiszpańskiej. Niemieckie prawodawstwo gwarantowało wolność osobistą, równość wobec prawa, swobodę uczestnictwa w życiu społecznym, prawo zrzeszania się w formie związków i
stowarzyszeń, swobodę sumienia i wyznania oraz ochronę własności. Inni za swoistą ciemną plamę na tym uważają urzędowe uznawanie homoseksualizmu za chorobę i, w pewnych wypadkach, przestępstwo (w odróżnieniu np. od Polski, choć trzeba przyznać, iż np. Berlin uznawany był za nie tylko awangardowy i kulturalny ośrodek Europy, ale i tolerancji). Bardziej restrykcyjne prawo i represje w tym względzie występowały w RFN do 1969 (w NRD do 1968).
W Republice Weimarskiej zasądzana i wykonywana była kara śmierci. Tylko zdrada i morderstwo były zagrożone najwyższym wymiarem kary, a liczba egzekucji na rok w całym kraju nie przekraczała zazwyczaj od trzech do pięciu. Wyroki wykonywane były przez ścięcie na gilotynie (m.in. Bawaria, Wirtembergia, Lubeka, Hamburg, Saksonia i części Prus) oraz w niektórych miejscach (Berlinie) toporem. W pewnym momencie karze śmierci zaczęła się sprzeciwiać SPD. Najgłośniejszymi bodajże egzekucjami w okresie republiki były dwóch seryjnych morderców, Fritza Haarmanna w 1924 w Hanowerze oraz Petera Kürtena w 1931 w Kolonii.
Podział administracyjny.
W latach 1920–1929 państwo składało się z 18 krajów związkowych, których korzenie wywodzą się z czasów Cesarstwa Niemieckiego. Jedynie kraj związkowy Turyngia został utworzony w 1920 r. W 1934 r., za rządów Adolfa Hitlera, z krajów związkowych Mecklenburg-Schwerin i Mecklenburg-Strelitz utworzono jeden kraj związkowy Meklemburgia. W 1937 r. Lubeka stała się częścią Prus.

</doc>
<doc id="133329" url="https://pl.wikipedia.org/wiki?curid=133329" title="Oskar Kolberg">
Oskar Kolberg

Oskar Kolberg, wł. Henryk Oskar Kolberg (ur. 22 lutego 1814 w Przysusze, zm. 3 czerwca 1890 w Krakowie) – polski etnograf, encyklopedysta, folklorysta i kompozytor.
Życie.
Dzieciństwo.
Oskar Kolberg był synem Juliusza Kolberga, inżyniera przybyłego z Meklemburgii i osiadłego w Warszawie w 1796 roku. Matką Oskara była Karolina Fryderyka Mercoeur, urodzona w Fordonie nad Wisłą (dziś część Bydgoszczy) w rodzinie francuskich imigrantów. Kolbergowie od 1810 do 1817 roku mieszkali w Przysusze. Ojciec Oskara pracował tam jako zarządca zakładów hutniczych. W roku 1817 został powołany na stanowisko profesora geodezji i miernictwa na nowo założonym Uniwersytecie Warszawskim. Rodzina wróciła wtedy do Warszawy, gdzie zamieszkała w Pałacu Kazimierzowskim, włączając się czynnie w życie naukowe i artystyczne stolicy. Sąsiadami Kolbergów byli między innymi Mikołaj Chopin i Kazimierz Brodziński. Kolbergowie zapewnili swoim synom bardzo dobre wykształcenie. Wilhelm – starszy brat Oskara – był inżynierem i kartografem. Antoni – młodszy – malarzem. Kolbergowie mieli jeszcze troje dzieci: Juliusza (zmarł w roku 1843, w wieku 25 lat; ojciec Julii i Karoliny Gallasch) oraz zmarłych w dzieciństwie Gustawa i Julię.
Edukacja.
W latach 1823–1830 Kolberg uczęszczał do Liceum Warszawskiego, którego dyrektorem był Samuel Bogumił Linde. W tej samej renomowanej szkole kształcili się także dwaj bracia Oskara, Wilhelm i Antoni, oraz Fryderyk Chopin. Wybuch powstania listopadowego i zamknięcie placówki spowodowały przerwanie edukacji Kolberga.
Poza nauką w Liceum Oskar uczył się gry na fortepianie i kompozycji u T. Głogowskiego (1824), F. Vettera (1825), J. Elsnera (1830), a także u I. F. Dobrzyńskiego (w latach 1832–1834). W latach 1835 do 1836 przebywał w Berlinie, gdzie studiował teorię muzyki i kompozycję u C. F. Girschnera i K. F. Rungenhagena oraz prawdopodobnie uczęszczał do Akademii Handlowej.
Praca zawodowa i etnograficzna.
Dorosły Kolberg pracował jako nauczyciel muzyki, urzędnik bankowy, księgowy. Dzięki pomocy swojego brata, Wilhelma, otrzymał w 1846 roku posadę w zarządzie Kolei Warszawsko-Wiedeńskiej. W tym okresie komponował i wydawał liczne utwory muzyczne. W 1861 r. porzucił pracę urzędnika kolejowego poświęcając się wyłącznie pracy naukowej i literackiej.
Kolberg opracował ponad 1000 haseł z zakresu muzyki, muzykologii, etnografii i etnologii do wydawanej przez Samuela Orgelbranda w latach 1859–1868 28-tomowej "Encyklopedii Powszechnej". Jego nazwisko wymienione jest w pierwszym tomie w spisie autorów tej encyklopedii.
W dziedzinie etnologii szczególne znaczenie miał jego artykuł "Polski lud" (tom 21 "Encyklopedii"). Później etnografia, do której zaliczał także muzykę i literaturę ludową, wiedzę o języku (gwarze) itp., stała się głównym obszarem jego badań.
W roku 1839 w okolicach Warszawy (Wilanów i Czerniaków) po raz pierwszy zanotował ze słuchu melodie ludowe. Wydawał je drukiem w latach 1842–1849 z własnym akompaniamentem fortepianowym, ponieważ publikacje te, zgodnie z ówczesnym zwyczajem, miały popularyzować folklor wśród muzyków-amatorów. Z czasem jednak najważniejsze stało się dla Kolberga dokumentowanie muzyki ludowej i jej badanie. Efektem tych prac było wydanie w roku 1857 cennej monografii ballad ludowych pt. "Pieśni ludu polskiego". Stały kontakt z kulturą wiejską doprowadził ostatecznie do stworzenia w roku 1865 kompleksowego programu badań etnograficznych. Kolberg wielokrotnie podkreślał, że nie jest zawodowym etnografem, a celem jego pracy jest jedynie gromadzenie materiałów. Jak pisał Stanisław Lam – „(...) zamilczał tu sam autor o swej ogromnej zasłudze, mianowicie, iż on to pierwszy dopiero, w jedną spoistą całość uchwycił melodyę ludową(...), a przez to dał podwaliny naszemu ludoznawstwu”.
We wspomnianym 1865 roku, mając za sobą ponad dwudziestoletnie doświadczenie badacza terenowego, rozpoczął wydawanie cyklu monografii regionalnych objętych wspólnym tytułem "Lud. Jego zwyczaje, sposób życia, mowa, podania, przysłowia, obrzędy, gusła, zabawy, pieśni, muzyka i tańce," przy czym część tomów opublikowana została z podtytułem "Obrazy etnograficzne." Założeniem Kolberga było opracowanie dzieła opartego na źródłach pochodzących z terenów całej przedrozbiorowej Rzeczypospolitej. Do śmierci (tj. do roku 1890) udało się Kolbergowi wydać 33 woluminy "Ludu...", a z materiałów przez niego przygotowanych wydano do roku 1907 jeszcze trzy kolejne tomy.
W 1868 roku Kolberg został przyjęty do Towarzystwa Naukowego Krakowskiego, które zaproponowało mu częściowe finansowanie druku "Ludu..." Propozycja materialnego wsparcia wpłynęła na decyzję o opuszczeniu Warszawy i przeniesieniu się w okolice Krakowa w 1871 roku. Początkowo Kolberg mieszkał w Mogilanach, u swojego przyjaciela – etnografa-amatora Józefa Konopki, później, w latach 1872–1884 u jego rodzeństwa, Antoniny i Juliana Konopków, w Modlnicy. W roku 1874 Kolberg został członkiem komisji antropologicznej Akademii Umiejętności (przekształconej z Towarzystwa Naukowego Krakowskiego w 1872) i przewodniczącym jej sekcji etnologicznej. Wzór monografii regionalnej zaproponowany przez niego w "Ludzie..." zdeterminował charakter prac etnograficznych publikowanych w ZWAK przez badaczy związanych z Akademią (W. Siarkowski, A. Petrow, S. Ciszewski, S. Udziela). W roku 1878 Kolberg udał się na wystawę światową w Paryżu, gdzie, w pawilonie austriackim, prezentowane były przygotowane przez niego wspólnie z Izydorem Kopernickim materiały ikonograficzne (postaci i stroje ludowe z różnych regionów). Za udział w wystawie otrzymał dyplom i medal pamiątkowy. Kolberg był także jednym z patronów i organizatorów wystawy etnograficznej zorganizowanej w 1880 r. w Kołomyi. Jesienią 1884 roku przeniósł się do Krakowa, gdzie nadal poświęcał się pracy etnograficznej. W roku 1885 odbył swój ostatni wyjazd badawczy w Przemyskie i Sanockie. Rok przed śmiercią Kolberg obchodził 50-lecie pracy. Grono jego przyjaciół ze środowiska artystycznego i naukowego Krakowa zorganizowało w sali Towarzystwa Strzeleckiego obchody jubileuszu. W uroczystości uczestniczyli m.in. Jan Matejko, Józef Majer, Juliusz Kossak, Michał Bałucki i Władysław Żeleński. Pojawiła się także reprezentacja chłopów z Modlnicy. Obchody uświetnił koncert, w którego repertuarze znalazły się utwory m.in. Chopina, Moniuszki, Żeleńskiego oraz samego Kolberga. Prawdopodobnie z okazji tego jubileuszu Kolberg uhonorowany został członkostwem Cesarskiego Towarzystwa Miłośników Przyrody, Antropologii i Etnografii w Moskwie, a także Warszawskiego Towarzystwa Muzycznego i Warszawskiego Towarzystwa Śpiewaczego „Lutnia”.
Koniec życia.
Ostatni rok życia Kolberg spędził w domu Izydora Kopernickiego. Zmarł 3 czerwca 1890 r. Wykonawcą swojego testamentu, obok pastora Jerzego Gabrysia, uczynił Kopernickiego, który z niewydanych materiałów zdążył opublikować tylko II część "Chełmskiego" oraz "Przemyskie". Kolberg spoczął w Krakowie, na cmentarzu Rakowickim, w pasie 47. W 1897 roku ze składek społecznych, subwencji Rady Miasta Krakowa i pieniądzom z koncertu Żeleńskiego na grobie ustawiono nagrobek. Popiersie wykonał Tadeusz Błotnicki, a roboty kamieniarskie Adam Trembecki.
Badania.
Materiały zebrane przez Kolberga pochodzą z jego własnych zapisów, od innych osób, a także z innych opublikowanych zbiorów. Początkowo, Kolberg zbierał zapisy samodzielnie podczas pieszych wycieczek. Ze względu na m.in. nieufność miejscowej ludności do obcego przybysza oraz problemów wynikających z działań władz zaborczych Kolberg opierał swoje badania na gościnie u zaufanych rodzin ziemiańskich, stanowiących rodzaj "stacji badawczych". Część materiałów zebranych przez Kolberga pochodzi od osób pochodzących z daleka, które akurat przebywały w miejscu pobytu folklorysty.
Podróże i miejsca pobytu.
Dokładne daty i miejsca podróży Kolberga nie są znane, a tym bardziej niewiadomą jest, w czasie których z nich zbierał materiały etnograficzne. Wykaz udokumentowanych miejsc pobytu jest jednak pomocny w ustaleniu potencjalnych lokalizacji, w których mógł czerpać informacje, lub otrzymać je od innych osób ówcześnie zajmujących się folklorem.
Instytut im. Oskara Kolberga.
W roku 1960 utworzona została przy Polskim Towarzystwie Ludoznawczym Redakcja „Dzieł wszystkich” Oskara Kolberga (DWOK), działająca początkowo we Wrocławiu. W roku 1962 prace przeniesiono do Poznania, a kierownictwo nad nimi objął prof. Józef Burszta (do 1987; następnie zespołem kierował prof. Bogusław Linette). Celem Redakcji, zatrudniającej zespół specjalistów – filologów, muzykologów i etnologów – była publikacja spuścizny Kolberga. W wyniku przekształceń gospodarczych i zmian form finansowania w roku 1998 Redakcję przekształcono w niezależny Instytut im. Oskara Kolberga.
Od początku prac nad wydaniem spuścizny Oskara Kolberga czuwa Rada Naukowa. Jej pierwszym przewodniczącym był prof. Julian Krzyżanowski, następnie, po jego śmierci w 1976 r., stanowisko to objął prof. Gerard Labuda, a obecnie Radzie przewodniczy prof. Aleksander Posern-Zieliński.
Twórczość kompozytorska.
Pomimo że Oskar Kolberg poświęcił się etnografii, pozostawił po sobie spory dorobek kompozytorski. Jego spuścizna muzyczna to utwory na fortepian (głównie formy taneczne – polonezy, polki, kujawiaki, mazurki, obertasy, ale także np. etiudy, formy sonatowe, marszowe i rapsodyczne), pieśni i utwory sceniczne. Twórczość ta, czerpiąca inspiracje z muzyki ludowej, należy do romantycznego nurtu muzyki narodowej. Posiada ona ponadto pewne cechy stylu brillant. Kolberg debiutował jako kompozytor w roku 1836, kiedy to ukazała się drukiem jego pierwsza pieśń, "Talizman". Kolejne jego utwory (m.in. pieśni, kompozycje fortepianowe i wersja fortepianowa opery sielskiej "Król pasterzy") publikowane były przede wszystkim w latach 1840–1860, jednak należy zaznaczyć, że wiele utworów pozostawił on po sobie wyłącznie w postaci rękopisów. Cały dorobek kompozytorski Oskara Kolberga został wydany drukiem dopiero pod koniec XX w. w ramach edycji „Dzieł wszystkich” (jako "Kompozycje wokalno-instrumentalne" oraz "Kompozycje fortepianowe" – DWOK t. 68 i 69).
Do najbardziej znanych i najczęściej cytowanych utworów Oskara Kolberga należą kompozycje sceniczne, szczególnie wspomniana opera sielska "Król pasterzy" z librettem Teofila Lenartowicza, wystawiona w Warszawie w 1859 roku, która jako jedyna została zinstrumentowana oraz opublikowana w wersji fortepianowej, przeznaczonej do wykonywania przez małe zespoły amatorskie. Mimo popularności utwór został dość chłodno przyjęty przez współczesnych kompozytorowi krytyków. Szczególnym ich uznaniem cieszyły się za to kompozycje fortepianowe Kolberga, zwłaszcza tańce: mazury, obertasy czy kujawiaki.
Rok Oskara Kolberga.
Z okazji 200 rocznicy urodzin wybitnego etnografa i kompozytora, uchwałą Sejmu Rzeczypospolitej Polskiej, rok 2014 został ogłoszony Rokiem Oskara Kolberga. Zaplanowano realizację licznych działań koncertowych, edukacyjnych, wydawniczych i promocyjnych, takich jak stworzenie strony internetowej poświęconej Kolbergowi, digitalizacja i udostępnienie rękopisów oraz wydanych dzieł etnografa, renowacja nagrobka na Cmentarzu Rakowickim i wiele innych.
Bibliografia.
Źródła internetowe:

</doc>
<doc id="133330" url="https://pl.wikipedia.org/wiki?curid=133330" title="Św. Bonawentura">
Św. Bonawentura



</doc>
<doc id="133332" url="https://pl.wikipedia.org/wiki?curid=133332" title="Szarańcza">
Szarańcza

Szarańcza – ogólna nazwa owadów z rodziny szarańczowatych z rzędu prostoskrzydłych, a w szczególności:

</doc>
<doc id="133333" url="https://pl.wikipedia.org/wiki?curid=133333" title="Mitsuru Ushijima">
Mitsuru Ushijima

 – japoński generał, dowodzący obroną wyspy Okinawa w 1945.
Życiorys.
Absolwent Japońskiej Cesarskiej Akademii Wojskowej (1908). Brał udział w interwencji wojsk japońskich we Władywostoku w 1919. Następne lata spędził na przemian jako urzędnik wojskowy i dowódca. W 1920 został instruktorem w Szkole Piechoty, 12 lat później awansował na komendanta Szkoły Wojskowej Toyama.
W latach 1933-1936 pełnił funkcję adiutanta ministra wojny. Stamtąd przeniesiono go na pierwsze w jego karierze wojskowej stanowisko dowódcze – w randze pułkownika objął 1 Pułk Piechoty. Po rozpoczęciu wojny z Chinami został awansowany do stopnia generała-majora i objął dowództwo walczącej tam 36. Brygady Piechoty. W latach 1938–1939 był komendantem różnych szkół wojskowych, a pod koniec 1939 został dowódcą walczącej w Chinach 11 DP, awansując jednocześnie do stopnia generała-porucznika. Na czele swojej jednostki wziął udział w licznych walkach na terenie Chin i Birmy.
Na przełomie 1941 i 1942 został komendantem szkoły oficerskiej, a rok później – Akademii Wojskowej. W sierpniu 1944 znów otrzymał przydział bojowy – został dowódcą 32 Armii, mającej za zadanie obronę wysp Riukiu. Pomimo różnicy zdań pomiędzy nim a szefem sztabu 32 Armii gen. Isamu Chō oraz płk. Hiromichim Yaharą, bardzo skutecznie dowodził obroną Okinawy. Choć utracił sporą część bronionego terenu, odrzucił propozycję kapitulacji. 22 czerwca 1945 po załamaniu się japońskiej kontrofensywy i utracie nadziei na dalszą skuteczną obronę, generałowie Ushijima i Chō popełnili rytualne samobójstwo – seppuku.

</doc>
<doc id="133334" url="https://pl.wikipedia.org/wiki?curid=133334" title="Typy Broni i Uzbrojenia">
Typy Broni i Uzbrojenia

Typy Broni i Uzbrojenia (TBiU) – seria wydawnicza niewielkich, kolorowych broszur wydawana przez Wydawnictwo Ministerstwa Obrony Narodowej od 1970, a następnie przez Dom Wydawniczy Bellona. W latach 1997–2006 współwydawcą serii była Agencja Wydawnicza CB Andrzej Zasieczny. 5.08.2009 Agencja Wydawnicza CB podpisała umowę z wydawnictwem Bellona SA, na której mocy została wyłącznym, na zasadach licencji, wydawcą serii TBiU. Każdy zeszyt jest monografią zazwyczaj jednego typu XX i XXI-wiecznej broni lub uzbrojenia (pierwszy numer poświęcono czołgowi T-34). Pozycja zawiera historię jego powstania, opis poszczególnych prototypów i wariantów, opis techniczny, ewentualne zastosowanie bojowe, itp. Do tej pory ukazało się ponad 230 zeszytów TBiU.
Autorem poczytnych zeszytów był między innymi: Janusz Magnuski (zeszyty nr 1, nr 8, 12, 18, 24, 31, 36, 43, 53, 56, 64, 71, 84, 154).
Dotychczas ukazały się zeszyty o następujących tytułach:

</doc>
<doc id="133338" url="https://pl.wikipedia.org/wiki?curid=133338" title="Żółw norowy">
Żółw norowy

Żółw norowy ("Gopherus polyphemus") – gatunek gada z podrzędu żółwi skrytoszyjnych z rodziny żółwi lądowych.

</doc>
<doc id="133339" url="https://pl.wikipedia.org/wiki?curid=133339" title="Piersi">
Piersi



</doc>
<doc id="133341" url="https://pl.wikipedia.org/wiki?curid=133341" title="Window Maker">
Window Maker

Window Maker to menedżer okien (ang. "window manager") działający w środowisku X Window. Jest częścią projektu GNUstep, którego celem jest stworzenie otwartej implementacji specyfikacji OpenStep emulującej środowisko graficzne systemu operacyjnego NeXTStep.
Natomiast OpenStep jest obiektowo zorientowaną strukturą do budowania zaawansowanych graficznie i dostępnych na różne platformy aplikacji. 
Autorami Window Makera są: Alfredo Kojima, Dan Pascu i inni.

</doc>
<doc id="133344" url="https://pl.wikipedia.org/wiki?curid=133344" title="Rozpuszczalnik polarny">
Rozpuszczalnik polarny



</doc>
<doc id="133350" url="https://pl.wikipedia.org/wiki?curid=133350" title="Kazimierz (święty)">
Kazimierz (święty)

Święty Kazimierz (właśc. Kazimierz Jagiellończyk; ur. 3 października 1458 w Krakowie, zm. 4 marca 1484 w Grodnie) – polski królewicz, syn Kazimierza IV Jagiellończyka i Elżbiety Rakuszanki, od 1481 namiestnik królewski w Koronie Królestwa Polskiego; święty Kościoła katolickiego (1602), patron Polski, Litwy i diecezji radomskiej.
Życiorys.
Młodość i pochodzenie.
Kazimierz Jagiellończyk urodził się w Krakowie na Zamku Królewskim na Wawelu, jako trzecie dziecko i drugi syn Kazimierza IV Jagiellończyka i Elżbiety Rakuszanki. Jego wychowawcą, jak i pozostałych braci, był Jan Długosz.
W 1471, po śmierci króla Czech Jerzego, starszy brat Kazimierza Władysław zasiadł na czeskim tronie. W tym samym czasie na Węgrzech wybuchł bunt przeciw panującemu tam Maciejowi Korwinowi. Buntownicy poprosili, aby królewicz Kazimierz objął władzę, ten wydał 20 września manifest wojenny przeciwko Maciejowi Korwinowi, przypominając w nim, że jest siostrzeńcem Władysława Pogrobowca. Wyprawa pod wodzą Piotra Dunina wyruszyła 2 października, ale zakończyła się porażką, gdyż polska armia była nieliczna. Po dotarciu do Nitry wyprawa uległa załamaniu z braku wystarczającego wsparcia od magnatów. W efekcie Kazimierz zawrócił do Polski, jego wojska były napadane w drodze przez chłopów wezwanych przez Macieja Korwina do powstania. Nieudana wyprawa, podczas której dochodziło do rabunków, buntów nieopłaconego rycerstwa i gwałtów, była dużym przeżyciem dla trzynastoletniego, wrażliwego chłopca.
Po powrocie z Węgier wiosną 1472 roku Kazimierz wraz z młodszymi braćmi kontynuował naukę pod kierownictwem Długosza na zamku w Dobczycach. Zajęcia ze sztuki wojennej prowadził z królewiczami ochmistrz królewski, Stanisław Szydłowiecki. Do grona nauczycieli dołączył humanista Kallimach (Fillipo Buonaccorsi). Ambroży Contarini, dyplomata wenecki, w swoich pamiętnikach chwalił mowę powitalną piętnastoletniego królewicza wygłoszoną na jego cześć. Kazimierz był przez stykających się z nim ludzi uważany za zrównoważonego, inteligentnego i wykształconego młodego człowieka. Pomimo przeżyć nieudanej wyprawy na Węgry, pozostawał pod wpływem heroicznej legendy stryja Władysława Warneńczyka. Namówił Kallimacha i Piotra z Bnina do napisania żywota polsko-węgierskiego króla.
Przygotowanie do władzy.
Od 1475 r. król Kazimierz Jagiellończyk zaczął wprowadzać traktowanego jako następcę tronu Kazimierza w arkana władzy. Królewicz brał udział w posiedzeniach rady koronnej. W 1476 r. udał się z ojcem do Prus. Od 1478 r. król Kazimierz przebywał z królewiczami Kazimierzem i Janem Olbrachtem w Wielkim Księstwie. Litwini domagali się ustanowienia osobnego księcia dla ich państwa, wskazując przy tym na królewicza Kazimierza. Król zdecydowanie odmówił, a po wykryciu spisku na życie jego i synów (1481), odesłał królewiczów do Polski.
Przez prawie dwa lata królewicz Kazimierz był namiestnikiem ojca w królestwie. Miał tytuł „secundogentis Regis Poloniae”. Rezydował w Radomiu. Jego krótkie rządy były przez ówczesnych dobrze oceniane. Poprawił bezpieczeństwo na drogach, ukrócając rozboje. Czynnym udziałem w sprawowaniu sądownictwa doprowadził do nadrobienia narosłych zaległości w rozstrzyganiu spraw przez sąd królewski. W przeciwieństwie do ojca utrzymywał dobre kontakty ze stanami pruskimi – był zwolennikiem większej samodzielności tej prowincji. 
Choroba i śmierć.
Królewicza zaczęły coraz bardziej trapić dolegliwości. Okazało się, że jest chory na gruźlicę. Późną wiosną 1483 r. został odwołany do Wilna. Pomimo postępującej choroby brał udział w zarządzaniu państwem. Z tego czasu pochodzą dokumenty, które Kazimierz podpisywał w zastępstwie podkanclerzego. Pod koniec 1483 r. wraz z ojcem Kazimierz wybrał się w podróż do Lublina na zjazd szlachty królestwa. Ze względu na stan zdrowia pozostał jednak w Grodnie. Król po otrzymaniu informacji w lutym 1484 r. o ciężkim stanie syna przerwał obrady i powrócił do Grodna. W obecności ojca Kazimierz zmarł 4 marca 1484 r. Został pochowany w kaplicy św. Kazimierza w katedrze wileńskiej.
Kanonizacja.
Śmierć młodego księcia wzbudziła w Polsce i na Litwie poruszenie. Pojawiły się sławiące królewicza wypowiedzi i epitafia. Niewątpliwie w staraniach o kanonizację Kazimierza poważną rolę odegrał aspekt polityczny. Chrześcijańska od stu lat Litwa nie miała świętego patrona rodzimego pochodzenia. Możnowładcy litewscy dobrze wspominali królewicza (był ich kandydatem do wielkoksiążęcego stolca). Święty wywodzący się z ich rodu dodałby również splendoru dynastii Jagiellonów. Młodo zmarły, mający opinię sprawiedliwego i pobożnego królewicz, wyśmienicie nadawał się do spełnienia obu z tych ról. Wśród rycerstwa polskiego i litewskiego biorącego w czasie wojny litewsko-moskiewskiej udział w wyprawie z odsieczą Połockowi w 1518 r. pojawiły się opowieści o pomocy zmarłego królewicza, który miał się pojawić na chmurze i pokazać dogodne brody na Dźwinie. Dało to Zygmuntowi Staremu dodatkowy atut w staraniach o wyniesienie brata na ołtarze. W tymże roku król wysłał za pośrednictwem Jana Łaskiego prośbę o jego kanonizację. W odpowiedzi do Polski przyjechał legat papieski Zaccaria Ferreri (Zachariasz). Widząc rozpowszechniający się kult świętego i poznając jego życie, napisał na cześć Kazimierza hymn po łacinie oraz spisał jego życiorys (żywot). Przygotował również teksty liturgiczne ku czci świętego. Papież Leon X w 1521 r. wydał bullę kanonizacyjną i wręczył ją biskupowi płockiemu Erazmowi Ciołkowi. Niestety zmarł on we Włoszech w 1522 r. w czasie zarazy, a wszystkie jego dokumenty zaginęły. Dopiero król Zygmunt III Waza uzyskał nową bullę wydaną 7 listopada 1602 r. przez papieża Klemensa VIII na podstawie kopii bulli Leona X, którą znaleziono w archiwum watykańskim.
Z okazji kanonizacji (1602) otwarto grób świętego Kazimierza. Jego ciało pomimo znacznej wilgotności tam panującej (cegły były mokre), po 118 latach było, według świadków, nienaruszone. U wezgłowia znaleziono pergamin z ulubionym hymnem świętego "Omni die dic Mariae" („Każdego dnia sław Maryję”).
Uroczystości kanonizacyjne odbyły się w 1604 r. w katedrze wileńskiej. Biskup Benedykt Woyna poświęcił z tej okazji kamień węgielny pod pierwszy kościół ku czci św. Kazimierza przy kolegium jezuitów. W 1636 r. uroczyście przeniesiono relikwie świętego do kaplicy ufundowanej przez Zygmunta III i Władysława IV, a w 1953 r. przeniesiono jego doczesne szczątki z katedry do kościoła świętych Piotra i Pawła. Część relikwii świętego została wysłana kawalerom maltańskim na prośbę ich kapituły, gdyż w 1960 r. obrali św. Kazimierza swoim patronem.
Ikonografia.
Święty Kazimierz przedstawiany jest w stroju książęcym z mitrą na głowie i lilią w dłoni lub jako klęczący przed drzwiami zamkniętej katedry. Atrybutami świętego są dwie skrzyżowane buławy, herb Jagiellonów, Matka Boska Ostrobramska oraz szarfa z tytułem hymnu znalezionego w trumnie.
Patronat.
Święty Kazimierz jest od 1636 r. głównym patronem Litwy oraz od 1948 r. szczególnym patronem młodzieży litewskiej (ogłosił to papież Pius XII). Jest jednym z historycznych patronów Polski, a od 1960 r. również jednym z patronów Kawalerów Maltańskich. Jest orędownikiem i patronem poświęcających się służbie publicznej. Na Litwie uważany jest także za opiekuna rzemieślników. Jest również patronem archidiecezji wileńskiej i białostockiej, diecezji radomskiej (od 1992), drohiczyńskiej i pińskiej oraz miasta Radom (od 1983). Był kiedyś patronem poznańskiej dzielnicy (wcześniej samodzielnego miasta) Śródki. Obecnie kościół pw. świętego Kazimierza na Śródce jest kościołem parafii polsko-katolickiej. W Pruszkowie w 1913 r. erygowana została parafia św. Kazimierza. Święty Kazimierz jest również patronem szkoły podstawowej w Mszanie (od 1991) szkoły podstawowej nr 8 w Białymstoku (od 2006), a także szkoły podstawowej nr 4 w Radomiu, parafii rzymskokatolickiej (oraz ulicy przy której znajduje się kościół parafialny) w Łodzi oraz Diecezjalnego Seminarium Misyjnego Redemptoris Mater w Holandii, w diecezji Haarlem-Amsterdam, w miasteczku o nazwie Nieuwe-Niedorp. Najstarszym kościołem na terenie Polski, którego patronem jest św. Kaźmierz jest świątynia oo. reformatów w Krakowie, erygowana w 1672 r.
Święty Kazimierz jest również patronem odznaczenia nadawanego przez Organizację Monarchistów Polskich z Wrocławia – „Krzyża Świętego Kazimierza Królewicza”.
Dzień obchodów.
Kazimierz jest jedynym świętym tego imienia. Jego święto liturgiczne przypada w rocznicę śmierci – 4 marca.
W kulturze.
Na zamówienie królowej Marii Kazimiery (wdowy po Janie III Sobieskim) Alessandro Scarlatti skomponował oratorium "Święty Kazimierz Król Polski" (wł. "San Casimiro Rè di Polonia. Oratorio a cinque voci"). Utwór na pięć głosów i orkiestrę został po raz pierwszy wykonany we Florencji w 1705 roku, choć istnieją przypuszczenia, iż mógł być zaprezentowany już rok wcześniej w Rzymie.

</doc>
<doc id="133352" url="https://pl.wikipedia.org/wiki?curid=133352" title="Vernon Kell">
Vernon Kell

Vernon Kell (ur. 21 listopada 1873, zm. 27 marca 1942) – brytyjski wojskowy – generał-major oraz funkcjonariusz kontrwywiadu, założyciel oraz pierwszy dyrektor generalny Security Service (MI5); stał na czele tej agencji przez 31 lat, od 1909 do 1940.
Kell był synem majora Waldegrave Kella i Georgiany Augusty Konarskiej, córki polskiego emigranta – Aleksandra Konarskiego (chirurga).

</doc>
<doc id="133354" url="https://pl.wikipedia.org/wiki?curid=133354" title="Wzór sumaryczny">
Wzór sumaryczny



</doc>
<doc id="133357" url="https://pl.wikipedia.org/wiki?curid=133357" title="Jekaterynburg">
Jekaterynburg

Jekaterynburg (, "Jekatierinburg") – miasto w azjatyckiej części Rosji położone po wschodniej stronie środkowego Uralu, w obwodzie swierdłowskim, nad rzeką Iset. W latach 1924–1991 nosiło nazwę Swierdłowsk () na cześć bolszewickiego przywódcy Jakowa Swierdłowa.
Dane ogólne.
Jekaterynburg jest czwartym pod względem liczby mieszkańców miastem Rosji (1 495 066 mieszkańców). Jest stolicą obwodu swierdłowskiego w Uralskim Okręgu Federalnym. Stanowi ważny ośrodek gospodarczy i kulturalno-naukowy kraju. Miasto jest ośrodkiem przemysłu elektromaszynowego, hutniczego, chemicznego, skórzanego, włókienniczego, spożywczego i materiałów budowlanych. Na terenie miasta działają 54 szpitale. Jest ważnym ośrodkiem naukowym; mieszczą się tutaj Uralski Uniwersytet Federalny i inne szkoły wyższe, instytuty naukowo-badawcze, Uralski Oddział Rosyjskiej Akademii Nauk. W mieście znajduje się nowoczesny kompleks biznesowy Antey. Najbardziej znaną osobą urodzoną w mieście był Borys Jelcyn. W 1918 r., po przewrocie bolszewickim, więziono tu i zamordowano cara Mikołaja II wraz z rodziną.
Historia.
Początki.
Najwcześniejsze ślady osadnictwa na terenie, który obecnie zajmuje Jekaterynburg, pochodzą z okresu mezolitu, to jest z VIII i VII tysiąclecia p.n.e. Tereny te były zasiedlane także w neolicie, chalkolicie oraz epokach brązu, miedzi i żelaza. Z uwagi na swoje położenie u podnóża Uralu nie były ziemie te najatrakcyjniejszym terenem pod osadnictwo. W późniejszym okresie terytorium to należało m.in. do Imperium mongolskiego, Złotej Ordy i Chanatu Syberyjskiego.
Kolonizacja rosyjska zaczęła się w XVII wieku. Z 1672 r. pochodzi wzmianka o wiosce staroobrzędowców w okolicach jeziora Szartasz. Panowanie Piotra Wielkiego przyniosło intensyfikację rosyjskiej infiltracji Syberii. Tereny obecnego Jekaterynburga administracyjnie należały wówczas do guberni tobolskiej. Polityka modernizacji Rosji sprawiła, że wzrosło zapotrzebowanie na surowce. Z rozkazu imperatora na wschód udawały się wyprawy w celu poszukiwania surowców naturalnych. Zakładaniem pierwszych kopalni na tym terenie zajmował się jeden z przyjaciół cara, Andrzej Winius.
Jekaterynburg – okres cesarski.
Miasto zostało założone w 1723 r. i nazwane na cześć św. Katarzyny Aleksandryjskiej oraz cesarzowej Katarzyny I, żony imperatora Piotra I Wielkiego. Miasto założyli Wasilij Tatiszczew i Georg Wilhelm de Gennin. Oficjalną datą założenia Jekaterynburga jest 18 listopada 1723 roku. Początkowo obowiązywały różne warianty nazwy: "Katerinenburh", "Ekaterinburh", "Ekaterin burh". Ostatecznie przyjęła się nazwa Ekaterinburg, to jest polski Jekaterynburg. Niektórzy historycy podają w wątpliwość, czy rzeczywiście miasto mogło otrzymać swoją nazwę także od św. Katarzyny Aleksandryjskiej. Brak jest jednoznacznych dokumentów potwierdzających tę tezę. Zwracają oni też uwagę, że jeśli miasto miało nosić swe imię na cześć świętej, to powinno zostać nazwane "Sankt Ekaterinburgiem", podobnie jak Sankt Petersburg nazwany jest w ten sposób na cześć św. Piotra. Jeszcze w 1689 r. Piotr I wydał ukaz o stworzeniu Wielkiego Traktu Syberyjskiego, mającego połączyć europejską część Rosji z Dalekim Wschodem. Jego budowę rozpoczęto jednak dopiero około 1730 r., a Jekaterynburg znalazł się na jego trasie, co miało mieć wielkie znaczenie dla rozwoju miasta.
Pierwszy oficjalny herb Jekaterynburgowi nadała Katarzyna II w roku 1783, a prawa miejskie uzyskał on w 1781 roku. Miasto w początkach swojego istnienia było twierdzą, która miała za zadanie strzec nie tylko rubieży Imperium Rosyjskiego, ale także bogactw naturalnych regionu, szczególnie żelaza, którego masowe wydobycie tu rozpoczęto. Początkowy rozwój osadnictwa na tym terenie związany był z wydobyciem minerałów. W roku 1724 miasto liczyło 4000 mieszkańców, a w roku 1781 liczba ta już się podwoiła i Jekaterynburg zamieszkiwało 8000 ludzi. Miasto, podobnie jak Petersburg, rozwijało się według z góry ustalonego planu, a nie chaotycznej rozbudowy. W 1725 założono w mieście mennicę, która wkrótce dostarczała już Imperium przeszło 80% miedzianych monet. W 1734 r. powołano nowoczesną policję miejską, trzecią po Petersburgu i Moskwie. Miasto zasłynęło także wkrótce jako centrum gliptyki. Kunsztownie ozdobione kamienie szlachetne i półszlachetne stały się nieodzownym elementem dekoracyjnym na dworze cesarskim i ozdobiły m.in. Pałac Zimowy, kompleks pałacowy w Carskim Siole czy pałac w Peterhofie.
W czasie powstania Pugaczowa w 1774 r. Jekaterynburg był oblegany, ale nie został zdobyty. Po stłumieniu powstania Katarzyna II przeprowadziła reformę administracyjną. Jekaterynburg znalazł się w jej wyniku w granicach guberni permskiej, której stolicą zostało miasto Perm. Ta sytuacja utrzymać się miała do roku 1918. W Jekaterynburgu zlokalizowano siedzibę ujezdu. Reforma administracyjna imperatora Pawła I z 1796 r. nie zmieniła wiele, ale Jekaterynburg miał się odtąd cieszyć bardzo dużą niezależnością od zarówno cywilnych, jak i wojskowych władz guberni permskiej. Na początku XIX wieku w rejonie miasta odkryto złoża złota. Rozwijał się też przemysł wydobywania i obróbki szafirów, szmaragdów, akwamarynów i diamentów. Kupcy z Jekaterynburga mieli wkrótce kontrolować większość rosyjskiego rynku metali i kamieni szlachetnych.
W 1861 r. imperator Aleksander II na fali odwilży posewastopolskiej przeprowadził w Imperium reformę znoszącą poddaństwo. Wywołało to kryzys w zakładach jekaterynburskich, które zostały pozbawione taniej siły roboczej. Kolejnym uderzeniem w rozwój Jekaterynburga było zniesienie jego specjalnej autonomii w ramach guberni, od tej pory władze w mieście stały się zależne od władz w Permie. Miasto liczyło wówczas około 25 000 mieszkańców. Znaczenie przemysłu wydobywczego i metalurgicznego zaczęło maleć. Na znaczeniu zaczęły natomiast zyskiwać inne branże: spożywcza czy transportowa. Zaczęło się natomiast rozwijać jako finansowe centrum Syberii. W 1848 r. otwarto pierwszy bank w mieście. W 1871 r. oddział Banku Wołżańskiego, a w 1872 r. Syberyjski Bank Handlowy, który miał się później stać jednym z największych w Rosji. Powstawały nowe instytucje, takie jak Towarzystwo Rolnicze, Towarzystwo Techniczne czy Uralskie Towarzystwo Medyczne. Na ten okres przypada także rozwój kolei żelaznej w Rosji. W 1876 r. pierwsza linia kolejowa połączyła Jekaterynburg ze stolicą guberni, Permem. W 1886 r. otwarto linię Jekaterynburg-Tiumeń, w 1897 r. Jekaterynburg-Czelabińsk, a miasto z uwagi na swoje położenie znalazło się na szlaku Kolei Transsyberyjskiej. Akcjonariuszem linii Jekaterynburg-Tiumeń oraz Syberyjskiego Banku Handlowego był Polak, Alfons Koziełł-Poklewski. W 1884 r. ufundował on w mieście kościół katolicki. Jekaterynburg zaczął rozwijać się także jako ważny ośrodek spożywczy, szczególnie jeśli chodzi o produkcję mąki. W 1887 r. zorganizowano w Jekaterynburgu Syberyjsko-Uralską Wystawę Naukowo-Przemysłową. W roku 1904 populacja miasta przekroczyła 55 000 mieszkańców. W mieście działało wtedy 49 zakładów produkcyjnych.
Jekaterynburg – okres rewolucyjno-wojenny.
W czasie rewolucji 1905 roku jak w całej Rosji w Jekaterynburgu dochodziło do strajków i zamieszek. Sytuacja w mieście radykalizowała się, w zajściach brał udział m.in. Jakow Swierdłow, późniejszy patron miasta. Władze tłumiły manifestacje i nielegalne zgromadzenia. W 1911 r. i 1914 r. w mieście działał także Aleksander Kiereński. W okresie przed I wojną światową miasto w dalszym ciągu się rozwijało. Stało się także ważnym ośrodkiem dla staroobrzędowców. Jekaterynburg rywalizował na różnych płaszczyznach z Permem. Najbardziej znaną sprawą była kwestia utworzenia pierwszego na Uralu uniwersytetu. W 1911 r. Ministerstwo Edukacji Imperium zadecydowało o utworzeniu w Jekaterynburgu uniwersytetu. 3 czerwca 1914 r. decyzję tę zatwierdził car Mikołaj II. Wkrótce jednak wybuchła wojna i projekt powołania uczelni nie mógł zostać zrealizowany. W międzyczasie Perm dzięki hojnym datkom swoich najbogatszych mieszkańców otworzył w 1916 r. uniwersytet. W ten sposób wygrał wyścig o palmę pierwszeństwa.
15 marca 1917 roku doszło do rewolucji lutowej, w jej wyniku powstał Rząd Tymczasowy, który został zaakceptowany przez władze Jekaterynburga. W nocy z 24 na 25 października (6/7 listopada) doszło w Piotrogrodzie do przewrotu i władzę przejęli bolszewicy. Już 26 października władzę w Jekaterynburgu przejęła lokalna rada bolszewicka. Nowy rząd przeniósł siedzibę guberni z Permu do Jekaterynburga, tworząc w ten sposób gubernię jekaterynburską. Do więzienia w mieście trafił w tym czasie Gieorgij Lwow, pierwszy premier postcarskiej Rosji po rewolucji lutowej; zwolniony na czas procesu z zakazem opuszczania miasta, zdołał jednak zbiec. Tyle szczęścia nie miał ostatni imperator Rosji. 30 kwietnia 1918 r. do Jekaterynburga została przewieziona rodzina carska. Uwięziono ich w domu Nikołaja Ipatiewa – tzw. domu specjalnego przeznaczenia, otoczonym wysokim drewnianym płotem. W nocy z 16 na 17 lipca z rozkazu Włodzimierza Lenina przeprowadzono egzekucję Mikołaja II, jego żony, Aleksandry Fiodorowny, następcy tronu cesarzewicza Aleksego oraz księżniczek Olgi, Tatiany, Marii i Anastazji. Dzień później w pobliskim Ałapajewsku bolszewicy zamordowali innych członków dynastii Romanowów.
Dziesięć dni później Korpus Czechosłowacki pod dowództwem pułkownika Siergieja Wojciechowskiego, przy wsparciu innych formacji, m.in. Korpusu Baszkirskiego, zdobył Jekaterynburg. Przez najbliższy rok miasto znajdowało się pod kontrolą Białych. W mieście zaczęła działać Francuska Misja Wojskowa. Biali otwarli tu także swoją agencję prasową. W mieście zaczęto formować oddziały wojskowe, m.in. 7 Uralską Dywizję Strzelców Górskich i 12 Uralską Dywizję Strzelecką. Wkrótce wznowiono prace rozwiązanej przez bolszewików rady miejskiej. 13 sierpnia 1918 r. w mieście zaczął funkcjonować Tymczasowy Obwodowy Rząd Uralu, który następnie podporządkował się Ogólnorosyjskiemu Rządowi Tymczasowemu, a następnie się rozwiązał. 18 listopada 1918 r. do władzy doszedł admirał Aleksandr Kołczak. Ciągle trwała wojna domowa. Z oddziałami bolszewickimi zacięte boje toczyła Armia Syberyjska. Jednak 14 lipca 1919 r. Armia Czerwona zdobyła miasto i odrzuciła Białych na wschód.
Swierdłowsk – okres radziecki.
Władze bolszewickie potwierdziły nowy status miasta jako stolicy guberni. 19 października 1920 r. z polecenia Włodzimierza Lenina utworzono w mieście Uralski Państwowy Uniwersytet. W 1923 r. przeprowadzono w Rosyjskiej Federacyjnej Socjalistycznej Republice Radzieckiej reformę administracyjną. Jekaterynburg stał się stolicą nowego obwodu uralskiego, który notabene był większy niż obecny Uralski Okręg Federalny, a więc jednostka stojąca jeszcze ponad dzisiejszymi rosyjskimi obwodami. W latach dwudziestych liczba mieszkańców miasta przekroczyła 100 000. Miasto straciło jednak pierwsze miejsce pod względem liczby ludności na Uralu na rzecz Orenburga. W roku 1924 nazwę miasta zmieniono na Swierdłowsk na cześć Jakowa Swierdłowa, zmarłego w 1919 r. przewodniczącego Centralnego Komitetu Wykonawczego Rosyjskiej SFRR. Swierdłowska nie ominęła masowa akcja walki z religią różnych wyznań. W 1925 r. w mieście wybudowano nowoczesny system kanalizacyjno-ściekowy. W Swierdłowsku zaczęły powstawać nowe budynki użyteczności publicznej, wznoszone w stylu socrealistycznym. Były to m.in. nowy budynek rady miejskiej (1930-1932), Teatr Dramatyczny (1930), Teatr Muzyczny (1933), Filharmonia (1936), Muzeum Geologiczne (1930), Galeria Sztuki. Powstały także nowe parki i ogrody, m.in. Centralny Park im. Władimira Majakowskiego (1933), arboretum (1934), ogród im. Fryderyka Engelsa (1926) oraz ogród im. Pawlika Morozowa (1931). Nowa Polityka Ekonomiczna przyniosła nawrót do prywatnej przedsiębiorczości, zwłaszcza jeśli chodzi o instytucje finansowe, tkactwo, obróbkę metali oraz przetwórstwo żywności. 7 listopada 1929 r. rozpoczęto eksploatacje pierwszej miejskiej linii tramwajowej. W 1932 r. decyzją władz w Moskwie w Swierdłowsku ustanowiono Uralski Oddział Akademii Nauk ZSRR. W latach trzydziestych Józef Stalin rozpoczął gwałtowną industrializację kraju. Polityka ta uczyniła ze Swierdłowska centrum przemysłu ciężkiego i metalurgicznego. Symbolem tej epoki jest jedna z największych fabryk radzieckich Uralmasz. Zakładano także zakłady chemiczne, elektrownie, zakłady produkujące turbiny i silniki. Liczba mieszkańców wzrosła w tym czasie z 136 500 (1926) do 423 000 (1939). Dynamika wzrostu ludności była najwyższa w całym Związku Radzieckim. Pod koniec lat trzydziestych w Swierdłowsku działało 140 zakładów przemysłowych, 25 instytutów badawczych i 12 uczelni.
W czasie II wojny światowej wiele instytutów technologicznych (np. Instytut Naukowo-Badawczy Napędu Odrzutowego), uczelni (niektóre wydziały Uniwersytetu Moskiewskiego, Kijowskiego Konserwatorium), a nawet całych fabryk zostało przeniesionych do Swierdłowska. W lipcu 1941 r. do miasta ewakuowano także z Leningradu część kolekcji Państwowego Muzeum Ermitażu. Pozostała tu ona do października 1945 roku. Wkład Swierdłowska w wielką wojnę ojczyźnianą był następujący: ponad 100 000 mieszkańców walczyło na wszystkich frontach wojny, 62 otrzymało tytuły Bohatera Związku Radzieckiego (m.in. Nikołaj Kuzniecow), 41 772 mieszkańców nie powróciło z wojny (z czego 21 397 zginęło w walce, 4778 w wyniku odniesionych ran, 15 491 zaginęło, a 106 w niemieckich obozach koncentracyjnych). W mieście wśród obywateli odbywały się regularne zbiórki gotówki i kosztowności na specjalny fundusz wojenny. Zebrane fundusze przekroczyły kwotę 55 milionów rubli. W szpitalach wojskowych przez cały czas trwania wojny mieszkańcy oddali około 70 ton krwi na rzecz żołnierzy. W okolicy miasta znajdowały się obozy jenieckie nr 231 i nr 523 w obwodzie Swierdłowskim dla obywateli Polski, którzy zostali aresztowani w latach 1944–1945 i byli przetrzymywani bez wyroku w obozach NKWD–MWD ZSRR jako internowani.
Po wojnie liczba mieszkańców w dalszym ciągu systematycznie rosła, by w 1959 r. osiągnąć 779 000. W dalszym ciągu trwały procesy rozbudowy dotychczasowych i budowy nowych fabryk i zakładów w mieście. Same produkty wytwarzane w Swierdłowsku były eksportowane do 56 krajów. Z uwagi na swoje znaczenie dla przemysłu zbrojeniowego Swierdłowsk był miastem zamkniętym dla cudzoziemców. Przebudowano centrum miasta, rozbudowując i powiększając główny plac miasta oraz dochodzące do niego ulice im. Lenina i im. Swierdłowa. Zainwestowano także w infrastrukturę sportową budując Pałac Kultury (1957) i Stadion Centralny (1957).
W latach sześćdziesiątych miasto przeżywało gwałtowną rozbudowę. Zgodnie z decyzją Nikity Chruszczowa w Swierdłowsku zbudowano wiele dzielnic składających się z typowych radzieckich bloków mieszkalnych. Są to między innymi dzisiejsze dzielnice Kirowska czy Czkałowska. Utworzono nowe szkoły wyższe: Instytut Inżynierów Kolejnictwa (1956), Instytut Ekonomii Narodowej (1967), Instytut Architektury (1972). W 1967 r. otwarto w Swierdłowsku pierwsze w Związku Radzieckim sztuczne lodowisko. 23 stycznia 1967 r. liczba mieszkańców przekroczyła jeden milion. W 1973 r. Swierdłowsku nadano Order Lenina. Na przełomie marca i kwietnia 1979 roku doszło do tragicznego wypadku w fabryce opracowującej, produkującej i magazynującej broń biologiczną. Władze radzieckie próbowały zatuszować katastrofę. Liczbę ofiar śmiertelnych skażenia wąglikiem szacuje się na około 100 osób. Mimo ograniczeń wjazdowych dla cudzoziemców Swierdłowsk zyskał pewne znaczenie jako miejsce spotkań dyplomatycznych. W 1963 r. Nikita Chruszczow spotkał się tutaj z Fidelem Castro. W kolejnych latach w mieście pojawiła się także m.in. delegacja indyjska z Jawaharlalem Nehru i Indirą Gandhi, fińska z Urho Kekkonenem, północnokoreańska z Kim Ir Senem, irańska z Mohammadem Pahlawim, czechosłowacka z Ludvíkiem Svobodą, etiopska z Haile Selassie I, czy wreszcie chińska z Mao Zedongiem i amerykańska z Richardem Nixonem.
W latach osiemdziesiątych miasto wraz z całym krajem przeżywało zastój ekonomiczny. W czasie puczu moskiewskiego w sierpniu 1991 roku Borys Jelcyn wybrał Swierdłowsk na ewentualną zastępczą stolicę Rosji, w razie gdyby władzę w Moskwie przejęli jego przeciwnicy. Do miasta został wysłany Oleg Łobow, ówczesny tymczasowy premier Rosji, który w sytuacji powodzenia puczu miał reprezentować legalny rząd. 4 września 1991 r. decyzją rady miasto ze Swierdłowska na powrót stało się Jekaterynburgiem. 25 grudnia 1991 r. do dymisji podał się prezydent ZSRR – Michaił Gorbaczow, następnego dnia (26 grudnia) r. Rada Najwyższa ZSRR uznała ten fakt i sama także się rozwiązała. Związek Socjalistycznych Republik Radzieckich formalnie przestał istnieć 31 grudnia 1991 roku.
Jekaterynburg – współczesność.
Jeszcze w grudniu 1991 r. sowiecka rada miejska przekształciła się w nowy organ administracyjny. Został on rozwiązany w październiku 1993 r. przez prezydenta Borysa Jelcyna wraz ze wszystkimi samorządami w kraju. W 1994 r. odbyły się wybory do nowej rady miejskiej, która w 1995 r. została przemianowana na Dumę Miejską Jekaterynburga. Transformacja gospodarczo-ustrojowa spowodowała zahamowanie rozwoju regionu, upadek wielkich zakładów, wzrost bezrobocia i zubożenie ludności. Był to także okres niepokojów społecznych i wzrostu przestępczości, co zaowocowało przezwaniem Jekaterynburga „kryminalną stolicą Rosji”. Doszło nawet do tego, że wrzucono granat do jednego z budynków administracji miejskiej. Mimo to 26 kwietnia 1991 r. udało się oddać do użytku pierwszą linię jekaterynburskiego metra.
Pod koniec lat dziewięćdziesiątych sytuacja ekonomiczna miasta zaczęła się poprawiać. Miasto rozpoczęło inwestycje w transport i infrastrukturę. Zaczęły powstawać hotele i centra handlowe. Wzniesiono nowoczesny kompleks biznesowy Antey. Rozpoczęły się remonty i renowacje budynków użyteczności publicznej oraz obiektów sportowych. Dobra kondycja uralskich przedsiębiorstw sprawia, że w mieście prowadzone są inwestycje na wielką skalę. Przyznanie Rosji prawa do organizacji Mistrzostw Świata w Piłce Nożnej 2018, podczas których Jekaterynburg ma spore szanse zostać jednym z miast-gospodarczy, powinno utrzymać korzystną koniunkturę.
Miasto w dalszym ciągu utrzymuje pewne znaczenie dyplomatyczne. W 2003 r. odbyło się tutaj oficjalne spotkanie prezydenta Władimira Putina z kanclerzem Gerhardem Schröderem. W 2009 odbyły się tutaj natomiast szczyty Szanghajskiej Organizacji Współpracy i BRICS. W lipcu 2010 r. w Jekaterynburgu doszło do niemiecko-rosyjskich konsultacji z udziałem prezydenta Dmitrija Miedwiediewa i kanclerz Angeli Merkel. Porównując obecny Jekaterynburg z sowieckim Swierdłowskiem, zauważalny jest znaczący spadek znaczenia na gospodarczej mapie Rosji. W latach dziewięćdziesiątych zamknięto wiele fabryk i przedsiębiorstw. Obecnie, biorąc pod uwagę produkcję przemysłową, Jekaterynburg zajmuje ostatnie miejsce wśród miast Rosji o liczbie ludności sięgającej lub przekraczającej jeden milion, za Moskwą, Petersburgiem, Permem, Czelabińskiem, Ufą, Niżnym Nowogrodem i Omskiem.
Geografia i klimat.
Jekaterynburg znajduje się na granicy Europy i Azji, 1167 kilometrów na wschód od Moskwy, za górami Ural, nad rzeką Iset. Jest otoczony częściowo zalesionymi równinami, wykorzystywanymi przeważnie w celach rolniczych, i kilkoma małymi jeziorami. Miasto położone jest w strefie klimatu umiarkowanego chłodnego kontynentalnego. Zima trwa około pięciu miesięcy, przeważnie rozpoczyna się w listopadzie i trwa do kwietnia. Śnieg przeważnie pokrywa miasto od listopada do marca. Zimy są mroźne, temperatury schodzą do około 20 lub 25 stopni poniżej zera w skali Celsjusza. Lato jest krótkie, ale bardzo ciepłe. Na Jekaterynburg oddziałują zmienne wiatry, z uwagi na jego położenie blisko uralskiego łańcucha górskiego. Oznacza to, że w regionie praktycznie nie występują wiosna i jesień. Wszystko to sprawia, że pogoda potrafi być zmienna i nieprzewidywalna.
Demografia.
W 2021 roku liczba ludności Jekaterynburga wyniosła 1 495 066 mieszkańców. Struktura populacji w 2010 roku: 185 000 nie osiągnęło wieku produkcyjnego, 889 000 w wieku produkcyjnym, 269 000 w wieku poprodukcyjnym. Kobiety stanowią 56% mieszkańców (784 000), mężczyźni 44% (616 000).
Administracja.
Władze miasta.
30 czerwca 2005 r. rada miejska uchwaliła Statut Jekaterynburga, który wszedł w życie 1 stycznia 2006 roku. Na jego podstawie określono, że głową miasta i szefem miejskiej administracji jest mer, wybierany w wyborach powszechnych na czteroletnią kadencję. Oficjalnie nosi on tytuł Głowy Jekaterynburga i przewodniczącego Jekaterynburskiej Dumy Miejskiej ("Gława Jekatierinburga – priedsiedatiel Jekatierinburgskoj gorodskoj dumy", ros. Глава́ Екатеринбу́рга – председа́тель Екатеринбу́ргской городско́й ду́мы). W latach 1992–2010 funkcję tę pełnił Arkadij Michałjowicz Czerniecki, oficjalnie bezpartyjny, ale w wyborach w 2008 r. popierany przez partię Jedna Rosja. Czernecki zrezygnował ze stanowiska w 2010 r., jego obowiązki przejął Jewgienij Porunow. We wrześniu 2013 roku wybory na stanowisko mera wygrał Jewgienij Rojzman z ramienia partii Platforma Obywatelska. Zdobył on 33,31% głosów, a swój urząd objął oficjalnie 24 września 2013 roku. Organem stanowiącym i kontrolnym miasta jest Duma Jekaterynburga, licząca 35 radnych, wybieranych na czteroletnią kadencję.
Podział administracyjny.
Jekaterynburg podzielony jest na osiem rejonów miejskich, posiadających własne wybieralne samorządy i aparaty administracyjne.
Gospodarka.
Od początku swojego powstania Jekaterynburg był ważnym ośrodkiem Imperium Rosyjskiego. Początkowo jako centrum zakładów metalurgicznych i jako centrum wydobycia węgla kamiennego na Uralu. W czasach radzieckich stał się ośrodkiem przemysłu ciężkiego. Obecnie to jeden z największych ośrodków gospodarczych w Federacji Rosyjskiej. Rozwinięty przemysł elektromaszynowy (nastawiony na górnictwo), przemysł chemiczny, hutniczy, drzewny, materiałów budowlanych, włókienniczy i spożywczy. Ważny węzeł transportowy. W mieście i jego najbliższej okolicy funkcjonuje kilka wielkich fabryk i przedsiębiorstw. Najbardziej znane są zakłady Uralmasz, największe rosyjskie przedsiębiorstwo wytwarzające sprzęt ciężki. Oprócz nich w mieście działają: Zakłady Mechaniczne imienia Kalinina, Energomasz (turbiny, generatory), Uralelektromed (obróbka miedzi), Uraltransmasz (sprzęt wojskowy), Uralwagonzawod (w czasie wojny produkował m.in. czołgi T-34), Bogosławskie Zakłady Aluminium, zakłady VIZ (jeden z największych na świecie producentów blachy elektrotechnicznej), Zakłady NMTK (branża górnicza i metalurgiczna). Siedzibę w mieście mają także linie lotnicze Ural Airlines oraz oddział Gazpromu znany jako Gazprom Transgaz Jekaterynburg (do 2008 r. Uraltransgaz).
W ostatnich latach w mieście realizowany jest projekt "Yekaterinburg-City", nowoczesnej dzielnicy komercyjno-biznesowej. Jego zalążkiem jest kompleks biznesowy Antey. Projekt zakłada oddanie do użytku przestrzeni liczącej ponad 400 000 m² na użytek biznesowy, komercyjny, hotelowy oraz rozrywkowy. Wartość projektu szacowana jest na ponad 1,000,000,000 euro. Zakończenie prac przewidywano na rok 2014, lecz wiadomo, że budowa całego kompleksu z uwagi na problemy finansowe głównego inwestora (UGMK Holding) przeciągnie się o kilka lat. Nowy termin zakończenia projektu nie został określony.
W 2006 r. Jekaterynburg zajął drugie miejsce w rankingu RBC najbardziej atrakcyjnego dla biznesu miasta w Rosji. W 2009 r. rosyjska edycja magazynu Forbes wyłoniła najlepsze dla biznesu miasta rosyjskie. W rankingu tym Jekaterynburg zajął miejsce czwarte. W 2009 r. Jekaterynburg zajął pierwsze miejsce w rankingu rosyjskich miast o liczbie ludności powyżej jednego miliona, który miał wyłonić miasto najlepiej radzące sobie z kryzysem gospodarczym i zarazem najbardziej perspektywiczne miasto pod względem biznesowym. W 2009 r. w kolejnym rankingu RBC dla najbardziej atrakcyjnego dla biznesu miasta w Rosji Jekaterynburg zajął pierwsze miejsce. W 2011 r. McKinsey &amp; Company opublikowała listę 600 miast świata, które według prognoz, będą zajmować pozycje czołowe w 2025 roku. Jekaterynburg znalazł się na tej liście wraz z czterema innymi rosyjskimi miastami, Moskwą, Petersburgiem, Krasnojarskiem i Tiumenią.
Transport.
Jekaterynburg jest ważnym węzłem transportowym Rosji. Przez miasto przebiega trasa Kolei Transsyberyjskiej. Linie kolejowe zbiegające się w metropolii obsługuje Jekaterynburski Dworzec Pasażerski (do 2010 r. stacja nadal występowała pod nazwą Swierdłowsk). W Jekaterynburgu znajduje się też siedziba Kolei Swierdłowskiej, obsługującej obwód swierdłowski i obwód tiumeński. Przez miasto przebiegają ważne drogi: uralska autostrada federalna M5, P242, P351, P352, P354, P355.
W Jekaterynburgu działa Międzynarodowy port lotniczy Kolcowo (SVX). Jest to piąte największe lotnisko w Rosji, po trzech lotniskach moskiewskich (Domodiedowie, Szeremietiewie i Wnukowie) i petersburskim Pułkowie. Dysponuje połączeniami do największych miast Rosji, jak i również m.in. do Pragi, Pekinu, Mińska, Helsinek czy Frankfurtu. W mieście działają linie lotnicze 2nd Sverdlovsk Air Enterprise i Ural Airlines.
Transport publiczny w Jekaterynburgu obsługuje rocznie około 412 milionów pasażerów (2008 r.) i jest to czwarty wynik w Rosji. Warty odnotowania jest spadek liczby przewożonych pasażerów, w 2006 r. było ich 647 milionów. Transport naziemny zapewniają rozbudowane linie tramwajowe, autobusowe, trolejbusowe, a także kolej podmiejska, minibusy czy marszrutki. Od 1991 r. w mieście funkcjonuje nowoczesne metro.
Nauka i oświata.
Jekaterynburg jest jednym z wiodących ośrodków naukowych Federacji Rosyjskiej. Największą uczelnią miasta jest Uralski Uniwersytet Federalny, powstały w 2009 r. na bazie dwóch uczelni: Uralskiego Państwowego Uniwersytetu im. Maksyma Gorkiego i Uralskiego Państwowego Technicznego Uniwersytetu im. Borysa Jelcyna (oba założone w 1920 r. decyzją Włodzimierza Lenina). Oprócz niego w mieście funkcjonują jeszcze inne publiczne uczelnie kształcące studentów w specjalistycznych dyscyplinach naukowych, m.in. Uralski Uniwersytet Pedagogiczny, Uralski Uniwersytet Ekonomiczny, Uralski Uniwersytet Transportu Kolejowego, Uralski Uniwersytet Gospodarki Leśnej, Uralski Państwowy Uniwersytet Górniczy. Na 18 państwowych uczelniach studiuje w sumie 140 000 studentów. W mieście swe siedziby ma także 14 prywatnych uczelni, wyższe seminarium duchowne Rosyjskiego Kościoła Prawosławnego oraz szkoły teatralne oraz muzyczne. W Jekaterynburgu funkcjonuje Uralski Oddział Rosyjskiej Akademii Nauk.
Kultura.
W Jekaterynburgu funkcjonuje 60 różnych muzeów i galerii, w tej liczbie m.in. Swierdłowskie Muzeum Regionalne (otwarte w 1871), Muzeum Sztuk Pięknych (1936), Uralskie Muzeum Geologiczne (1937), Muzeum Pisarzy Uralu (1946), Muzeum Wojskowo-Historyczne (1959), Muzeum Historii Jekaterynburga (1992) czy Muzeum Ikon (1999). Muzea jekaterynburskie co roku uczestniczą w programie Noc Muzeów.
Pierwszy teatr w mieście został założony w 1834 przez trupę pochodzącą z Kazania. Obecnie miasto posiada największą liczbę teatrów spośród wszystkich miast rosyjskich zaraz za Moskwą i Petersburgiem. W Jekaterynburgu funkcjonują m.in. Jekaterynburska Państwowa Opera i Balet (1912), Jekaterynburski Teatr Miejski (1930), Swierdłowski Państwowy Teatr Dramatyczny (1930), Miejski Teatr Lalek (1932).
W mieście od 1943 r. działa Swierdłowskie Studio Filmowe. Stale funkcjonuje też 18 kin.
W Jekaterynburgu swe siedziby mają oprócz tego: Swierdłowska Państwowa Filharmonia, Uralski Chór Ludowy oraz kilka znanych w Rosji szkół tanecznych. Znajduje się tu też kilka sal koncertowych, z których największa może pomieścić 2000 widzów. Z miasta pochodzą znane rosyjskie zespoły rockowe, takie jak Nautilus Pompilius, Chaif, Agatha Christie. Z innych obiektów kulturalno-rekreacyjnych warto wymienić znajdujące się w Jekaterynburgu parki (największy im. Majakowskiego), Jekaterynburskie Zoo, Cyrk Jekaterynburski (z miejscami na 2600 widzów), a także ogrody, parki oraz arboretum. W mieście działa też kilkanaście bibliotek, z których największą jest Swierdłowska Biblioteka Naukowa.
Sport.
W Jekaterynburgu znajduje się 1728 obiektów sportowych, w tym m.in. 16 stadionów i 45 pływalni.
Najważniejsze obiekty sportowe w mieście to:
Miasto jest jednym z kandydatów na miasto-gospodarza Mistrzostw Świata w Piłce Nożnej, które w 2018 r. odbędą się w Rosji. Sportowcy związani z Jekaterynburgiem to m.in. Siergiej Czepikow (biathlonista), Pawieł Daciuk (hokeista), Nikołaj Karpol (trener siatkarski), Nikołaj Chabibulin (hokeista).
Najważniejsze kluby sportowe w mieście to:
Wojsko.
Miasto jest siedzibą dowództwa Centralnego Okręgu Wojskowego Sił Zbrojnych Federacji Rosyjskiej. W mieście stacjonuje dowództwo i sztab 43 Samodzielnej Brygady Kolejowej.
Stosunki międzynarodowe.
Jekaterynburg ma podpisanych dziewięć umów partnerskich z innymi miastami na świecie, w tym gronie brak miast polskich. Od 2010 r. trwają rozmowy w celu ustanowienia partnerstwa z abchaskim Suchumi. W mieście działa trzynaście konsulatów generalnych różnych państw, osiem centrów wydających wizy, osiem konsulatów honorowych oraz kilka przedstawicielstw handlowych różnych krajów.

</doc>
<doc id="133358" url="https://pl.wikipedia.org/wiki?curid=133358" title="Polarność">
Polarność

Polarność – właściwość indywiduów chemicznych polegająca na występowaniu w nich elektrycznego momentu dipolowego w wyniku nierównomiernego rozłożenia cząstkowych ładunków elektrycznych w ich objętości.
Większość cząsteczek jest obojętna elektrycznie. Jednak w wielu z nich występują wiązania chemiczne z elektronami mocno przesuniętymi w stronę jednego ze związanych atomów. Powoduje to występowanie w cząsteczce większej gęstości ładunku ujemnego w jednym miejscu i mniejszej w innym, dzięki czemu staje się ona dipolem elektrycznym.
Przykładem takiej cząsteczki jest woda (). Elektrony w wiązaniach są silnie przesunięte w stronę atomu tlenu, co powoduje, że na tym atomie zbiera się cząstkowy ładunek ujemny, a na atomach wodoru cząstkowy dodatni. Kąt wiązań to ok. 104,5°. To powoduje, że od strony atomu tlenu cząsteczka wody jest naładowana ujemnie, a od strony atomów wodoru dodatnio.
W przypadku wielu związków chemicznych pomimo tego, że wiązania są spolaryzowane, na skutek symetrii budowy cząsteczka może pozostawać apolarna, np. dwutlenek węgla , tetrachlorek węgla , benzen .
Polarne związki mają szereg własności, których nie mają cząsteczki apolarne. Są one np. w stanie solwatować, czyli otaczać inne cząsteczki, o ile te inne cząsteczki też wykazują własności polarne, co powoduje, że ciekłe związki polarne są dobrymi rozpuszczalnikami związków jonowych i innych związków polarnych. Cząsteczki polarne mają zwykle wyższe temperatury przejść fazowych (topnienie, krystalizacja, wrzenie itp.) niż analogiczne cząsteczki apolarne o zbliżonej budowie i masie cząsteczkowej. Najczęściej jest to efektem tworzenia przez nie wiązań wodorowych i silnych oddziaływań typu dipol–dipol.
Jako miarę polarności rozpuszczalników wykorzystuje się czasem wartość ich względnej przenikalności elektrycznej.

</doc>
<doc id="133359" url="https://pl.wikipedia.org/wiki?curid=133359" title="Gaz obojętny">
Gaz obojętny

Gaz obojętny – gaz, który jest obojętny chemicznie i w warunkach danej reakcji chemicznej nie uczestniczy w jej przebiegu. Zwykle do gazów obojętnych zalicza się azot i gazy szlachetne.
Wiele reakcji chemicznych wymaga przeprowadzania ich w atmosferze gazu obojętnego, ze względu na to, że tlen i para wodna zawarte w powietrzu mogą zakłócać jej przebieg, prowadząc do powstania niepożądanych produktów ubocznych.

</doc>
<doc id="133365" url="https://pl.wikipedia.org/wiki?curid=133365" title="Jacek Kowalski">
Jacek Kowalski

Jacek Piotr Kowalski (ur. 1964 w Poznaniu) – polski historyk sztuki, poeta i pieśniarz, oraz tłumacz literatury starofrancuskiej na język polski, profesor nadzwyczajny Uniwersytetu im. Adama Mickiewicza w Poznaniu.
Życiorys.
Ukończył I Liceum Ogólnokształcące im. Karola Marcinkowskiego w Poznaniu (matura 1983). Absolwent Instytutu Historii Sztuki Uniwersytetu im. Adama Mickiewicza w Poznaniu (1988). Jego praca magisterska była poświęcona opisom architektury w literaturze średniowiecznej Francji. Zatrudniony w Instytucie Historii Sztuki UAM jako asystent, adiunkt, a następnie profesor nadzwyczajny w Zakładzie Historii Sztuki Średniowiecznej. Stopień doktora uzyskał w 1998 na podstawie dysertacji "Tematy architektoniczne w literaturze starofrancuskiej drugiej połowy XII wieku" (promotor prof. Szczęsny Skibiński; wydanie książkowe pt. "Rymowane zamki. Tematy architektoniczne w literaturze starofrancuskiej drugiej połowy XII wieku", Warszawa 2001). W 2011 uzyskał stopień doktora habilitowanego na podstawie rozprawy "Gotyk Wielkopolski. Architektura sakralna XIII-XVI w.".
Publikował w „Artium Quaestiones”, „Pamiętniku Biblioteki Kórnickiej”, „Christanitas”, „Polonia Christana”, „Naszym Dzienniku”, niegdyś także w „Czasie Kultury”. Autor kilkudziesięciu książek naukowych i popularnonaukowych oraz nagrań CD.
Laureat XXIV Studenckiego Festiwalu Piosenki w Krakowie (1988), jest wykonawcą własnych piosenek, swoich przekładów i dawnych pieśni polskich. Występuje z zespołami Monogramista JK i Klub Świętego Ludwika, a także w duecie z lutnistą Henrykiem Kasperczakiem. Jest tłumaczem i popularyzatorem poezji starofrancuskiej (m.in. François Villona i Karola Orleańskiego). Przełożył też powieść "Clisson i Eugenia" autorstwa Napoleona Bonaparte. W twórczości własnej często nawiązuje do poezji sarmackiej (zaprzecza jednak istnieniu tzw. sarmatyzmu, sprzeciwiając się stosowaniu tego terminu). Występuje w różnych miejscach, przed miłośnikami muzyki dawnej, piosenki autorskiej, pieśni patriotycznych, rekonstruktorami, m.in. wielokrotnie podczas rekonstrukcji bitwy pod Grunwaldem, podczas Pól Chwały w Niepołomicach czy na Maju z Muzyką Dawną we Wrocławiu.
Autor scenariuszy i tekstów teatralnych, programów telewizyjnych, oraz sztuk scenicznych o tematyce historycznej (np. "Historia o Gogolewskim", 2001, "Cesarski ciach", 2006). Na zamówienie władz Poznania napisał i wyreżyserował plenerowe przedstawienia o Ludgardzie oraz o historii poznańskiego ratusza. Autor Szopek Dominikańskich JK pisanych na nowo i wystawianych przez dwadzieścia lat począwszy od 1988 – w Duszpasterstwie Akademickim OO. Dominikanów w Poznaniu przez Teatrzyk Towarzyski. Działalność artystyczną Jacka Kowalskiego wspierała Krystyna Feldman. Jego współpracownikiem był Paweł Grabowski, któremu zadedykował wydania tekstów Teatrzyku Towarzyskiego.
Długoletni sekretarz naukowy Seminarium Mediewistycznego im. Alicji Karłowskiej-Kamzowej, współorganizowanego przez Poznańskie Towarzystwo Przyjaciół Nauk, Instytut Historii Sztuki UAM i Muzeum Archidiecezjalne w Poznaniu. Przedstawiciel Prezydenta Rzeczypospolitej Polskiej w Radzie Kuratorów Fundacji Zakłady Kórnickie.
W 2005 przynależał do Honorowego Komitetu Poparcia Lecha Kaczyńskiego w wyborach prezydenckich. W 2010 poparł kandydaturę Marka Jurka w wyborach prezydenckich i wszedł w skład jego społecznego komitetu poparcia. Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.
Życie prywatne.
Jego żoną jest Anna Księska-Kowalska (siostra Dominika Księskiego), mają sześcioro dzieci. Ich rodzina od kilku pokoleń związana jest z Kórnikiem. Jacek Kowalski jest wnukiem Stanisława Michałowskiego, opracowuje jego wspomnienia (częściowo opublikowane w 2005) i prowadzi stronę internetową na jego temat (obecnie wygasła). Napisał też książkę o zaprojektowanych przez swoich rodziców, Bogusławę i Czesława Kowalskich, popularnych przez kilka dekad meblach, tzw. „Meblach Kowalskich”.
Bibliografia.
Prace naukowe i popularnonaukowe (wybór).
oraz teksty w opracowaniach zbiorowych, prace redakcyjne i artykuły w periodykach.
Tomy poetyckie (z komentarzami historycznymi) oraz przekłady (wybór).
oraz kilka książek kucharsko-poetyckich (przepisy "staropolskie" okraszone zabawnymi wierszami).
Skład zespołów muzycznych, z którymi występuje.
Monogramista JK.
dodatkowo m.in.:
Dyskografia.
Wydał między innymi następujące kasety i płyty:

</doc>
<doc id="133366" url="https://pl.wikipedia.org/wiki?curid=133366" title="Teoria parenklizy">
Teoria parenklizy

Teoria parenklizy (gr. παρέγκλισις, łac. clinamen, epikurejska teoria nieoznaczoności) - stworzone przez Epikura uzasadnienie możliwości wolnej woli człowieka. Według teorii ruch atomów w próżni nie podlega determinizmowi, jak opisywał swoją koncepcję atomistyczną Demokryt. Atomy nie spadają pionowo, ich ruch podlega odchyleniu, wskutek czego dochodzi do zderzenia cząstek.

</doc>
<doc id="133367" url="https://pl.wikipedia.org/wiki?curid=133367" title="Pleszew">
Pleszew

Pleszew – miasto w województwie wielkopolskim, w Kaliskiem, na Wysoczyźnie Kaliskiej, nad Nerem, siedziba powiatu pleszewskiego i gminy Pleszew.
Według danych z 1 stycznia 2019 roku miasto liczyło 17 356 mieszkańców.
Patronem miasta jest św. Jan Chrzciciel.
Pleszew jest pierwszym w Polsce miastem 15-minutowym, w którym wszystko, co jest niezbędne do życia, znajduje się w zasięgu maksymalnie kwadransa drogi pieszo, rowerem lub komunikacją miejską.
Położenie.
Pleszew leży na Nizinie Południowowielkopolskiej, na Wysoczyźnie Kaliskiej, nad Nerem, około 25 km na północny zachód od Kalisza; położony jest w południowo-wschodniej części historycznej Wielkopolski, w Kaliskiem, do II rozbioru Polski (1793) leżał w województwie kaliskim.
Nazwa.
Etymologia nazwy miasta nawiązuje do słowa "plesz", "plecha" – oznaczające łyse, gołe miejsce położone na bezleśnej wysoczyźnie.
Historia.
Osadnictwo – początki miasta.
Początki osadnictwa Pleszewa datowane są na IX w. p.n.e..
Pierwsza wzmianka o mieście ("civitas Plessov") pochodzi z 2 października 1283 roku, kiedy to książę wielkopolski Przemysł II objął pod jurysdykcję sądu kaliskiego miasto Pleszew.
Pierwszym odnotowanym (1395) właścicielem miasta był kasztelan Filip z Cielczy – Pleszew był miastem prywatnym.
W okresie średniowiecza było to miasto średniej wielkości. W czasie wojny trzynastoletniej Pleszew wystawił w 1458 roku 12 pieszych na odsiecz oblężonej polskiej załogi Zamku w Malborku. Przywilej króla Jana Olbrachta z 1493 roku zezwalał dwa jarmarki w ciągu roku: na św. Floriana (4 maja) i św. Jana Chrzciciela (29 sierpnia). 
Na początku XVI wieku w Pleszewie działało 9 cechów rzemieślniczych. W okresie reformacji miejscowość była ośrodkiem protestantyzmu.
Od rozbiorów Polski.
W 1793 roku w wyniku rozbiorów Polski miasto znalazło się wraz z całą Wielkopolską w zaborze pruskim.
W 1806 roku pożar zniszczył 2/3 miasta m.in. ratusz i kościół. W 1807 roku miasto przynależało do departamentu kaliskiego Księstwa Warszawskiego. Po ustaleniach Kongresu Wiedeńskiego (1815) Pleszew ponownie powrócił do zaboru pruskiego. W 1818 roku utworzono powiat pleszewski obejmujący m.in. miasto Jarocin. W 1831 roku w mieście panowała epidemia cholery. W okresie rewolucji społecznych i narodowych tzw. Wiosny Ludów (1848–1849) pod Pleszewem zlokalizowany był jeden z głównych obozów powstańczych.
W drugiej połowie XIX wieku miasto przeżywało rozwój gospodarczy, założono m.in. zakład budowy i naprawy maszyn rolniczych (1877), zakład kotlarski (1886) oraz drukarnię (1899).
W 1875 roku uruchomiono linię kolejową z Poznania przez Pleszew (stacja w Kowalewie) do Kluczborka.
Mieszkańcy miasta uczestniczyli w powstaniu wielkopolskim (pięć kompanii pleszewskich) w starciach m.in. o Krotoszyn, pod Kobylą Górą i w okolicach Rawicza.
24 stycznia 1945 roku miała miejsce ofensywa Armii Czerwonej.
W 1983 roku w Pleszewie uruchomiono komunikację miejską oraz otwarto muzeum.
Administracja.
Samorząd.
Pleszew jest siedzibą samorządu powiatu pleszewskiego oraz gminy miejsko-wiejskiej Pleszew, oprócz tego w mieście znajduje się siedziba sądu rejonowego i urzędu skarbowego.
Od 2018 roku burmistrzem Pleszewa jest Arkadiusz Ptak (Komitet Wyborczy Miłośnicy Ziemi Pleszewskiej).
Podział administracyjny.
Pleszew podzielony jest na 10 jednostek pomocniczych – osiedli. Wyodrębnione części miasta to Malinie i Nowa Wieś (TERYT).
Miasto 15-minutowe.
Pleszew jest pierwszym w Polsce miastem 15-minutowym. W ciągu maksymalnie kwadransa pieszo, rowerem lub komunikacją miejską, można dostać się do najważniejszych punktów w mieście – szkoły, urzędu, sklepu, przychodni, czy instytucji kultury lub miejsc sportu i rekreacji. Według założeń koncepcji wdrażane są inwestycje i nowoczesne rozwiązania, które ułatwiają życie mieszkańcom i sprawiają, że Pleszew staje się dobrym miejscem do życia. Koncepcja opiera się o sześć podstawowych filarów, według których podejmowane są konkretne działania w przestrzeni miejskiej. Są to łatwo dostępne żłobki i przedszkola, przyjazne szkoły (także artystyczne), atrakcyjny rynek mieszkaniowy, zróżnicowana oferta kulturalna, nowoczesne obiekty sportowe i miejsca rekreacji, a także wysoki poziom opieki zdrowotnej. Działania te są realizowane w oparciu o ochronę środowiska, z wykorzystaniem ekologicznych rozwiązań. Dzięki temu miasto staje się ekologiczne i ekonomiczne.
Twórcą koncepcji miasta 15-minutowego jest prof. z francuskiej Sorbony, który dostrzegł pierwsze w Polsce kwadransowe miasto. Efektem jest zaproszenie Pleszewa do udziału w konsorcjum programu „Driving Urban Transitions” w towarzystwie: Wiednia, Genewy, Glasgow, Belfastu, uniwersytetów w: Lozannie, Monachium, Karlsruhe i Stuttgarcie oraz sieci miast C40. Projekt dotyczy modelu miasta 15 minut i wdrażanych polityk miejskich w zakresie zrównoważonej mobilności i mieszkalnictwa.
Gospodarka.
W Pleszewie znajduje się obszar Wałbrzyskiej Specjalnej Strefy Ekonomicznej. Największe firmy na terenie miasta to:
Turystyka i zabytki.
Turystyka.
Przez miasto przebiegają dwa szlaki piesze:
Transport.
Transport kolejowy.
Linię kolei wąskotorowej łączącej Pleszew z Kowalewem (stacja kolejowa Pleszew) położoną ok. 4 km od ścisłego centrum miasta, zbudowano w 1903 roku. Inicjatorem budowy kolei dojazdowej był hrabia Zygmunt Czarnecki. W czasie II wojny światowej linia została wydłużona do Broniszewic. Kolej wąskotorowa funkcjonowała na odcinku Broniszewice ↔ Pleszew Wschód ↔ Pleszew Miasto ↔ Pleszew Wąskotorowy ↔ Dobrzyca ↔ Krotoszyn Wąskotorowy.
W 2006 roku uruchomiono na odcinku z Pleszewa do Kowalewa Pleszewską Kolej Lokalną (przewoźnik Stowarzyszenie Kolejowych Przewozów Lokalnych).
Transport miejski.
Komunikację miejską na terenie miasta obsługują Pleszewskie Linie Autobusowe, na liniach miejskich i podmiejskich m.in. do Gołuchowa, Jarocina (linia P) i Kalisza (linia A). Z Ostrowa Wielkopolskiego kursują do Pleszewa autobusy MZK Ostrów Wielkopolski (linia P); z Jarocina autobusy Jarocińskich Linii Autobusowych (linia PJ).
Od 1 maja 2011 roku Kaliskie Linie Autobusowe zawiesiły wszystkie kursy do Pleszewa.
Od roku 2021 wprowadzono również linie wewnątrzmiejskie P1 i P2.
Transport lotniczy.
Najbliższy międzynarodowy port lotniczy od Pleszewa to port lotniczy Poznań-Ławica (ok. 90 km). W 2014 roku przy ulicy Poznańskiej oddano do użytku sanitarne Lądowisko Pleszew-Szpital dla helikopterów.
Religia.
Na terenie miasta funkcjonują cztery parafie rzymskokatolickie, które wchodzą w skład dekanatu pleszewskiego. W mieście działa zbór Świadków Jehowy (w tym grupa ukraińskojęzyczna) z Salą Królestwa.
Miasta partnerskie.
Miasta i gminy partnerskie Pleszewa:

</doc>
<doc id="133368" url="https://pl.wikipedia.org/wiki?curid=133368" title="Parenklizy teoria">
Parenklizy teoria



</doc>
<doc id="133370" url="https://pl.wikipedia.org/wiki?curid=133370" title="Cmentarz Nowodziewiczy">
Cmentarz Nowodziewiczy

Cmentarz Nowodziewiczy () – moskiewski cmentarz położony przy monasterze Nowodziewiczym. Miejsce spoczynku wielu zasłużonych Rosjan.
Historia.
Nekropolię otwarto w 1524, tuż obok muru wybudowanego właśnie monasteru, od którego cmentarz zaczerpnął swą nazwę. Chowano tam głównie kościelnych dygnitarzy, szanowane rodziny i szlachetnie urodzonych, a także, od XIX wieku inteligencję i kupców. W 1898 otwarto nową część cmentarza. Przez kolejne sześć lat teren obudowano murem, zaprojektowanym przez architekta Iwana Pawłowicza Maszkowa. Od 1932 cmentarz stał się miejscem pochówku ludzi sławnych, wybitnych i zasłużonych dla Związku Radzieckiego, a następnie dla Federacji Rosyjskiej. Chowano tu także ludzi, którzy z pewnych względów nie mogli spocząć pod murami Kremla lub w grobowcach. Jednym z nich był dyrektor moskiewskiego teatru, sprzeciwiający się decyzji bolszewików dotyczącej zburzenia soboru Chrystusa Zbawiciela, któremu ze względu na zasługi nie można było odmówić pochówku z honorami. Spoczywają tam również żołnierze polegli podczas radzieckiej interwencji w Afganistanie oraz pierwszej i drugiej wojny w Czeczenii.
Pochowani.
Obecnie na cmentarzu pochowanych jest ponad 27 000 osób, w tym między innymi:

</doc>
<doc id="133373" url="https://pl.wikipedia.org/wiki?curid=133373" title="Skalmierzyce">
Skalmierzyce

Skalmierzyce (pot. "Stare Skalmierzyce", niem. "(Alt) Skalmierschütz") – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, nad strugą Ciemna, na Wysoczyźnie Kaliskiej, w Kaliskiem, w aglomeracji kalisko-ostrowskiej, graniczy z miastem Nowe Skalmierzyce, ok. 13 km na wschód od Ostrowa Wielkopolskiego.
Siedziba władz Gminy i Miasta Nowe Skalmierzyce. Od 1 stycznia 2010 do 31 grudnia 2022 jedyna wieś w Polsce, na terenie której mieściła się siedziba gminy miejsko-wiejskiej, na obszarze której znajdowało się miasto (Nowe Skalmierzyce).
Położenie.
Skalmierzyce usytuowane są w centralnej części gminy Nowe Skalmierzyce. Przez wieś przebiega DK25 na odcinku Kalisz – Ostrów Wielkopolski oraz linia kolejowa nr 14. Około 1,5 km od stacji Nowe Skalmierzyce, ok. 3 km od przystanku kolejowego Ociąż.
Granica administracyjna wsi Skalmierzyce z miastem Nowe Skalmierzyce przebiega wzdłuż ulicy Boczkowskiej i Podkockiej.
Podział administracyjny.
Pod koniec XVI w. leżały w powiecie kaliskim województwa kaliskiego. Miejscowość przynależała administracyjnie przed rokiem 1887 do powiatu odolanowskiego. W latach 1954-1972 wieś należała i była siedzibą władz gromady Skalmierzyce, od 1973 gminy Nowe Skalmierzyce. W latach 1975–1998 do województwa kaliskiego, a w latach 1887–1975 i od 1999 do powiatu ostrowskiego.
Historia.
Znane od 1343 jako wieś kościelna kapituły gnieźnieńskiej, wymieniane jako "Scarbimirzyce", "Skarmyerzyce", "Skarbimierzyce" i in. W przywileju z 1357 król Kazimierz III Wielki potwierdził własność kapituły proboszczów katedralnych.
Pod koniec XVI w. liczyły około 10 gospodarstw, w tym rzemieślnika oraz karczmę. W 1618 były w posiadaniu Stanisława Łubieńskiego, późniejszego biskupa płockiego.
W latach 1510–1723 dochodziło kilkakrotnie do sporów o rozgraniczanie wsi Skalmierzyce z osadą "Oswaldowo" pod Ociążem.
W XIX w. na terenie wsi założono osadę z komorą celną przy granicy Królestwa Polskiego, która w 1908 została wyodrębniona przez ówczesne władze pruskie jako nowa miejscowość – Skalmierzyce Nowe. Komora celna w Skalmierzycach odgrywała istotną rolę w handlu na terenie powiatu odolanowskiego. Pod koniec wieku miejscowość zajmowała obszar 718 ha i liczyła 955 mieszkańców.
Na początku XX w. w Skalmierzycach funkcjonował targ, dla kupców i nabywców z okolicznych wsi.
Sanktuarium w Skalmierzycach.
Kościół.
Początki kultu maryjnego w Skalmierzycach sięgają XV w. Pierwszy drewniany kościół parafii pw. św. Katarzyny Aleksandryjskiej istniał już przed 1343. Około 1600 Piotr Tylicki wybudował, w miejsce starego, nowy drewniany kościół, konsekrowany w 1643 przez biskupa sufragana Jana Madalińskiego.
W 1791 kościół drewniany zastąpiono murowanym oraz dobudowano kaplicę pw. św. Józefa.
W kościele w Skalmierzycach zachowały się trzy prace dłuta ludowego rzeźbiarza Józefa Wawrzyńczaka: rzeźba św. Katarzyny (1886), rzeźba św. Antoniego oraz antypendium ołtarza "Ostatnia Wieczerza", według malowidła Leonarda da Vinci.
Przy kościele w 1909 powstał budynek Domu Katolickiego, przed którym rośnie dąb posadzony w pierwszą rocznicę odzyskania niepodległości (11 listopada 1919).
Obraz.
Murowana kaplica Matki Boskiej powstała w 1621 w stylu późnorenesansowym – zbudowana na rzucie kwadratu, nakryta kopułą z dekoracją stiukową. Wewnątrz kaplicy umieszczono pochodzący z ok. XV/XVI w. obraz Matki Boskiej z Dzieciątkiem Jezus ("Matka Boska Skalmierzycka"), otoczony licznymi darami wotywnymi pielgrzymów za udzielone cuda i łaski.
Jednym z najcenniejszych darów jest srebrny ryngraf z 1634, podarowany przez króla Władysława IV Wazę w podziękowaniu za zwycięstwo nad Turkami osmańskimi.
4 września 1966 prymas Polski Stefan Wyszyński, dokonał koronacji obrazu.
Zabytki.
Obiekty wpisane do rejestru zabytków nieruchomych województwa wielkopolskiego:
Pozostałe:

</doc>
<doc id="133374" url="https://pl.wikipedia.org/wiki?curid=133374" title="Spaghetti western">
Spaghetti western

Spaghetti western (lub macaroni western) – potoczna nazwa nurtu we włoskiej kinematografii w latach 1963–1973, stanowiąca określenie kręconych we Włoszech i Hiszpanii westernów. Twórcą charakterystycznych cech tego podgatunku był Sergio Leone.
Spaghetti westerny były produkowane przy wykorzystaniu zwykle niskiego budżetu, z udziałem aktorów europejskich oraz latynoskich i kilku amerykańskich. Cechowały się wysoką brutalnością, nihilizmem moralnym i czarnym humorem. Do głównych przedstawicieli nurtu zalicza się Sergio Leone i Sergio Corbucciego.
Spaghetti westerny początkowo były z góry oceniane negatywnie przez amerykańskich krytyków, którzy nie tolerowali podróbek ich rodzimego gatunku. Niektóre z filmów nurtu jednak zrehabilitowano jako dzieła wyróżniające się wizją artystyczną (przede wszystkim filmy Leone). Dwa z nich ("Dobry, zły i brzydki" oraz "Pewnego razu na Dzikim Zachodzie") mają opinię arcydzieł światowego kina. Do dokonań spaghetti westernów nawiązywała między innymi twórczość Clinta Eastwooda, Quentina Tarantino i Roberta Rodrigueza.
Geneza.
Pierwszym szeroko pojętym westernem opublikowanym we Włoszech była opera Giacoma Pucciniego z 1910 roku pod tytułem "Dziewczyna ze Złotego Zachodu". Bezpośrednie narodziny włoskiej odmiany westernów filmowych miały przyczynę w filmach europejskich (eurowesternach) kręconych od lat 20. XX wieku, początkowo głównie w Niemczech i we Francji. Przykładem eurowesternów sprzed epoki spaghetti westernów jest "" (1963). Tworzenie westernów w Europie nasiliło się po II wojnie światowej w związku z postępującą amerykanizacją Europy Zachodniej.
Od 1958 roku w Stanach Zjednoczonych ze względu na kryzys finansowy w Hollywood spadała produkcja filmowych westernów amerykańskich. Wskutek tego Amerykanie w celu zmniejszenia kosztów zaczęli przenosić produkcję do Włoch, nawiązując współpracę z miejscowymi włoskimi reżyserami, takimi jak Sergio Leone, Sergio Corbucci i Mario Bava (na przykład Sergio Leone asystował przy produkcji "Heleny Trojańskiej" z 1956 roku i "Ben-Hura" z 1959 roku). Włoski przemysł filmowy zaczął dzięki pomocy pieniężnej wytwórni hollywoodzkich finansować tworzenie własnych imitacji klasycznego filmu kowbojskiego.
Nazwa.
Nazwa „spaghetti western” została użyta po raz pierwszy przez krytyków filmowych i była traktowana jako pogardliwe określenie westernów włoskich. Po raz pierwszy tę nazwę do prac naukowych wprowadził brytyjski historyk filmu Christopher Frayling dla określenia filmów powstałych we Włoszech i Hiszpanii. Dimitris Eleftheriotis próbował tłumaczyć owo określenie jako używane w kontekście hybrydy gatunkowej, jaką było połączenie klasycznego hollywoodzkiego westernu z kinem włoskim.
Określił jednak taką nazwę nurtu mianem niejasnej, gdyż nie precyzowała, czy spaghetti western odnosi się do gatunku czy też podgatunku; uznał takie nazewnictwo jako pogardliwe dla nurtu, przypominając fakt, iż Włosi tej nazwy nie zaakceptowali.
Historia.
Twórczość Leone.
Pionierem nurtu w filmie była wytwórnia Cinecittà, która przed 1964 rokiem wyprodukowała około 25 własnych podróbek westernu, między innymi "Arizona Bill" (1964) Maria Bawy. Prawdziwym przełomem w historii podgatunku spaghetti westernów stał się jednak film "Za garść dolarów" (1964) w reżyserii Sergia Leone. Konwencją klasycznego westernu było to, iż występował wyraźny podział na złych kowbojów (często uciekających się do przemocy) oraz dobrych bohaterów, którzy dobrowolnie bronili ludność prowincjonalnego miasteczka. Wraz z pojawieniem się "Za garść dolarów" na ekranach kin podział ten uległ zatarciu. Fabuła filmu była po części wzorowana na filmie "Straż przyboczna" z 1959 roku w reżyserii Akiry Kurosawy, po części zaś na komedii włoskiej "Arlecchino servitore di due padroni" Carla Goldoniego z 1743 roku. Do meksykańskiej wioski nękanej przez dwa gangi przybywa tajemniczy rewolwerowiec (Clint Eastwood), który lawirując pomiędzy nimi, doprowadza je do samozniszczenia, a na końcu pojedynkuje się z hersztem bandy meksykańskiej (Gian Maria Volonté). W "Za garść dolarów" reżyser rozprawił się z mitem bezinteresownego bohatera i silnych kobiet-dziewic – główna postać filmu to człowiek kierujący się przede wszystkim zyskiem, gangsterzy nie mają żadnych ludzkich odruchów, kobiety zaś są mało istotnymi dla fabuły, słabymi wdowami; wyraźną cechą dzieła Leonego był także czarny humor. Film zawierał jednocześnie charakterystyczną muzykę Ennia Morricone, inspirowaną meksykańską muzyką ludową z solówkami granymi przez trąbki, użyciem sycylijskich instrumentów ludowych i gwizdami. Subtelne, budzące napięcie zbliżenia oraz długie sekwencje nadały filmowi miana artystycznego.
Twórcy "Za garść dolarów" w wersji na amerykański rynek maskowali swoje włoskie pochodzenie, podpisując się angielskimi nazwiskami; na przykład Leone w napisach początkowych widniał jako Bob Robertson. Podobnie czyniła większość twórców westernów włoskich.
Sukces filmu skłonił Leone do stworzenia kolejnego dzieła pod tytułem "Za kilka dolarów więcej" (1965). Opowiadał on o rywalizacji dwóch łowców głów (Clint Eastwood, Lee Van Cleef) polujących na bandytę (Gian Maria Volonté, towarzyszy mu postać grana przez Klausa Kinskiego) – jeden czyni to dla pieniędzy, drugi zamierza pomścić swoją siostrę zgwałconą przez złoczyńcę. Podobnie jak poprzednia część trylogii, film charakteryzował się czarnym humorem, częstymi zbliżeniami oraz charakterystyczną muzyką Morricone, wykorzystującą dzwony zegarowe.
Dwa pierwsze filmy tak zwanej trylogii dolarowej były kameralne i kręcone przy niskim budżecie. Podczas produkcji filmu "Dobry, zły i brzydki" (1966) koszty produkcji wzrosły znacząco. Bohaterami dzieła byli różniący się charakterem trzej rewolwerowcy (Clint Eastwood, Lee Van Cleef, Eli Wallach) poszukujący skarbca pełnego złota. Tłem dla ich poczynań jest wojna secesyjna. Sergio Leone ukazał ją w kontekście I wojny światowej (walka pozycyjna o pojedynczy most) i II wojny światowej (obóz jeniecki żołnierzy Unii ukazany jak nazistowskie stalagi). W filmie następuje sarkastyczna konfrontacja ideałów kowbojskich z prawdziwymi, amoralnymi działaniami bohaterów. "Dobry, zły i brzydki" kończy się mitycznym wręcz pojedynkiem trójki rewolwerowców na cmentarzu.
Podsumowanie całego dorobku trylogii podjął Leone w filmie "Pewnego razu na Dzikim Zachodzie" (1968), łączącym klasyczny dla filmów hollywoodzkich motyw budowy kolei z postacią tajemniczego rewolwerowca żądnego zemsty za śmierć brata (Charles Bronson) i jego głównego antagonisty (Henry Fonda). Innymi gwiazdami byli Jason Robards i Claudia Cardinale. Film zawierał liczne odwołania do amerykańskich westernów (między innymi "W samo południe"), ironicznie traktując wszelkie konwencje związane z gatunkiem i jednocześnie mitologizując je (pojedynek przy wtórze harmonijki). Początkowo ignorowany, "Pewnego razu na Dzikim Zachodzie" stał się filmem uważanym przez część amerykańskich krytyków za jeden z najlepszych westernów w historii.
Inne wybrane dzieła.
Ironiczny wobec klasycznych motywów westernowych styl Leone rozpowszechnił się wśród innych twórców. Na twórczości Leone było opartych wielu włoskich reżyserów, którzy posuwali się do parodii nie tylko hollywoodzkich filmów kowbojskich, ale też twórczości inicjatora nurtu. Jednym z bardziej popularnych dzieł tego typu był brutalny "Django" (1966) w reżyserii Sergia Corbucciego, uwypuklający tematykę tytułowego samotnego rewolwerowca (Franco Nero) z karabinem maszynowym, chroniącego ludność prowincjonalnego miasteczka przed zwalczającymi się grupami. Cechą charakterystyczną dla filmu Corbucciego, jak również dla samego nurtu, jest samotność głównego bohatera – swoją ukochaną już utracił – oraz motyw zemsty. "Django" odniósł znaczący sukces w Europie Zachodniej. Imię tytułowej postaci wykorzystywano w kilkudziesięciu tanich produkcjach, wśród których wyróżnia się epatujący przemocą "Se sei vivo, spara" (1967, znany także jako "Django, Kill") w reżyserii Giulia Questiego; nie oszczędzał on widzowi scen takich jak skalpowanie, wyrafinowane tortury czy zabijanie dzieci. Na fali popularności "Django" powstały liczne tytuły różnych twórców, które stwarzały innych bohaterów: Sartanę, Ringo (sztandarowym przykładem jest "Pistolet dla Ringa", 1965, w reżyserii Duccia Tessariego), Sabatę i Trinity. Corbucci polemizował także ze schematami polegającymi na pozytywnych zakończeniach westernów; jego dzieło pod tytułem "Człowiek zwany Ciszą" (1968) zawierało mroczne "finale" polegające na śmierci głównego bohatera.
Twórcy spaghetti westernów podejmowali również tematy polityczne, najczęściej związane z rewolucją meksykańską. Przykładem takiego westernu jest film zaangażowany "Gringo" (1966, reż. Damiano Damiani) o bandycie (Gian Maria Volonté), który zabija najemnika Amerykanów mającego powstrzymać rewolucję. Jawnie lewicowy film odnosił się do wojny wietnamskiej jako bezprawnej ingerencji Amerykanów w wewnętrzne sprawy państw. W realiach rewolucyjnych osadzone były również takie filmy jak nowatorski w poetyce gatunkowej film "Colorado" (1966, reż. Sergio Sollima) o meksykańskim bandycie (Tomas Millan) niesłusznie oskarżonym o zabójstwo dziewczyny, "Zawodowiec" (1968, reż. Sergio Corbucci) o polskim najemniku (Franco Nero) mieszającym się dla zysku w walki rewolucyjne oraz "Garść dynamitu" (1971, reż. Sergio Leone) o współpracy meksykańskiego rzezimieszka (Rod Steiger) z terrorystą IRA (James Coburn).
Na przełomie lat 60. i 70. XX wieku popularność zdobyły westernowe komedie w rodzaju "Lo chiamavano Trinità" (1970, reż. Enzo Barboni) i "Nazywam się Nobody" (1973, reż. Tomino Valerii) z udziałem Terence'a Hilla i Buda Spencera, które odniosły większy sukces niż filmy Leone. Ostatnie dokonania spaghetti westernu przypadają według Petera Bondanelli na rok 1973, z kolei Tadeusz Miczka przedłuża ten okres do 1976 roku – daty premiery "Keomy" z Franco Nero w roli głównej.
Kompozytorzy i muzyka.
Leone, Corbucci i kilku innych reżyserów włoskich współpracowało przy tworzeniu spaghetti westernów z Enniem Morricone. Tworzył on do spaghetti westernów dynamiczną muzykę inspirowaną utworami klasycznymi. Przykładowo w "Za kilka dolarów więcej" wykorzystał on "Toccatę i fugę d-moll" Bacha, w "Garści dynamitu" pojawiają się motywy z "Eine kleine Nachtmusik" Mozarta, a w filmie "Colorado" istnieje nawiązanie do "Dla Elizy" Beethovena. Innymi kompozytorami muzyki do spaghetti westernów byli Luis Bacalov, Armando Trovajoli i Bruno Nicolai. Tworzone kompozycje wykorzystywały trąbkę, pianino, gitarę, harmonijkę oraz głos ludzki. Muzyka do spaghetti westernów ze względu na swoją dynamikę i eksperymentalny charakter stanowiła opozycję do występującej w hollywoodzkich westernach; była osadzona w korzeniach europejskich.
Odbiór.
Spaghetti westerny odnosiły sukcesy w kraju, jednak w ojczyźnie filmów kowbojskich – Stanach Zjednoczonych, były początkowo bez wyjątku przyjmowane negatywnie. Krytyka ta odnosiła się zwłaszcza do najpopularniejszych wówczas filmów Leone. Przykładowo Bosley Crowther i Vincent Canby z pisma „The New York Times” zwracali uwagę na ich zdaniem rażącą brutalność i płytkość fabularną owych filmów. Jednak już wówczas znaleźli się krytycy patrzący z większym zainteresowaniem na nowy wówczas nurt: Roger Ebert z „Chicago Sun-Times” chwalił stronę techniczną dwóch ostatnich filmów trylogii dolarowej, aczkolwiek sam po latach przyznał, że nawet spaghetti westernów Leone nie traktował jako sztuki. Sceptycznie do spaghetti westernów odnoszono się początkowo także w Polsce; Czesław Michalski pisał, iż „w zakresie gwałtu, brutalności i sadyzmu – spaghetti western z nadwyżką spełnia zapotrzebowanie zachodniej widowni na tego rodzaju emocje”. Podobnie oceniał spaghetti westerny Zygmunt Kałużyński, nazywając je „parodią westernu” i „bezczelnymi, sadystycznymi-seksowno-porno kawałkami”.
Przemianę w myśleniu o spaghetti westernach w krajach anglosaskich stanowiła praca "Spaghetti Westerns: Cowboys and Europeans from Karl May to Sergio Leone" z 1981 roku autorstwa brytyjskiego historyka filmu Christophera Fraylinga. Zwracał on uwagę na uprzedzenia amerykańskich krytyków do włoskiego nurtu biorące się ze względów narodowościowych; wspomniał o tym, że główni twórcy westernów, jak na przykład John Ford i Howard Hawks, też nie byli z pochodzenia prawdziwymi Amerykanami. W późniejszym czasie zaczęły masowo pojawiać się prace rehabilitujące spaghetti western jako nurt.
Dimitris Eleftheriotis, powołując się na prace Fraylinga i Mary Louise Pratt, dopatrzył się w spaghetti westernach przykładu transkulturacji klasycznego westernu z włoską kulturą. Zwrócił też szczególną uwagę na osobliwy charakter włoskich westernów, które tworzyły postacie bez imienia i przeszłości, kładąc silny nacisk na swą tożsamość narodową; zauważył też, że odrzucały romantyczną wizję Dzikiego Zachodu, ukazując mroczną stronę dawnych czasów.
Peter Bondanella jako najważniejsze filmy podgatunku wymienił trylogię dolarową Sergia Leone, "Django" Sergia Corbucciego, "Gringo" Damiana Damianiego, "Lo chiamavano Trinità" Enza Barboniego i "Nazywam się Nobody" Tomina Valeriego; Joanna Wojnicka wyróżniła jedynie twórczość Leone i Corbucciego, klasyfikując pozostałe filmy do miana kina klasy B.
Wpływ.
Spaghetti western wywarł znaczący wpływ na kondycję włoskiej kinematografii, która dzięki temu nurtowi stała się w latach 60. i 70. XX wieku najpotężniejszym przemysłem filmowym w Europie Zachodniej. W liczbie produkowanych filmów Włochy przewyższyły wówczas Stany Zjednoczone. Do końca lat 70. XX wieku wyprodukowano – także we współpracy z hiszpańskimi, francuskimi i niemieckimi spółkami – około 400 spaghetti westernów. Włoskie westerny stanowiły swoisty fenomen w Europie Zachodniej, który zaowocował w nawiązujących do nich komiksach.
Motywy spaghetti westernu podrabiali niektórzy reżyserzy amerykańscy. Czołowym przykładem amerykańskiego filmu inspirowanego nurtem włoskim jest "Dzika banda" (1969) w reżyserii Sama Peckinpaha z kulminacyjną sekwencją rzezi meksykańskich żołnierzy; Peckinpah przyznał, że bez znajomości twórczości Sergia Leone nie wyprodukowałby tego filmu. Na spaghetti westernach – przede wszystkim twórczości Leone – wzorowali się w latach 60. XX wieku także Don Siegel i Ted Post ("Blef Coogana" i "Zemsta szeryfa", w których występował Eastwood) oraz George Roy Hill z filmem "Butch Cassidy i Sundance Kid". Tematykę nurtu w późniejszych czasach – szczególnie motyw tajemniczego rewolwerowca – przywoływał Eastwood w kręconych przez siebie filmach takich jak "Mściciel", "Wyjęty spod prawa Josey Wales" i "Niesamowity jeździec".
Spaghetti westerny stanowiły inspirację dla Quentina Tarantino. W jego "Kill Billu" doszukano się nawiązań do twórczości Sergia Leone oraz innych filmów takich jak "Se sei vivo, spara", "Navajo Joe" i "Zawodowiec". Stylistykę charakterystyczną dla spaghetti westernów Tarantino powtórzył w filmach "Bękarty wojny", "Django" oraz "Nienawistna ósemka". Filmem inspirowanym tym nurtem było też "" Roberta Rodrigueza. Inspirację ze spaghetti westernów czerpały także filmy Wschodu, między innymi "Sukiyaki Western Django" (reż. Takashi Miike) oraz "Dobry, zły i zakręcony" (reż. Kim Ji-woon).
Spaghetti westernami inspirował się również amerykański pisarz Stephen King tworząc swoją serię powieści fantasy, "Mroczna Wieża".

</doc>
<doc id="133375" url="https://pl.wikipedia.org/wiki?curid=133375" title="Pokrycie powierzchni">
Pokrycie powierzchni

Pokrycie powierzchni (ang. "surface coverage") – określa jaki ułamek powierzchni adsorbentu jest zajęty przez cząsteczki adsorbatu. Pojęcie to jest stosowane przy opisie adsorpcji na powierzchniach płaskich lub mezo- i makroporowatych:
gdzie:
W przypadku adsorpcji monowarstwowej jej sens fizyczny (przy założeniu, że każda cząsteczka adsorbatu zajmuje tę samą określoną powierzchnię, zwaną powierzchnią siadania) jest w pełni zgodny z powyższą definicją i pokrycie powierzchni nie może być wówczas większe od jedności.
W przypadki adsorpcji wielowarstwowej gazów (np. izoterma BET – bez ograniczenia adsorpcji maksymalnej), podaje się pokrycia powierzchni, które mogą być większe od 1 (wielokrotność monowarstwy).
Adsorpcja względna.
Adsorpcja względna jest terminem bardzo ogólnym, niezawierającym żadnych dodatkowych założeń. Podaje wielkość adsorpcji względem jakiegoś wybranego stanu charakterystycznego, najczęściej jest to "adsorpcja maksymalna", ale może to też być "pojemność monowarstwy".
Jeżeli spełniony jest przynajmniej jeden z poniższych warunków:
wówczas zamiast terminu pokrycie powierzchni lepiej jest używać określenia adsorpcja względna lub podawać wielkości adsorpcji jako ułamki molowe lub objętościowe (zamiast ułamka powierzchniowego, którym jest pokrycie powierzchni).
Pojemność adsorpcyjna.
W przypadku adsorpcji w mikroporach nie powinno się używać terminu pokrycie powierzchni, gdyż inny jest tym przypadku mechanizm zjawiska adsorpcji. Posługujemy się wówczas określeniem adsorpcja względna, gdzie zamiast pojemności monowarstwy am używamy terminu pojemność adsorpcyjna lub pojemność mikroporów:
gdzie:

</doc>
<doc id="133379" url="https://pl.wikipedia.org/wiki?curid=133379" title="Sergio Leone">
Sergio Leone

Sergio Leone (ur. 3 stycznia 1929 w Rzymie, zm. 30 kwietnia 1989 tamże) – włoski reżyser i scenarzysta filmowy, główny przedstawiciel spaghetti westernu.
Swoją karierę w filmie Leone zaczynał jako asystent reżysera przy produkcjach włoskich i amerykańskich. Sławę zdobył jako twórca tak zwanej dolarowej trylogii ("Za garść dolarów", "Za kilka dolarów więcej", "Dobry, zły i brzydki"), stanowiącej polemikę z motywami występującymi w klasycznych hollywoodzkich westernach. Owa trylogia wypromowała aktora Clinta Eastwooda i przełamała monopol Stanów Zjednoczonych na produkcję westernów. Dalszy etap twórczości reżysera stanowią westerny "Pewnego razu na Dzikim Zachodzie" i "Garść dynamitu" oraz dramat gangsterski "Dawno temu w Ameryce".
W twórczości Leone dostrzegano między innymi wpływy włoskiego neorealizmu, inspirację sztuką surrealistyczną oraz postmodernistyczną. Bezpośrednio oddziaływał on na pokolenie twórców amerykańskich lat 60. i 70. XX wieku, mimo że początkowo jego filmy spotykały się z niepochlebnymi recenzjami ze strony amerykańskich krytyków. Dzieła włoskiego twórcy jednak ulegały stopniowej rehabilitacji, a jego wpływ sięgnął takich filmowców, jak Sam Peckinpah, Clint Eastwood, Robert Rodriguez i Quentin Tarantino.
Życiorys.
Młodość.
Sergio Leone urodził się 3 stycznia 1929 roku w Rzymie. Jego ojcem był reżyser filmów niemych Vincenzo Leone (pod pseudonimem Roberto Roberti), a jego matką – aktorka Edvige Valcarenghi. Mimo nalegań ojca, żeby studiował prawo, Sergio Leone postanowił podjąć pracę w kinematografii.
Leone rozpoczął karierę w 1948 roku jako asystent reżysera Vittoria De Siki przy filmie "Złodzieje rowerów". W latach 50. XX wieku pracował przy około pięćdziesięciu filmach włoskich i amerykańskich, między innymi "Helenie Trojańskiej" Roberta Wise’a i "Ben-Hurze" Williama Wylera. Po raz pierwszy przejął obowiązki reżyserskie, zastępując Mario Bonnarda przy kręceniu obrazu "Ostatnie dni Pompei" z 1959 roku.
1960–1969.
Pierwszym autonomicznym dziełem Sergia Leone był nakręcony w 1960 roku, osadzony w czasach starożytnych kostiumowy film przygodowy "Kolos z Rodos". Kręcony w Hiszpanii i we Włoszech film traktował o pięciu żołnierzach greckich, którzy dostają zadanie zniszczenia Kolosa Rodyjskiego. Recenzent pisma „The New York Times”, Howard Thompson, ocenił "Kolosa z Rodos" jako film dobrze wykonany pod względem wizualnym, ale absurdalny pod względem fabuły.
Na początku lat 60. XX wieku we włoskiej kinematografii nastąpił kryzys finansowy, który omal nie przyniósł ruiny finansowej wytwórni Cinecittà, w której pracował Leone. Biorąc pod uwagę sukces niemieckich westernów opartych na powieściach o Winnetou, włoski reżyser nakręcił w 1964 roku film kowbojski "Za garść dolarów" inspirowany dziełem Akiry Kurosawy "Straż przyboczna", rozpoczynający tak zwaną dolarową trylogię. Jego budżet wynosił 200 000 dolarów amerykańskich. Główną rolę bezimiennego kowboja, który przybywa do wioski ogarniętej walką między dwoma gangami, przyjął wówczas mało znany Clint Eastwood, choć Leone zamierzał powierzyć ją Henry’emu Fondzie, a potem Jamesowi Coburnowi. Muzykę do filmu stworzył szkolny kolega reżysera, Ennio Morricone, który stał się stałym współpracownikiem Leone. W "Za garść dolarów" został przełamany hollywoodzki schemat klasycznego filmu kowbojskiego, w którym istniał wyraźny podział na dobrych bohaterów unikających przemocy i bandytów ją preferujących. Główny bohater filmu kieruje się w swych poczynaniach wyłącznie zyskiem, gangsterzy nie przejawiają żadnych cech pozytywnych, a kobiety, które w hollywoodzkich filmach odgrywały ważną rolę, zostały zmarginalizowane. Dzięki subtelnym zbliżeniom, długim sekwencjom i eksperymentalnej muzyce Morricone "Za garść dolarów" zyskał miano filmu artystycznego. Jakkolwiek nie był on pierwszym westernem zrealizowanym we Włoszech (przed nim nakręcono około 25 innych), ustanowił podstawę nurtu spaghetti westernów, charakteryzującego się wysokim poziomem przemocy i czarnym humorem. "Za garść dolarów" odniósł znaczący sukces we Włoszech i innych państwach Europy Zachodniej, zarabiając 3,5 miliarda lirów; przez amerykańską krytykę został przyjęty sceptycznie, mimo to przyniósł w Stanach Zjednoczonych zysk o wartości 14,5 miliona dolarów. Dzięki niemu Eastwood zyskał międzynarodową sławę, a Cinecittà została uratowana przed bankructwem.
Powodzenie "Za garść dolarów" zachęciło Leone do nakręcenia w 1965 roku kolejnego filmu – "Za kilka dolarów więcej". Jego treścią jest rywalizacja między dwoma łowcami nagród (Clint Eastwood i Lee Van Cleef), poszukującymi zbiegłego bandyty (Gian Maria Volontè). Film kosztował równowartość 600 000 dolarów amerykańskich, a po premierze przyniósł zysk w wysokości 3,2 miliarda lirów. Po premierze w Stanach Zjednoczonych "Za kilka dolarów więcej" zarobił 15 milionów dolarów. Wówczas uzyskał mieszane recenzje – od negatywnych, piętnujących Leone za gloryfikację przemocy, po pozytywne, w których chwalono aktorstwo i realizację techniczną dzieła. Późniejsi krytycy dostrzegali w drugim westernie Leone ponadprzeciętnie zrealizowany film, który przełamał kolejne konwencje klasycznego kina kowbojskiego, z operową niemal muzyką Morricone oraz licznymi zbliżeniami. Sławę dzięki niemu zyskał Van Cleef, który wziął udział w kilkunastu innych włoskich westernach.
W 1966 roku Leone zamknął dolarową trylogię, kręcąc film "Dobry, zły i brzydki" osadzony w realiach wojny secesyjnej, którego bohaterami była trójka rzezimieszków o odmiennych charakterach (Clint Eastwood, Eli Wallach, Lee Van Cleef), poszukujących skarbca ze złotem. Było to najdroższe dzieło z trylogii, sfinansowane przy udziale wytwórni United Artists, którego budżet wynosił 1 200 000 dolarów amerykańskich, Film zawierał czarny humor, spektakularną akcję i finałową scenę pojedynku trzech bohaterów w cmentarzu. Podobnie jak poprzednie filmy Leone, "Dobry, zły i brzydki" odniósł sukces komercyjny, zarabiając 3,5 miliona lirów w kraju oraz ponad 25 milionów dolarów w Stanach Zjednoczonych. Otrzymał natomiast negatywne recenzje od krytyków amerykańskich, którzy zarzucali mu marną fabułę, aczkolwiek chwalili stronę wizualną. Ostatecznie jednak film został zrehabilitowany jako klasyk gatunku z wyrafinowaną wizją plastyczną i mistrzowską realizacją.
Popularność trylogii spowodowała, że amerykańska wytwórnia Paramount Pictures zatrudniła Leone w celu nakręcenia kolejnego westernu. Nad scenariuszem filmu zwanego "Pewnego razu na Dzikim Zachodzie" pracowali Bernardo Bertolucci i Dario Argento. Nakręcony w 1968 roku film podejmował klasyczny wątek budowy kolei, ukazując jednocześnie konfrontację bezimiennego kowboja (Charles Bronson) z bezwzględnym bandytą (Henry Fonda). Budżet filmu wyniósł 3 miliony dolarów. "Pewnego razu na Dzikim Zachodzie" został ciepło przyjęty przez widzów w Europie Zachodniej, natomiast w Stanach Zjednoczonych, gdzie film ocenzurowano, krytycy odebrali go lekceważąco. Dopiero w latach 80. XX wieku, po ukazaniu się wersji reżyserskiej, zrehabilitowano western Leone jako arcydzieło gatunku, stanowiące hołd dla westernu i zapowiedź jego zmierzchu w filmie.
1970–1979.
Początek lat 70. XX wieku Sergio Leone spędził na kręceniu westernu opartego na scenariuszu Luciana Vincenzioniego i Sergia Donatiego pod tytułem "Garść dynamitu". Film, który został nakręcony w 1971 roku, osadzony był w realiach rewolucji meksykańskiej i traktował o współpracy meksykańskiego rzezimieszka (Rod Steiger) z irlandzkim terrorystą (James Coburn). W "Garści dynamitu" reżyser powstrzymał się od podtekstów politycznych, charakteryzujących ówczesne włoskie westerny w podobnych realiach. Zamiast tego pokazał ciemną stronę rewolucji, wyrażającą się w masowych egzekucjach. Film, początkowo ostro krytykowany za fabułę, został ostatecznie częściowo zrehabilitowany; krytycy wskazywali na niedopracowany warsztat techniczny i zbędne motywy polityczne, ale również chwalili dynamiczną akcję i muzykę Morricone.
Leone po tym filmie długo nie reżyserował kolejnych; odrzucił propozycję sfilmowania powieści "Ojciec chrzestny", którą później zaadaptował Francis Ford Coppola. Zbierał natomiast fundusze do pracy nad planowanym dramatem gangsterskim pod tytułem "Dawno temu w Ameryce". Zajmował się też produkcją kilku włoskich filmów, między innymi "Nazywam się Nobody" w reżyserii Tomina Valerii. 
Leone zasiadał w jury konkursu głównego na 24. MFF w Cannes (1971) oraz na 28. MFF w Berlinie (1978).
1980–1989.
Po zdobyciu odpowiednich funduszy Sergio Leone rozpoczął w 1982 roku zdjęcia do "Dawno temu w Ameryce". Film ukazał się w 1984 roku i był opowieścią o życiu gangstera żydowskiego pochodzenia (Robert De Niro) oraz jego przyjaciół od czasów prohibicji do lat 60. XX wieku. Stanowił on polemikę z hollywoodzkimi filmami gangsterskimi, wyrażającą jednocześnie rozczarowanie Leone Stanami Zjednoczonymi i tamtejszym brakiem wartości. 3,5-godzinna saga została bardzo pozytywnie przyjęta przez publiczność poza konkursem na Festiwalu Filmowym w Cannes, jednak na rynek amerykański weszła okrojona o 84 minuty i zmontowana w kolejności chronologicznej, tracąc swą logikę i sens. W wyniku tego film w Stanach odniósł klęskę finansową, zarabiając jedynie ponad 5 milionów dolarów. Reakcje amerykańskich krytyków na oryginalną wersję były różne: od atakującego film Leone Vincenta Canby’ego z „The New York Timesa”, przez chwalącego sposób narracji Richarda Corlissa z magazynu „Time”, po pełnego entuzjazmu Rogera Eberta, który ogłosił "Dawno temu w Ameryce" arcydziełem. Dzieło Leone otrzymało dwie nagrody BAFTA, uzyskując ostatecznie zdaniem Alicji Helman opinię mistrzowskiej mieszaniny motywów kina gangsterskiego. 
Swoją działalność w filmie Leone zakończył jako przewodniczący jury na 45. MFF w Wenecji (1988).
Śmierć.
Pomimo niewydolności serca Leone planował nakręcić film o blokadzie Leningradu, jednak plany przerwała jego śmierć 30 kwietnia 1989 roku. Od 1960 był żonaty z Carlą, z którą miał troje dzieci: dwie córki – Raffaelę (ur. 26 listopada 1961) i Francescę (ur. 12 marca 1964) oraz syna Andreę (ur. 9 marca 1967).
Styl filmowy.
Mimo przemocy i ironii występującej w filmach Leone australijski krytyk filmu, Arthur Martin, zaliczył twórczość włoskiego reżysera do dzieł romantycznych, dających widzowi wrażenie spełnienia jego cudownych marzeń. Leone parodiował charakterystyczne cechy klasycznego hollywoodzkiego westernu, ale miał także zdolność tworzenia wielkich artystycznych wizji. W dziełach Leone odnajdywano odwołania do postmodernizmu, wyrażające się w ironicznym traktowaniu hollywoodzkich motywów i mitów; na przykład "Pewnego razu na Dzikim Zachodzie" cechują odwołania do licznych hollywoodzkich westernów, między innymi "W samo południe", "Jeźdźca znikąd", "Miasta bezprawia", "Żelaznego konia" i "Człowieka, który zabił Liberty Valance’a". Brytyjski historyk filmu, Christopher Frayling, doszukał się w trylogii dolarowej nawiązania do dorobku włoskich neorealistów.
W swoich westernach Leone patrzył na Dziki Zachód z perspektywy Europejczyka, w związku z czym z ironią podchodził do hollywoodzkich mitów z amerykańskich filmów kowbojskich. Jednocześnie, układając swe dzieła z klasycznych filmów gatunku, nie odejmował im swego mitologicznego charakteru. Westerny Leone nie zawierają żadnych przesłań moralnych, typowych dla tradycyjnych filmów kowbojskich. Również "Dawno temu w Ameryce" wyraża rozczarowanie reżysera Stanami Zjednoczonymi i rewiduje pozytywne poglądy na to państwo.
Leone zasłynął wieloma zabiegami technicznymi. W "Dobrym, złym i brzydkim" reżyser po raz pierwszy zastosował na dużą skalę wielkie zbliżenia, a krajobrazy pustynne zostały sfilmowane tak, by przypominały sztukę surrealistyczną. Z kolei w "Dawno temu w Ameryce" częste zmiany czasu akcji zaburzały strukturę narracyjną, a momenty liryczne przeplatały się z wysoką brutalnością.
Filmy Leone cechuje staranne budowanie napięcia oraz misterne układanie zagadek fabularnych, które widz musi rozwiązać. Ważną rolę w filmach włoskiego reżysera odgrywa też harmonia obrazu z muzyką.
Znaczenie.
Sergio Leone wywarł znaczący wpływ na rozwój dalszej kinematografii. Bezpośrednio wpłynął on na brutalne filmy Sama Peckinpaha z "Dziką bandą" na czele; Peckinpah przyznał się, że bez znajomości twórczości włoskiego reżysera nie mógłby wyprodukować tego filmu. Zdaniem Adriana Martina twórczość Sergia Leone (szczególnie "Za garść dolarów") przyczyniła się do narodzin nowego rodzaju kina, stanowiąc wyraźną inspirację dla kontestacyjnych dzieł Francisa Forda Coppoli, Martina Scorsese czy Philipa Kaufmana. Styl Leone naśladowali też tacy twórcy, jak George Miller, John Woo czy Sam Raimi; Robert Rodriguez stworzył wyraźnie inspirowane jego twórczością filmy "Desperado" i "". Clint Eastwood zadedykował Leone (a także Donowi Siegelowi) rewizjonistyczny western "Bez przebaczenia". Quentin Tarantino z drugiej części "Kill Billa", również dedykowanej Sergiowi Leone, uczynił film naśladujący spaghetti westerny włoskiego reżysera, w którym przejawiał, podobnie jak Leone, skłonność do drobiazgowego przedstawiania szczegółów sceny. Podobnie w stylu włoskiego reżysera był utrzymany film "Bękarty wojny". Bezpośrednie naśladownictwo dzieła Leone stanowił film "Dobry, zły i zakręcony" w reżyserii Kim Ji-woona.
Nagrody.
Sergio Leone otrzymał następujące nagrody:

</doc>
<doc id="133380" url="https://pl.wikipedia.org/wiki?curid=133380" title="Prawo Raoulta">
Prawo Raoulta

Prawo Raoulta – równanie określające skład pary nasyconej nad cieczą o znanym składzie. Zostało sformułowane przez François-Marie Raoulta.
Dla idealnej mieszaniny wieloskładnikowej substancji ciekłych ciśnienie cząstkowe składnika „i” jest dane jako:
gdzie:
Prawo Raoulta pozwala określić ciśnienie pary nasyconej formula_7 mieszaniny o określonym składzie:
a także skład pary (indeks „formula_9”), z reguły inny niż skład cieczy:
Zgodnie z prawem Raoulta faza gazowa (para cieczy) będzie zawsze bogatsza od fazy ciekłej w składniki łatwiej lotne (mające wyższe ciśnienie pary nasyconej, a niższą temperaturę wrzenia, zobacz regułę składu pary).
Zastosowania i odchylenia od prawa Raoulta.
Prawo Raoulta jest spełnione w pełni dla roztworów idealnych. Roztwory rzeczywiste wykazują dobrą zgodność z prawem Raoulta, jeśli zawierają składniki o podobnym charakterze, np. benzen i toluen. W innych przypadkach prawo to jest spełnione jedynie dla dużych stężeń substancji rozpuszczonej; dla małych stężeń spełnione jest natomiast prawo Henry’ego, a dla stężeń pośrednich obserwuje się znaczące odstępstwa od obu praw.
Jeżeli ciśnienie pary nasyconej jest wyższe niż przewidywane przez prawo Raoulta, mówi się o dodatnim odchyleniu od prawa Raoulta. Jeśli ciśnienia pary nasyconej są mniejsze, wówczas mówi się o odchyleniach ujemnych. Jeżeli odchylenia są tak duże, że na wykresie formula_11 pojawia się ekstremum (maksimum lub minimum) mówi się o azeotropach.
Prawo Raoulta pozwala wytłumaczyć podwyższenie temperatury wrzenia dla cieczy zawierających substancje nielotne – ciśnienie nad cieczą przy standardowej temperaturze wrzenia, określonej przez ciśnienie zewnętrzne jest niższe niż wymagane do wrzenia. Wymagane jest więc ogrzanie cieczy do wyższej temperatury.
Różnica składu fazy ciekłej i gazowej umożliwia stosowanie procesu destylacji do rozdzielania mieszanin ciekłych. W procesie tym faza gazowa (para) jest wzbogacana w składnik bardziej lotny, a faza ciekła jest wzbogacana w składnik mniej lotny. Mieszaniny ciekłe posiadające punkt azeotropowy nie mogą być całkowicie rozdzielone na składniki w procesie destylacji.

</doc>
<doc id="133381" url="https://pl.wikipedia.org/wiki?curid=133381" title="Kawalerowie maltańscy">
Kawalerowie maltańscy



</doc>
<doc id="133382" url="https://pl.wikipedia.org/wiki?curid=133382" title="Ciśnienie parcjalne">
Ciśnienie parcjalne



</doc>
<doc id="133383" url="https://pl.wikipedia.org/wiki?curid=133383" title="Ciśnienie cząstkowe">
Ciśnienie cząstkowe

Ciśnienie cząstkowe, ciśnienie parcjalne – ciśnienie, jakie wywierałby dany składnik mieszaniny gazów, gdyby w tej samej temperaturze sam zajmował objętość całej mieszaniny.
Ciśnienia cząstkowe można wyliczyć wykorzystując równanie Clapeyrona (prawo stanu gazu doskonałego):
gdzie:
Ciśnienie całej mieszaniny k-składnikowej:
gdzie:
Dla gazów rzeczywistych, zwłaszcza pod wysokim ciśnieniem, zamiast ciśnienia należałoby używać aktywności ciśnieniowej (lotności gazu).

</doc>
<doc id="133386" url="https://pl.wikipedia.org/wiki?curid=133386" title="Film oświatowy">
Film oświatowy

Film oświatowy – jeden z rodzajów filmowych obok filmu dokumentalnego, fabularnego i animowanego. Filmy oświatowe realizowane w celach edukacyjnych mogą mieć charakter zarówno dokumentalny jak i inscenizowany. W Polsce tego rodzaju filmy realizowane są w Wytwórni Programów Oświatowych I Programów Edukacyjnych PIF (wydzielonej 1 stycznia 1994 z Wytwórni Filmów Oświatowych) i w Telewizji. Czołowym twórcą oświatowego filmu przyrodniczego w Polsce był Włodzimierz Puchalski

</doc>
<doc id="133389" url="https://pl.wikipedia.org/wiki?curid=133389" title="Microsoft PowerPoint">
Microsoft PowerPoint

Microsoft PowerPoint – program do tworzenia prezentacji multimedialnych wchodzący w skład pakietu biurowego Microsoft Office. PowerPoint jest dostępny dla systemów Microsoft Windows oraz Mac OS. Od wersji 7.0 (dla Windows 95) dostępny w polskiej wersji.
Historia.
Microsoft przejął PowerPointa (Forethought) w 1987 roku od producenta oprogramowania dla komputerów Apple. Firma ta była również właścicielem bazy danych Nashoba’s FileMaker, z którą Microsoft rywalizował bez powodzenia swoim produktem – MicrosoftFile.
W 1990 roku, Microsoft wypuścił na rynek Word, Excel oraz PowerPoint pod wspólną nazwą Microsoft Office, najpierw dla Apple, a później dla Windows.
Opis.
W programie PowerPoint tekst, grafika, filmy lub inne obiekty są przez użytkownika łączone w slajdy. Slajdy mogą być drukowane lub (znacznie częściej) wyświetlane za pomocą monitora albo projektora multimedialnego. Przejścia pomiędzy slajdami, jak również pojawianie się obiektów, można animować na wiele – predefiniowanych przez producenta – sposobów.
Od wersji 2007 prezentacje multimedialne mogą być zapisane w różnych formatach plików jako:
a od wersji 2010 można dodatkowo między innymi zapisać w formacie:
Możliwe jest również zapisywanie prezentacji w formacie zgodnym z PowerPoint 2003, 2002, 2000:
PowerPoint, jak większość tego rodzaju programów, daje możliwość tworzenia szablonów slajdów (np. slajd tytułowy, slajd typu tabela, slajd tekst i wykres itp.). Możliwy jest także wybór wzorca slajdów lub jego samodzielne utworzenie, co pozwala na jednolity wygląd wszystkich slajdów. Slajdy mogą być także całkowicie odmienne i nie wiązać się ze sobą wyglądem.
PowerPoint pozwala na korzystanie z obiektów z całego pakietu Microsoft Office, makr i skryptów pisanych w języku Visual Basic. Program ma jednak spore problemy z obsługą animacji wektorowych i niektórych formatów graficznych, takich jak animowane GIF-y i PNG z przezroczystością. Zdarza się też, że często błędnie interpretuje poprawnie skonstruowane pliki Windows Metafile, niepochodzące z programów pakietu Microsoft Office.
Wymagania systemowe.
Zalecane:
Wymagania dodatkowe:

</doc>
<doc id="133391" url="https://pl.wikipedia.org/wiki?curid=133391" title="Liga Europy UEFA">
Liga Europy UEFA

Liga Europy UEFA (, wym. ) – międzynarodowy klubowy turniej piłki nożnej, organizowany przez Unię Europejskich Federacji Piłkarskich, w którym biorą udział zespoły zajmujące czołowe lokaty w narodowych rozgrywkach najwyższego szczebla, z wyłączeniem drużyn biorących udział w Lidze Mistrzów. Utworzony został w 2009 roku jako kontynuacja Pucharu UEFA (, ; 1971–2009). Obecny sezon rozgrywek to sezon 2022/2023.
Historia turnieju.
O Puchar UEFA rywalizowano po raz pierwszy w sezonie 1971/1972. Powszechnie uważa się, że jest on kontynuacją Pucharu Miast Targowych. UEFA nie uznaje jednak tego drugiego za swój oficjalny turniej.
Obowiązująca początkowo reguła „jedno miasto, jeden klub”, pochodząca jeszcze z Pucharu Miast Targowych, została zniesiona w sezonie 1975/1976, kiedy w rozgrywkach wzięły udział dwie drużyny z Liverpoolu – Liverpool F.C. i Everton F.C. Po reformach rozgrywek pucharowych w połowie lat 90 XX w. w Pucharze UEFA występowali także mistrzowie nisko notowanych federacji europejskich oraz dołączane są drużyny wyeliminowane z eliminacji i rozgrywek grupowych Ligi Mistrzów, a po likwidacji Pucharu Zdobywców Pucharów także zwycięzcy krajowych rozgrywek pucharowych (w Polsce – Puchar Polski).
W sezonie 2009/2010 puchar został przekształcony w Ligę Europy UEFA.
System turnieju.
Puchar UEFA 1971–2004.
Od pierwszego sezonu Pucharu UEFA kolejne rundy były rozgrywane systemem play-off w dwumeczach. W sezonie 1997/1998 po raz pierwszy dwumecz finałowy zastąpiono pojedynczym spotkaniem. Od sezonu 1994/1995 rozgrywano rundę kwalifikacyjną. W sezonie 1996/1997 po raz pierwszy w rozgrywkach brały udział drużyny, które odpadły w rundzie kwalifikacyjnej Ligi Mistrzów UEFA tego samego roku, od sezonu 1999/2000 do turniejów o Puchar UEFA dołączały zespoły zajmujące 3. miejsce w rundzie grupowej Ligi Mistrzów w tym samym sezonie.
Puchar UEFA 2004–2009.
Od sezonu 2004/2005 rozgrywki o Puchar UEFA przeprowadzane były systemem pucharowo-grupowym. Eliminacje oraz pierwszą, trzecią i każdą kolejną rundę rozgrywano w dwumeczach, których zwycięzcy awansowali dalej. Drugą rundą były rozgrywki grupowe, w których brało udział 40 zespołów podzielonych na 8 pięciozespołowych grup. Każda drużyna grała po jednym meczu z przeciwnymi drużynami – w sumie 2 mecze u siebie i 2 na wyjeździe. Do następnej rundy awansowały 32 zespoły:
Rywalizowały one w dwumeczach (przegrywający odpada) – po każdej z nich pozostawało: 16, 8, 4 i 2 drużyny, które rozgrywają mecz finałowy na stadionie wybranym przed rozpoczęciem sezonu przez UEFA.
Liga Europy UEFA.
W 2008 roku zostały ustalone zasady przeprowadzania rozgrywek Ligi Europy UEFA, które obowiązują od sezonu 2009/2010. Turniej składa się z fazy kwalifikacyjnej, grupowej i pucharowej.
Faza kwalifikacyjna.
Kwalifikacje do Ligi Europa UEFA podzielone są na cztery rundy. Drużyny w nich startujące rozgrywają mecze w parach, na zasadach dwumeczu. Ogółem w fazie kwalifikacyjnej mogą wziąć udział 174 drużyny.
W pierwszej rundzie bierze udział 50 drużyn:
W drugiej rundzie bierze udział 80 drużyn:
W trzeciej rundzie bierze udział 70 drużyn:
W rundzie play-off (czwartej rundzie) biorą udział 74 drużyny:
Faza grupowa.
W rundzie grupowej bierze udział 48 drużyn:
Są one dzielone na 12 grup po 4 drużyny, w których wszystkie zespoły rozgrywają między sobą po dwa mecze.
Faza pucharowa.
W pierwszej rundzie pucharowej biorą udział 32 drużyny:
Są one dzielone na 16 par, w których drużyny rozgrywają między sobą dwumecze. Zwycięzcy awansują do kolejnej rundy i konsekwentnie – przez ćwierćfinały i półfinały – do finału, rozgrywanego na wybranym przez UEFA stadionie.
Nagrody pieniężne.
Za 
Podobnie jak w Lidze Mistrzów UEFA, nagrody pieniężne otrzymane przez kluby są podzielone na stałe płatności oparte na uczestnictwie i wynikach oraz kwoty zmienne, które zależą od wartości ich rynku telewizyjnego.
W sezonie 2021–22 udział w fazie grupowej w Lidze Europy zapewnił wygraną podstawową w wysokości 3 630 000 euro. Zwycięstwo w grupie to 630 000 euro, a remis 210 000 euro. Ponadto każdy zwycięzca grupy zarabia 1 100 000 EUR, a każdy zdobywca drugiego miejsca 550 000 EUR. Dotarcie do fazy pucharowej pociąga za sobą dodatkowe premie: 500 000 € za rundę 32, 1 200 000 € za rundę 16, 1 800 000 € za ćwierćfinały i 2 800 000 € za półfinały. Przegrani finaliści otrzymują 4 600 000 euro, a mistrzowie 8 600 000 euro.
Prawa telewizyjne w Polsce.
Prawa telewizyjne do Ligi Europy w Polsce posiada jedynie platforma Viaplay. W przypadku awansu polskich drużyn do rozgrywek, serwis udziela sublicencji TVP.

</doc>
<doc id="133392" url="https://pl.wikipedia.org/wiki?curid=133392" title="Góra kopiasta">
Góra kopiasta

Góra kopiasta lub kopa – góra charakteryzująca się stromymi stokami oraz zaokrąglonym, niezbyt szerokim wierzchołkiem. Może występować na dnie doliny lub na zboczu. Podobna do kopy jest bula, jednak jest od niej mniejsza i mniej samodzielna.
Zdrobniale kopę określa się też nazwą kopka. Zarówno kopa, jak kopka i bula występują często jako nazwy samodzielne. W Tatrach jest wiele gór mających nazwę Kopa – np. Mała Kopa Królowa, Wielka Kopa Królowa i in.

</doc>
<doc id="133393" url="https://pl.wikipedia.org/wiki?curid=133393" title="Loch Ness">
Loch Ness

Loch Ness (wym. []; gael. "Loch Nis", wym. [], dosłownie "jezioro Nis") – słodkowodne jezioro (loch) położone w Szkocji, o długości około 37 kilometrów i 1,5 kilometra szerokości. Tafla wody położona jest na wysokości 16 metrów n.p.m.. Jezioro leży na południowy zachód od Inverness. Loch Ness to największy zbiornik wodny na linii tektonicznej znanej jako Great Glen, która biegnie z północy od Inverness do Fort William na południu. Kanał Kaledoński łączący wybrzeża po obu stronach Great Glen biegnie poprzez Loch Ness.
Loch Ness jest jednym z wielu połączonych ze sobą jezior szkockich, które powstały w miejscach wyrzeźbionych przez lodowiec w czasie ostatniej epoki lodowcowej. Przejrzystość wody w Loch Ness jest niska, co jest spowodowane dużą zawartością torfu w ziemi przylegającej do jeziora. Loch Ness jest drugim co do wielkości szkockim jeziorem, ma powierzchnię 56,4 km², ale ma największą objętość dzięki swojej głębokości. W najgłębszym miejscu mierzy ono 226 metrów.
Jezioro Ness służy także jako niższy rezerwuar dla elektrowni wodnej Foyers.
Na południowo-zachodnim krańcu jeziora, w pobliżu Fort Augustus, znajduje się jedyna wyspa Loch Ness – Cherry Island. Jest ona przykładem „crannog”, sztucznej wyspy stworzonej przez człowieka z okresu epoki żelaza.
Swą sławę Loch Ness zawdzięcza rzekomo zamieszkującemu jego głębiny potworowi.

</doc>
<doc id="133395" url="https://pl.wikipedia.org/wiki?curid=133395" title="Makarska Riwiera">
Makarska Riwiera



</doc>
<doc id="133396" url="https://pl.wikipedia.org/wiki?curid=133396" title="Godfryd z Monmouth">
Godfryd z Monmouth



</doc>
<doc id="133397" url="https://pl.wikipedia.org/wiki?curid=133397" title="GlobalFlyer">
GlobalFlyer



</doc>
<doc id="133398" url="https://pl.wikipedia.org/wiki?curid=133398" title="Virgin Atlantic GlobalFlyer">
Virgin Atlantic GlobalFlyer

Scaled Composites Model 311 Virgin Atlantic GlobalFlyer – samolot zaprojektowany przez Burta Rutana na pokładzie którego Steve Fossett wykonał samotny lot bez lądowania dookoła świata w dniach od 28 lutego 2005 do 3 marca 2005. Samolot jest obecnie eksponatem w muzeum lotnictwa National Air and Space Museum w Waszyngtonie.
Historia.
Ideą powstania samolotu była chęć wykonania lotu dookoła świata, bez lądowania, w jednoosobowej maszynie. Rutan miał już doświadczenie w konstruowaniu takich samolotów, jego Rutan Voyager, napędzany dwoma tłokowymi silnikami, w grudniu 1986 roku, z dwuosobową załogą wykonał taki lot. Aby mógł tego dokonać jeden człowiek potrzebny był znacznie szybszy samolot. Pierwsze szkice nowej maszyny (oznaczonej jako 311-1) powstały w 1999 roku, nowa konstrukcja napędzana miała być silnikiem turbośmigłowym z dwoma śmigłami, jednym z przodu kadłuba a drugim z tyłu, umieszczonym na szczycie statecznika pionowego, używanym tylko podczas startu maszyny. Kolejne analizy przydatności takiego silnika wypadły na jego niekorzyść i w następnych wersjach samolotu brany był pod uwagę już tylko napęd odrzutowy. Wybrano silnik turbowentylatorowy Williams International FJ44, o takim wyborze zadecydowało to, że był to masowo produkowany silnik (używany między innymi w samolotach Cessna Citation), ekonomiczny, łatwy w obsłudze, niezawodny, sprawdzony i o niskich kosztach eksploatacji. Zastosowanie zaawansowanych programów komputerowych do zaprojektowania kształtu samolotu pozwoliło uzyskać konstrukcję o doskonałości aerodynamicznej rzędu 37 (tyle co dobrej klasy szybowiec). Praktycznie oznaczało to, że samolot znajdujący się na wysokości około 15 km, był w stanie przelecieć z wyłączonym silnikiem około 400 km. W 2005 roku maszyna była gotowa do rekordowego przelotu.
Rekord.
Pierwotnie zakładano, że samolot wystartuje w swój rekordowy lot w pierwszym tygodniu stycznia 2005 roku, jednak analiza prądów powietrza na wysokości przelotowej maszyny wykazała, że nie jest to najkorzystniejszy moment. 6 stycznia 2005 roku GlobalFlyer znalazł się w Salina w stanie Kansas. Wybrano ten port lotniczy do startu z racji niewielkiego ruchu lotniczego panującego w okolicach oraz posiadania przez miejscowe lotnisko pasa o znacznej długości 3750 metrów. Stanowisko kontroli lotu umieszczono na terenie kampusu miejscowego uniwersytetu stanowego ("Kansas State University"). 28 lutego 2005 roku po blisko miesiącu oczekiwania na dogodne warunki pogodowe, o godzinie 18:47 czasu lokalnego GlobalFlyer, za sterami którego siedział Steve Fossett oderwał się od ziemi i poleciał na wschód. Po dwóch godzinach maszyna osiągnęła wysokość 12 kilometrów a po kolejnych 12, swoją optymalną wysokość przelotową. Samolot przeleciał nad wschodnim wybrzeżem Kanady i lecąc nad Północnym Atlantykiem skierował się ku Wyspom Brytyjskim. Minąwszy Irlandię pilot poleciał w kierunku Grecji i dalej na Bliski Wschód i Arabię Saudyjską. Po 27 godzinach od startu GlobalFlyer był już nad Pakistanem. Następnie samolot przeleciał nad północnymi Indiami i skierował się w kierunku Chin. Po minięciu Państwa Środka pojawił się problem, okazało się, że w zbiornikach samolotu znajduje się mniej paliwa niż zakładano i może nie starczyć go na dokończenie lotu, a w perspektywie był przelot nad Pacyfikiem. Fossett podjął decyzję o dalszym locie licząc na sprzyjające prądy strumieniowe, co okazało się słuszną decyzją. Po 67 godzinach, 1 minucie i 46 sekundach od startu, po pokonaniu 36 819 km (o 31 km więcej niż wymagały przepisy FAI), ze średnią prędkością 550,78 km/h, Steve Fossett wylądował w Salina. Po lądowaniu okazało się, że w zbiornikach znajduje się jeszcze 680 kg paliwa.
Warunki panujące na pokładzie nie były komfortowe. Fossett siedział w bardzo ciasnej kabinie, przez pierwszą dobę lotu w ogóle nie spał, a później wpadał w trwające kilka minut drzemki, z których budzili go kontrolerzy lotu. Z powodu braku toalety na pokładzie i wynikających z tego powodu problemów odżywiał się tylko mieszankami mlecznymi, kupionymi podobno w zwykłym supermarkecie.
Konstrukcja.
GlobalFlyer jest trzykadłubowym, jednosilnikowym samolotem z napędem odrzutowym zbudowanym z kompozytów węglowo-epoksydowych. W kadłubie wewnętrznym umieszczona jest ciśnieniowa kabina pilota, nad którą znajduje się silnik turbowentylatorowy. Z przodu umieszczono przednią goleń dwukołowego podwozia. Zbiorniki paliwa znajdują się w zewnętrznych kadłubach oraz w skrzydle. Zewnętrzne kadłuby zakończone są klasycznym usterzeniem. W nich również umieszczono chowane w czasie lotu, jednokołowe podwozie główne. Samolot lądując hamuje przy użyciu dwóch spadochronów wypuszczanych przed przyziemieniem.

</doc>
<doc id="133399" url="https://pl.wikipedia.org/wiki?curid=133399" title="Roślina chroniona">
Roślina chroniona



</doc>
<doc id="133401" url="https://pl.wikipedia.org/wiki?curid=133401" title="Rośliny chronione">
Rośliny chronione



</doc>
<doc id="133404" url="https://pl.wikipedia.org/wiki?curid=133404" title="Jan V zatorski">
Jan V zatorski

Jan (Janusz) V (zwany też w literaturze IV) zatorski (ur. około 1455, zmarł 17 września 1513) – w latach 1468-1474 książę zatorski razem z braćmi, od 1474 na połowie Zatora, z bratem Władysławem, 1482 podział w wyniku którego książę na połowie Zatora (strata Wadowic), od 1490, druga część Zatora, od 1493 Wadowice, w 1494 rezygnacja z władzy.
Jan V był trzecim pod względem starszeństwa synem księcia zatorskiego Wacława I i szlachcianki Małgorzaty Kopczowskiej. 
W chwili śmierci ojca Wacława Jan był prawdopodobnie jeszcze małoletni, pomimo tego objął razem ze starszymi braćmi Kazimierzem i Wacławem II rządy w księstwie zatorskim. Wspólne rządy trwały do 1474, kiedy w wyniki podziały malutkiego księstwa Jan otrzymał wraz z młodszym Władysławem połowę Zatora wraz z terytoriami na zachód od rzeki Skawy.
W 1477 wraz z pozostałymi braćmi zawarł układ i wzajemnym dziedziczeniu posiadłości, który niebawem, na krótko zresztą pozwoli Janowi na powrót zjednoczyć księstwo. Pomimo tego Jan jeszcze w 1477 rozpoczął rozmowy z księciem cieszyńskim Kazimierzem II, z którym także zawarł układ o wzajemnym dziedziczeniu na wypadek bezpotomnej śmierci. Porozumienie to skutek braku zatwierdzenia ze strony pana lennego księstwa zatorskiego tj. króla Polski Kazimierza Jagiellończyka pozostało jednak martwą literą. 
W 1482 Jan i Władysław podzielili się miniaturową połową księstwa zatorskiego. Odtąd aż do śmierci Władysława w 1493 od państewka Jana V odpadły Wadowice. 
Bezpotomne śmierci braci najpierw Wacława pomiędzy 1484 a 1487, potem Kazimierza w 1490, wreszcie Władysława w 1493 pozwoliły Janowi na powrót zjednoczyć księstwo zatorskie. Brak jednak legalnego potomstwa skłoniło Jana do sprzedaży w dniu 29 lipca 1494 królowi polskiemu Janowi Olbrachtowi swojego dziedzictwa za 80000 florenów. Odtąd formalnym właścicielem tych ziem stała się Polska, choć Jan zachował tytuł książęcy i własność wielu nieruchomości w okolicy, w której zresztą dalej mieszkał. Jako dodatkowe uposażenie pozwalające Janowi utrzymać rangę książęcą było 200 grzywien rocznych dochodów zabezpieczonych na żupach solnych w Wieliczce.
Pomimo tego, że księstwo od 1494 stanowiło już formalną własność korony polskiej, pozycja Jana była na tyle silna, że zdołał wywalczyć możliwość złożenia ponownego hołdu lennego nowym władcom polskim - Aleksandrowi w 1501 i Zygmuntowi Staremu w 1506. 
Jan był żonaty od około 1477 z Barbarą z córką księcia cieszyńskiego Bolesława II, z wdową po Baltazarze żagańskim. Małżeństwo to pozostało bezdzietne. Jan posiadał jednak syna imiennika ze związku pozamałżeńskiego, który jednak nie miał praw do spadku po ojcu (chodzi zwłaszcza o tytuł książęcy). 
Jan V Zatorski zginął tragicznie w dniu 17 września 1513, zamordowany przez bogatego polskiego szlachcica - Wawrzyńca Myszkowskiego ze Spytkowic. Powód zabójstwa ostatniego księcia zatorskiego był bardzo banalny - woda ze stawu spuszczona niebacznie przez ludzi książęcych, co przyniosło znaczne straty finansowe Myszkowskim. Jan V został pochowany w Zatorze, choć nie wiemy w którym z kościołów parafialnych.
Ostateczne przejęcie księstwa zatorskiego przez Polskę nastąpiło 26 października tegoż roku, kiedy starosta oświęcimski Andrzej Kościelecki odebrał od miejscowej szlachty przysięgę na wierność królowi polskiemu. 

</doc>
<doc id="133410" url="https://pl.wikipedia.org/wiki?curid=133410" title="Steve Fossett">
Steve Fossett

James Stephen „Steve” Fossett (ur. 22 kwietnia 1944 w Jackson, Tennessee, zm. 3 września 2007) – amerykański milioner i podróżnik, którego hobby było bicie różnego typu rekordów (na swoim koncie miał około 115 pobitych rekordów), członek Światowego Komitetu Skautowego (WOSM). Fossett zdobył swoją fortunę na amerykańskiej giełdzie papierów wartościowych.
Ostatni lot.
3 września 2007 po wystartowaniu z prywatnego rancza w Nevadzie jednosilnikowym samolotem sportowym Bellanca Super Decathlon Steve Fossett zaginął, w związku z czym rozpoczęto jego poszukiwania. Leciał prywatnym samolotem z zapasem paliwa na co najmniej 4 godziny lotu.
Po 3 miesiącach poszukiwań, które nie przyniosły efektu, żona wystąpiła o uznanie go za zmarłego i odczytanie testamentu. 15 lutego 2008 roku został formalnie uznany za zmarłego przez sąd w Chicago.
29 września 2008 w okolicy Mammoth Lakes (Kalifornia) turysta odnalazł dokumenty zaginionego, w tym jego licencję pilota. 2 października na wysokości około 3100 m n.p.m. odnaleziono wrak samolotu należący do Steve’a Fossetta. Początkowo ogłoszono, że nie odnaleziono ludzkich szczątków oraz że w opinii ratowników jest mało prawdopodobne, aby ktoś mógł przeżyć katastrofę i oddalić się z jej miejsca o własnych siłach. Pod koniec trzeciego dnia poszukiwań w kadłubie odnaleziono szczątki organiczne, lecz trzeba było poczekać na wyniki badań DNA, aby określić ich przynależność do zaginionego. Przybliżone miejsce katastrofy ustalono na: .
4 listopada 2008 wyniki badań DNA szczątków odnalezionych w miejscu katastrofy samolotu potwierdziły śmierć Steve’a Fossetta. 11 lipca 2009 jako prawdopodobną przyczynę wypadku podano atmosferyczne prądy zstępujące, które nie pozwoliły jego lekkiej maszynie wznieść się i uniknąć rozbicia o zbocze kalifornijskiej góry.

</doc>
<doc id="133414" url="https://pl.wikipedia.org/wiki?curid=133414" title="Ansaldo SVA.5">
Ansaldo SVA.5

Ansaldo SVA-5 – włoski dwupłatowy samolot rozpoznawczy używany do rozpoznania, jako lekki bombowiec oraz samolot eskortujący ciężkie samoloty bombowe. Zaprojektowany i zbudowany w 1917 roku we włoskiej wytwórni lotniczej Societe Gio Ansaldo Cia w Turynie.
Historia.
W koniec 1916 roku zatrudnieni w wytwórni Societe Gio Ansoldo Cia inż. Umberto Savoia i inż. Emilio Verduzio opracowali nowy lekki jednomiejscowy samolot zwiadowczy w układzie dwupłata, napędzany silnikiem rzędowym chłodzonym cieczą. 
Prototyp samolotu zbudowano na początku 1917 roku, a jego oblot nastąpił 3 marca 1917 roku. Samolot otrzymał nazwę SVA-5 (nazwa pochodzi z pierwszych liter nazwisk konstruktorów oraz nazwy firmy Ansaldo, a cyfra oznacza kolejną konstrukcję produkowaną seryjnie). Samolot SVA-5 poprzedzały bowiem jednomiejscowe samoloty rozpoznawczo- bombardujące SVA-3 i SVA-4 wprowadzone do działań bojowych w lotnictwie włoskim na początku 1918 roku na froncie włosko-austriackim. 
Prototyp samolotu SVA-5 miał dopracowaną aerodynamicznie sylwetkę, odznaczał się lekkością i zwartością. Dzięki zastosowaniu trójkątnego przekroju tyłu kadłuba, zwężonemu u dołu, pilot samolotu miał bardzo dobrą widoczność w dół do tyłu, co miało duże znaczenie w walkach powietrznych. Przód i środek kadłuba miał kształt prostokąta. Kadłub miał konstrukcję drewnianą, kratownicową, z przodu mieścił silnik osłonięty blachą aluminiową. Za silnikiem, przy końcu płatów, znajdowała się odkryta kabina pilota. Kabinę z przodu osłaniał mały wiatrochron. Na końcu kadłuba umieszczono skośne usterzenie klasyczne z podziałem na stateczniki i stery. Pokrycie kadłuba stanowiła sklejka. Płaty o konstrukcji dwudźwigarowej, drewnianej były kryte płótnem. Lotki znajdował się tylko na płacie górnym. Na nim też w środku umieszczono zbiornik paliwa połączony przewodem z silnikiem. Chłodnicę cieczy chłodzącej umieszczono przed silnikiem. Podczas prób prototyp samolotu spełniał wymagania konstruktorów i przewidziane osiągi, potwierdziły się również dobre właściwości pilotażowe i zwrotność.
Produkcję seryjną samolotu SVA-5 rozpoczęto już na jesieni 1917 roku. Pierwsze z nich pod koniec 1917 roku trafiły do włoskich szkół lotniczych. A od lutego 1918 roku samoloty SVA-5 znalazły się w jednostkach lotniczych na froncie włosko-austriackim.
Łącznie w latach 1917–1918 wyprodukowano 1245 samolotów myśliwskich SVA-5 co było wówczas rekordem w produkcji seryjnej samolotów.
Użycie bojowe.
Samoloty zwiadowczy SVA-5 w lutym 1918 roku znalazły się we włoskich jednostkach lotniczych na froncie włosko-austriackim. Wykonywały one tam zadania typowo myśliwskie. Na samolocie tym latał również włoski as myśliwski z I wojny światowej mjr Francesco Baracci, choć na tym typie samolotu nie odniósł żadnych zwycięstw. Samolot również zastosowano do strategicznych lotów rozpoznawczych co było możliwe dzięki ich zasięgowi i długotrwałości lotu. Był to pierwszy samolot użyty do takich lotów rozpoznawczych.
Na przykład włoski pilot Tenente Locatelli w dniu 21 maja 1918 roku wykonał lot do Friedrichshafen (Niemcy), gdzie sfotografował bazę sterowców. Ten sam pilot w dniu 21 czerwca dokonał lotu rozpoznawczego nad Zagrzeb. Głośnego rajdu na Wiedeń dokonał na samolocie SVA-5 w dniu 9 sierpnia 1918 roku znany pisarz i pilot włoski Gabriele D'Annuzio, który nad miastem zrzucił ulotki wzywające do zakończenia wojny.
Użycie w lotnictwie polskim.
W połowie 1919 roku przebywająca we Włoszech Polska Misja Wojskowa gen. Kątkowskiego zakupiła kilka samolotów SVA-5 dla lotnictwa polskiego. Samoloty te dotarły do Polski w styczniu 1920 roku. Jeden z tych samolotów używany był do szkolenia i treningów w krakowskiej szkole pilotów. W 1923 jeden z nich rozbił się w Krakowie. Co do pozostałych brak jest wiarygodnych informacji. 
Opis techniczny samolotu myśliwskiego SVA-5.
Samolot SVA-5 był jednomiejscowym samolotem zwiadowczym, dwupłatem o konstrukcji mieszanej. Podwozie klasyczne – stałe. Napęd – silnik rzędowy chłodzony cieczą, śmigło dwułopatowe, drewniane.

</doc>
<doc id="133417" url="https://pl.wikipedia.org/wiki?curid=133417" title="Biegus rdzawy">
Biegus rdzawy

Biegus rdzawy ("Calidris canutus") – gatunek średniej wielkości ptaka wędrownego z rodziny bekasowatych (Scolopacidae). Zamieszkuje wybrzeża wszystkich kontynentów oprócz Antarktydy. Bliski zagrożenia wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae", uznawanej za początek nomenklatury zoologicznej. Autor nadał gatunkowi nazwę "Tringa Canutus". Jako miejsce występowania wskazał Europę; później miejsce typowe ograniczono do Szwecji. Obecnie biegus rdzawy umieszczany jest w rodzaju "Calidris". Wyróżnia się sześć podgatunków.
Występowanie.
Zamieszkuje w zależności od podgatunku:
Status i ochrona.
IUCN od 2015 roku uznaje biegusa rdzawego za gatunek bliski zagrożenia (NT, "Near Threatened"); wcześniej, od 1988 roku klasyfikowano go jako gatunek najmniejszej troski (LC, "Least Concern"). W 2015 roku organizacja Wetlands International szacowała liczebność światowej populacji na 891–979 tysięcy osobników. Trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="133418" url="https://pl.wikipedia.org/wiki?curid=133418" title="Władysław zatorski">
Władysław zatorski

Władysław (Włodko) (ur. około 1455, zmarł 1493) – książę zatorski w latach 1468-1474 razem z braćmi, od 1474 na połowie Zatora z bratem Janem V, w wyniku podziału 1482 książę na Wadowicach. 
Włodko był czwartym pod względem starszeństwa synem księcia zatorskiego Wacława I i szlachcianki Małgorzaty Kopczowskiej. Włodko po raz pierwszy w dokumentach pojawił się w 1470. Cztery lata później w wyniku podziału został wraz z Janem V księciem połowy Zatora i obszarów położonych na zachód od rzeki Skawy. Początkowo Jan i Władysław rządzili wspólnie, dopiero w 1482 doszło do podziału ich kompetencji i odtąd najmłodszy syn Wacława I otrzymał okręg wadowicki jako uposażenie. Władysław był żonaty z nieznaną bliżej Anną, z którą dochował się córki Agnieszki, wydanej za szlachcica, Jana z Tworkowa. Miał również najprawdopodobniej nieślubnego syna Włodzimierza, mnicha tynieckiego. Władysław Zatorski zmarł w 1493 roku przekazując obszar swojego księstwa jedynemu pozostałemu przy życiu bratu, Janowi V. Same Wadowice przekazał córce Agnieszce, jednak tylko jako posiadłość ziemską, bez rangi udzielnego księstwa.

</doc>
<doc id="133420" url="https://pl.wikipedia.org/wiki?curid=133420" title="Chromosom submetacentryczny">
Chromosom submetacentryczny

Chromosom submetacentryczny – chromosom, w którym centromer położony jest w pobliżu środka chromosomu, ale nie w środku, co sprawia, że podczas metafazy i anafazy przybiera kształt litery L. Położenie centromeru jest stałe, dlatego chromosom submetacentryczny wykazuje ten sam kształt we wszystkich komórkach danego osobnika. Typ budowy danego chromosomu może być cechą stałą dla gatunku, a nawet rodzaju, a tym samym może mieć znaczenie dla systematyki zwierząt i roślin.

</doc>
<doc id="133421" url="https://pl.wikipedia.org/wiki?curid=133421" title="August Wettyn">
August Wettyn



</doc>
<doc id="133424" url="https://pl.wikipedia.org/wiki?curid=133424" title="Izostera">
Izostera



</doc>
<doc id="133433" url="https://pl.wikipedia.org/wiki?curid=133433" title="Izostery">
Izostery

Izostery – związki chemiczne zawierające identyczną liczbę elektronów. Związki izosteryczne często wykazują podobieństwo niektórych swoich właściwości fizykochemicznych, np. temperatur topnienia i wrzenia.
Przykłady:
Izostery o takiej samej liczbie elektronów walencyjnych i takiej samej budowie noszą nazwę związków izoelektronowych.

</doc>
<doc id="133435" url="https://pl.wikipedia.org/wiki?curid=133435" title="Związki izosteryczne">
Związki izosteryczne



</doc>
<doc id="133436" url="https://pl.wikipedia.org/wiki?curid=133436" title="Izostera (meteorologia)">
Izostera (meteorologia)



</doc>
<doc id="133438" url="https://pl.wikipedia.org/wiki?curid=133438" title="Izoterma reakcji">
Izoterma reakcji

Izoterma reakcji (izoterma van ’t Hoffa) – zależność powinowactwa chemicznego reakcji ("A") od stałej równowagi reakcji ("K") i rzeczywistych stężeń substratów i produktów reakcji w środowisku reakcji oraz warunków fizycznych (np. ciśnienia i temperatury).
W przypadku reakcji chemicznej, przebiegającej w temperaturze T, opisanej ogólnym równaniem:
izoterma van ’t Hoffa ma postać:
gdzie:
Powinowactwo chemiczne (A) jest wyrażane w warunkach "T,p" = const przez zmianę entalpii swobodnej Gibbsa (Δ"G", potencjał izotermiczno-izobaryczny), a w warunkach "T,v" = const przez zmianę energii swobodnej Helmholtza (Δ"F", potencjał izotermiczno-izochoryczny).
Przedstawiona forma równania izotermy odnosi się do reakcji w rozcieńczonych roztworach. W przypadku reakcji w roztworach stężonych zamiast stężeń stosuje się ich aktywności, a w przypadku reakcji gazowych – ich ciśnienia cząstkowe.
Izoterma reakcji umożliwia przewidywanie kierunku reakcji chemicznej (biegnącej samorzutnie w taką stronę stanu o najniższej energii). Nie określa szybkości tych reakcji – zagadnień kinetyki reakcji dotyczy empiryczna „reguła van ’t Hoffa” oraz równanie Arrheniusa.

</doc>
<doc id="133450" url="https://pl.wikipedia.org/wiki?curid=133450" title="Nowe Skalmierzyce">
Nowe Skalmierzyce

Nowe Skalmierzyce (niem. "Neu Skalmirschütz", do 17 lipca 1962 "Skalmierzyce Nowe") – miasto w województwie wielkopolskim, w powiecie ostrowskim, w gminie Nowe Skalmierzyce, na Wysoczyźnie Kaliskiej, w Kaliskiem, ośrodek przemysłowy w Kalisko-Ostrowskim Okręgu Przemysłowym, w aglomeracji kalisko-ostrowskiej, graniczy z Kaliszem, wsią Skalmierzyce, ok. 15 km na wschód od Ostrowa Wielkopolskiego.
Według danych z 1 stycznia 2021 roku miasto liczyło 4744 mieszkańców. 
Od czerwca 1993 roku miasto corocznie obchodzi „Dni Miasta Nowe Skalmierzyce”.
Położenie.
Nowe Skalmierzyce leżą w południowej części Wielkopolski, w środkowej części Niziny Południowowielkopolskiej, w południowej części Wysoczyzny Kaliskiej.
Od strony północnej granicę miasta ze Szczypiornem, wyznacza struga Lipówka, od wschodu graniczą z wsią Mączniki, od zachodu ze Skalmierzycami, od południa ze Śliwnikami.
1 stycznia 2021 roku powierzchnia miasta wynosiła 1,58 km².
Historia.
Powstanie miejscowości.
W 1815 roku utworzono Królestwo Polskie, wieś Skalmierzyce znalazła się poza granicami Królestwa Polskiego, włączono ją do Królestwa Prus; w 1823 roku przeprowadzono demarkację granicy polsko-pruskiej a przy granicy zbudowano komorę celną.
Nowe Skalmierzyce powstały w 1908 roku w wyniku wyodrębnienia przez ówczesne władze Cesarstwa Niemieckiego części gruntów wsi Skalmierzyce. Nowej osadzie administracja niemiecka nadała zgermanizowaną nazwę "Neu Skalmirschütz".
Gwałtowny rozwój miejscowości podlegał historycznym czynnikom, wytyczeniu granicy między zaborem pruskim (wieś Skalmierzyce) a zaborem rosyjskim (Szczypiorno), powstaniu komory celnej, doprowadzeniu w roku 1896 linii kolejowej z Ostrowa Wielkopolskiego przez Czekanów i Ociąż oraz jej dalszej rozbudowie w 1906 roku w wyniku połączenia z Koleją Warszawsko-Kaliską, nadając stacji funkcję granicznej–przeładunkowej (do 1919).
W latach 1904–1913 w osadzie wzniesiono zespół budynków kolejowych w tym: wybudowany w ciągu 11 miesięcy, monumentalny, neogotycki gmach dworca kolejowego (1905–1906) w którym w 1913 roku doszło do spotkania dwóch monarchów – cesarza Wilhelma II i cara Mikołaja II, neogotycki budynek poczty kolejowej (pocz. XX w.), pięciokondygnacyjna nastawnia (ok. 1910), zabudowa ul. Kolejowej (1910), neogotycka wieża ciśnień (1913). W miejscowości funkcjonowała niemiecka szkoła, komisariat policji, zbór protestancki, w 1908 roku wybudowano budynek kolejowej kantyny, funkcjonujący w późniejszych latach jako kino „Kolejarz” (obecnie sala kinowo-widowiskowa „Stare Kino”).
27 grudnia 1918 roku wielu polskich mieszkańców Skalmierzyc przystąpiło do powstania wielkopolskiego, biorąc udział w walkach nad granicą między Boczkowem a Szczypiornem (w walkach poległ Jan Mertka), po dwóch dniach powstańcy przejęli kontrolę nad osadą Skalmierzyce Nowe. Formalnie miejscowość została włączona do Polski wraz z większością historycznej Wielkopolski w 1919 roku na mocy traktatu wersalskiego. Po odzyskaniu niepodległości miejscowość utraciła graniczną lokalizację, co wpłynęło na spowolnienie tempa życia i rozwoju gospodarczego. W latach 20. XX w. nastąpiło stopniowe ożywienie m.in. założono stację parowozów, rozbudowano szkołę i utworzono parafię Bożego Ciała.
II wojna światowa.
Przed wybuchem II wojny światowej w Skalmierzycach Nowych mieszkało około 3000 mieszkańców, a w miejscowości znajdowały się 153 budynki (w większości należące do PKP). W 1939 roku miejscowość została zajęta przez wojska niemieckie, a następnie wcielona do III Rzeszy. Administracja nazistowska stworzyła dla niej nowe nazwy: w latach 1940–1943 "Neu Skalden", 1943–45 "Kalmen". W miejscowej szkole umieszczono hitlerowski obóz przejściowy (niem. "Lager Skalmirschütz", później "Neu Skalden") i obóz pracy dla ludności polskiej (tablica pamiątkowa znajduje się na budynku szkoły). W roku 1943 dokonano tam akcji sabotażowej – spalono 40 wagonów z paszą, a w 1944 roku wykolejono transport wojskowy.
Prawa miejskie.
W latach 1956–1962 Skalmierzyce Nowe miały status osiedla przemysłowego. 18 lipca 1962 roku miejscowość uzyskała status miasta, zmieniając nazwę na "Nowe Skalmierzyce". Nowe Skalmierzyce są jedynym miastem w Polsce, na którego terenie nie znajduje się siedziba gminy – siedziba gminy Nowe Skalmierzyce mieści się we wsi Skalmierzyce. Miasto było siedzibą gminy do 30 grudnia 1999 roku.
W 2015 roku przy obecnej granicy Nowych Skalmierzyc i Kalisza utworzono tzw. "Skwer historyczny", odnoszący się do historycznego przejścia granicznego z czasów zaborów pomiędzy Prusami a Rosją oraz skomponowano inspirowany melodiami regionalnymi hejnał miasta.
Części miasta.
Części miasta wg TERYT:
Nieoficjalne:
Samorząd.
Mieszkańcy gminy wybierają do rady 15 radnych.
Została ustanowiona jednostka pomocnicza gminy obejmująca całe miasto o nazwie Samorząd Mieszkańców Miasta Nowe Skalmierzyce. Organem uchwałodawczym jest ogólne zebranie stałych mieszkańców. Organem wykonawczym jest przewodniczący zarządu, którego wspomaga organ pomocniczy – zarząd składający się z 3 do 7 członków.
Demografia.
Ludność.
Według danych z lat 2002–2018 liczba mieszkańców spadła o 7,3% – Nowe Skalmierzyce były siódmym najbardziej wyludniającym się miastem w Wielkopolsce (po Dobrej, Koninie, Turku, Łobżenicy, Czarnkowie oraz Kaliszu).
Gospodarka.
Miasto leży w podstrefie Łódzkiej Specjalnej Strefy Ekonomicznej; jeden z ośrodków aglomeracji kalisko-ostrowskiej i Kalisko-Ostrowskiego Okręgu Przemysłowego. 
Transport.
Transport drogowy.
Głównym traktem Nowych Skalmierzyc jest ulica Kaliska, stanowiła ona część drogi krajowej nr 25 – dla której 14 września 2009 roku otwarto obwodnicę na trasie: Bobolice – Bydgoszcz – Kalisz – Ostrów Wielkopolski – Oleśnica.
Na dzień 27 lipca 2018 roku miasto posiadało 26 ulic i 1 plac.
Transport kolejowy.
Początki kolei żelaznych w Nowych Skalmierzycach sięgają 1896 roku, kiedy to uruchomiono linię kolejową z Ostrowa. Pierwszy budynek dworca został usytuowany na Placu Wolności, dziś pełni on funkcje mieszkaniowe.
W latach 1905–1906 wybudowano nowy, monumentalny neogotycki dworzec kolejowy, który miał charakter graniczny do roku 1919. Gmach przetrwał II wojnę światową w niezmienionej formie. Aktualnie ze stacji w Nowych Skalmierzycach, pociągi zapewniają bezpośrednie połączenie z trzema najbliższymi aglomeracjami, tj. Poznaniem, Wrocławiem i Łodzią.
Transport autobusowy.
Linie podmiejskie.
Od 1 stycznia 2023 roku Kaliskie Linie Autobusowe zlikwidowały kursy linii 19E do Ostrowa Wielkopolskiego (skracając trasę do Skalmierzyc), a Gmina Nowe Skalmierzyce zrezynowała z połączenia linii nr 20 MZK Ostrów Wielkopolski z Ostrowa Wielkopolskiego przez Biskupice Ołoboczne do Nowych Skalmierzyc z powodu zbyt wysokiego wzrostu kosztów, którą gmina musiałaby wnieść do MZK.
Turystyka i zabytki.
Zabytki.
Obiekty wpisane w rejestr zabytków województwa wielkopolskiego:
Pozostałe historyczne obiekty:
Turystyka.
Najbardziej rozpoznawalnym elementem architektury Nowych Skalmierzyc jest neogotycki dworzec kolejowy, wpisany w 2017 roku w rejestr zabytków. Przez miasto przebiega szlak rowerowy im. Fryderyka Chopina (59 km) z Ostrowa Wielkopolskiego przez Lewków, Kwiatków, Ociąż, Skalmierzyce, Nowe Skalmierzyce i dalej Śliwniki, Biskupice Ołoboczne, Kęszyce, Mikstat do Antonina.
Przyroda.
W 2016 na terenie miasta posadzono 67 brzóz pożytecznych.
Tereny zielone

</doc>
<doc id="133453" url="https://pl.wikipedia.org/wiki?curid=133453" title="Prawo Daltona">
Prawo Daltona

Prawo Daltona – wspólne określenie na dwa różne prawa, sformułowane przez Johna Daltona, które są wzajemnie komplementarne:
Prawo ciśnień cząstkowych.
Prawo ciśnień cząstkowych zostało opublikowane przez Daltona w 1810 r. Głosi ono:
W formie matematycznej można je wyrazić jako:
gdzie:
Prawo Daltona jest słuszne dla gazów doskonałych nie reagujących z sobą. Dla gazów rzeczywistych jest słuszne jedynie dla gazów rozrzedzonych i w temperaturze znacznie powyżej punktu krytycznego.
Prawo objętości cząstkowych.
Prawo objętości cząstkowych głosi:
gdzie:
Wyprowadzenie.
Oba prawa można wyprowadzić z równania Clapeyrona, czyli równania stanu gazu doskonałego. Dla mieszaniny formula_3 gazów o liczbie moli formula_16 (liczności), zajmującej objętość formula_4 przy ciśnieniu formula_2 i temperaturze formula_5 zachodzi:
gdzie:
Ciśnienie cząstkowe.
Jeżeli gaz formula_7 jest gazem doskonałym, to zgodnie z równaniem Clapeyrona, w tej objętości wywiera ciśnienie zwane ciśnieniem cząstkowym, określone wzorem:
Suma ciśnień cząstkowych gazów formula_27 wynosi:
Objętość cząstkowa.
Podobnie, definiując objętość cząstkową jako objętość składnika formula_7 oraz korzystając z równania Clapeyrona, można zapisać:
a suma objętości cząstkowych gazów formula_27 równa jest:

</doc>
<doc id="133455" url="https://pl.wikipedia.org/wiki?curid=133455" title="Lotność (gaz)">
Lotność (gaz)

Lotność, aktywność ciśnieniowa, fugatywność – termodynamicznie efektywne ciśnienie (lub ciśnienie cząstkowe) gazu. Gaz rzeczywisty wykazuje ciśnienie inne niż wynikające z praw gazu doskonałego (dla którego lotność jest równa ciśnieniu). Stosunek lotności i ciśnienia to współczynnik lotności (współczynnik aktywności ciśnieniowej), który może być zarówno większy, jak i mniejszy od jedności:
gdzie:
Lotność jest definiowana poprzez potencjał chemiczny formula_6
gdzie:
Doświadczalne wyznaczenie lotności formula_2 odpowiadającej ciśnieniu formula_13 polega na obliczeniu współczynnika lotności formula_3 z poniższej zależności całkowej, na podstawie danych eksperymentalnych – po pomnożeniu przez ciśnienie formula_13 otrzymamy lotność formula_16
gdzie formula_18 – uprzednio zmierzony współczynnik ściśliwości gazu.
Jak łatwo zauważyć, dla gazu doskonałego formula_19 dostaniemy zawsze formula_20 skąd formula_21 oraz formula_22
Jeżeli znana jest postać algebraiczna zależności formula_23 na przykład współczynniki wirialnego równania stanu gazu formula_24 wówczas po scałkowaniu otrzymamy prostą zależność algebraiczną:
Analizując wartość współczynnika lotności, można określić charakter odchyleń od doskonałości dla danego gazu:
Aby móc prawidłowo analizować równowagi chemiczne przy wysokich ciśnieniach oraz gęstościach (warunki interesujące w zastosowaniach technologicznych), należałoby w miejsce ciśnień składników gazowych używać ich lotności.

</doc>
<doc id="133456" url="https://pl.wikipedia.org/wiki?curid=133456" title="Maryla Rodowicz">
Maryla Rodowicz

Maryla Rodowicz, właśc. Maria Antonina Rodowicz (ur. 8 grudnia 1945 w Zielonej Górze) – polska piosenkarka, gitarzystka i aktorka.
W młodości lekkoatletka. Zdobywczyni brązowego medalu w biegu na 80 m przez płotki na Mistrzostwach Polski Młodzików 1959 i złotego medalu w sztafecie 4 × 100 m na Mistrzostwach Polski Młodzików 1962.
Równocześnie z karierą sportową działała jako piosenkarka, w 1962 wzięła udział w eliminacjach do I Festiwalu Młodych Talentów w Szczecinie. Profesjonalną karierę muzyczną rozpoczęła w 1967 startem na Festiwalu Piosenki i Piosenkarzy Studenckich w Krakowie oraz zrealizowaniem nagrań w Radiowym Studiu Piosenki Polskiego Radia. Fonograficznie zadebiutowała w 1970 albumem studyjnym pt. "Żyj mój świecie". Od tamtej pory wydała ponad 20 polskojęzycznych płyt, a także po jednym albumie z repertuarem w języku angielskim, czeskim, niemieckim i rosyjskim. Za sprzedaż albumów w Polsce uzyskała pięć platynowych płyt i trzy złote. Uczestniczyła w wielu festiwalach muzycznych, m.in. Krajowym Festiwalu Piosenki Polskiej w Opolu i festiwalu sopockim, ponadto koncertowała po Europie, Ameryce i Azji oraz w Australii.
Pozostaje jedną z najpopularniejszych piosenkarek w historii polskiej muzyki rozrywkowej, uważana także za ikonę polskiej muzyki rozrywkowej i największą gwiazdę rodzimego show-biznesu. Ze względu na swój dorobek (ma w repertuarze ok. 2 tys. piosenek) oraz wkład w rozwój krajowej popkultury często nazywana jest „królową polskiej piosenki”. Wylansowała wiele przebojów, takich jak: „Ballada wagonowa”, „Małgośka”, „Futbol, futbol, futbol”, „Sing-Sing”, „Remedium”, „Gaj”, „Niech żyje bal”, „Łatwopalni”, „Bar przed zakrętem”, „Wszyscy chcą kochać”, „Jest cudnie” czy „Pełnia”. Laureatka wielu nagród muzycznych i odznaczeń, w tym Złotego Krzyża Zasługi, Krzyża Kawalerskiego i Krzyża Komandorskiego Orderu Odrodzenia Polski i Złotego Medalu „Zasłużony Kulturze Gloria Artis”.
Zagrała w kilku filmach i serialach telewizyjnych, użyczyła głosu jednej z postaci serialu animowanego "SpongeBob Kanciastoporty", była jurorką w programie rozrywkowym "Gwiezdny Cyrk" i trzykrotnie w finale krajowych eliminacji do Konkursu Piosenki Eurowizji oraz trenerką w programie "The Voice Senior".
Rodzina i edukacja.
Urodziła się 8 grudnia 1945 w Zielonej Górze. Jest córką Janiny z domu Szymkowskiej (1924–2017) i Wiktora (ur. 1907) Rodowiczów. Ojciec Maryli skończył dwa fakultety – entomologię i prawo. Pracował na Uniwersytecie im. Stefana Batorego (zob. wysiedlenie Polaków z Kresów Wschodnich 1944–1946), a po wojnie prowadził własną księgarnię w Zielonej Górze. Matka pochodziła z rodziny związanej z teatrem, była plastykiem-dekoratorem i śpiewała w chórze spółdzielczym we Włocławku. Rodzina Maryli Rodowicz w większości pochodzi z Wilna, a wielu jej przodków pochowanych jest na tamtejszym cmentarzu Bernardyńskim. Jej dziadkowie prowadzili aptekę „Pod Łabędziem” koło Ostrej Bramy, babka ponadto śpiewała w chórze katedralnym w kościele Świętego Ducha w Wilnie. Ze strony ojca natomiast, artystka ma pochodzenie rosyjskie i żmudzińskie, a przez swoją babkę była spokrewniona z Czesławem Niemenem. W 1948 ojciec Maryli trafił do więzienia za wileńską działalność polityczną, a pięć lat później objęła go amnestia. Maryla w tym czasie przeprowadziła się z matką i starszym bratem Jerzym do Włocławka. Po tym, jak jej ojciec wyszedł z więzienia, jej rodzice od razu się rozwiedli. Po rozwodzie rodziców opiekę nad córką powierzono matce, a nad synem – ojcu. Ich ojciec zmarł na raka płuc.
W dzieciństwie chodziła do przedszkola prowadzonego przez siostry zakonne. Od ósmego roku życia nie ma bliskich związków z Kościołem. Podczas bierzmowania przyjęła imię Teresa. W 1956 ukończyła podstawową szkołę muzyczną w klasie skrzypiec. Jest absolwentką I Liceum Ogólnokształcącego im. Ziemi Kujawskiej we Włocławku i Akademii Wychowania Fizycznego w Warszawie na specjalizacji żeglarstwo i gimnastyka lecznicza. Tytuł jej pracy dyplomowej brzmiał: „Próba oceny światopoglądu młodzieży w szkole przyzakładowej Warszawa”. Przed podjęciem studiów na AWF w 1965 bez powodzenia zdawała na studia w Akademii Sztuk Pięknych. W 1966, opuściwszy rok akademicki w wyniku doznanej kontuzji, odrzuciła ofertę rozpoczęcia nauki w PWST w Warszawie. W czasie studiów dorabiała, myjąc okna na wysokości.
Jako dziecko śpiewała i tańczyła w zespole dziecięcym we Włocławku, ponadto uczęszczała na zajęcia baletowe. W czasach licealnych zaczęła grać na gitarze, czego nauczył ją szkolny kolega. W 1961, będąc uczennicą dziewiątej klasy liceum, zaczęła występować w szkolnym zespole estradowym. Jeszcze przed ukończeniem 18. roku życia zaczęła zarabiać, pracując jako inwentaryzatorka w PSS „Społem”.
Kariera sportowa.
W młodości czynnie uprawiała lekkoatletykę – trenowała skok w dal, sprint i biegi płotkarskie. Trenowała m.in. w Włocławskim Klubie Sportowym „Kujawiak”. Ponadto hobbistycznie trenowała narciarstwo. W 1959 zdobyła brązowy medal w biegu na 80 metrów przez płotki na mistrzostwach Polski młodzików. W 1962 zajęła pierwsze miejsce w sztafecie 4 × 100 metrów na Lekkoatletycznych Mistrzostwach Polski Młodzików w Olsztynie. W 1966 doznała kontuzji (zwichnięcie stawu barkowego), wskutek której musiała przerwać treningi oraz rozpocząć kilkumiesięczną rehabilitację.
W latach 60. została członkiem akademickiego „Yacht Klubu”, który działał w Katowicach.
W dorosłym życiu rozpoczęła amatorskie treningi gry w tenisa.
Kariera zawodowa.
Lata 60..
Na profesjonalnej scenie muzycznej zadebiutowała w 1962 występem w eliminacjach do I Festiwalu Młodych Talentów w Szczecinie. Chociaż została zakwalifikowana do finału, nie wystąpiła w nim, ponieważ termin finału zbiegł się z Lekkoatletycznymi Mistrzostwami Polski Młodzików. W 1963 wystąpiła z piosenką „Alu, Alu” w finale II Festiwalu Młodych Talentów w Szczecinie. W sierpniu 1965 została wokalistką w bigbitowym zespole Szejtany, który działał w studenckim klubie „Relaks”. W listopadzie zdobyli pierwsze miejsce na warszawskim przeglądzie zespołów bigbeatowych w klubie „Finka”. Po dwóch latach współpracy w 1967 odeszła z zespołu.
Latem 1966 związała się ze studenckim kabaretem Gag, który działał pod przewodnictwem kompozytora Jerzego Andrzeja Marka i poety Adama Kreczmara. Wystąpiła na Przeglądzie Piosenki Studenckiej w Lublinie, a latem zdobyła główną nagrodę na Giełdzie Piosenki w Częstochowie za wykonanie piosenki „Jak cię miły zatrzymać”, którą następnie nagrała Teresa Tutinas. Pod koniec listopada otrzymała pierwszą nagrodę za piosenki „Jak cię miły zatrzymać” i autorskie „Pytania” na VI Studenckim Festiwalu Piosenki w Krakowie, do którego zgłosiła się za namową ówczesnego chłopaka. W nagrodę wyleciała do Wielkiej Brytanii, gdzie odbyła dwutygodniową trasę koncertową wraz z chórem Politechniki Szczecińskiej. Ponadto rozpoczęła współpracę m.in. z Wojciechem Młynarskim, Janem Borkowskim i Piotrem Kaczkowskim, dzięki którym zaczęła regularnie gościć na antenie Programu III Polskiego Radia. Na początku 1968 premierę miał film pt. "Kulig", w którym zaśpiewała trzy piosenki Adama Sławińskiego: „Jeszcze zima”, „Trzy, może nawet cztery dni” i „Walc na trzy pas”. Również w 1968 po raz pierwszy wystąpiła na Krajowym Festiwalu Piosenki Polskiej w Opolu, występując w koncercie „Debiutów” z zainspirowanymi amerykańskim folkiem utworami „Zabierz moje sukienki” i „Co ludzie powiedzą” podczas 6. edycji festiwalu. Dokonała również pierwszych nagrań dla Radiowego Studia Piosenki Program III Polskiego Radia, a także wystąpiła na Międzynarodowym Festiwalu Piosenki w Bratysławie i na Festiwalu „Złotego Klucza” w Karlowych Warach. Od listopada 1968 na koncertach zaczął towarzyszyć jej zespół „Maryla Rodowicz i Jej Gitarzyści”, w którym grali Grzegorz Pietrzyk i Tomasz Myśków. Również w 1968 wystąpiła gościnnie w filmie "Kulig".
Od 26 do 29 czerwca 1969 występowała na 7. KFPP w Opolu; 26 czerwca wystąpiła podczas koncertu „Maraton kabaretowy”, na którym odebrała nagrodę Przewodniczącego Towarzystwa Przyjaciół Opola za wykonanie piosenki „Mówiły mu”, 28 czerwca uczestniczyła z piosenką „Za duże buty” w koncercie „Premier”, a dzień później na koncercie „Mikrofon i Ekran” (ponownie z „Mówiły mu”). W lipcu zrealizowała nagrania w studiu w Londynie, gdzie zarejestrowała piosenki „Mówiły mu” i „Zakopane” w wersji anglojęzycznej – jako „Love Doesn’t Grow on Trees” i „Empty Spaces”. 24 sierpnia z piosenką „Mówiły mu” wystąpiła w trakcie „dnia płytowego” w ramach 9. Międzynarodowego Festiwalu Piosenki w Sopocie. Pod koniec września zdobyła trzecią nagrodę i nagrodę dziennikarzy na III Międzynarodowym Festiwalu Piosenki Politycznej w Soczi, gdzie zaśpiewała trzy piosenki: „Żyj mój świecie”, „Za duże buty” i „Ech darogi”. Zagrała recital na Festiwalu FAMA w Świnoujściu. Została nagrodzona Srebrnym Gwoździem Sezonu Plebiscytu Popularności Czytelników „Kuriera Polskiego” i statuetką „Złotej Kotwicy” w kategorii „wokalistka” oraz wyróżniona tytułami: „piosenkarki roku” w plebiscycie rozgłośni radiowych, „solistki roku” w plebiscycie radiowej Listy Przebojów i „najpopularniejszej piosenkarki w kraju” w plebiscycie „Złote dziesiątki Musicoramy ’69”.
Lata 70..
Na początku 1970 wydała swój debiutancki album studyjny pt. "Żyj mój świecie", za który odebrała status złotej płyty dzięki sprzedaży w ponad 170 tys. egzemplarzy. W czerwcu wystąpiła na 8. KFPP w Opolu, na którym odebrała nagrodę Telewizji Polskiej za wykonanie piosenki „Jadą wozy kolorowe”. W lipcu wystąpiła z utworem „To było w maju...” na Festiwalu Piosenki Żołnierskiej w Kołobrzegu, a także uczestniczyła w koncercie „Pop 70” w ramach festiwalu w Palermo. W sierpniu zajęła trzecie miejsce z piosenką „Jadą wozy kolorowe” w międzynarodowym finale 10. festiwalu sopockim. We wrześniu zagrała pierwsze koncerty w Czechosłowacji, początkowo występowała jako support zespołu The Rebels, następnie dawała samodzielne występy. Nagrała też dwa single na tamtejszy rynek muzyczny: „Podivín” i „Kolibaj się, kolibaj”, będące czeskojęzycznymi wersjami piosenek „Let It Be” grupy The Beatles i „Ballady wagonowej”. Również w 1970 wystąpiła w śpiewogrze "Na szkle malowane", zagrała na międzynarodowym festiwalu piosenki w Varadero na Kubie, po raz drugi została nagrodzona Srebrnym Gwoździem Sezonu Plebiscytu Popularności Czytelników „Kuriera Polskiego” oraz zagrała epizodyczną rolę w filmie "Mały". W czerwcu 1971 odebrała nagrodę główną Prezydium Wojewódzkiej Rady Narodowej za wykonanie piosenki „Z tobą w górach” na 9. KFPP w Opolu. Dzień przed występem została porzucona przez ówczesnego narzeczonego, co negatywnie wpłynęło na jej formę. Wydała też drugi album studyjny pt. "Wyznanie", wykonała w duecie ze Zbigniewem Hołdysem utwór „Powołanie” na 5. Festiwalu Piosenki Żołnierskiej w Zielonej Górze, po raz trzeci otrzymała też Srebrny Gwóźdź Sezonu Plebiscytu Popularności Czytelników „Kuriera Polskiego” oraz wyjechała w pierwszą trasę koncertową po ZSRR i Czechosłowacji. Od 21 do 24 czerwca 1972 uczestniczyła w 10. KFPP w Opolu: pierwszego dnia festiwalowego wykonała piosenkę „Gdzie są te łąki” w koncercie „Witamy po raz dziesiąty”, dzień później zaśpiewała utwór „Kochaniem, pragnieniem” w koncercie „Komu piosenkę”, a 24 czerwca zaprezentowała obie kompozycje w koncercie „Mikrofon i Ekran”. Wydała również album pt. "Maryla Rodovićzova" przeznaczony na rynek czechosłowacki.
20 czerwca 1973 otrzymała wyróżnienie za piosenkę „Diabeł i raj” w koncercie „Premier” na 11. KFPP w Opolu. Z utworem wystąpiła także trzy dni później podczas finałowego koncertu festiwalowego pt. „Mikrofon i Ekran”. Była także jedną z uczestniczek Międzynarodowego Festiwalu „Bratysławska Lira” w Bratysławie, Festiwalu „Złoty Orfeusz” w Słonecznym Brzegu, Festiwalu Piosenki w Splicie oraz na Światowym Festiwalu Młodzieży i Studentów w Berlinie. W sierpniu otrzymała Grand Prix du Disque oraz nagrodę publiczności na 13. Międzynarodowym Festiwalu Piosenki w Sopocie, na którym zaśpiewała trzy utwory: „A gdzie to siódme morze”, „Diabeł i raj” oraz „Małgośka”. Wydała album, zatytułowany po prostu "Maryla Rodowicz", oraz pierwsze single na rynek niemiecki. Otrzymała też Nagrodę Ministra Kultury NRD, uczestniczyła w filmie telewizyjnym "Nareszcie razem" (wraz z Urszulą Sipińską) oraz zagrała koncerty w NRD i Czechosłowacji. We wrześniu wystąpiła na festiwalu „L’Humanite” w Paryżu. Zapowiedziała również wydanie anglojęzycznej wersji przeboju „Małgośka” w 1974, a także została zgłoszona wraz ze Stanem Borysem jako polscy kandydaci na Międzynarodowe Targi Płytowe 1974 w Cannes. Jej menedżerem był wówczas Andrzej Smereka. W 1974 otrzymała wyróżnienie za piosenkę „Urodzajny rok” wykonaną podczas koncertu „Rock przez cały rok” w ramach 12. KFPP w Opolu. Festiwalową piosenkę nagrała na potrzeby udziału w imprezie dożynkowej, jednak nie dojechała na występ z powodu kontuzji doznanej w wypadku samochodowym. Również w 1974 wydała trzeci polskojęzyczny album studyjny pt. "Rok" oraz uczestniczyła z piosenką „Futbol” w ceremonii otwarcia Mistrzostw Świata w Piłce Nożnej w Monachium. Po latach przyznała, że „wstydzi się” nagrania tego utworu i określiła go mianem „bardzo złego”. Również w 1974 nawiązała współpracę z kompozytorem Jackiem Mikułą, otrzymała po raz czwarty nagrodę Srebrnego Gwoździa Sezonu Plebiscytu Popularności Czytelników „Kuriera Polskiego”, znalazła się na drugim miejscu z piosenką „Małgośka” w plebiscycie „Non Stopu” za rok 1973 oraz została uhonorowana Złotym Krzyżem Zasługi. 4 maja 1975 odbyła się premiera oratorium Katarzyny Gärtner i Ernesta Brylla "Zagrajcie nam dzisiaj wszystkie srebrne dzwony", w którym śpiewała. W czerwcu kilkukrotnie występowała podczas 13. KFPP w Opolu: w koncercie „Premier” w duecie z Czesławem Niemenem wykonali „Pieśń ocalenia”, w koncercie przebojów „Do łezki łezka” oraz w duecie z Danielem Olbrychskim z utworem „Wrócą chłopcy z wojny” w koncercie „Mikrofon i ekran”.
W 1976 uczestniczyła w Koncercie Przebojów na 14. KFPP w Opolu, a także na Międzynarodowym Festiwalu Piosenki w Sopocie i Międzynarodowym Festiwalu Piosenki w Stambule, gdzie zaśpiewała utwór „Nie ma jak pompa”. Wydała też czwarty album studyjny pt. "Sing-Sing". Została nagrodzona Gwoździem Sezonu 76, Złotym Medalem Estrady, Star of Year (tytuł przyznawany przez brytyjski „Music Week”), Nagrodą „Kukułki” przyznawana przez „Radiokurier” oraz tytułem „wokalistki roku” w plebiscycie miesięcznika „Non Stop”. Koncertowała w NRD i wzięła udział w dwudziestu programach telewizyjnych, w tym m.in. "Maryla 2000" w Sali Kongresowej. W czerwcu 1977 wystąpiła na 15. KFPP w Opolu w koncertach pt. „Z piosenką bliżej”, „Nastroje, nas troje” i „Mikrofon i Ekran”, a także „PasTele”, na którym odebrała nagrodę za wykonanie piosenki „Krąży, krąży złoty pieniądz”. Pod koniec sierpnia wystąpiła z piosenkami „Nie ma jak pompa” i „Kolorowe jarmarki” na 1. Międzynarodowym Festiwalu Interwizji w Sopocie, na którym otrzymała nagrodę publiczności. Ponadto zaczęła występować jako Hilda w spektaklu Marka Grechuty i Jana Kantego Pawluśkiewicza "Szalona lokomotywa" w reż. Krzysztofa Jasińskiego, wystawianego w Teatrze STU w Krakowie i zawierającym piosenki z tekstami Witkacego. Również w 1977 zagrała epizodyczną rolę w filmie "Hak". W czerwcu 1978 wzięła udział w 16. KFPP w Opolu, gdzie zdobyła pierwszą nagrodę za „Remedium”. Uczestniczyła w telewizyjnym filmie muzycznym "Dziewczyna z zapałkami". Koncertowała w Bułgarii, USA i Kanadzie oraz wzięła udział w Festiwalu Młodzieży i Studentów w Hawanie, gdzie spotkała się z Fidelem Castro. W sierpniu wystąpiła poza konkursem podczas 18. Międzynarodowego Festiwalu Piosenki w Sopocie. Wydała album pt. "Wsiąść do pociągu". W 1979 odbyła trasę koncertową na Węgrzech. Uczestniczyła z piosenką „Konie” na Festiwalu Piosenki Radzieckiej w Zielonej Górze. Od 23 do 30 czerwca brała udział w 17. KFPP w Opolu. Została również uhonorowana Krzyżem Kawalerskim Orderu Odrodzenia Polski. Zdobyła również tytuł „wokalistki roku” oraz wydała album studyjny pt. "Cyrk nocą", który uzyskał status złotej płyty.
Lata 80..
Na początku lat 80. zdobyła trzecią nagrodę na Festiwalu Muzyki Country „Tulsa International Mayfest” w Tulsa w Oklahomie oraz na Festiwalu Muzyki Country w Independent w stanie Kansa. Nawiązała współpracę z trio wokalnym „Gang Marcela”. Uczestniczyła w cyklu programów telewizyjnych z piosenkami dla dzieci pt. "Spotkanie dobrych znajomych". W czerwcu miała wziąć udział z piosenką „Hej żeglujże, żeglarzu” w koncercie „Premier” podczas 18. KFPP w Opolu, jednak – jak doniosła organizatorom Krystyna Prońko – utwór łamał ówczesny regulamin, ponieważ został wyemitowany publicznie w radiu przed rozegraniem festiwalu (na antenie Trójki), dlatego wykonała go poza konkursem. Za inny utwór, „Leżę pod gruszą”, zdobyła trzecią nagrodę na festiwalu. Koncertowała w ZSRR oraz klubach Chicago i Nowego Jorku.
W 1981 wystąpiła na koncercie „Premier” w ramach 19. KFPP w Opolu. Wydała kolejny longplay pt. "Święty spokój". Koncertowała w ZSRR oraz klubach Chicago i Nowego Jorku. W 1982 założyła zespół Różowe Czuby, który był żartobliwą próbą nawiązania do stylu punk. Po wprowadzeniu stanu wojennego zakazano emisji piosenki „Dentysta-Sadysta” z repertuaru zespołu. W 1983 koncertowała po ZSRR oraz wystąpiła w koncercie „Dwadzieścia lat minęło” w ramach 20. KFPP w Opolu, który odbył się po roku przerwy spowodowanej stanem wojennym. W tym samym roku wydała też album studyjny, zatytułowany po prostu "Maryla Rodowicz". W 1984 na terenie ZSRR ukazał się longplay, również zatytułowany "Maryla Rodowicz", który uzyskał nakład bliski około 10 mln egzemplarzy. Uczestniczyła w Festiwalu Młodzieży i Studentów w Moskwie oraz 21. Międzynarodowym Festiwalu Piosenki w Sopocie. Następnie ruszyła w kolejną trasę koncertową po ZSRR oraz Chicago i Nowym Jorku.
W 1985 otrzymała nagrodę dziennikarzy za piosenkę „Niech żyje bal”, którą zaśpiewała podczas koncertu „Przebojów” w ramach 22. KFPP w Opolu. W trakcie festiwalu wykonała również piosenkę „Adios pomidory” w duecie z Andrzejem Rosiewiczem. Wydała longplay pt. "Był sobie król". W 1986 wystąpiła na festiwalu "Polish Extravaganza" w klubie Studio 54 w Nowym Jorku, ponadto uczestniczyła w 23. KFPP w Opolu, Festiwalu Muzyki Country Mrągowo ’86 i 22. Festiwalu Piosenki Radzieckiej w Zielonej Górze. Została uhonorowana Dyplomem Ministra Spraw Zagranicznych za wybitne zasługi w upowszechnianiu kultury polskiej za granicą. Wydała longplay pt. "Gejsza nocy" oraz odbyła trasę koncertową po ZSRR. W 1987 wystąpiła na 24. KFPP w Opolu, na którym za piosenkę „Polska Madonna” otrzymała nagrodę dziennikarzy. Odebrała również „Karolinkę”, czyli nagrodę za 20-lecie profesjonalnej pracy estradowej, a także Nagrodę I stopnia Ministra Kultury i Sztuki za całokształt działalności. Wydała kolejny longplay pt. "Polska Madonna". Koncertowała w Australii. Również w 1987 zagrała w filmie dla telewizji radzieckiej "Czerwcowa fotografia", a rok później pojawiła się w roli Linelli Carmello de Bazar w filmie "Pan Kleks w kosmosie".
W latach 1988–1990 brała udział w 25. i 27. KFPP w Opolu. W 1988 uczestniczyła w pierwszym Festiwalu Piosenki Polskiej w Witebsku, a na przełomie 1988 i 1989 zagrała koncerty w Jerozolimie i Tel Awiwie. W 1989 uczestniczyła w Międzynarodowym Festiwalu Radiowym w San Remo i w międzynarodowym festiwalu w Szanghaju, a także wystąpiła na koncercie "Polska wita Miss Świata" organizowanym dla Anety Kręglickiej po powrocie z wygranych przez nią wyborów Miss World 1989.
Lata 90..
W 1990 wydała longplay pt. "Absolutnie nic", który był jej jedenastym albumem na polskim rynku. W 1991 wydała pierwszą w swojej dyskografii płytę kompaktową pt. "Full", która zawierała nowe wersje jej największych przebojów. W 1992 koncertowała w Kanadzie i Szwajcarii, a także uczestniczyła w międzynarodowym Pikniku Muzyki Country Sopot ’92 i 30. KFPP w Opolu, gdzie otrzymała nagrodę Grand Prix za całokształt twórczości, jak również na 29. Międzynarodowym Festiwalu Piosenki w Sopocie, gdzie została nagrodzona Bursztynowymi Laurami i Bursztynowym Słowikiem za twórczość estradową.
W 1993 wzięła udział w 31. KFPP w Opolu oraz w nagraniach telewizyjnych: "Kabaretowa Lista Przebojów", "Piosenki z butiku" i "Szansa na sukces". W 1994 wzięła udział w 32. KFPP w Opolu. Nagrała album pt. "Marysia biesiadna" z piosenkami biesiadnymi, który okazał się jej największym komercyjnym sukcesem w Polsce – uzyskał status podwójnie platynowej płyty, rozchodząc się w ponad ćwierćmilionowym nakładzie. W ramach promocji albumu zagrała koncert pt. „Marysia biesiadna” dla TV Kraków oraz cykl koncertów pod hasłem „Gala Piosenki Biesiadnej”. W tym samym roku otrzymała Nagrodę Artystyczną Polskiej Estrady „Prometeusz ’94”.
W 1995 nagrała album pt. "Złota Maryla", który promowała przebojem „Dworzec”, sprzedanym w nakładzie ponad 60 tysięcy sztuk. Otrzymała muzyczną nagrodę programu „Teleexpress”. Również w 1995 zagrała epizodyczną rolę Pani Twardowskiej w filmie "Dzieje mistrza Twardowskiego". We wrześniu 1996 zasiadała w jury Festiwalu Polskich Wideoklipów Yach Film. 19 października 1996 wydała trzypłytowe wydawnictwo pt. "Antologia", zawierające jej największe przeboje – składankę można było kupić zarówno w box secie, jak i pojedynczo. Za pierwszą część albumu odebrała certyfikat złotej płyty, sprzedając go w ponad 50-tysięcznym nakładzie. Uczestniczyła również w 33. KFPP w Opolu w koncercie „Kwiaty we włosach” poświęconym twórczości Krzysztofa Klenczona, a także wystąpiła na 35. festiwalu sopockim. W 1997 otrzymała nagrodę „Mateusz” dla „wybitnej osobowości rozrywkowej” przyznaną przez Program 3 Polskiego Radia. Wydała dwupłytową kompilację pt. "Tribute to Agnieszka Osiecka: Łatwopalni" zawierającą mniej znane piosenki Osieckiej nagrane przez Rodowicz w ciągu jej całej kariery oraz premierową piosenkę „Łatwopalni” stworzoną ku pamięci zmarłej poetki przez Jacka Cygana i Roberta Jansona. Utwór po raz pierwszy doprowadził Rodowicz na sam szczyt „Listy przebojów Programu Trzeciego”. W 1997 uczestniczyła także w 34. KFPP w Opolu w koncercie „Zielono mi” poświęconym Agnieszce Osieckiej, a także otrzymała „Super Wiktora” za całokształt twórczości telewizyjnej.
W 1998 wzięła udział w Koncercie Jubileuszowym „Pamiętajcie o ogrodach” organizowanego w ramach 35. KFPP w Opolu. Latem wystąpiła na 37. festiwalu sopockim, podczas którego odebrała Nagrodę Prezydenta Miasta Sopotu za całokształt twórczości, a jej piosenka „Małgośka” została przebojem 35-lecia w plebiscycie „O!Polskie piosenki”. Wydała także album pt. "Przed zakrętem", który uzyskał status złotej płyty, rozchodząc się w nakładzie ponad 80 tys. egzemplarzy. Płytę promowała przebojem „Bar przed zakrętem”. Została wyróżniona statuetką przyznaną przez widzów programu "Jaka to melodia?". W 1999 wzięła udział w trasie koncertowej w cyrkach obejmującej 10 miast, a także uczestniczyła w koncercie na Placu Czerwonym w Moskwie z okazji 750-lecia miasta. Zdobyła pierwsze miejsce wśród wokalistek w plebiscycie „Polityki” – „Piosenkarze, piosenkarki i zespoły XX wieku”, otrzymała nagrodę „Grubej Ryby” od Radia Kolor „za najbardziej zmysłowy głos”, tytuł „najpopularniejszej piosenkarki” rankingu OBOP-u oraz Telekamerę w kategorii „najpopularniejsza wokalistka”. 22 listopada wydała album pt. "Karnawał 2000" z polskojęzycznymi wersjami największych latynoskich standardów, promowany singlem „Czadu Maryla” z melodią hitu „Maria” Ricky’ego Martina. Dzień przed premierą zagrała koncert promocyjny na warszawskim Torwarze, którego reżyserem był Krzysztof Jasiński, a za choreografię odpowiadał Agustin Egurrola. Sponsorem koncertu był Jan Kulczyk. Również w 1999 dołączyła do obsady serialu Polsatu "Rodzina zastępcza", w którym przez kolejne 10 lat wcielała się w ciocię Ulę, urzędniczkę Ministerstwa Obrony Narodowej.
Lata 2000–2009.
W 2000 otrzymała Krzyż Komandorski Orderu Odrodzenia Polski. W marcu koncertowała w Stanach Zjednoczonych oraz wzięła udział w nagraniach z chórem gospel w Los Angeles. W tym samym roku brała udział w koncercie „Tyle słońca” pamięci Anny Jantar. Uczestniczyła w koncercie w Wadowicach z okazji 80. urodzin Jana Pawła II. Brała udział w koncercie z okazji „75-lecie Polskiego Radia”. Odbyła ponadto trasę koncertową „Niebieskie Lato z Marylą”, zorganizowaną przez Radio Zet. Trasę udokumentowano na pierwszym w jej karierze koncertowym albumie pt. "Niebieska Maryla", który zyskał status złotej za sprzedaż w ponad 35-tysięcznym nakładzie. W 2001 wydała płytę pt. "12 najpiękniejszych kolęd", którą była dołączana jako dodatek do magazynu „Pani Domu”, a także prowadziła telewizyjne programy rozrywkowe: "Tour de Maryla – Viva Italia!" i "Tour de Maryla – Ole!".
W 2002 koncertowała w Chicago i Nowym Jorku. Brała udział w 40-leciu Festiwalu Piosenki Studenckiej w Krakowie. 26 października odebrała statuetkę „Gwiazdy Telewizji Polskiej” za „osobowość estradową” podczas koncertu galowego z okazji 50-lecia TVP. Również w 2002 zaśpiewała na koncercie z okazji „80 lat Polskiego Radia”. 5 listopada wydała płytę pt. "Życie ładna rzecz". W grudniu wystąpiła w koncercie charytatywnym "I ty możesz zostać św. Mikołajem" na Starym Rynku w Poznaniu oraz koncertu "Kolęda w Libanie", który został zorganizowany dla polskich żołnierzy w Bazie Wojskowej ONZ w Libanie. Wystąpiła również w trakcie koncertu sylwestrowego "Sylwester z Jedynką". 3 kwietnia 2003 wystąpiła w Moskwie na Kremlu. Wyruszyła w trasę koncertową promującą płytę pt. "Życie ładna rzecz", a także wydała album dla fanów pt. "Sowia Wola", który ukazał się w limitowanym nakładzie 35 egzemplarzy. W czerwcu wystąpiła podczas koncertów „Premiery” i „40/40” w ramach 40. KFPP w Opolu, gdzie odebrała Grand Prix. Otrzymała Grand Prix na 41. Studenckim Festiwalu Piosenki w Krakowie za „całokształt działalności artystycznej”. 15 grudnia odbyła się premiera płyty pt. "Maryla Rodowicz – Největší hity", wydanej przez czeski Universal Music. W styczniu 2004 ukazała się limitowana płyta pt. "Maryla Rodowicz i przyjaciele", która została wydana z okazji 85-lecia PKO BP. W marcu wyruszyła w trasę po Ameryce Północnej, obejmującą siedem koncertów: sześć w Stanach Zjednoczonych (Detroit, Chicago, Trenton, Lodi i Nowy Jork) i jeden w Kanadzie (Toronto). 30 kwietnia wzięła udział w koncercie „Anioły Europy” na wrocławskim rynku z okazji wejścia Polski do Unii Europejskiej. Rodowicz wykonała początek "Carminy Burany" Carla Orffa i "Va’Pensiero" z opery „Nabucco” Giuseppe Verdiego. 1 i 2 maja śpiewała w koncercie 25. Przeglądu Piosenki Aktorskiej we Wrocławiu poświęconym twórczości Seweryna Krajewskiego. 2 maja 2004 wystąpiła podczas koncertu „Dwa kolory”, zorganizowanego na Starym Mieście we Wrocławiu z okazji Święta Barw Narodowych. W czerwcu wystąpiła na dwóch koncertach charytatywnych na rzecz Fundacji Ewy Błaszczyk oraz Anny Dymnej. 15 lipca wystąpiła na Festiwalu Kultury Romów w Ciechocinku. 27 września zaśpiewała na koncercie galowym VII edycji konkursu „Pamiętajmy o Osieckiej”. 14 października zdobyła nagrodę „Złoty Wołek” na koncercie z okazji 50. urodzin Jana Wołka. 30 października zagrała koncert w Sankt Petersburgu. 7 grudnia odebrała nagrodę „Busola”, przyznaną przez redakcję „Przeglądu Tygodniowego” za „osobowość, która nigdy nie daje wygrać sile przyzwyczajenia”. 12 grudnia wzięła udział w koncercie transmitowanym na żywo przez Program III Polskiego Radia, który odbył się w radiowym Studio M im. Agnieszki Osieckiej. 16 grudnia odebrała w Moskwie nagrodę Ministra Spraw Zagranicznych Rosji za działalność artystyczną i zasługi w zbliżeniu kultury polskiej i rosyjskiej. Również w 2004 wydała drugi album dla fanów pt. "Wola 2 – Hopsasa", który został wydany w 45 egzemplarzach.
W styczniu 2005 wzięła udział w finale Wielkiej Orkiestry Świątecznej Pomocy w Kutnie i uczestniczyła w gali rozdania „Telekamery 2005”, a także wzięła udział w nagraniach charytatywnego singla „Pokonamy fale”, który powstał z myślą o ofiarach trzęsienia ziemi na Oceanie Indyjskim. 6 lutego wystąpiła podczas koncertu charytatywnego "Pokonamy fale", podczas którego zebrano pieniądze na rzecz programu "Adopcja na odległość" wspierającego ofiary tragedii. 7 lutego poleciała do Iraku, gdzie wystąpiła w bazie wojskowej w Diwanii; generał dywizji Andrzej Ekiert przyjął ją w poczet żołnierzy pełniących służbę w składzie Polskiego Kontyngentu Wojskowego w Iraku. W maju cztery jej piosenki – „Niech żyje bal”, „Sing-Sing”, „Mówiły mu” i „Małgośka” – zajęły cztery pierwsze miejsca w czterech zaproponowanych przez organizatorów kategoriach plebiscytu Programu I Polskiego Radia „80/80” (80 przebojów na 80-lecie Polskiego Radia). Na 42. KFPP w Opolu podczas koncertu „Wielkie, większe, największe” z okazji 80-lecia Polskiego Radia zaśpiewała dwie spośród czterech piosenek uznanych za największe przeboje radiowe 80-lecia. Otrzymała także od prezesa PR wyróżnienie – Honorowy Złoty Mikrofon Polskiego Radia. Między 25 czerwca a 25 sierpnia zagrała 18 koncertów w ramach trasy „Magiczne Lato z Radiem 2005”. 3 września zagrała recital podczas 42. festiwalu sopockiego. 23 września wydała album pt. "Kochać", na który nagrała piosenki z tekstami autorstwa Katarzyny Nosowskiej. Za album uzyskała certyfikat złotej płyty. Wydała też kolejny, trzeci album dla fanów pt. "Maryla Voila! Hopsasa". 31 grudnia uświetniła występem koncert sylwestrowy "Sylwester pod Dobrą Gwiazdą" organizowany we Wrocławiu przez TVP2.
W 2006 nagrała piosenkę „Za Janasa” z okazji XVIII Mistrzostw Świata w Piłce Nożnej. W lutym 2006 zasiadła w komisji jurorskiej wyłaniającej reprezentanta Polski w Konkursie Piosenki Eurowizji: w 2006 oraz wystąpiła w koncercie charytatywnym "Jesteśmy z wami", który został zorganizowany w katowickim „Spodku” na rzecz ofiar katastrofy budowlanej na Śląsku. Ponadto wydała czwarty album dla fanów pt. "Wola 4a", który ukazał się w limitowanym nakładzie 65 sztuk, a w czerwcu odebrała Superjedynkę w kategorii „wykonawca roku” podczas 43. KFPP w Opolu oraz zaśpiewała piosenki „Hop szklankę piwa” i „Nad zrębem planety” na koncercie dla Marka Grechuty. 27 sierpnia zagrała w koncercie inaugurującym 4. edycję programu "Podziel się posiłkiem", relacjonowanym na żywo przez Polsat. We wrześniu zaśpiewała podczas koncertu wspomnień 43. festiwalu sopockiego i dostała platynową płytę za album pt. "Kochać" (za sprzedaż 50 tys. egzemplarzy płyty). Również w 2006 odebrała tytuł „Artystki Bez Granic” oraz nagrodę TV Polonia, a pod koniec roku nagrała utwór „Dwie strony medalu” na potrzeby ścieżki dźwiękowej do serialu TVP o tyle samym tytule. W grudniu wystąpiła podczas koncertu inaugurującego 15. edycję akcji „I ty możesz zostać świętym Mikołajem” w Kwidzynie i jubileuszowego koncertu "Wystarczy chcieć" organizowanego przez Fundację Polsat, jak również podczas telewizyjnych koncertów bożonarodzeniowych: „Święta, święta” w bazylice Najświętszego Serca Jezusowego w Warszawie i „Kolęda w Polsacie” w kościele pod wezwaniem św. Zygmunta w Słomczynie. Z okazji dziesięciolecia istnienia Fundacji Polsat wzięła udział w nagraniu singla „Wystarczy chcieć”, który wspólnie z nią wykonali też: Edyta Górniak, Mietek Szcześniak, Grzegorz Markowski, Natalia Kukulska i Kayah. 31 grudnia wystąpiła podczas plenerowego koncertu sylwestrowego na krakowskim Rynku Głównym, emitowanego przez telewizję Polsat.
W styczniu 2007 nagrała piosenkę „Przyjaciel” w duecie z Rafałem Olbrychskim oraz wystąpiła w kampanii reklamowej RMF FM "Najlepsza muzyka na Karnawał". Wydała w limitowanym nakładzie 100 egzemplarzy album koncertowy pt. "Wola na 5", zrealizowany podczas koncertu w Teatrze Polskim. 19 maja wystąpiła gościnnie w programie rozrywkowym Polsatu "Jak oni śpiewają", śpiewając piosenkę „Dziś prawdziwych Cyganów już nie ma” w duecie z Agnieszką Włodarczyk. 8 czerwca wystąpiła na koncercie „TOP” podczas 5. edycji festiwalu TOPtrendy. 17 czerwca zaśpiewała utwór „Nie spoczniemy” w koncercie dla Seweryna Krajewskiego „Niebo z moich stron” odbywającego się w ramach 44. KFPP w Opolu. Latem wzięła udział w ogólnopolskiej trasie koncertowej "RMF FM: Muzyka najlepsza pod słońcem". W lipcu zajęła pierwsze miejsce w sondażu TNS OBOP dotyczącego artystów, którzy prezentują najwyższy poziom artystyczny w Polsce. W styczniu 2008 odmówiła przyjęcia nagrody Złotego Fryderyka za całokształt twórczości, tłumacząc decyzję „dezaprobatą wobec kryteriów, jakimi kieruje się kapituła nagrody, jak i wobec samego składu tejże kapituły”. W lutym zasiadła w komisji jurorskiej programu "Piosenka dla Europy 2008", wyłaniającego reprezentanta Polski w 53. Konkursie Piosenki Eurowizji. Była także gościnnie jurorką w jednym z odcinków programu Polsatu "Jak oni śpiewają". W maju wydała album pt. "Jest cudnie", który zawierał akustyczne i folkowe brzmienia nawiązujące do początków jej kariery. Album w dniu premiery osiągnął status złotej, a po trzech tygodniach sprzedaży – status platynowej płyty za ponad 30 tys. sprzedanych egzemplarzy. W ramach promocji albumu wystąpiła w czerwcu na 45. KFPP w Opolu z recitalem "Maryla Show", w którym zaśpiewała swoje największe przeboje. We wrześniu była jedną z jurorek w konkursie o nagrodę Bursztynowego Słowika podczas 44. festiwalu sopockiego. W grudniu wydała album koncertowy, który dołączono do reedycji płyty pt. "Jest cudnie", zawierającej ponadto dwa premierowe nagrania, ponadto uczestniczyła w świątecznym odcinku teleturnieju TVP1 "Jaka to melodia?", a jej album "Jest cudnie" nieoficjalnie osiągnął diamentowy nakład 150 tys. egzemplarzy, choć ponad 100 tys. sztuk dołączono w listopadzie po kilkakrotnie niższej cenie do dziennika „Gazeta Wyborcza”, czego nie liczy się w certyfikacji płyt.
Wiosną 2008 była jurorką pierwszej edycji programu rozrywkowego Polsatu "Gwiezdny Cyrk" oraz wystąpiła w spocie promocyjnym Radia Złote Przeboje. W maju była nominowana do nagrody Wiktora w kategorii „gwiazda piosenki i estrady”. W lipcu zagrała minirecital podczas festiwalu TOPtrendy, a także została nominowana do Róż „Gali” w kategorii „Piękni zawsze”. 2 sierpnia zagrała koncert w Lidzbarku Warmińskim w ramach ogólnopolskiej trasy koncertowej "RMF FM: Muzyka najlepsza pod słońcem". We wrześniu uczestniczyła w 5. Festiwalu Kultury Żydowskiej „Warszawa Singera”. 13 października premierę miał album pt. "Nasza niepodległa", zawierający utwory patriotyczne, w tym m.in. piosenkę nagraną przez Rodowicz. W listopadzie była gościem muzycznym w programach "Taniec z gwiazdami" oraz "Jak oni śpiewają". Była również nominowana przez Polską Akademię Muzyczną w Londynie do nagród w ramach plebiscytu „PAM Awards 2008” w trzech kategoriach: „solistka roku”, „piosenka roku” (za singiel „Jest cudnie”) oraz „album roku pop/dance” (za płytę pt. "Jest cudnie").
W lutym 2009 wydała album pt. "Pro-Fanacja (Swa-Wola 6)", który wydała dla fanów w nakładzie 65 egzemplarzy i zawierała piosenki artystki z lat 70. i 80. XX wieku. W kwietniu została nominowana do Superjedynek w trzech kategoriach: artysta roku, płyta roku i przebój roku. W maju zwyciężyła z piosenką „Ech mała” (utwór zdobył ponad 40% głosów) w plebiscycie "Maj Polskiej Piosenki" stworzonym przez radiową „Jedynkę”. Również w maju odmówiła występu podczas 46. KFPP w Opolu, ponieważ organizatorzy nie zgodzili się na jej wspólny występ z Dodą. W czerwcu zajęła pierwsze miejsce w raporcie "Celebrity Monitor", na osobę, która najbardziej z polskich „celebrytów” zasługuje na miano gwiazdy (zdobyła 68,6% głosów). 26 czerwca wystąpiła w koncercie „Top” na festiwalu TOPtrendy 2009, a także gościnnie w koncercie jubileuszowym zespołu Golec uOrkiestra. W lipcu była jedną z gwiazd koncertu "Gwiazdy dla Country" w Mrągowie, a w sierpniu – koncertu ku czci Czesława Niemena w ramach Sopot Festival 2008. W grudniu 2009 wystąpiła w świątecznym spocie promocyjnym TVP2. 31 grudnia wystąpiła podczas koncertu sylwestrowego TVP2 na Placu Wolności w Łodzi, gdzie zaśpiewała recital w duecie z Dodą.
Lata 2010–2019.
W 2010 wydała kolejny album dla fanów pt. "Seventh Vol.: Samo-Wola", który ukazał się w nakładzie 120 egzemplarzy. 27 lutego była jedną z gwiazd koncertu z okazji jubileuszu 20-lecia radia RMF FM. Wiosną 2010 wystąpiła w kampanii reklamowej producenta lodów Koral. 23 października wystąpiła w koncercie "Jedyna taka Dwójka – 40. urodziny" z okazji jubileuszu 40-lecia TVP2. 19 listopada wydała pop-jazzowy album pt. "50", za który kilka miesięcy później otrzymała certyfikat platynowej płyty. 31 grudnia wystąpiła podczas sylwestrowego koncertu TVP „Sylwester z Dwójką – Imperium gwiazd” we Wrocławiu. 3 czerwca 2011 wystąpiła na festiwalu TOPtrendy w Sopocie, zajmując piąte miejsce w konkursie „Top” za sprzedaż płyty pt. "50". 10 czerwca wystąpiła 48. KFPP w Opolu, na którym odebrała Superjedynkę w kategorii "Superpłyta" (za płytę pt. "50") oraz Superjedynkę Superjedynek za najlepszy festiwalowy występ. Latem brała udział w plebiscycie „My YouTube”, w którym uplasowała się poza czołową piątką najpopularniejszych polskich artystów w serwisie YouTube. 20 sierpnia zagrała koncert w Elblągu w ramach trasy "RMF FM: Muzyka najlepsza pod słońcem". 25 listopada wydała album pt. "Buty 2", zawierający piosenki z premierowymi tekstami Agnieszki Osieckiej. Za płytę odebrała platynowy certyfikat. 3 grudnia wystąpiła w koncercie z okazji 15-lecia działalności Fundacji Polsat, a 18 grudnia – w koncercie "Cała Polska śpiewa Kolędy" organizowanym w Gdańsku przez Radio Plus i TVP1. 31 grudnia uświetniła występem koncert Polsatu "Sylwestrowa noc przebojów" w Warszawie.
W 2012 z utworem „Dalej Orły” zajęła trzecie miejsce w konkursie „Moja Piosenka na Euro 2012” organizowanym przed rozpoczęciem Mistrzostw Europy w Piłce Nożnej, a także startowała w plebiscycie na oficjalny hymn reprezentacji Polski w piłce nożnej. Była też nominowana do nagrody Wiktora 2011 w kategorii „gwiazda piosenki i estrady”. 30 marca zagrała drugoplanową rolę w sztuce "Trójka do potęgi" w reż. Wojciecha Malajkata, powstałej w ramach 50-lecia działalności Programu Trzeciego Polskiego Radia. 25 maja wystąpiła w koncercie „Top” w ramach festiwalu TOPtrendy 2012, na którym zagrała również jubileuszowy recital pt. „Czterdziestolecie Małgośki”. Była jedną z artystek biorących udział w trasie "Lata z radiem". 11 listopada zaśpiewała podczas koncertu "Śpiewnik Polaka – pieśni patriotyczne i żołnierskie", organizowanego przez TVP z okazji 94. rocznicy odzyskania niepodległości przez Polskę, a 18 grudnia – podczas koncertu jubileuszowego z okazji 20-lecia działalności telewizji Polsat. 31 grudnia uświetniła występem koncert "Sylwester z Dwójką" we Wrocławiu.
W 2013 z piosenką „Futbol” znalazła się na piątym miejscu listy „10 największych przebojów nagranych z myślą o piłkarskich Mistrzostwach Świata” sporządzonej przez amerykański magazyn "Billboard". 14 czerwca utworem „Wariatka tańczy” otworzyła koncert „SingSing – SuperDebiuty z Marylą!” w ramach 50. KFPP w Opolu, w którym debiutanci wykonywali jej największe przeboje. Tego dnia odebrała również nagrodę „Super Expressu” za największy przebój Festiwalu w Opolu – piosenkę „Niech żyje bal”, a dzień później wystąpiła na festiwalowym koncercie pt. „Opole! Kocham Cię!” z piosenkami „Rozmowa przez ocean”, „Bardzo smutna piosenka”, „Wielka woda” i „Niech żyje bal”. Była także jedną z gwiazd tras koncertowych: "Lata z Radiem" Polskiego Radia i "Złote Przeboje na wakacjach" Radia Złote Przeboje. 12 listopada wystąpiła podczas jubileuszowego koncertu z okazji 10-lecia działalności dziennika „Fakt”. 25 listopada odebrała nagrodę Różę „Gali” w kategorii „muzyka”. 31 grudnia wywołała ogólnopolską sensację, występując w kreacji ze sztucznym biustem na koncercie sylwestrowym Polsatu organizowanym na Skwerze Kościuszki w Gdyni.
9 kwietnia 2014 zaprezentowała utwór „I warto czekać”, który nagrała z dedykacją dla Ukraińców w związku z napiętą sytuacją w kraju. Jesienią wystąpiła jako gość muzyczny w finale piątej edycji programu TVP2 "The Voice of Poland", gdzie wraz z Aleksandrą Nizio wykonała utwór „Wielka woda”. Również w 2014 gościnnie wystąpiła w charakterze jurorki w jednym z odcinków programu TVP1 "SuperSTARcie". W lutym 2015 zajęła 11. miejsce w plebiscycie radia RMF FM na „artystę 25-lecia”. Latem ponownie wystąpiła w trasie "Lata z radiem". 7 i 8 czerwca wystąpiła podczas 51. KFPP w Opolu. 13 czerwca 2015 wzięła udział z piosenką „Pełnia”, którą nagrała w duecie z producentem muzycznym Donatanem, w koncercie „SuperPremier” podczas 52. KFPP w Opolu, a także odebrała festiwalową nagrodę specjalną, SuperJedynkę – The SuperOne Of Poland. Jesienią 2015 wystąpiła gościnnie w finałowym odcinku czwartej edycji programu Polsatu "Twoja twarz brzmi znajomo". 5 czerwca 2016 wykonała piosenkę „Niech żyje bal” podczas koncertu „Grand Prix Publiczności – Złote Opole” w ramach 53. KFPP w Opolu. 31 grudnia uświetniła występem koncert plenerowy "Sylwester z Dwójką", wykonując przebój zespołu Akcent „Przez Twe oczy zielone” w duecie z Zenonem Martyniukiem.
W 2017 obchodziła 50-lecie kariery artystycznej, czemu towarzyszył ogólnopolski skandal; w czerwcu miała świętować jubileusz podczas recitalu w ramach 54. KFPP w Opolu, jednak występ nie doszedł do skutku z powodu bojkotu festiwalu przez innych artystów, co było odpowiedzią na rzekome zablokowanie występu Kayah podczas koncertu, a zakończyło – całkowitym odwołaniem festiwalu i przeniesieniem go na wrzesień. Koncert pt. „Wariatka tańczy – 50 lat na scenie. Jubileusz Maryli Rodowicz” odbył się 15 września 2017 w trakcie pierwszego dnia festiwalowego 54. KFPP w Opolu. Tego samego dnia Rodowicz wydała album pt. "Ach świecie...", który zdobył status złotej płyty za sprzedaż w ponad 15-tysięcznym nakładzie. Wydawnictwo promowała singlami „Hello” i „W sumie nie jest źle”, do którego zrealizowała teledysk. W marcu 2018 przewodniczyła komisji jurorskiej w finale Krajowych Eliminacji do 63. Konkursu Piosenki Eurowizji.
W marcu 2019 wydała singel „Wiosna”. 14 maja wykonała w duecie z Dawidem Kwiatkowskim piosenkę „Shallow” w programie śniadaniowym TVP2 "Pytanie na śniadanie"; ich występ był szeroko krytykowany w mediach.
Od 2020.
W 2020 uczestniczyła w akcji "Hot16Challenge", odpowiadając na nominację od prezydenta RP Andrzeja Dudy.
W czerwcu 2021 została wydana streamingowa reedycja singla Rodowicz „Envy”. W sierpniu została ogłoszona przez Telewizję Polską trenerką trzeciej edycji programu TVP2 "The Voice Senior". 22 października premierę miał singiel „Dalej”, który nagrała z Cleo. Do utworu powstał teledysk pt. „Dalej / Neony”.
Charakterystyka muzyczna i inspiracje.
Karierę muzyczną zaczynała w bigbitowym zespole Szejtany, który grał przeboje z repertuaru brytyjskich grup The Animals, The Beatles i The Hollies, a następnie także i Boba Dylana. Solowo debiutowała z materiałem akustycznym. Początkowo wykonywała głównie ballady, z czasem zaczęła nagrywać albumy jazzowe i soulowe, a do repertuaru dodała m.in. utwory o charakterze kabaretowym i zawierające brzmienia ludowe.
Wśród swoich muzycznych inspiracji wymienia artystów, takich jak Stevie Wonder, Pointer Sisters, Miles Davis czy Aerosmith.
Wizerunek.
Jest jedną ze „100 najcenniejszych gwiazd polskiego show-biznesu” według danych magazynu „Forbes Polska”; jej wizerunek został wyceniony przez reklamodawców na: 436 tys. zł w 2008 (19. miejsce), 385 tys. zł w 2010 (55. miejsce), 485,5 tys. zł w 2012 (26. miejsce) i 446,5 tys. zł w 2013 (32. miejsce).
Styl.
Styl ubierania się wokalistki jest szeroko komentowany w mediach; określany jako „ekscentryczny”, „niepowtarzalny” i „kolorowy”, ale i „obciachowy”. Sama Rodowicz opisuje swój wizerunek sceniczny jako „oryginalny”.
W 1977 otrzymała nagrodę „Złota Ręka” przyznawaną przez redakcję „Przekroju” za „najwybitniejsze osiągnięcia roku w dziedzinie mody i kostiumologii”.
Działalność charytatywna.
23 marca 2013 odebrała w Kijowie tytuł „Człowieka Roku 2012”. Zaangażowała się w kampanię społeczną Fundacji Polsat „Wystarczy chcieć” (2008), akcję „Tak dla polskiej muzyki!” (2010), kampanię społeczną „Policzmy się” wspierającą osoby z chorobą nowotworową i akcję „Choinki Jedynki” (2013).
Procesy sądowe.
W 2003 Aleksandra Przymanowska wniosła do sądu wniosek o odszkodowanie w wysokości 130 tys. złotych za naruszenie praw autorskich, którego miała dopuścić się Rodowicz, wykorzystując bez wiedzy i zgody powódki fragmenty serialu "Czterej pancerni i pies" w teledysku do piosenki „Marusia” z 2002. W 2007 Sąd Okręgowy w Warszawie orzekł, że piosenkarka miała prawo wykorzystać fragmenty produkcji, ponieważ uzyskała odpowiednie pozwolenie od TVP, spadkobiercy prawnego producenta serialu. W 2008 wyrok został uchylony przez Sąd Apelacyjny w Warszawie, który w 2010 oddalił pozew przeciwko Rodowicz. W październiku 2011 jednak narzucił piosenkarce karę finansową w wysokości 37 tys. zł na rzecz Aleksandry Przymanowskiej.
Wpływ na popkulturę.
Pozostaje jedną z najpopularniejszych i najwybitniejszych piosenkarek w historii polskiej muzyki rozrywkowej. Uważana jest za ikonę polskiej muzyki rozrywkowej, największą gwiazdę polskiego show-biznesu i za jedną z najsilniejszych marek mediowych w Polsce. Często nazywana jest „królową polskiej piosenki”.
Na rynku ukazały się jej cztery książki autobiograficzne: „Niech żyje bal” (1992), „Wariatka tańczy” (2013), „Maryla. Życie Marii Antoniny” (2014) i „Maryla. Królowa jest tylko jedna” (2015). Wywiad z nią został opublikowany również w książce Tomasza Raczka „Karuzela z madonnami” (2003).
W 1969 była bohaterką filmu telewizyjnego pt. "Ballada wagonowa". W 1981 była bohaterką cyklu programów telewizyjnych "Maryli Rodowicz podróże po podwórzach".
Została sparodiowana w "Rozmowach w tłoku", końcowej części programu "Szymon Majewski Show", gdzie w jej rolę wcielił się Sebastian Olejniczak, nieoficjalny sobowtór artystki, który występuje pod pseudonimem „Druga Maryla”. Ponadto w postać Rodowicz wcieliło się kilku uczestników programu rozrywkowego Polsatu "Twoja twarz brzmi znajomo".
Wizerunek Rodowicz został wykorzystany przez markę „Marylove” produkującą ubrania i gadżety poświęcone artystce.
W 2018 w Bibliotece Narodowej w Warszawie otwarto wystawę „Wszystkie Małgośki świata” będącą zbiorem pamiątek i stylizacji scenicznych Rodowicz.
25 grudnia 2021 premierę miał film dokumentalny o życiu i karierze Rodowicz pt. "Maryla. Tak kochałam", którego producentem była Telewizja Polska.
W styczniu 2022 zapowiedziała prace nad musicalem "Maryla".
Życie prywatne.
Z lat szkoły średniej szkolnych wspomina, nie podając ich nazwisk, kolegów klasowych Wojciecha, syna dyrektora banku, i Zbyszka, syna ginekologa. Później pozostawała w nieformalnym związku z gitarzystą Grzegorzem Pietrzykiem. Była zaręczona z czeskim producentem muzycznym , z którym rozstała się w czerwcu 1971. Następnie spotykała się z fotografem Krzysztofem Gierałtowskim, po czym przez trzy lata pozostawała w nieformalnym związku z aktorem Danielem Olbrychskim, który wówczas był mężem Moniki Dzienisiewicz. Ich związek uchodził za jeden z najsłynniejszych romansów Polski lat 70.. W trakcie związku z Olbrychskim nawiązała przelotny romans z kierowcą rajdowym Andrzejem Jaroszewiczem. Następnie przez siedem lat była związana z aktorem Krzysztofem Jasińskim, z którym ma dwoje dzieci: Jana (ur. 1979) i Katarzynę (ur. 1982). W 1989 poślubiła przedsiębiorcę Andrzeja Dużyńskiego, z którym ma syna Jędrzeja (ur. 1987). Świadkami ich ślubu byli Agnieszka Osiecka i Seweryn Krajewski. Od 2016 małżeństwo pozostawało w separacji, a w 2021 sąd orzekł o ich rozwodzie.
W latach 2003–2006 zasiadała w Radzie Nadzorczej Fundacji Okularnicy.
Jest pasjonatką samochodów marki Porsche. Jej pierwszy samochód tej marki można oglądać w muzeum motoryzacji w Otrębusach. Przez wiele lat jeździła czerwonym porsche 911 Carrera.
Jest kibicem piłki nożnej. 4 września 2010 została oficjalną przyjaciółką Euro 2012. Wielokrotnie wypowiadała się publicznie o grze m.in. piłkarzy reprezentacji Polski.
Wielokrotnie otrzymywała propozycje bycia jurorką w programach "Bitwa na głosy" i "The Voice of Poland", ale ich nie przyjęła. Kilkukrotnie odrzuciła też zaproszenia do udziału w programie "Dancing with the Stars. Taniec z gwiazdami", co tłumaczyła brakiem czasu.
Dorobek artystyczny.
Filmografia.
Źródło:
Teatr.
Źródło:
Książki.
Źródło:

</doc>
<doc id="133457" url="https://pl.wikipedia.org/wiki?curid=133457" title="Napięcie magnetyczne">
Napięcie magnetyczne

Napięcie magnetyczne – to różnica potencjałów magnetycznych skalarnych wyrażająca się całką liniową natężenia pola magnetycznego wzdłuż drogi między dwoma punktami w tym polu.

</doc>
<doc id="133459" url="https://pl.wikipedia.org/wiki?curid=133459" title="Izabela Trojanowska">
Izabela Trojanowska

Izabela Ludwika Trojanowska z domu Schütz (ur. 22 kwietnia 1955 w Olsztynie) – polska piosenkarka rockowa, aktorka filmowa i teatralna, autorka tekstów, projektantka mody oraz osobowość medialna.
W latach 70. rozpoczęła profesjonalną karierę muzyczną. W 1971 odebrała z rąk Karola Wojtyły nagrodę im. Maksymiliana Kolbego na Festiwalu Pieśni Sakralnej Sacrosong w Chorzowie, poza tym otrzymała nagrodę Związku Kompozytorów na VII Festiwalu Piosenki Radzieckiej w Zielonej Górze i została laureatką nagrody za debiut na Krajowym Festiwalu Piosenki Polskiej w Opolu. W latach 1974–1978 studiowała w Studium Wokalno-Aktorskim Teatru Muzycznego im. Danuty Baduszkowej w Gdyni, gdzie debiutowała jako aktorka teatralna. W 1979 zadebiutowała jako aktorka telewizyjna rolą Teresy Sikorzanki w serialu "Strachy". W 1980 rozpoczęła roczną współpracę z Budką Suflera, a także zdobyła nagrodę za interpretację na 18. Krajowym Festiwalu Piosenki Polskiej w Opolu i zajęła drugie miejsce na 4. Międzynarodowym Festiwalu Interwizji w Sopocie. W 1981 wydała debiutancki album studyjny pt. "Iza", zawierający m.in. przeboje „Tyle samo prawd ile kłamstw” i „Wszystko czego dziś chcę”. W 1982 nagrała w duecie z Tadeuszem Nalepą materiał na album pt. "Pożegnalny cyrk", który ze względu na oddźwięk silnie krytykujący stan wojenny został poddany cenzurze, a sama Trojanowska zmagała się z bojkotem w środowisku muzycznym. Wskutek licznych szykan ze strony władzy i nieprzedłużenia jej paszportu zdecydowała się na emigrację, mieszkała m.in. Wielkiej Brytanii i Niemczech. Po powrocie do Polski wydała anglojęzyczny album pt. "Izabela Trojanowska" (1991) i dwie polskojęzyczne płyty: "Pożegnalny cyrk" (1993) i "Chcę inaczej" (1996). Od 1997 gra Monikę Ross-Nawrot, jedną z głównych bohaterek serialu "Klan". W nowym tysiącleciu wydała dwa albumy: "Życia zawsze mało" (2011) i "Na skos" (2016).
Jej utwory doczekały się coverów śpiewanych przez innych wykonawców, m.in. przez Joannę Lazer, Lemon, Monikę Brodkę, Kaję Paschalską, Candy Girl, Stefano Terrazzino, Jeremiego Sikorskiego, Elizę Rycembel, Karolinę Czarnecką czy Irenę Melcer.
Życiorys.
Rodzina i edukacja.
Urodziła się w Olsztynie. Jest córką Zofii z domu Barcz i Maksymiliana Schuetzów, którzy pobrali się w 1952. Ma dwóch braci: starszego o dwa lata Maksymiliana i młodszego o dwa lata Romana. Jej wujem był Henryk Strzelecki. Pochodzi z rodziny o muzycznych tradycjach: matka śpiewała i grała na gitarze, a ojciec grał na skrzypcach. Była wychowywana w duchu katolickim. W młodości chciała wstąpić do zakonu. 
W dzieciństwie śpiewała piosenki Sławy Przybylskiej i Anny German. Uczęszczała na zajęcia rytmiki i tańca organizowane w Klubie Oficerskim w Olsztynie, ponadto śpiewała na szkolnych akademiach i recytowała wiersze, a w wieku 10 lat zaczęła śpiewać w chórze katedralnym. Będąc w szkole podstawowej, wystąpiła z piosenkami „Powrócisz tu” Ireny Santor i „Gdybyś kochał, hej” zespołu Breakout w międzykoszarowym festiwalu piosenki żołnierskiej w Olsztynie. Śpiewała w zespołach „Tęcza” i „Binamol”.
Początki kariery.
W maju 1971 wystąpiła z utworami „Jeszcze uboga, a już łaską tknięta” i „Za polami krzyż u wsi” na Festiwalu Pieśni Sakralnej Sacrosong w Chorzowie, na którym zdobyła nagrodę im. Maksymiliana Kolbego, którą wręczył jej kardynał Karol Wojtyła. W czerwcu za wykonanie utworów „Niebieski len” Raimondsa Paulsa i „Śnił mi się sen” Arno Babadżaniana otrzymała nagrodę Związku Kompozytorów Radzieckich na VII Festiwalu Piosenki Radzieckiej w Zielonej Górze i wystąpiła z piosenką Babadżaniana w koncercie laureatów. Dzięki wygranej zakwalifikowała się bez eliminacji do konkursu „Debiutów” podczas 9. Krajowego Festiwalu Piosenki Polskiej w Opolu, na którym zaśpiewała piosenkę „O czym marzą zakochani” i zdobyła nagrodę za debiut. Po sukcesie na festiwalu Andrzej Rosiewicz zaproponował jej nagranie dwóch utworów – „Który mnie wybierze” i „Nie mam woli do zamęścia”, którą zaprezentowała z zespołem Hagaw na "Telewizyjnej Giełdzie Piosenki". Za udział w programie została dyscyplinarnie wyrzucona z liceum, po czym przeprowadziła się do Warszawy, gdzie uczyła się w liceum im. Narcyzy Żmichowskiej i występowała w zespole Sił Powietrznych Granica.
Rozczarowana nieprzychylną prasą po festiwalu w Opolu, m.in. ostrą recenzją Lucjana Kydryńskiego w „Przekroju”, zawiesiła działalność estradową. Podczas prób do występu na festiwalu została dostrzeżona przez Andrzeja Wajdę, który zaproponował jej udział w castingach do ekranizacji "Wesela"; wzięła udział w zdjęciach próbnych, jednak ostatecznie rolę Panny Młodej powierzono Ewie Ziętek. Ponadto wygrała casting do roli w filmie "Szerokiej drogi, kochanie", jednak wycofała się z projektu, odmówiwszy zagrania w scenie nago. Zainspirowana poznanym na zdjęciach próbnych do "Wesela" Danielem Olbrychskim i jego umiejętnością interpretacji wierszy, wzięła udział w przesłuchaniach do Studium Wokalno-Aktorskiego Teatru Muzycznego im. Danuty Baduszkowej w Gdyni, gdzie studiowała w latach 1974–1978. W tym okresie wystąpiła w wystawianych przez gdyński teatr sztukach: "Machiavelli", "Fontanna z Neptunem", "Poemat pedagogiczny", "Promises, promises", "Nasz człowiek w Hawanie" i "Zielony gil", który był jej spektaklem dyplomowym. W okresie współpracy z teatrem wystąpiła z greckim zespołem Prometheus podczas kilku koncertów w NRD.
Rozkwit kariery.
Jako aktorka telewizyjna zadebiutowała rolą Teresy Sikorzanki w serialu "Strachy" (1979). W trakcie prac przy serialu przyjęła propozycję dołączenia do zespołu Teatru Syrena, z którym zagrała również w spektaklach: "Wielki Dodek", "Czołowe zdarzenie", "Warto byś wpadł" i "Festiwal za 100 złotych". Uczęszczała też do klasy śpiewu operowego w Akademii Muzycznej im. Fryderyka Chopina w Warszawie i studiowała na Politechnice Warszawskiej. Wystąpiła w roli Kasi Kunickiej w kilku odcinkach serialu "Kariera Nikodema Dyzmy" (1980). Niedługo później wznowiła karierę muzyczną i wystąpiła w kilku audycjach telewizyjnych: "Komu jak komu", "Liczy się tylko czas" Ryszarda Poznakowskiego (Studio Gama), "Zimowa dziewczyna" (spektakl „Niemoralność Pani Dulskiej”) i "Pokochaj mnie" (program „Skansen” studia Gama). Otrzymawszy angaż do teatru „Amhambra” w Pradze, zrezygnowała z występowania w Teatrze Syrena.
W marcu 1980, za namową męża, zwróciła się do Romualda Lipki z prośbą o stworzenie rockowej aranżacji do utworu „Liczy się tylko czas”. Wkrótce podjęli stałą współpracę – Trojanowska nagrała piosenki, które skomponował dla niej Lipko piosenki do tekstów Andrzeja Mogielnickiego oraz w których nagraniach brała udział Budka Suflera. Ich pierwsza wspólna piosenka, „Tyle samo prawd ile kłamstw”, dotarła do pierwszego miejsca radiowej listy przebojów "Studio Gama". Za utwór otrzymała nagrodę publiczności w programie "Fonogama", poza tym wystąpiła z nim w koncercie „Od Opola do Opola” na 18. KFPP w Opolu. Podczas opolskiego festiwalu wystartowała także z utworem „Wszystko czego dziś chcę” w konkursie „Premier”, na którym została uhonorowana nagrodą za interpretację, a także otrzymała tytuł Miss Obiektywu, co uwiecznione zostało w jednej z kronik filmowych w segmencie "Miss obiektywu". Oba festiwalowe utwory wydała na singlu „Tyle samo prawd, ile kłamstw / Komu więcej, komu mniej”, który sprzedał się w ponad 120 tys. egzemplarzy, dzięki czemu zdobył status złotej płyty i stał się najlepiej sprzedającym się singlem wydanym przez wytwórnię Tonpress w 1980. Oba utwory ukazały się też na pierwszym minialbumie w dorobku Trojanowskiej, na którym umieściła także piosenki „Komu więcej, komu mniej” i „Tydzień łez”. W lipcu zawiązał się jej pierwszy oficjalny fanklub, który działał przy klubie „Rudy Kot”, zlokalizowanym niedaleko siedziby „Solidarności”; legitymację członkowską z numerem „1” posiada Lech Wałęsa. W sierpniu, reprezentując wytwórnię Tonpress z piosenką „Tyle samo prawd ile kłamstw”, zajęła drugie miejsce w międzynarodowym konkursie wytwórni płytowych na 4. Międzynarodowym Festiwalu Interwizji w Sopocie. Po występie na festiwalu nagrała anglojęzyczną wersję piosenki – „Open Up Your Eyes and Mind”. W ostatnich miesiącach 1979 nagrała z Budką Suflera recital telewizyjny pt. "Lunapark" i wystąpiła z piosenką „Sobie na złość” w czechosłowackim programie "Televariete". W latach 1980–1982 trzykrotnie zwyciężyła w plebiscycie „Kuriera Polskiego”. W lutym 1981 wszystkie osiem dotychczas opublikowanych nagrań wydała na swoim debiutanckim albumie studyjnym pt. "Iza", która choć została zamówiona w wówczas rekordowym nakładzie blisko 1 mln egzemplarzy, to z przyczyn technicznych trafiła do sprzedaży w nakładzie jedynie 40 tys. sztuk płyt winylowych i 20 tys. kaset magnetofonowych. Promujące ją single rozeszły się w nakładzie ponad 300 tys. sztuk. W kwietniu piosenkarka wydała drugi minialbum, na którym umieściła utwory: „Jestem twoim grzechem”, „Sobie na złość”, „Nic za nic” i „Pytanie o siebie”.
Po zakończeniu współpracy z Budką Suflera w lutym 1981 rozpoczęła współpracę z wrocławskim zespołem Stalowy Bagaż, z którym zadebiutowała na scenie w maju wystąpiła na festiwalu Rock Arena w Poznaniu. W czerwcu wystąpili na 19. KFPP w Opolu, na którym wykonali utwory „Na bohaterów popyt już minął” i „Pieśń o cegle”. Trojanowska drugą z festiwalowych piosenek zaśpiewała w stroju z ZSMP-owskim czerwonym krawatem, co wywołało spore kontrowersje w mediach. Po występie zarząd krakowskiego oddziału ZSMP wystosował protest przeciwko rzekomemu sprofanowaniu symbolu organizacji przez artystkę. Oba utwory trafiły na wspólną epkę Trojanowskiej i Budki Suflera, która rozeszła się w ponad 150 tys. egzemplarzy, zapewniając im złotą płytę. W 1981 piosenkarka wcieliła się w postać Joanny Borewicz, byłej żony głównego bohatera w jednym odcinku serialu "07 zgłoś się"; w 2013 została okrzyknięta „Miss Borewicz”, zwyciężając w plebiscycie czasopisma „Świat seriali” na najlepszą ekranową partnerkę Sławomira Borewicza (w tej roli Bronisław Cieślak). W sierpniu 1981, po zagraniu kilkunastu koncertów zakończyła współpracę ze Stalowym Bagażem. Na przełomie października i listopada premierę miał spektakl Teatru Telewizji "Kat czeka niecierpliwie", w którym zagrała Mayollę. Pod koniec roku rozpoczęła nagrania materiału na kolejny album studyjny pt. "Układy", który wydała w 1982. Na płycie, promowanej m.in. poprzez przeboje „Karmazynowa noc”, „Brylanty” oraz „Obce dni”, zaprezentowała bardziej rockowe brzmienie niż na pierwszym albumie. W marcu otrzymała wyróżnienie na festiwalu "Intertalent" w Gottwaldowie, na którym zaśpiewała piosenkę „Nic za nic”. Również w 1982 wystąpiła w podwójnej roli sióstr-bliźniaczek, Olgi i Very Komarowskich, w filmie "Sto jedenasty" oraz nagrała z Tadeuszem Nalepą album pt. "Pożegnalny cyrk", który zawierał utwory silnie krytykujące stan wojenny, przez co Cenzura nie dopuściła do jego wydania. W tym okresie była z jednej strony atakowana przez „Solidarność” za pokazany w telewizji występ w Sali Kongresowej, a z drugiej strony szykanowana przez władzę za odmowę kolejnych występów.
Emigracja i powrót.
We wrześniu 1982 wyjechała do Holandii, gdzie zagrała kilka koncertów. Gdy odrzucono jej wniosek o przedłużenie paszportu i zakazano wjazdu do Polski, a dodatkowo bojkotowano jej twórczość w ogólnopolskich mediach, zdecydowała się z mężem na emigrację. Mieszkała w USA i Wielkiej Brytanii. W październiku 1983 premierę miał serial "Blisko, coraz bliżej", w którym wystąpiła jako Hildegarda Belsche. W kwietniu 1985 wystąpiła z koncertami dla Polonii amerykańskiej w Chicago i Nowym Jorku. W 1987 osiadła z mężem w Berlinie Zachodnim, gdzie przez kilka lat prowadzili restaurację „Landhaus Dahlem”.
Na początku lat 90. wróciła do Polski. W 1990 wystąpiła na festiwalu sopockim z utworami ze swojego pierwszego anglojęzycznego albumu, zatytułowanego po prostu "Izabela Trojanowska". Płyta ukazała się w 1991 i była przeznaczona do sprzedaży na rynki zachodnie – najpierw trafiła na rynek brytyjski (została wydana nakładem niezależnej wytwórni Rondor Music), a w sierpniu 1992 trafiła na rynek amerykański i kanadyjski (pod zmienionym tytułem – "Independence"). Wydawnictwo przeszło jednak bez echa, przynosząc umiarkowany hit „Independence Day”. W 1993 na rynku ukazał się jej album nagrany z Tadeuszem Nalepą pt. "Pożegnalny cyrk", którego sprzedaż 11 lat wcześniej została zablokowana przez cenzurę.
Dalsza kariera.
W 1994 zaśpiewała z Budką Suflera na ich jubileuszowej trasie koncertowej z okazji 20-lecia zespołu. W 1995 wystąpiła w koncercie z okazji jubileuszu 50-lecia Teatru Syrena oraz nawiązała współpracę artystyczną z Adamem Abramkiem i Pawłem Sotem, kompozytorami zespołu Bajm. W 1996 wydała nagrany z nimi album studyjny pt. "Chcę inaczej", który odniósł umiarkowany sukces, przynosząc jednak przeboje: „I stało się”, „Więcej niż życie” oraz „Nareszcie czuję”. We wrześniu 1997 zadebiutowała na antenie TVP1 w roli Moniki Ross-Nawrot w serialu "Klan". W tym okresie przeprowadziła też wywiad z Joan Collins, który ukazał się na łamach czasopisma „Halo”. W listopadzie 1998 wystąpiła w duecie z Jerzym Jeszke w koncercie z okazji 40-lecia Teatru Muzycznego im. Danuty Baduszkowej w Gdyni. Kontynuowała współpracę z Budką Suflera i pracowała z Andrzejem Mogielnickim nad kolejnym albumem, który miał być utrzymany w stylu disco. Materiał nigdy nie ukazał się na rynku.
W 2002 stworzyła z Moniką Natorą kolekcję ubrań „MonaIza”. W 2003 była jedną z bohaterek książki „Karuzela z madonnami, czyli 57 bardzo zakręconych kobiet”, w której ukazał się wywiad przeprowadzony z nią przez Tomasza Raczka, a także wystąpiła z utworami „Tyle samo praw ile kłamstw” i „Wszystko, czego dziś chcę” podczas koncertu „40 na 40” w ramach 40. KFPP w Opolu. Od maja 2007 do końca 2008 występowała na koncertach z własnym zespołem, następnie nawiązała współpracę koncertową z muzykami Mafii. W sierpniu 2009 wystąpiła z Budką Suflera na kilku koncertach z okazji 35-lecia zespołu, m.in. na festiwalu sopockim. W 2010 została ambasadorką reklamową producenta telefonów komórkowych myPhone i pojawiła się w roli garderobianej Hani w filmie "Fenomen". W 2011 wzięła udział w nagraniu charytatywnej piosenki „Anioły niebios wstrzymajcie czas”, napisanej na potrzeby akcji organizowanej przez fundację Anny Dymnej „Mimo wszystko”, a także wydała album pt. "Życia zawsze mało". Od 2013 gra regularne, solowe koncerty po kraju. 31 grudnia 2013 wystąpiła w koncercie noworocznym „Disco sylwester z Dwójką” organizowanym przez TVP2 we Wrocławiu. W 2014 wystąpiła z Budką Suflera w serii koncertów z okazji 40-lecia istnienia zespołu oraz zagrała gościnnie Panią Higgins na premierze musicalu "My Fair Lady" w Sali Kongresowej w Warszawie. W latach 2015–2019 koncertowała z zespołem Romuald Lipko Band.
18 listopada 2016 wydała swój siódmy album studyjny pt. "Na skos", nad którym współpracowała z Janem Borysewiczem i który zadebiutował na 49. miejscu polskiej listy przebojów. Album promowała teledyskiem do singla „Posłańcy wszystkich burz”. Na potrzeby promocji płyty zmieniła wizerunek, farbując włosy z blond na czarny, za co w 2017 była nominowana do zdobycia Gwiazdy Plejady za metamorfozę roku. W grudniu premierę miał album Michała Kwiatkowskiego pt. "Cicha noc/Douce nuit" m.in. z kolędą „Dzisiaj w Betlejem” nagraną w duecie z Trojanowską. Rok 2016 zakończyłem występem w koncercie „Sylwester z Dwójką” organizowanym w Zakopanem. W sierpniu 2017 wystąpiła w koncercie „#iLove… Największe przeboje o miłości” na Top of the Top Sopot Festival 2017, z kolei we wrześniu uczestniczyła w 54. KFPP w Opolu – 15 września była jedną z jurorem w konkursie „Debiutów”, 16 września wystartowała z utworem „Skos” w konkursie „Premier”, a 17 września zaśpiewała przeboje „Tyle samo prawd ile kłamstw” i „Wszystko czego dziś chcę” w koncercie muzyki tanecznej „After Party”. Również we wrześniu została uhonorowana odznaką „za zasługi dla województwa warmińsko-mazurskiego” podczas Forum Kultury w Olsztynie. W drugiej połowie 2018 wystąpiła z utworem „Tyle samo prawd ile kłamstw” na Top of the Top Sopot Festival 2018 oraz poparła akcję Związku Producentów Audio-Video „Daj prawo kulturze”, mającą zachęcić polskich europosłów do poparcia dyrektywy ws. praw autorskich na jednolitym rynku cyfrowym, a 31 grudnia wystąpiła w koncercie „Warszawa – stolica sylwestra 2018” organizowanym przez TVN. W maju 2019 pojawiła się epizodycznie w jednym z odcinków serialu "Barwy szczęścia", w czerwcu wystąpiła z utworem „Wakacyjna miłość” w konkursie „Premier” na 56. KFPP w Opolu, a w sierpniu wystąpiła w koncercie „Love Forever” na Top of the Top Sopot Festival 2019. Jesienią zaśpiewała z Budką Suflera na sześciu koncertach z okazji 45-lecia zespołu.
W 2020 świętowała jubileusz 40-lecia pracy artystycznej. W sierpniu wystąpiła w kampanii promocyjnej linia kosmetyków Bioliq produkowanych przez Aflofarm. W sierpniu wydała teledysk do swojej interpretacji piosenki Tadeusza Nalepy „Dźwignij się, Grenado”. We wrześniu wystąpiła na 57. KFPP w Opolu w koncertach „Festiwal, festiwal!!! – złote opolskie przeboje” i „Cisza jak ta – muzyka Romualda Lipki”, a w trakcie festiwalu odsłoniła gwiazdę w opolskiej Alei Gwiazd oraz otrzymała nagrodę od TVP1 za 40-lecie pracy artystycznej. Również we wrześniu ukazała się książka biograficzna pt. „Trojanowska”, będąca wywiadem-rzeką Leszka Gnoińskiego z artystką. W styczniu 2021 była trenerką w drugiej edycji programu TVP2 "The Voice Senior". Latem występowała podczas trasy TVP2 "Lato, muzyka, zabawa. Wakacyjna trasa Dwójki". We wrześniu wystąpiła na 58. KFPP w Opolu w koncercie „Od Opola do Opola: Największe Gwiazdy! Legendarne Przeboje!”, a po występie odebrała nagrodę jubileuszową TVP1 i obchodziła jubileusz pracy zawodowej w jednym z odcinków programu "Jaka to melodia?".
Charakterystyka muzyczna i wizerunek.
Nagrywa utwory rockowe lub pop-rockowe. W utworach prezentowała treści feministyczne. Dziennikarz muzyczny Leszek Gnoiński w wywiadzie dla Onet.pl opisał Trojanowską jako „pierwszą wielką gwiazdę lat 80. wykraczającą daleko poza muzykę rockową”.
W latach 80. stylizowała się na femme fatale – nosiła krótko ścięte włosy i postrzępioną grzywkę, ponadto budziła sensację noszeniem ubrań inspirowanych nową falą. Wykreowany przez nią wizerunek wzbudzał liczne kontrowersje w prasie. Leszek Gnoiński w wywiadzie dla Onet.pl podkreślił, że Trojanowska „nie tylko wykreowała nowy sposób śpiewania, ale również przyczyniła się do zmian kulturowych, modowych i obyczajowych”.
Ze względu na swój wizerunek uchodzi za ikonę polskiej społeczności LGBT. W postać Trojanowskiej wcielał się na scenie drag queen "Sellin Dé Mellon". Ponadto wokalistkę imitowali Stefano Terrazzino i Jeremi Sikorski na potrzeby programu rozrywkowego Polsatu "Twoja twarz brzmi znajomo".
Życie prywatne.
27 września 1979 poślubiła matematyka cybernetyka Marka Trojanowskiego. Mają córkę Roxannę (ur. 1991). Mieszkała w Stanach Zjednoczonych, Niemczech, Wielkiej Brytanii, Polsce i Holandii. Obecnie mieszka w Berlinie i Warszawie.
Pasjonuje się łowieniem ryb, od 2007 wielokrotnie startowała w Zawodach Wędkarskich Aktorów im. Mariana Łącza.
Cierpiała na depresję i chorobę alkoholową
Filmografia.
Przedstawienia teatralne
Programy telewizyjne

</doc>
<doc id="133462" url="https://pl.wikipedia.org/wiki?curid=133462" title="Biegun magnetyczny">
Biegun magnetyczny

Biegun magnetyczny – pojęcie używane w dwojakim znaczeniu:
Biegun magnetyczny w fizyce.
Najpowszechniej używana jest następująca definicja:
Igła magnetyczna ma dwa bieguny. Umieszczona w stałym polu magnetycznym ustawia się zgodnie z kierunkiem linii pola. W polu magnetycznym Ziemi jest to w przybliżeniu (na większości powierzchni Ziemi) kierunek zgodny z kierunkiem południków. W związku z tym końce igły nazywa się północnym (N) i południowym (S) – północnym jest koniec wskazujący geograficzny kierunek północny, południowym zaś koniec wskazujący geograficzne południe. Nazwy te w oczywisty sposób rozciągnięto na wszelkie magnesy, określając odpowiednio ich bieguny jako północne i południowe.
Analogicznie do prawa elektrostatyki, można sformułować prawo Coulomba dla magnetostatyki, opisujące oddziaływanie dwóch biegunów, jednak między tymi dwiema dziedzinami zachodzi istotna różnica. Wszystkie znane źródła pola magnetycznego posiadają parę biegunów magnetycznych – północny i południowy (dipol magnetyczny). Nie jest możliwe ich fizyczne rozdzielenie; przecięcie magnesu o dwóch biegunach tworzy dwa nowe magnesy, każdy o dwóch biegunach.
Monopol magnetyczny (pojedynczy biegun N lub S) pojawia się jako cząstka w niektórych teoriach fizycznych, jednak nie został on nigdy zaobserwowany.
Biegun magnetyczny w geografii.
Podobnie jak w przypadku ładunków elektrycznych, bieguny magnetyczne jednoimienne odpychają się, a różnoimienne przyciągają. Wynika stąd na pozór paradoksalny wniosek – skoro igła kompasu ustawia się swym biegunem północnym na północ, to w rejonie północnego bieguna geograficznego Ziemi znajduje się południowy biegun "ziemskiego magnesu" (i odwrotnie, koło południowego bieguna geograficznego – magnetyczny "biegun północny").
Aby uniknąć nieporozumień i mieszania pojęć, w geografii i geofizyce nie określa się biegunów ziemskiego pola magnetycznego nazwami fizycznymi, a tylko geograficznymi. Tak więc biegun magnetyczny półkuli północnej nazywa się północnym, a biegun magnetyczny półkuli południowej południowym, mimo że "fizycznie" winny być nazywane akurat odwrotnie.

</doc>
<doc id="133463" url="https://pl.wikipedia.org/wiki?curid=133463" title="Punkt krytyczny (fizyka)">
Punkt krytyczny (fizyka)

Punkt krytyczny, warunki krytyczne, stan krytyczny – punkt przejścia układu fizycznego w stan o odmiennych właściwościach (ciecz nasycona–para nasycona), w którym nie można rozróżnić obu stanów. Na przykład:
Stałe krytyczne.
Gaz van der Waalsa.
Dla gazu, którego stan może być opisany za pomocą równania van der Waalsa, parametry krytyczne, zwane też stałymi krytycznymi, wyraża się poprzez parametry tego równania:
gdzie:
Ciecze o ograniczonej mieszalności.
Warunki krytyczne dla cieczy o ograniczonej mieszalności określają temperatury:
Zredukowane stałe krytyczne.
Bardzo często wielkości fizyczne charakteryzujące określony stan materii wyraża się względem parametrów krytycznych, podając tzw. parametry zredukowane (często oznaczane gwiazdką *), na przykład:
Wykorzystywanie wielkości parametrów zredukowanych pozwala łatwo określić „odległość” danego układu od warunków krytycznych i stwierdzić, jakiego rodzaju model fizyczny zjawisk należy stosować.
Temperatury krytyczne niektórych pierwiastków i związków chemicznych:

</doc>
<doc id="133464" url="https://pl.wikipedia.org/wiki?curid=133464" title="Sancho III Wielki">
Sancho III Wielki

Sancho III z Nawarry, zwany Wielkim (ur. 992-996, zm. 18 października 1035) był królem Nawarry od ok. 1000 oraz hrabią Aragonii. Syn Garcii II z Pampeluny i Jimeny Fernandez.
Sancho urodził się prawdopodobnie pomiędzy 992 a 996 rokiem. W dokumencie z 992 roku pojawia się po raz pierwszy imię jego matki, Jimeny Fernandez, jako żony króla Garcii II, lecz nie pojawia się w nim jeszcze wzmianka o Sancho. Z kolei w akcie przekazania willi Tercero do San Millán de la Cogolla pojawia się już Sancho jako królewski syn.
W 1004 objął tron, dziedzicząc Nawarrę, Aragonię, Sobrarbe i Ribagorzę. Mimo że był pierwszym chrześcijańskim monarchą, któremu udało się zjednoczyć tyle posiadłości hiszpańskich, zaprzepaścił – z dzisiejszego punktu widzenia – dzieło swojego życia, rozdzielając je na mniejsze domeny krótko przed śmiercią, by zapewnić ziemię każdemu ze swoich synów.
Wraz ze swoim siostrzeńcem, królem Alfonsem V z Leónu i hrabią Garcią Sanchezem z Kastylii, przeprowadził wspólny atak na Al-Mansura Ibn Abi Aamira (zmarłego w 1002, zwanego Almanzorem) i podbił terytoria na południu.
Stosunki między trzema chrześcijańskimi dziedzinami pogorszyły się po zabójstwie hrabiego Garcii w 1027. W ramach kroków wojennych, które nastąpiły po tym zdarzeniu, Sancho III najpierw atakował Kastylię, a następnie León. U szczytu swoich podbojów rozszerzył granice królestwa od Galicji na zachodzie do hrabstwa Barcelony na wschodzie oraz tytułował się "Rex Hispaniarum", królem Hiszpanów.
Sancho ożenił się z Muniadoną, córką hrabiego Sancho I z Kastylii. Spłodził z nią czterech ślubnych synów:
Ze swoją kochanką – Sanchą de Aybar miał jeszcze jednego syna:
Przed śmiercią w 1035 Sancho podzielił swoje posiadłości pomiędzy synów. Ferdynand dostał Kastylię, Garcia – Nawarrę oraz kraj Basków, a Gonzalowi przypadła Sobrarba oraz Ribargorza. Nieślubny syn Ramiro otrzymał w spadku hrabstwo Aragonii, które potem przekształciło się w pełnoprawne królestwo.
Pochowany w klasztorze augustianów w dolinie Roncesvalles.

</doc>
<doc id="133466" url="https://pl.wikipedia.org/wiki?curid=133466" title="Sancho Ramírez">
Sancho Ramírez

Sancho Ramírez (ur. przed 1045, zm. 4 czerwca 1094) − król Aragonii (1064-1094, jako Sancho I) oraz Nawarry (1076-1094, jako Sancho V).
Był synem króla Aragonii, Ramiro I, i Ermesindy z Bigorre. Władzę w Aragonii objął w 1061 roku, a po śmierci ojca (1064?) został królem Aragonii. W 1076 roku został wybrany na króla Nawarry po tym, jak Sancho IV zmarł bezpotomnie.
Podbił Barbastro w 1065, Graus w 1083 i Monzón w roku 1089. Ok. 1065 roku ożenił się z Izabelą z Urgel (rozwiedli się w roku 1071), córką hrabiego Armengola III z Urgel. Po raz drugi ożenił się w 1076 roku, z Felicją de Roucy, córką hrabiego Hilduina III z Roucy, dzięki czemu połączył królestwa Aragonii i Nawarry. Po raz trzeci ożenił się z Filipą z Tuluzy.
Z Izabelą miał syna Piotra I, z Felicją Alfonsa I Wojownika i Ramira II Mnicha. Wszyscy trzej kolejno zasiedli na tronie Aragonii.

</doc>
<doc id="133469" url="https://pl.wikipedia.org/wiki?curid=133469" title="System korzeniowy">
System korzeniowy



</doc>
<doc id="133470" url="https://pl.wikipedia.org/wiki?curid=133470" title="Ramiro I (król Aragonii)">
Ramiro I (król Aragonii)

Ramiro I z Aragonii (ur. przed 1007, zm. 8 maja 1063) – pierwszy tytularny król Aragonii (1035-1063).
Życiorys.
Był nieślubnym synem Sancho III, króla Nawarry i Sanchy de Aybar. Po ojcu, w 1035, odziedziczył małą dolinę w północno-zachodnim zakątku dzisiejszej prowincji Huesca z tytułem króla. Po śmierci swojego brata Gonzalo w 1037 otrzymał hrabstwo Sobrarbe (na wschód od jego ówczesnych posiadłości) oraz hrabstwo Ribagorza. Zginął podczas oblężenia Graus.
22 sierpnia 1036 ożenił się z Gisbergą, córką Bernarda Rogera z Bigorre. Po ślubie panna młoda zmieniła imię na Ermesinda. Para razem miała 5 dzieci:
Ok. roku 1054 ożenił się powtórnie z Agnieszką z Poitou, córką Wilhelma VII Śmiałego księcia Akwitanii, będącym równocześnie Wilhelmem V hrabią Poitou, i Ermesindy. Małżeństwo było bezdzietne. Agnieszka po śmierci męża wyszła za Piotra I hrabiego Sabaudii.
Z przedmałżeńskiego związku z kochanką Amuñą miał syna Sancho Ramireza z Aybar.

</doc>
<doc id="133472" url="https://pl.wikipedia.org/wiki?curid=133472" title="Objętość parcjalna">
Objętość parcjalna



</doc>
<doc id="133475" url="https://pl.wikipedia.org/wiki?curid=133475" title="Objętość cząstkowa">
Objętość cząstkowa

Objętość cząstkowa (objętość parcjalna) – objętość, jaką zajmowałby dany składnik mieszaniny gazowej, gdyby w tej samej temperaturze sam wykazywał takie samo ciśnienie. 
Objętości cząstkowe można wyliczyć, wykorzystując równanie Clapeyrona (prawo stanu gazu doskonałego):
gdzie:&lt;br&gt;vi – objętość cząstkowa składnika „i”&lt;br&gt;ni – liczność (liczba moli) składnika „i”&lt;br&gt;p – ciśnienie mieszaniny gazowej&lt;br&gt;R – uniwersalna stała gazowa&lt;br&gt;T – temperatura.
Objętość całej mieszaniny k-składnikowej:
gdzie:&lt;br&gt;V – objętość mieszaniny&lt;br&gt;n – łączna liczność składników mieszaniny.
Dla gazów rzeczywistych, szczególnie dla wysokich ciśnień, zamiast ciśnienia należałoby używać aktywności ciśnieniowej (lotności) gazu.

</doc>
<doc id="133476" url="https://pl.wikipedia.org/wiki?curid=133476" title="Natężenie pola magnetycznego">
Natężenie pola magnetycznego

Natężenie pola magnetycznego – wielkość wektorowa charakteryzująca pole magnetyczne, w ogólnym przypadku określana z użyciem prawa Ampère’a wzorem:
gdzie:
Jego jednostką w układzie SI jest A/m (amper na metr).
Natężenie pola magnetycznego nie zależy od właściwości magnetycznych środowiska. W materiałach anizotropowych i bezstratnych, czyli niewykazujących pętli histerezy, wektory natężenia pola magnetycznego i indukcji magnetycznej mają ten sam zwrot i kierunek. W materiałach nieliniowych wykazujących pętlę histerezy (np. ferromagnetykach) wektor indukcji może mieć inny kierunek lub zwrot ze względu na energię anizotropii, indukowane prądy wirowe itp. Wartość kąta zawartego między wektorem natężenia pola i indukcji magnetycznej jest w pewnym sensie miarą strat mocy występujących w takim materiale.
Natężenie pola magnetycznego jest wielkością charakteryzującą pole magnetyczne niezależną od własności materiału – wartością zależną jest natomiast indukcja magnetyczna.
Nazwa.
Historycznie termin "pole magnetyczne" jest zarezerwowany dla wielkości oznaczonej przez formula_5 Analogicznie do natężenia pola elektrycznego, termin "natężenie pola" powinien oznaczać wielkość zależną od właściwości materiału/środowiska (a niezależną od źródła ładunku lub prądu elektrycznego), w którym istnieje pole – w tym przypadku formula_6 Wielkość formula_7 jest podstawową wielkością elektromagnetyczną (tak, jak formula_8), a formula_9 i formula_10 są wielkościami „pomocniczymi”. W najnowszych podręcznikach fizyki wielkość formula_7 nazywa się "polem magnetycznym", a formula_9 – "natężeniem pola magnetycznego" formula_5
Związek z indukcją magnetyczną.
Między indukcją magnetyczną formula_14 a natężeniem pola magnetycznego formula_2 zachodzi relacja:
gdzie:
Oznacza to, że indukcja magnetyczna wewnątrz ciała równa jest natężeniu pola magnetycznego poza ciałem, pomnożonemu przez współczynnik przenikalności magnetycznej materiału.
W ogólnym przypadku przenikalność magnetyczna jest tensorem, a w przypadku materiałów liniowych liczbą (skalarem). Dla ośrodków nieliniowych przenikalność magnetyczna nie jest stałą, lecz funkcją, a w przypadku niektórych materiałów ma histerezę.
Dla cewki.
Dla każdej cewki, dla której długość jest dużo większa niż jej średnica, natężenie pola magnetycznego w środku geometrycznym cewki wynosi:
gdzie:

</doc>
<doc id="133477" url="https://pl.wikipedia.org/wiki?curid=133477" title="Szauszka">
Szauszka

Szauszka (Szawuszka) — hurycka i hetycka bogini miłości i wojny. Uważana za siostrę Teszuba. Wyobrażano ją sobie jako skrzydlatą boginię stojącą na grzbiecie lwa. Utożsamiana z Hebat, Isztar, Astarte.

</doc>
<doc id="133478" url="https://pl.wikipedia.org/wiki?curid=133478" title="Siła magnetomotoryczna">
Siła magnetomotoryczna

Siła magnetomotoryczna – cyrkulacja wektora natężenia pola magnetycznego, czyli całka okrężna natężenia pola magnetycznego wzdłuż dowolnej zamkniętej krzywej:
i jest równa natężeniu prądu przepływającemu przez dowolną powierzchnię ograniczoną krzywą całkowania.
Dla zwojnicy siła magnetomotoryczna dowolnej krzywej obejmującej zwoje zwojnicy jest równa:
gdzie:
Jednostką w układzie SI jest amper [A], a w układzie MKS – amperozwój [Az].

</doc>
<doc id="133479" url="https://pl.wikipedia.org/wiki?curid=133479" title="Michelle Kwan">
Michelle Kwan

Michelle Wingshan Kwan (; ur. 7 lipca 1980 w Torrance) – amerykańska łyżwiarka figurowa pochodzenia chińskiego, startująca w konkurencji solistek. Wicemistrzyni olimpijska z Nagano (1998), brązowa medalistka olimpijska z Salt Lake City (2002), 5-krotna mistrzyni świata (1996, 1998, 2000, 2001, 2003), zwyciężczyni finału Grand Prix (1995), mistrzyni świata juniorów (1994) oraz 9-krotna mistrzyni Stanów Zjednoczonych (1996, 1998–2005).
Wspólnie z Maribel Vinson są rekordzistkami w ilości zdobytych tytułów mistrzyń Stanów Zjednoczonych w konkurencji solistek (9).
Michelle Kwan pomimo niezdobycia złotego medalu olimpijskiego do którego dwukrotnie była faworytką, jest jedną z najpopularniejszych postaci wśród amerykańskich sportowców i jedną z najbardziej utytułowanych amerykańskich łyżwiarek figurowych. W amerykańskich mediach uznawana jest za bardziej popularną od mistrzyń olimpijskich z tego kraju przez co była zaangażowana w wiele pozasportowych działań m.in. napisała kilka książek, została bohaterką gry komputerowej Michelle Kwan Figure Skating, reklamowała i współpracowała z wieloma markami (The Walt Disney Company, VISA, Coca-Cola itd.).
Po wycofaniu się z igrzysk olimpijskich 2006 w Turynie nie wróciła do występu w zawodach. Skupiła się na swoim wykształceniu i zaangażowała się w sprawy polityczne zostając dyplomatą.
Życiorys.
Michelle Kwan jest trzecim dzieckiem Danny'ego i Estelli Kwan, chińskich emigrantów z Hongkongu. Michelle zainteresowała się łyżwiarstwem w wieku pięciu lat kiedy – jej brat, Ron, był hokeistą, siostra, Karen, uprawiała łyżwiarstwo figurowe. Zaczęła trenować razem z siostrą 3-4 godziny dziennie. Wstawały o 3 rano, aby trenować przed szkołą, a następnie wracały na lodowisko po szkole. Treningi doprowadziły do trudności finansowych rodzinę. Kiedy Michelle miała 10 lat, rodziców nie było stać na opłacanie trenera. W tym czasie rodzina otrzymała pomoc finansową od jednego z członków klubu Los Angeles Figure Skating Club, co pozwoliło Michelle kontynuować treningi w Ice Castle International Training Center w Lake Arrowhead, Kalifornia.
Michelle uczęszczała do szkoły podstawowej Soleado Elementary School w Palos Verdes, w Kalifornii, lecz w wieku 13 lat opuściła szkołę i realizowała program szkolny ucząc się w domu. W 1998 roku ukończyła Rim of the World High School.
Do roku 2002 trenowana u Franka Carrolla, później pracowała z Rafaelem Arutyunyanem.
W 2005 roku Kwan doznała kontuzji biodra, która uniemożliwiła jej starty w trzech zaplanowanych na jesieni zawodach. Następnie 4 stycznia 2006 wycofała się z mistrzostw Stanów Zjednoczonych z powodu kontuzji brzucha odniesionej w grudniu 2005. Tydzień później złożyła do Amerykańskiego Związku Łyżwiarstwa Figurowego (USFSA) petycję o zwolnienie lekarskie umożliwiające jej zdobycie miejsca w amerykańskiej drużynie olimpijskiej w łyżwiarstwie figurowym na igrzyska olimpijskie 2006 w Turynie. Międzynarodowy komitet USFSA zebrał się i w głosowaniu 20 do 3 głosował za petycją Kwan pod warunkiem, że pokaże swoją fizyczną i konkurencyjną gotowość do startu przed pięcioosobowym panelem 27 stycznia. Kwan wykonała tego dnia dwa programy, a panel uznał, że jest zdolna do rywalizacji. Jednak 12 lutego 2006 r. Komitet Olimpijski Stanów Zjednoczonych ogłosił, że Kwan jest zmuszona do wycofania się z igrzysk po doznaniu nowej kontuzji pachwiny w trakcie swojego pierwszego treningu olimpijskiego w Turynie. Na konferencji prasowej Kwan ogłosiła, że szanuje igrzyska zbyt mocno, aby rywalizować w tym stanie, dlatego w drużynie olimpijskiej zastąpiła ją Emily Hughes. Po wycofaniu się z drużyny olimpijskiej, Kwan odrzuciła ofertę pozostania na igrzyskach jako komentator łyżwiarstwa figurowego dla NBC Sports.
W sierpniu 2006 przebyła artroskopię prawego biodra, którego kontuzja odnawiała się od 2002 roku i nie wróciła już do występu w zawodach. Skupiła się na swoim wykształceniu i w czerwcu 2006 zdobyła tytuł licencjata (ang. "bachelor's degree") w dziedzinie studiów międzynarodowych i nauk politycznych na University of Denver (DU) po uwzględnieniu roku studiów na UCLA. Krótko po zakończeniu studiów na DU otrzymała międzynarodowy staż. Ówczesna Sekretarz Stanu, Condoleezza Rice mianowała Kwan pierwszym amerykańskim wysłannikiem dyplomacji publicznej, który pomaga promować zrozumienie Ameryki, dzieląc się swoją historią w międzykulturowym dialogu z międzynarodową młodzieżą. Jej pierwsza podróż dyplomatyczna do Chin miała miejsce od 17 do 25 stycznia 2007.
W 2010 roku Barack Obama powołał ją do Rady Prezydenta ds. Fitnessu, Sportu i Żywienia, gdzie doradzała prezydentowi w zakresie sposobów angażowania, wzmacniania i edukowania wszystkich Amerykanów do prowadzenia aktywnego, zdrowego stylu życia. W tym samym roku Kwan została wybrana do Rady Dyrektorów Międzynarodowych Olimpiad Specjalnych na stanowisko międzynarodowego ambasadora.
22 maja 2011 zdobyła tytuł magistra na Tufts University's Fletcher School of Diplomacy.
Inne działania.
Michelle Kwan napisała książkę dla młodzieży z kategorii książek motywacyjnych, zatytułowaną "The Winning Attitude: What it Takes to be a Champion". W wieku 17 lat napisała również autobiografię "Heart of a Champion".
Kwan podpisała wiele kontraktów reklamowych i występowała w reklamach telewizyjnych takich marek jak m.in. ABC, Buena Vista, Campbell Soup Company, Coca-Cola, ESPN, Hallmark Channel, Kraft Foods, McDonald’s, Starbucks, VISA i inne. Od 2000 roku Kwan miała wieloletni kontrakt sponsorski z Chevroletem, który oszacowano na ponad 1 milion dolarów. We współpracy z Kwan, Chevrolet Motor Division General Motors ustanowił program stypendialny "Chevrolet / Michelle Kwan R.E.W.A.R.D.S.". W 2002 roku Kwan została reprezentantką i rzecznikiem The Walt Disney Company, a umowa współpracy została przedłużona w 2006 roku.
Życie prywatne.
19 stycznia 2013 roku podczas ceremonii w Providence poślubiła Claya Pella, amerykańskiego prawnika, oficera wojskowego i dyrektora ds. planowania strategicznego w sztabie Bezpieczeństwa Narodowego w Białym Domu. Vera Wang zaprojektowała jej suknię ślubną. W marcu 2017 Pell złożył w Kalifornii papiery rozwodowe, zaś Kwan wniosła o rozwód dzień później w Rhode Island.
5 stycznia 2022 Kwan ogłosiła narodziny córki.

</doc>
<doc id="133485" url="https://pl.wikipedia.org/wiki?curid=133485" title="Skala temperatury">
Skala temperatury



</doc>
<doc id="133487" url="https://pl.wikipedia.org/wiki?curid=133487" title="Władcy Aragonii">
Władcy Aragonii

Lista władców Aragonii. W latach 943–1134 również władców Nawarry, od 1164 także hrabiów Barcelony, a od 1238 królów Walencji
Królowie Aragonii.
Habsburgowie.
W 1714 r. Aragonia ostatecznie zjednoczona z Królestwem Kastylii.

</doc>
<doc id="133489" url="https://pl.wikipedia.org/wiki?curid=133489" title="Izostera adsorpcji">
Izostera adsorpcji

Izostera adsorpcji to zależność pomiędzy parametrami układu adsorpcyjnego przy zachowaniu stałości ilości zaadsorbowanej substancji (adsorbatu), np. zależność ciśnienia od temperatury przy stałej ilości adsorbatu na powierzchni adsorbentu. W takich warunkach wyznacza się niektóre ważne właściwości układów adsorpcyjnych, np. izosteryczne ciepło adsorpcji.

</doc>
<doc id="133490" url="https://pl.wikipedia.org/wiki?curid=133490" title="Marchew">
Marchew

Marchew ("Daucus" L. 1753) – rodzaj roślin z rodziny selerowatych. Rodzaj liczy w zależności od ujęcia 44–45 lub 60 gatunków. W tym drugim wypadku włączane są tu m.in. rodzaje: "Agrocharis", "Margotia", "Melanoselinum", "Pseudorlaya", "Turgenia". Rośliny te występują na wszystkich kontynentach, ale centrum zróżnicowania stanowi Europa, południowo-zachodnia i środkowa Azja, zwłaszcza obszar śródziemnomorski. W Polsce rośnie dziko podgatunek typowy marchwi zwyczajnej "D. carota" subsp. "carota" i w uprawie marchew zwyczajna jadalna "D. carota" subsp. "sativus". Uprawiana i przejściowo dziczejąca jest poza tym także marchew złocista "D. aureus". 
Ważną rośliną użytkową jest marchew zwyczajna "D. carota". Jej podgatunek typowy (subsp. "carota") rosnący także w Europie uznawany jest za trujący. Podgatunek jadalny (subsp. "sativus") udomowiony został w Afganistanie. Roślina spożywana jest jako warzywo na surowo i przetworzona, także stosowana jest do wyrobu ciast. Jadane są korzenie, które w popularnych współcześnie odmianach mają kolor pomarańczowy, a dawnej i w mniej popularnych odmianach lub w różnych regionach uprawiane są rośliny o korzeniach barwy żółtej, białej lub ciemnoczerwonej (te ostatnie są szczególnie popularne np. w Indiach). Roślina wykorzystywana jest także jako pastewna. Korzenie po upieczeniu wykorzystywane były jako substytut kawy. Olejek uzyskiwany z owoców używany jest do aromatyzowania likierów i w kosmetyce.
Biologia i ekologia.
Najczęściej rośliny dwuletnie, rzadziej jednoroczne i byliny. "D. decipiens" jest hepaksantem. Kwiaty zapylane są zwykle przez muchówki. Rośliny te w naturze zasiedlają łąki, murawy, suche i skaliste zbocza, także klify na wybrzeżach morskich.
Systematyka.
W obrębie rodziny selerowatych (baldaszkowatych) "Apiaceae" rodzaj klasyfikowany jest do podrodziny "Apioideae", plemienia "Scandiceae" i podplemienia "Daucinae".

</doc>
<doc id="133495" url="https://pl.wikipedia.org/wiki?curid=133495" title="Karkemisz">
Karkemisz

Karkemisz (tur. "Karkamış", asyr. "Karkamisz", egip. "Karkamesza") – starożytne miasto położone nad Eufratem w dzisiejszej wschodniej Turcji, w prowincji Gaziantep na granicy z Syrią. Obecnie turecka baza wojskowa, niewielkie miasteczko i stacja kolei bagdadzkiej. Najbliższym większym miastem jest Dżarabulus po stronie syryjskiej. Dostęp do starożytnych ruin, ze względu na strefę nadgraniczną, jest ograniczony. 
Historia.
Miasto zawdzięczało swój rozwój korzystnemu położeniu na skrzyżowaniu szlaków handlowych, łączących Anatolię, Mezopotamię i Egipt. Było ośrodkiem kultu bogini Kubaby (hetycka „poprzedniczka” frygijskiej bogini Kybele). Nazwa Karkemisz po raz pierwszy pojawiła się na tabliczkach z Mari, datowanych na 1800 r. p.n.e. W tym okresie władzę w mieście, stanowiącym zarazem stolicę królestwa obejmującego okoliczne ziemie sprawował król Aplachanda i jego syn Jatarami.
W pewnym okresie na krótko miasto zdobyli Egipcjanie, a w sąsiedztwie Karkemisz faraon Totmes III wystawił stelę, sławiącą swoje syryjskie zwycięstwa.
W połowie XIV w. p.n.e. hetycki król Suppiluliuma I po tygodniowym oblężeniu zdobył twierdzę i wcielił ją do państwa hetyckiego. Karkemisz stało się wicekrólestwem hetyckim w Syrii. Władcą został Pijassili, syn Suppiluliumy I.
Potęga miasta rosła, a jego kolejni władcy: Szahurunuwa, Ini-Teszup i Talmi-Teszup odgrywali znaczącą rolę w wydarzeniach dziejących się w północnej Syrii.
Podczas bitwy pod Kadesz po stronie Hetytów brały udział również wojska z Karkemisz. Gdy król hetycki Mursili II zdominował królestwo Ugarit, to właśnie wicekról z Karkemisz stał na straży zawartych traktatów. 
W czasie najazdu ludów morskich na królestwa w Azji Mniejszej Karkemisz uległo zniszczeniu. Za panowania Sargona II w 717 p.n.e. Asyria zamieniła obszar podległy niegdyś władzy Karkemisz w swoją prowincję. W 605 p.n.e. król babiloński Nabuchodonozor II pokonał pod Karkemisz egipską armię faraona Necho II.
Asyryjska prowincja Karkemisz.
Po zdobyciu Karkemisz (asyryjskie "Gargamis") w 717 r. p.n.e. asyryjski król Sargon II (722-705 p.n.e.) uczynił to miasto stolicą nowo utworzonej prowincji noszącej tę samą nazwę. Prowincja wzmiankowana jest w tekstach administracyjnych z czasów panowania Sargona II i Aszurbanipala (669-627? p.n.e.). W asyryjskiej kronice eponimów wymieniani są dwaj gubernatorzy Karkemisz: Bel-emuranni (pełnił urząd "limmu" w 691 r. p.n.e.) i Ahu-ilaja (pełnił urząd "limmu" w 649 r. p.n.e.).
Prace wykopaliskowe.
W latach 1912-1919 (z przerwą w latach trwania I wojny światowej) w Karkemisz prace wykopaliskowe z ramienia British Museum prowadzili Leonard Woolley (odkrywca słynnych Grobów Królewskich z Ur) i Thomas Edward Lawrence (znany później jako Lawrence z Arabii).

</doc>
<doc id="133496" url="https://pl.wikipedia.org/wiki?curid=133496" title="Toeris">
Toeris



</doc>
<doc id="133499" url="https://pl.wikipedia.org/wiki?curid=133499" title="SF">
SF



</doc>
<doc id="133500" url="https://pl.wikipedia.org/wiki?curid=133500" title="Wojna francusko-hiszpańska (1635–1659)">
Wojna francusko-hiszpańska (1635–1659)

Wojna francusko-hiszpańska 1635–1659, zwana drugą wojną francusko-hiszpańską, stanowiła część konfliktów określanych w historii powszechnej mianem wojen trzydziestoletniej oraz osiemdziesięcioletniej.
W 1635 Francja, zaniepokojona uspokojeniem się sytuacji w Niemczech, tj. zawarciem między cesarzem Ferdynandem II a elektorem saskim Janem Jerzym pokoju praskiego, rozwiązującego główne kwestie sporne między katolikami a ewangelikami, postanowiła otwarcie wystąpić przeciwko Habsburgom. W tym celu zawarto sojusz z Republiką Zjednoczonych Prowincji Niderlandów, który uniemożliwił ostatecznie Hiszpanii odzyskanie północnych Niderlandów. Ponadto Richelieu wziął na swój żołd wszystkich książąt niemieckich niezadowolonych z postanowień pokoju praskiego, dążąc w rzeczywistości do aneksji Alzacji.
Dla Francuzów udział w wojnie był szkołą, w której przyswoili sobie udoskonalenia wojenne walczących stron, aż w końcu 19 maja 1643 w bitwie pod Rocroi pokonali pod wodzą Wielkiego Kondeusza uchodzącą do tej pory za niepokonaną armię hiszpańską. W dalszym ciągu wojny siły cesarskie słabły, co skłoniło walczące strony do zawarcia w 1648 pokoju westfalskiego.
Pomimo tego, że na mocy traktatu z Münster z 15 maja 1648 ustała wojna między Hiszpanią a Niderlandami, wojna między Hiszpanią a Francją toczyła się nadal, tym bardziej że w tym samym 1648 roku we Francji doszło do rebelii szlachty zwróconej przeciwko kardynałowi Mazarin, zwanej Frondą. W tej sytuacji Hiszpanie zwietrzyli okazję do odzyskania Lens. 20 sierpnia 1648 doszło tam do bitwy, po raz kolejny wygranej przez Francuzów.
W 1650 zwycięski w tej bitwie Kondeusz został jednak aresztowany przez obawiającą się o swoją władzę królową-regentkę Annę Austriaczkę. Zwolniony rok później wódz francuski w sierpniu 1652 udał się do Hiszpanii i stanął na czele wojsk walczących z Francją. Na czele wojsk francuskich stanął wówczas Henri de Turenne, który pokonał Hiszpanów w bitwie pod Arras (25 sierpnia 1654). W lipcu 1656 pod Valenciennes Francuzi doznali porażki, jednakże do decydującego starcia doszło 14 czerwca 1658 pod Dunkierką. W bitwie tej Francuzi pod wodzą Turenne’a wraz ze sprzymierzonymi z Ludwikiem XIV Anglikami pokonali dowodzonych przez Kondeusza Hiszpanów, wspieranych przez grupę angielskich jakobitów.
Wojna zakończyła się 7 listopada 1659 podpisaniem pokoju pirenejskiego. Hiszpania zrzekła się części Artois, Luksemburga i Flandrii oraz północnej części Katalonii, zwanej we Francji Roussillon. W zamian Francja zrzekła się pretensji do reszty Katalonii oraz zobowiązała się zerwać przymierze z Portugalią. Dodatkowo dzięki uzgodnionemu małżeństwu infantki hiszpańskiej Marii Teresy z królem Francji Ludwikiem XIV, Burbonowie uzyskali ekspektatywę na tron hiszpański w razie spodziewanego wymarcia Habsburgów hiszpańskich. Wojna francusko-hiszpańska doprowadziła do dominacji Francji na kontynencie i zmniejszenia roli Hiszpanii jako mocarstwa w Europie.

</doc>
<doc id="133504" url="https://pl.wikipedia.org/wiki?curid=133504" title="Lizosomy">
Lizosomy



</doc>
<doc id="133508" url="https://pl.wikipedia.org/wiki?curid=133508" title="Adsorpcja monowarstwowa">
Adsorpcja monowarstwowa

Adsorpcja monowarstwowa to adsorpcja, w której adsorbat na powierzchni adsorbentu lub na granicy faz może tworzyć warstwę o grubości jednej cząsteczki. Jest to cechą przede wszystkim adsorpcji chemicznej (chemisorpcji) a w przypadku adsorpcji fizycznej zachodzi dla niskich gęstości adsorbatu na powierzchni, po przekroczeniu pewnej ilości adsorbatu dochodzi do adsorpcji wielowarstwowej.
Podstawowa monowarstwowa izoterma adsorpcji to izoterma Langmuira, natomiast podstawową izotermą wielowarstwową jest izoterma BET.

</doc>
<doc id="133509" url="https://pl.wikipedia.org/wiki?curid=133509" title="Ilona Senderek">
Ilona Senderek

Ilona Senderek-Wójcik (ur. 15 grudnia 1988 w Warszawie) – polska łyżwiarka figurowa, startująca w konkurencji solistek. Mistrzyni Polski (2005).
Łyżwiarstwo figurowe zaczęła trenować w 1998 roku. Wcześniej jeździła figurowo na wrotkach. Abosolwentka biotechnologii Politechniki Warszawskiej. 
W 2013 roku została mistrzynią Polski w Akademickich Mistrzostwach Polski 2013 w Aerobiku Sportowym w kategorii duetów razem z Michałem Miecznikowskim. 

</doc>
<doc id="133511" url="https://pl.wikipedia.org/wiki?curid=133511" title="Tadeusz Czerwiński (wojskowy)">
Tadeusz Czerwiński (wojskowy)

Tadeusz Czerwiński (ur. 17 lutego 1910 w Gronowcu, zm. 22 sierpnia 1942 w Saint-Omer) – kapitan pilot Polskich Sił Powietrznych w Wielkiej Brytanii i major ("ang. Squadron Leader") Królewskich Sił Powietrznych.
Życiorys.
4 sierpnia 1934 Prezydent RP Ignacy Mościcki mianował go podporucznikiem ze starszeństwem z 15 sierpnia 1934 i 121. lokatą w korpusie oficerów piechoty, a minister spraw wojskowych wcielił do 15 pułku piechoty w Dęblinie. W 1936 ukończył Kurs Wyższego Pilotażu w Grudziądzu. Na stopień porucznika został mianowany ze starszeństwem z 19 marca 1938 i 50. lokatą w korpusie oficerów lotnictwa, grupa liniowa. W 1939 pełnił służbę w Centrum Wyszkolenia Lotnictwa nr 1 w Dęblinie na stanowisku dowódcy I plutonu 4 eskadry I dywizjonu Szkoły Podchorążych Lotnictwa–Grupa Taktyczna. W kampanii wrześniowej 1939 był dowódcą jednego z kluczy myśliwskich sformowanych z pilotów Eskadry Ćwiczebnej Pilotażu. Walczył w rejonie Dęblina. Po zakończeniu działań wojennych w Polsce, przez Rumunię, przedostał się do Francji.
W kampanii francuskiej 1940 walczył w składzie I/145 dywizjonu myśliwskiego „Warszawskiego”. 8 czerwca zestrzelił dwa myśliwce Bf-110.
Ewakuowany do Wielkiej Brytanii 23 lipca 1940 wszedł w skład 302 dywizjonu myśliwskiego „Poznańskiego”, w którym 15 września 1940 został dowódcą eskadry B. Walczył w bitwie o Anglię. 2 lutego 1941 został odznaczony Krzyżem Walecznych po raz drugi. 3 maja 1941 został instruktorem w 55 OTU w Osworth, a od listopada 1941 – instruktorem w 58 OTU w Grangemouth.
8 stycznia 1942 został przeniesiony do 306 dywizjonu myśliwskiego na stanowisko dowódcy eskadry A. 15 kwietnia 1942 został dowódcą tego dywizjonu. 26 kwietnia zaliczono mu zestrzelenie samolotu FW-190.
Zginął 22 sierpnia 1942 zestrzelony przez niemiecką artylerię przeciwlotniczą podczas lotu bojowego na operację „rhubarb” w rejonie Saint-Omer (północna Francja). Pośmiertnie został odznaczony trzecim Krzyżem Walecznych. Pochowany na cmentarzu w Souvenir-Longuennes we Francji (grób 16, rząd A, działka 8).
Zwycięskie walki powietrzne.
Na liście Bajana sklasyfikowany został na 56. pozycji z czterema pewnymi zestrzeleniami samolotów Luftwaffe:

</doc>
<doc id="133513" url="https://pl.wikipedia.org/wiki?curid=133513" title="GameBoy Advance">
GameBoy Advance



</doc>
<doc id="133515" url="https://pl.wikipedia.org/wiki?curid=133515" title="Game Boy Advance">
Game Boy Advance

 – przenośna konsola do gier wyprodukowana przez firmę Nintendo. Jest następczynią popularnej konsoli Game Boy Color. Została wypuszczona na rynek w Japonii 21 marca 2001 roku, w Ameryce Północnej 11 czerwca 2001 roku, w Europie 22 czerwca 2001 roku, a w Chinach 8 czerwca 2004 roku.
Dane techniczne.
Game Boy Advance posiada 32-bitowy procesor RISC ARM7TDMI taktowany zegarem 16,8 MHz oraz ośmiobitowy CISC bazowany na Z80 (do obsługi gier na starsze wersje konsoli) taktowany zegarem 4 lub 8 MHz. Konsola jest zasilana dwiema bateriami AA lub zasilaczem AC. Jest kompatybilny z grami na Game Boy Color i zwykłego Game Boya, może on również współpracować z konsolą GameCube jako kontroler po dokupieniu odpowiedniego kabla.
Wyświetlacz.
Wyświetlacz LCD o wielkości 2,9 cala może pomieścić 240x160 pikseli w kolorze 15-bitowym (32768 kolorów). Wyświetlacz zawiera więcej pikseli, niż w starszych wersjach Game Boya. Podczas grania w gry przeznaczone na starsze wersje Game Boya można wcisnąć przycisk „L” lub „R”, aby zmienić dopasowanie gry do ekranu.
Gry na Game Boy Advance.
Dla Game Boya Advance zostało wyprodukowanych kilka tysięcy gier. Należą do nich m.in. konwersje produkcji z innych platform (NES, SNES, PC itp.), a także tytuły dostępne tylko na tę platformę.
Gra wieloosobowa.
Game Boy Advance posiada port szeregowy do połączenia się z innymi konsolami tego typu poprzez kabel Game Boy Advance Link Cable. Niektóre gry pozwalają na połączenie do czterech graczy korzystających z jednego kartridża. Przykładami gier o takiej możliwości są "Advance Wars" oraz "", w pozostałych przypadkach każdy gracz musi posiadać własną kopię gry.
Czasami istnieje możliwość połączenia się ze sobą graczy grających w różne, zgodne ze sobą gry, np. z serii "Pokémon".

</doc>
<doc id="133516" url="https://pl.wikipedia.org/wiki?curid=133516" title="Adsorpcja wielowarstwowa">
Adsorpcja wielowarstwowa

Adsorpcja wielowarstwowa (adsorpcja poliwarstwowa) to zjawisko lub proces adsorpcji w którym adsorbat na powierzchni adsorbentu jest gromadzony w postaci warstwy grubszej niż rozmiary pojedynczej cząsteczki adsorbatu, tzw. wielowarstwy (poliwarstwy). Siły adsorpcyjne (adhezja - siły dyspersyjne w adsorpcji fizycznej oraz wiązania chemiczne w adsorpcji chemicznej, chemisorpcji) działające pomiędzy adsorbatem i powierzchnią adsorbentu lub na granicy faz są odpowiedzialne za adsorpcję monowarstwową. Kolejne warstwy adsorbatu mogą ulec adsorpcji na zaadsorbowanych cząsteczkach adsorbatu głównie dzięki siłom kohezji odpowiedzialnym za kondensację pary w ciecz.
Podstawową wielowarstwową izotermą adsorpcji jest izoterma BET (w wersji dla nieskończonej ilości warstw adsorpcyjnych oraz wersji ograniczonej dla n-warstw) oraz jej nowsze modyfikacje, jak izoterma BDDT, izoterma LGD czy izoterma Sircara. Raczej historyczne znaczenie ma izoterma Hüttiga. 
W izotermach tych kluczową rolę odgrywa tzw. ciśnienie względne, czyli stosunek ciśnienia i ciśnienia pary nasyconej określający "odległość" układu adsorpcyjnego od warunków naturalnej kondensacji pary cieczy.

</doc>
<doc id="133521" url="https://pl.wikipedia.org/wiki?curid=133521" title="Konstytucja PRL">
Konstytucja PRL



</doc>
<doc id="133523" url="https://pl.wikipedia.org/wiki?curid=133523" title="Piotr I (król Aragonii)">
Piotr I (król Aragonii)

Piotr I z Aragonii (ur. 1069, zm. 27 września 1104) – król Aragonii i Nawarry 1094–1104.
Syn Sancho Ramíreza - króla Nawarry i Aragonii jako "Sancho I", oraz Izabeli z Urgel. Od 1085 współwładał wraz z ojcem Aragonią. W 1086 w Jaca, ożenił się z Agnieszką Akwitańską, córką księcia Akwitanii Wilhelma VIII. Po śmierci ojca w 1094 objął samodzielne rządy w obu królestwach. W wyniku rekonkwisty w 1096 odzyskał z rąk arabskich Huescę. W 1097 w Huesca, ożenił się po raz drugi, z Bertą Włoską, prawdopodobnie córką hrabiego Sabaudii Piotra I. Symbolizowało to m.in. przeniesienie stolicy z Jaca do niedawno podbitej i większej Huesci. Z pierwszego małżeństwa miał dwoje dzieci, które zmarły w dzieciństwie:
Po jego śmierci w 1104 władzę w królestwach Aragonii i Nawarry objął jego młodszy brat Alfons I Waleczny.

</doc>
<doc id="133526" url="https://pl.wikipedia.org/wiki?curid=133526" title="Park Bródnowski w Warszawie">
Park Bródnowski w Warszawie

Park Bródnowski – park znajdujący się na Bródnie w warszawskiej dzielnicy Targówek. Jest otoczony ulicami Kondratowicza, Chodecką, Wyszogrodzką oraz przedłużeniem ulicy Łabiszyńskiej. Zajmuje powierzchnię 25,4 hektara.
Opis.
Park powstał w latach 1976−1978 według projektu Stefanii Traczyńskiej. Miał to być obiekt wypoczynkowy, zaspokajający potrzeby mieszkańców tej części stolicy. Od 1997 roku trwają nieustanne prace modernizacyjne. Powstały place zabaw wydzielone dla dzieci, boiska do koszykówki i siatkówki oraz ścieżki rowerowe.
Trzy akweny zajmują 0,7 ha powierzchni parku. Na największym z nich znajdują się trzy fontanny, które w 2017 zastąpiły znajdującą się w tym miejscu fontannę pojedynczą. W parku zostały wybudowane boiska do koszykówki, dwa do siatkówki, piłki nożnej a także stoły ping-pongowe. Można też pograć w szachy. 
W 2009 w parku powstał "Park Rzeźby" − plenerowa galeria sztuki zaprojektowana przez Pawła Althamera. Opiekę nad kolekcją rzeźb i instalacji artystycznych sprawuje Muzeum Sztuki Nowoczesnej.
Park jest żartobliwie nazywany przez mieszkańców "Central Parkiem", gdyż jest otoczony blokami mieszkalnymi podobnie jak nowojorski Central Park wieżowcami.

</doc>
<doc id="133527" url="https://pl.wikipedia.org/wiki?curid=133527" title="Układ (cybernetyka)">
Układ (cybernetyka)

Układ - w najogólniejszym znaczeniu cybernetycznym – wyodrębniony (realnie lub jedynie myślowo) fragment rzeczywistości, rozważany pod względem przekształcania oddziaływań na niego (docierających bodźców, stanów wejścia), na jego oddziaływania (przejawiające się reakcje, stany wyjścia).
Wszystko, co znajduje się poza rozważanym układem, i co może (mogłoby) wywierać na niego wpływ, lub na co układ może (mógłby) wywierać wpływ, to otoczenie układu.
Dany układ można traktować także jako część składową większego układu (nadukładu) lub rozważać jego części składowe (podukłady).
W układzie wyróżnia się wejścia (przez które do układu docierają bodźce) i wyjścia (przez które układ przejawia reakcje) - wewnętrzne i zewnętrzne. Wejścia i wyjścia wewnętrzne służą oddziaływaniu układu na samego siebie, zewnętrzne - oddziaływaniu między układem a otoczeniem.
Układ niemający żadnych wejść i wyjść zewnętrznych to układ bezwzględnie odosobniony, układ mający takie wejścia i wyjścia to układ względnie odosobniony.
Z innego punktu widzenia można wyróżnić wejścia i wyjścia informacyjne, przez które układ przyjmuje i przekazuje informację, oraz zasileniowe, przez które układ przyjmuje i przekazuje zasilenie (energię).
Układ fizyczny.
Jeżeli wyodrębnionym fragmentem rzeczywistości jest obiekt fizyczny lub zbiór takich obiektów, układ jest układem fizycznym. Może on być oddzielony od otoczenia wyraźnymi granicami, które są powierzchniami nieciągłości określonych wielkości fizycznych, charakteryzujących układ.
Układ fizyczny nie oddziałujący z otoczeniem, to układ fizyczny odosobniony.
Układ fizyczny rozpatrywany ze względu na jego stan termodynamiczny oraz wymianę z otoczeniem energii i składników (cząstek), to układ termodynamiczny.
Wyróżnia się:
Układ fizyczny rozpatrywany ze względu na zachodzące w nim reakcje chemiczne to układ chemiczny.
Układ jako system.
Układ rozpatrywany ze względu na budowę wewnętrzną (jako całość składająca się z powiązanych, sprzężonych ze sobą, oddziałujących wzajemnie na siebie elementów), określa się jako system. Jest to zbiór elementów (zwany składem systemu) wraz ze zbiorem relacji między nimi (zwanym strukturą systemu).
Termin "układ" ("system") może też oznaczać sposób rozmieszczenia (uporządkowania) elementów według określonych zasad.
Układ fizyczny jako system.
Układ fizyczny, rozpatrywany jako system, określa się jako zespół obiektów fizycznych, oddziałujących na siebie wzajemnie tzn. mogących przekazywać sobie nawzajem energię.

</doc>
<doc id="133529" url="https://pl.wikipedia.org/wiki?curid=133529" title="Mieczysław &quot;Mechanik&quot; Jurecki">
Mieczysław &quot;Mechanik&quot; Jurecki



</doc>
<doc id="133531" url="https://pl.wikipedia.org/wiki?curid=133531" title="Roślina warzywna">
Roślina warzywna



</doc>
<doc id="133532" url="https://pl.wikipedia.org/wiki?curid=133532" title="Ciśnienie względne">
Ciśnienie względne

Ciśnienie względne
W metrologii.
Ciśnienie mierzone względem ciśnienia otoczenia, zwanego ciśnieniem bezwzględnym. Określane jako różnica ciśnienia bezwzględnego mierzonego ciśnienia i ciśnienia otoczenia. Przyrząd do pomiaru ciśnienia względnego to manometr, dlatego ciśnienie to jest też zwane "ciśnieniem manometrycznym".
W meteorologii.
W meteorologii ciśnienie określone względem umownego ciśnienia, zazwyczaj ciśnienia jakie panowałoby w tych warunkach na poziomie morza. 
W fizyce materii.
Stosunek ciśnienia i ciśnienia pary nasyconej określający „odległość” układu fizycznego od warunków naturalnej kondensacji pary cieczy w danej temperaturze:
gdzie:

</doc>
<doc id="133533" url="https://pl.wikipedia.org/wiki?curid=133533" title="Wyspy Keelinga">
Wyspy Keelinga



</doc>
<doc id="133535" url="https://pl.wikipedia.org/wiki?curid=133535" title="Raszków">
Raszków

Raszków – miasto w województwie wielkopolskim, w powiecie ostrowskim, siedziba gminy Raszków, na Wysoczyźnie Kaliskiej, nad Ołobokiem, w Kaliskiem, w aglomeracji kalisko-ostrowskiej, ok. 11 km na północ od Ostrowa Wielkopolskiego, ok. 30 km na zachód od Kalisza.
1 stycznia 2019 roku miasto liczyło 2099 mieszkańców.
Historia.
Prawa miejskie.
Wymieniany od 1403 roku jako wieś rycerska. Raszków otrzymał prawa miejskie w dniu 8 stycznia 1444 roku, na prawie niemieckim. Przywilej lokacyjny spisany w języku łacińskim wystawił Wojciech „de Raschkowo”, zakładający miasto „na surowym korzeniu”.
Okres Rzeczypospolitej Obojga Narodów.
Do końca XV wieku miasto było własnością Raszkowskich. W 1504 Jan i Mikołaj Raszkowscy sprzedali swoją miejscowość rodową za 100 grzywien Bieniaszowi Zadorskiemu, który sprzedał ją Kościeleckim. Jan Kościelecki podkomorzy krakowski sprzedał część miasta braciom Chwalczewskim. W dalszym ciągu majątek swój posiadał tu Mikołaj Baran Raszkowski. W 1637 właścicielem Raszkowa był Piotr Sieniuta. W 1664 wojewoda podlaski Wacław Leszczyński, a w 1683 król Polski Stanisław Leszczyński. Później właścicielami byli przedstawiciele szlacheckich wielkopolskich rodów Mycielskich oraz Skórzewskich.
W XVI wieku Raszków odgrywał pierwszorzędną rolę pośród wszystkich ówczesnych miast regionu tj. Kwiatkowa, Odolanowa, Ostrowa, Sobótki i Sulmierzyc, o czym świadczy wysokość płaconych podatków przez miasto. W tym czasie miasto należało do rodziny Chwalczewskich – Stanisław Chwalczewski był tłumaczem i historykiem, przetłumaczył z łaciny „Kronikę Polski” Macieja Miechowity, Jerzy został biskupem łuckim a Piotr kasztelanem biechowskim.
Na początku XVII wieku w Raszkowie było 24 rzemieślników m.in. 6 szewców, 3 kowali, 2 bednarzy i 2 sukienników. W mieście odbywało się siedem jarmarków rocznie.
Od 1655 roku zniszczenia przyniósł potop szwedzki, w późniejszym czasie przez region ostrowski przechodziły liczne wojska m.in. saskie, szwedzkie, rosyjskie oraz polskie, a w okolicznych miejscowościach panowała zaraza. Wydarzenia te, były przyczyną spadku liczby mieszkańców Raszkowa do 256 osób (1717 r.).
Okres zaborów.
W 1839 roku szlachta na czele z Wojciechem Lipskim z Lewkowa i Janem Niepomucenem Niemojowskim ze Śliwnik założyła w Raszkowie kasyno obywatelskie, przeniesiono tu także bibliotekę polską z Ostrowa.
25 kwietnia 1848 roku w okresie powstania wielkopolskiego w okolicach miejscowości miała miejsce nierozstrzygnięta bitwa pod Raszkowem, w której powstańcy polscy starli się z wojskiem pruskim.
Od połowy XIX wieku z miasta ubywało mieszkańców, przyczyną był brak dogodnych połączeń komunikacyjnych z innymi miastami m.in. brak linii kolejowej.
W 1854 roku powstało Kurkowe Bractwo Strzeleckie; w 1876 roku założono Bank Ludowy; w 1888 roku wybudowano murowany katolicki kościół parafialny w stylu neogotyckim.
W drugiej połowie XIX wieku miasto wymienia Słownik geograficzny Królestwa Polskiego podając, że w mieście istniały: kościół, synagoga, urząd pocztowy, Towarzystwo Polskie Przemysłowców.
Okres II RP.
W latach 1918–1919 społeczeństwo Raszkowa i okolic wzięło czynny udział w powstaniu wielkopolskim, które doprowadziło do powstania II Rzeczypospolitej. W 1921 roku miasto liczyło 1672 mieszkańców.
Przynależność administracyjna.
W XIX wieku miejscowość przynależała administracyjnie do powiatu odolanowskiego. W latach 1975–1998 do województwa kaliskiego, od 1999 roku do powiatu ostrowskiego.
Gospodarka.
W okresie Rzeczypospolitej Obojga Narodów miasto było lokalnym ośrodkiem garbarstwa oraz handlu i rzemiosła. Przy schyłku XVIII wieku w miejscowości zanotowano 18 szewców, 17 gorzelników, 9 kołodziejów, 7 mielcarzy oraz po pięciu młynarzy, garncarzy i krawców, a także po trzech piekarzy, bednarzy i kuśnierzy, 2 stolarzy, jeden sukiennik, olejnik tłoczący olej, rymarz, ślusarz, kowal, cieśla, golarz oraz muzykant. Roczne dochody miejskie wynosiły 194 talary. W miejscowości odbywało się również 7 jarmarków rocznie.
Raszków jest niewielkim ośrodkiem z czego największy udział ma handel oraz usługi. W 2014 roku według klasyfikacji REGON w mieście działało 180 firm.

</doc>
<doc id="133536" url="https://pl.wikipedia.org/wiki?curid=133536" title="Pogrzybów">
Pogrzybów

Pogrzybów – wieś sołecka w Polsce położona w województwie wielkopolskim, w powiecie ostrowskim, w gminie Raszków. 
Miejscowość graniczy z miastem Raszków tworząc z nim i z Przybysławicami zwarty zespół miejscowości. Do Pogrzybowa można dojechać z Ostrowa autobusami komunikacji miejskiej.
Historia.
Pierwotnie Grzybowo. Wzmiankowany w 1213 roku w związku z nadaniem dóbr klasztorowi w Ołoboku przez Władysława Odonica. W XVI wieku majątek Pogrzybowskich, od 1612 własność Daźdźboga Karnkowskiego, starosty bobrownickiego i odolanowskiego. Karnkowscy byli właścicielami wsi do lat '30 XIX wieku. W czasie Wiosny Ludów krótko stacjonowała tu polska Szkoła Podchorążych. W latach 1861-1894 własność Niemojowskich, później dobra nabyła pruska Komisja Kolonizacyjna. Losy miejscowości są ściśle związane z dziejami sąsiedniego Raszkowa. Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="133537" url="https://pl.wikipedia.org/wiki?curid=133537" title="Hironobu Sakaguchi">
Hironobu Sakaguchi

 – japoński projektant gier komputerowych, były pracownik Square Enix, prezes Mistwalker.
Życiorys.
Jako student bardzo interesował się komputerami, m.in. Apple II. Grał w wiele gier, jednak kiedyś, gdy zaczęły go już nudzić, postanowił sam nauczyć się programowania i tworzyć własne gry na komputery osobiste.
Mając 21 lat, w 1983 roku, dostał pracę dorywczą w Square, Co. Ltd., wtedy firmą, która zajmowała się oprogramowaniem dla jednej z elektrowni w Tokushima. Trzy lata później, gdy Square stało się samodzielną firmą, został dyrektorem od spraw planowania i rozwoju. Zajmował się głównie grami na platformy NES i PC. Na przełomie 1985/86 roku, sprowadził do firmy dobrze zapowiadającego się kompozytora muzycznego, Nobuo Uematsu.
W 1987 roku, gdy firmie groziło bankructwo, Sakaguchi zaproponował szefostwu stworzenie gry podobnej do wydanej rok wcześniej przez Enix, Dragon Quest. Pomysł ten się spodobał i ironicznie, nazwano tę grę Final Fantasy, jako że miała być ona ostatnią fantazją jej twórców na wybicie się na szczyt. Gra odniosła fenomenalny sukces i to głównie dzięki temu Sakaguchi awansował na zastępcę prezesa Square, Co. Ltd. w 1991 roku. W 1995 roku został przeniesiony do Stanów Zjednoczonych i został tam prezesem Square LA, Inc..
W maju 2000 roku Sakaguchi otrzymał wyróżnienie w Galerii Sław podczas Trzeciego Dorocznego Rozdania Nagród za Osiągnięcia Interaktywne w Los Angeles podczas targów Electronic Entertainment Expo (E3). Uzasadnieniem wyróżnienia był jego "długotrwały, powalający i inspirujący wkład w świat interaktywnej rozrywki". W tym samym roku został on reżyserem filmu interaktywnego Final Fantasy: The Spirits Within. Niestety, okazał się on ogromną finansową klapą, przez co w lutym 2001 roku Sakaguchi zrezygnował ze swojej pozycji wiceprezesa Square, Co. Ltd.
Przyszłość.
W 2001 roku Sakaguchi zarejestrował w Japonii znak towarowy Mistwalker. Dopiero trzy lata później okazało się, że jest to jego nowa firma zajmująca się tworzeniem gier na różne platformy sprzętowe. Pomimo swojego odejścia, nie zaprzestaje on pomagać Square Enix przy tworzeniu kolejnych gier z serii Final Fantasy.
Gry.
"Gry zostały uszeregowane alfabetycznie"

</doc>
<doc id="133538" url="https://pl.wikipedia.org/wiki?curid=133538" title="Przybysławice (województwo wielkopolskie)">
Przybysławice (województwo wielkopolskie)

Przybysławice – wieś sołecka w Polsce położona w województwie wielkopolskim, w powiecie ostrowskim, w gminie Raszków.
Sąsiaduje z miastem Raszków oraz wsią Pogrzybów, tworząc z nimi zwarty zespół miejscowości. Do Przybysławic można dojechać z Ostrowa Wielkopolskiego autobusami komunikacji miejskiej.
Według danych z 2011 roku wieś liczyła 822 mieszkańców. 
Historia.
Wzmiankowane w 1392 roku jako "Przibislavicze". Losy wsi są ściśle związane z dziejami sąsiednich miejscowości, Pogrzybowa i Raszkowa. Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="133539" url="https://pl.wikipedia.org/wiki?curid=133539" title="Republika Ostrowska">
Republika Ostrowska

Republika Ostrowska, także "Rzeczpospolita Ostrowska" (10–26 listopada 1918) – wystąpienie Polaków w Ostrowie Wielkopolskim przeciwko władzy pruskiej, na miesiąc przed wybuchem powstania wielkopolskiego. Efektem wystąpienia był m.in. szereg ustępstw na rzecz Polaków na terenie powiatu ostrowskiego.
Przebieg wydarzeń.
Już we wrześniu Polacy powołali tajny Komitet Obywatelski, przygotowujący się do przejęcia władzy w mieście. Klęska Niemiec w I wojnie światowej, a zwłaszcza rewolucja w Berlinie 9 listopada 1918 rozpoczęły proces odzyskiwania niepodległości w Wielkopolsce. Informacje o abdykacji cesarza Wilhelma II oraz o tworzeniu przez socjalistów rad robotniczych i żołnierskich dotarły do jednostki batalionu zapasowego 155. pułku piechoty w Ostrowie jeszcze tego samego dnia i 9 listopada 1918 w obliczu wiadomości o rewolucji w Niemczech powołano Radę Żołnierską, w której skład wchodził tylko jeden Polak.
Jednak następnego dnia po południu niemieccy żołnierze garnizonu ostrowskiego utworzyli Radę Żołnierską ("Der Soldatenrat der Garnison Ostrowo") bez udziału Polaków. Na jej czele stanęli: st. szer. Fricke i rezerwista Klemz. W odpowiedzi na to, przedstawiciele żołnierzy-Polaków zwołali wiec w ostrowskim Domu Katolickim. W trakcie manifestacji utworzono Komitet Ludowy (z przewodniczącymi: adwokatem Michałem Lange i hrabią Bogdanem Szembekiem z Wysocka Wielkiego) oraz Towarzystwo Młodzieży „Pogotowie Służby i Łączności”, a zgromadzeni uchwalili następującą rezolucję:
Do Niemców, zebranych w Miejskiej Strzelnicy, wystosowano oświadczenie następującej treści:
Komitet Ludowy kierowany przez Michała Langego przeprowadził rozmowy z niemiecką Radą Żołnierską, w rezultacie których żołnierze-Polacy opuścili jednostkę i w dniach 10-11 listopada utworzyli pierwszy polski pułk piechoty. Dało to początek polityce faktów dokonanych: ochotników werbowano od 11 listopada „na żołd 1. pułku piechoty”, 12 listopada wymuszono na żołnierzach niemieckich przekazanie tzw. starych koszar Moltkego (przy ulicy Zduńskiej, obecnie Wolności) i uzbrojenia w postaci 500 karabinów, 50 skrzyń amunicji, dwóch karabinów maszynowych oraz dwóch samochodów ciężarowych, koszary przemianowano na im. Józefa Piłsudskiego, obsadzono gmachy urzędowe. W dniach 10-11 listopada do niemieckich urzędów i władz wprowadzono polskich kontrolerów z prawem kontrasygnaty, Stefana Rowińskiego i Wojciecha Lipskiego. Żołnierzy 1. pułku piechoty polskiej (początkowo pod dowództwem Mariana Modrzejewskiego, które 5 listopada przekazano Marianowi Nerskiemu, a 16 listopada wracającemu z frontu ppor. Władysławowi Wawrzyniakowi), zaprzysiężono 13 listopada. 
19 listopada utworzono polsko-niemiecką Komendę Placu ("Platzkommendantur"), która miała dbać o spokój w mieście; jej członkami zostali na zasadzie parytetu: Wuttke, Rungius, Dobrzycki oraz Aleksander Dubiski. Na wspólnym posiedzeniu 21 listopada 1918 w obecności przedstawicieli polskiej i niemieckiej ludności cywilnej oraz dwóch wysłanników poznańskiej Rady Robotników i Żołnierzy, pod naciskiem Naczelnej Rady Ludowej w Poznaniu (która uznała, w obawie przed zbrojną reakcją Niemiec, że wypadki w Ostrowie i faktyczne przejście dużej części władzy w ręce polskie są przedwczesne), obie ostrowskie rady żołnierskie, polską i niemiecką, połączono w jedną. Każda strona miała zagwarantowane 4 miejsca. W spotkaniu udział wzięli m.in. hr. Bogdan Szembek, lekarze Szulczewski i Aleksander Dubiski, dentysta Świtała, ppor. rez. Marian von Nerski, i niechętny Polakom Rudolf Fatken, naczelnik odcinka drogowego kolei
, pastor Schmidt, Schulz z Landsturmu, sierż. Nerger, rezerwista Klemz i st. szer. Riedel. Na mocy zawartej wówczas umowy, która weszła w życie 25 listopada 1918 roku o godzinie 8.00, Rada miała sprawować władzę na obszarze powiatów: ostrowskiego, odolanowskiego, ostrzeszowskiego i kępińskiego. 23 listopada ukazała się wspólna, dwujęzyczna odezwa Rady Żołnierzy, polskiej Powiatowej Rady Ludowej oraz Komendy Placu, powołująca do życia Straż Obywatelską, której celem było utrzymanie spokoju i porządku w powiecie oraz zapobieganie wykroczeniom ze strony powracających do Ostrowa jeńców. Odezwa głosiła:
Szefem Straży na powiat został Bogdan Szembek. Straż podzielona została na cztery obwody komisarskie, na czele których stali:
W każdej miejscowości ustanowiono mężów zaufania, wybierających od jednego do czterech strażników, którzy mieli zadanie zapewnienia bezpieczeństwa obok dotychczas istniejących urzędów policyjnych.
26 listopada rozwiązano polski oddział wojskowy, a na żądanie Niemców koszary opuścili żołnierze nienależący do ostrowskiego garnizonu lub zapasowego batalionu 155. pułku piechoty. Strona polska zobowiązana była do sporządzenia imiennych list zwalnianych żołnierzy, głównie Polaków, którzy mieli też oddać broń.
Efekty wystąpienia Polaków.
Pomimo rozwiązania 1. pułku piechoty polskiej, udało się wywalczyć miejsca dla polskich przedstawicieli w Radzie Żołnierskiej i w radzie miejskiej. Dzięki rokowaniom przedstawicieli nowej, wspólnej, Rady Żołnierskiej wycofano z ziemi ostrowskiej niemiecki 46. pułk piechoty im. Hrabiego Kirchbacha (46. Infanterie-Regiment Graf Kirchbach – 1. Niederschlesisches), a w Królewskim Katolickim Gimnazjum Męskim przywrócono naukę religii w języku polskim.
Włączenie powiatu ostrowskiego do Polski.
Część żołnierzy przedostała się do powstającej II Rzeczypospolitej, do pobliskiego Szczypiorna, gdzie podjęli służbę w 1. batalionie pogranicznym, który 13 grudnia na placu św. Józefa w Kaliszu złożył przysięgę wojskową. 27 grudnia doszło do wybuchu powstania wielkopolskiego. Pod Boczkowem poległ Jan Mertka jako pierwszy powstaniec.
31 grudnia ze Szczypiorna do Ostrowa wjechał dowodzony przez ppor. Jana Szlagowskiego pociąg pancerny nr 11 „Poznańczyk” z częścią kaliskiego batalionu pogranicznego. Zajęcie strategicznych punktów miasta odbyło się przy udziale miejscowych ochotników. Naczelnikiem oddziałów powstańczych, później wojennym komendantem miasta mianowano Mariana Modrzejewskiego, przejmowaniem koszar kierował Kierekesz, a zajęciem poczty Włodzimierz Lewandowski. Opanowaniem dworca dowodził Zygmunt Wieliczka, co trwało około 15 minut i odbyło się bez jakiegokolwiek oporu ze strony Niemców. Wartownikowi odebrano karabin, pas z bagnetem i hełm, przekazując je Polakowi, który zgłosił się na ochotnika z tłumu żołnierzy.
Jak doniósł „Orędownik Ostrowski”, w sylwestrową noc przed północą, landrat Walter Tiemann, został „uprzejmie poinformowany” przez delegację polskich powstańców, że przestał rządzić. 1 stycznia 1919 polski już Ostrów wizytował Ignacy Jan Paderewski.
Echa współczesne.
O wydarzeniach związanych z Republiką Ostrowską opowiadają serial "Republika Ostrowska" (1986) oraz film pełnometrażowy (1988) "Republika nadziei", których współscenarzystą był Kazimierz Radowicz. Powieściową wersją serialu była książka Radowicza "Noc sylwestrowa" (Ostrów Wielkopolski, 1993). W 1988 wydano monograficzną pracę Zenona Dykcika "Republika Ostrowska. Przyczynek do historii powstania wielkopolskiego 1918–1919" (kolejne wydania w 1992 i 2003).
Na pamiątkę wydarzeń nazywanych Republiką Ostrowską, 10 listopada obchodzone jest święto miasta Ostrowa Wielkopolskiego, a jednemu z rond w 2006 roku nadano nazwę Rondo Republiki Ostrowskiej. W latach 2008 i 2009 w Ostrowie odbyły się wielkie inscenizacje historyczne dla upamiętnienia rocznicy tych wydarzeń. Organizowany jest także "Bieg Republiki Ostrowskiej". Rada miejska od 2009 roku przyznaje "Medal Republiki Ostrowskiej" za wybitne osiągnięcia w dziedzinie samorządności, edukacji, kultury, sztuki, sportu, gospodarki, polityki, działalności publicznej oraz promocji i mecenatu na rzecz Ostrowa Wielkopolskiego i regionu.
Pojawiają się także głosy krytyczne wobec określania zdarzeń z roku 1918 mianem "Republiki Ostrowskiej" i kultywowania o nich pamięci takiej formie. Krytycy argumentują, że termin ten powstał na potrzeby przywołanego wyżej filmu i serialu, a samej "Republiki Ostrowskiej" nigdy nie proklamowano. Do zwolenników takiego stanowiska należy np. prof. Jerzy Pietrzak.

</doc>
<doc id="133542" url="https://pl.wikipedia.org/wiki?curid=133542" title="Mołdawska Socjalistyczna Republika Radziecka">
Mołdawska Socjalistyczna Republika Radziecka

Mołdawska Socjalistyczna Republika Radziecka, Mołdawia (ros. Молдавская Советская Социалистическая Республика, mołd. Република Советикэ Сочиалистэ Молдовеняскэ) – jedna z republik związkowych ZSRR utworzona 2 sierpnia 1940 r. W jej skład weszła większość ziem przyłączonych w 1940 r. do Związku Radzieckiego kosztem Królestwa Rumunii, oraz prawie połowa obszaru istniejącej od 1924 r. na wschodnim, należącym do ZSRR, brzegu Dniestru Mołdawskiej Autonomicznej Socjalistycznej Republiki Radzieckiej (w składzie Ukraińskiej SRR). 
6 kwietnia 1949 r. Biuro Polityczne Wszechzwiązkowej Komunistycznej Partii (bolszewików) przyjęło uchwałę o deportacji z Mołdawii na Syberię 11 280 rodzin (40 850 osób) kułaków, czyli bogatszych rolników, ziemian i kupców, co miało przyspieszyć kolektywizację rolnictwa. 6 lipca 1949 rozpoczęto realizację tej decyzji (akcja „Jug”), która stała się jedną z największych deportacji ludności cywilnej w ZSRR po II wojnie światowej.
Mołdawska SRR niepodległość jako Republika Mołdawii ogłosiła 23 maja 1991 r., zaś wkrótce potem jej leżące na wschodnim brzegu Dniestru ziemie, stanowiące tereny dawnej Mołdawskiej Autonomicznej Socjalistycznej Republiki Radzieckiej ogłosiły niepodległość jako Naddniestrzańska Republika Mołdawska.

</doc>
<doc id="133551" url="https://pl.wikipedia.org/wiki?curid=133551" title="Republika radziecka">
Republika radziecka

Republiki radzieckie – twory państwowe odwołujące się do ideologii leninizmu, powoływane w końcu pierwszej wojny światowej i wkrótce po jej zakończeniu. Republiki powstawały samorzutnie (poza granicami Imperium Rosyjskiego przed 1917), lub jako państwa marionetkowe, z inspiracji Rosyjskiej Partii Komunistycznej (bolszewików), lub w konsekwencji agresji Armii Czerwonej. 
Republiki radzieckie tworzone były także w latach późniejszych jako jednostki podziału administracyjnego Związku Socjalistycznych Republik Radzieckich w wyniku podbojów nowych ziem (państw) lub reorganizacji władz istniejących wcześniej jednostek terytorialnych. 
Republiki radzieckie 1917-1922.
W okresie 1917-1922 powstały m.in. następujące republiki: 
W 1918 istniała w zalążku Fińska Socjalistyczna Republika Robotnicza podczas wojny domowej w Finlandii.
W 1920 roku, w trakcie wojny polsko-bolszewickiej, przygotowywane było powołanie republiki radzieckiej pod nazwą Polska Socjalistyczna Republika Rad.
Republiki radzieckie poza imperium Rosyjskim.
Większość republik radzieckich powstała na terytorium byłego Imperium Rosyjskiego. Jednak analogiczne państwa powstawały także w wyniku działań rewolucyjnych na terenie państw Europy środkowej i zachodniej: 
Podjęto także próbę powołania Radzieckiej Republiki Iranu - ruch partyzancki Dżangalije wspierany przez wojska radzieckie ustanowił efemeryczną republikę, która istniała w latach 1920-1921.
Powstanie ZSRR.
30 grudnia 1922, na mocy traktatu założycielskiego ZSRR, ustanowiony został Związek Socjalistycznych Republik Radzieckich, którego sygnatariuszami były: 
Od momentu ustanowienia ZSRR przez republikę radziecką rozumie się podmioty wchodzące w skład tego związku, zarówno republiki związkowe, jak i wchodzące w ich skład autonomiczne republiki radzieckie. 
II wojna światowa.
Po pakcie Ribbentrop-Mołotow do ZSRR przyłączono państwa lub części państw, i ustanowiono republiki: 
Rozwiązanie ZSRR.
W trakcie rozpadu ZSRR, od 1988 roku kolejne republiki związkowe ZSRR ogłaszały niepodległość. Na mocy Porozumienia białowieskiego (8 grudnia 1991) Związek Socjalistycznych Republik Radzieckich przestał istnieć, a w ciągu kolejnych miesięcy wszystkie republiki wchodzące wcześniej w skład ZSRR (w tym jako autonomiczne republiki radzieckie) usunęły nazwę "radziecka" ze swoich nazw. 

</doc>
<doc id="133553" url="https://pl.wikipedia.org/wiki?curid=133553" title="Alfons I Waleczny">
Alfons I Waleczny

Alfons I Waleczny (ur. ok. 1073, zm. 7 września 1134) – król Aragonii i Nawarry 1104–1134.
Był młodszym synem Sancha V – króla Nawarry i Aragonii (jako Sancho I) i oba królestwa odziedziczył po śmierci swojego starszego brata Piotra I w 1104 r.
Alfons w czasie swojego panowania podbił wiele miast na obszarze doliny Ebro: Egeę, Tudelę (1119), Saragossę (po 7-miesięcznym oblężeniu), Calatayud, Borję, Tarazonę, Darokę oraz Monreal del Campo. Zmarł we wrześniu 1134 po nieudanej bitwie z Maurami podczas oblężenia Fragi.
Ten miłośnik wojowania (brał udział w dwudziestu dziewięciu bitwach przeciwko chrześcijanom lub Maurom), ożenił się 30 czerwca 1109 z Urraką z Kastylii, wdową po Rajmundzie z Burgundii, wyjątkowo rozwiązłą i zapalczywą kobietą. Małżeństwo zostało zaaranżowane przez jej ojca, Alfonsa VI z Kastylii, w 1106, by zjednoczyć dwa kraje chrześcijańskie przeciwko Almorawidom oraz by dostarczyć im zdolnego przywódcę militarnego. Urraca jednak była wyjątkowo upartą królową. Mąż i żona kłócili się bezustannie, nieraz uciekając się do przemocy fizycznej, aż w końcu rozpoczęli ze sobą otwartą wojnę. Będąc znacznie lepszym żołnierzem niż którykolwiek z jego przeciwników, Alfons wygrywał bitwy pod Sepalwedą i Fuente de la Culebra, jednak jego jedynymi godnymi zaufania poplecznikami byli Aragończycy, którzy nie byli dość liczni, by zwyciężyć Kastylię i León. Papież unieważnił jego małżeństwo z Urraką, pod pretekstem kuzynostwa trzeciego stopnia.
Król kłócił się z Kościołem – przede wszystkim z cystersami – prawie tak brutalnie jak ze swoją żoną. Gdy tylko ją zwyciężył, wygnał arcybiskupa Bernarda wraz z mnichami z Sahagun. W końcu Aragończyk został zmuszony do odstąpienia Kastylii i Leonu swojemu pasierbowi Alfonsowi, dziecku Urraki i jej pierwszego męża. Interwencja papieża Kaliksta II pomogła w ustanowieniu porozumienia między imiennikami.
Alfons Waleczny zdobył uznanie i wygrywał swoje najwspanialsze bitwy w środkowym Ebro, gdzie wygnał Maurów z Saragossy; podczas wielkiego rajdu 1125, kiedy to odbijał chrześcijańskich poddanych z Grenady; w południowo-zachodniej Francji, do której miał prawa jako król Nawarry. Trzy lata przed śmiercią ogłosił wolę, na mocy której jego królestwo miało przypaść templariuszom, joannitom i bożogrobcom; jego poddani odmówili jej spełnienia. Był gwałtownym, brutalnym człowiekiem, pobożnym jedynie z pozoru. Odegrał ogromną rolę podczas rekonkwisty.

</doc>
<doc id="133556" url="https://pl.wikipedia.org/wiki?curid=133556" title="Almanzor">
Almanzor



</doc>
<doc id="133560" url="https://pl.wikipedia.org/wiki?curid=133560" title="Al-Mansur Ibn Abi Aamir">
Al-Mansur Ibn Abi Aamir

Abu Aamir Muhammad Ibn Abdullah Ibn Abi Aamir, Al-Hadżib Al-Mansur, w Europie znany jako Almanzor, أبو عامر محمد بن عبد الله بن أبي عامر الحاجب المنصور (ur. ok. 938, zm. 8 sierpnia 1002) – faktyczny władca Al-Andalus w drugiej połowie X wieku. Za jego rządów, muzułmańska Hiszpania przeżyła swój złoty wiek.
Urodził się jako Muhammad Ibn Abi Aamir w arabskiej rodzinie szlacheckiej w okolicach Algeciras. Pojawiając się na dworze w Kordobie jako student prawa i literatury, został zarządcą posiadłości miejskich księcia Hiszama.
W ciągu zaledwie paru lat, knując i spiskując, awansował z tej skromnej pozycji na wyżyny dworskich wpływów, eliminując po drodze swoich przeciwników politycznych. Kalif Al-Hakam zmarł w 976 roku i to właśnie Ibn Abi Amir najbardziej przyczynił się do zagwarantowania młodemu, dwunastoletniemu Hiszamowi II sukcesji po poprzedniku. Dwa lata później został uznany za "hadżiba" (odpowiednika Wielkiego Wezyra na muzułmańskim wschodzie). W ciągu następnych trzech lat umacniał swoją władzę, równocześnie izolując kalifa od świata w nowym pałacu Medina Azahara.
W roku 981, po swoim powrocie do Kordoby po bitwie, podczas której zmiażdżył swojego ostatniego przeciwnika (ojczyma, Uthmana al-Mushafi), zdobył tytuł Al-Mansur bi-llah, Zwycięzcy z Woli Boskiej. W chrześcijańskiej Europie nazywano go Almanzorem (Al-Mansur).
Jego władza nad Al-Andalus był absolutna i pozwoliła mu na całkowite poświęcenie się kampaniom militarnym przeciwko chrześcijańskim królestwom na Półwyspie. Zorganizował i prowadził pięćdziesiąt siedem kampanii, a każdą z nich wygrał.
Pomimo że walczył głównie z Leónem i Kastylią, w roku 985 zdobył Barcelonę, a w 997 – Santiago de Compostela w Galicji, gdzie złupił miasto, zabrał katedralne dzwony, jednak oszczędził grób Świętego Jakuba Apostoła. Walczył również z Nawarrą.
Ożenił się z Abdą, córką Sancho II, króla Nawarry, która urodziła mu syna, Abda ar-Rahmana. Powszechnie nazywano go Sanchuelem (Mały Sancho, po arabsku "Shanjoul").
Jego zwycięstwa na północy ostrzegły chrześcijańskich władców półwyspu i spowodowały, że sformowali sojusz około roku 1000. To właśnie walcząc z nimi spędził ostatnie lata swojego życia. Zmarł w roku 1002, kiedy wracał do Kordowy po ataku na klasztor San Millán de la Cogolla. Stało się to w wiosce Salem, blisko Medinaceli, gdzie obecnie znajduje się jego grobowiec.
Jego następcą był jego syn Abd al-Malik al-Muzaffar, który rządził Al-Andalus jako "hadżib" aż do śmierci w 1008 roku.
Po Abd al-Maliku, jego ambitny przyrodni brat Sanchuelo przejął władzę z zamiarem zagarnięcia całego kalifatu dla siebie i całkowitego odsunięcia Hiszama. Wywołało to wojnę domową, rozbiło państwo na szereg mniejszych królestw, które katoliccy władcy podbijali jedno po drugim.

</doc>
<doc id="133562" url="https://pl.wikipedia.org/wiki?curid=133562" title="Oskar II">
Oskar II

Oskar II (szw. Oscar Fredrik; ur. 21 stycznia 1829 w Sztokholmie, zm. 8 grudnia 1907 tamże) – król Szwecji od 1872 roku do swojej śmierci oraz król Norwegii od 1872 roku do 1905 roku. Był ostatnim norweskim władcą z dynastii Bernadotte.
Zarys biografii.
Syn króla Szwecji i Norwegii Oskara I i Józefiny de Beauharnais. Brat króla Szwecji i Norwegii Karola XV. Ojciec króla Szwecji Gustawa V. Ostatni koronowany monarcha szwedzki, następca Gustaw V nie koronował się. Przed wstąpieniem na tron miłośnik wiedzy i amator podróży. Pasjonat nauk ścisłych, sztuki i literatury. Nazywany był „najbardziej oświeconym monarchą Europy”. Odbywał służbę wojskową w marynarce wojennej. Należał do masonerii, do której wprowadził go jego ojciec. Był aktywnym członkiem loży Nordiska Första. Uważał, że masoneria stanowi ważny element życia i kultury.
Wstąpił na tron w 1872. Jego panowanie było długie i pokojowe. W 1884 w Norwegii, a w 1905 w Szwecji zapoczątkował parlamentarno-gabinetowy system rządów. Po tym, jak odmówił utworzenia norweskiej służby dyplomatycznej, parlament norweski usunął go z tronu w 1905. W Szwecji panował do końca życia. Tylko częściowo udało mu się odbudować autorytet Szwecji w polityce wewnętrznej. Musiał współpracować z różnymi frakcjami parlamentarnymi. Od 1896 roku także z socjalistami, którzy po raz pierwszy dostali się do parlamentu. W polityce zagranicznej dokonał reorientacji polityki szwedzkiej. Zamiast tradycyjnego sojuszu z Francją wybrał sojusz z Niemcami. Poprzez swoje szerokie kontakty i zainteresowanie polityką zagraniczną uzyskał status mediatora w rozwiązywaniu różnych kwestii natury dyplomatycznej.
Małżeństwo i dzieci.
6 czerwca 1857 poślubił księżniczkę Zofię Nassau (1836–1913), z którą miał czterech synów. Byli to: 

</doc>
<doc id="133568" url="https://pl.wikipedia.org/wiki?curid=133568" title="Żółwiak chiński">
Żółwiak chiński

Żółwiak chiński, miękkoskóry żółw chiński ("Pelodiscus sinensis") – gatunek gada z podrzędu żółwi skrytoszyjnych z rodziny żółwiaków.

</doc>
<doc id="133573" url="https://pl.wikipedia.org/wiki?curid=133573" title="Żółwiak afrykański">
Żółwiak afrykański

Żółwiak afrykański ("Trionyx triunguis") – gatunek gada z podrzędu żółwi skrytoszyjnych z rodziny żółwiaków.

</doc>
<doc id="133575" url="https://pl.wikipedia.org/wiki?curid=133575" title="Daltonowie (komiks)">
Daltonowie (komiks)

Daltonowie – fikcyjny gang występujący w serii komiksów Lucky Luke. W jego skład wchodzą czterej bracia – Joe, Jack, William i Averell. Jest wzorowany na rzeczywistym gangu Daltonów.
O postaciach.
Charakterystyczną cechą braci Daltonów jest to, iż wszyscy z twarzy wyglądają tak samo, ale każdy kolejny jest o głowę wyższy i głupszy od wcześniejszego. W większości fabuł uciekają z więzienia, tylko po to, by na końcu zostać złapanymi i odprowadzonymi przez Lucky Luke’a.

</doc>
<doc id="133579" url="https://pl.wikipedia.org/wiki?curid=133579" title="Til Schweiger">
Til Schweiger

Til Schweiger, właśc. Tilman Valentin Schweiger (ur. 19 grudnia 1963 we Fryburgu Bryzgowijskim) – niemiecki aktor, reżyser, scenarzysta, producent filmowy i telewizyjny.
Życiorys.
Wczesne lata.
Urodził się we Fryburgu Bryzgowijskim jako drugi z trzech synów pary nauczycielskiej. Dorastał w Heuchelheim i Gießen. Uczęszczał do Herderschule Gießen, gdzie jego ojciec Herbert Schweiger był nauczycielem szkoły średniej. Jego matka pracowała jako nauczycielka historii. Po ukończeniu szkoły średniej zaczął odbywać zasadniczą służbę wojskową; stacjonował w Holandii. Po pewnym czasie odmówił służby wojskowej i został zatrudniony w szpitalu jako wolontariusz.
Początkowo chciał zostać nauczycielem i studiował przez cztery semestry germanistykę. W 1989 ukończył szkołę aktorską Der Keller w Kolonii. Występował w teatrach: Schule des Theaters w Kolonii (1986) i Contra-Kreis-Theater w Bonn (1989).
Kariera.
Dorabiał także jako kelner i DJ, a także zajmował się dubbingiem filmów dla dzieci i filmów pornograficznych. Swoją ekranową karierę zapoczątkował udziałem w operze mydlanej "Lindenstraße" ("Die Lindenstraße/Ulica Lipowa", 1990-1992) jako Jo Zenker. Po debiutanckim występie na kinowym ekranie w komedii "Manta, Manta" (1991), kolejna kreacja Rudy’ego w komedii kryminalnej "Ebbies Bluff" (1993) przyniosła mu nagrodę na Max Ophüls Festival w Saarbrücken.
Pojawił się potem gościnnie w serialach: "Komisarz" ("Die Kommissarin", 1994-96) jako Nick Siegel z Johannesem Brandrupem i ARD "Telefon 110" ("Polizeiruf 110", 1995). Za postać nieuleczalnie chorego pacjenta szpitala, który wyrusza skradzionym samochodem w ostatnią podróż w swoim życiu w komedii "Pukając do nieba bram" ("Knockin' on Heaven's Door", 1997) został uhonorowany nagrodą na festiwalu filmowym w Moskwie. Sukcesem okazała się kreacja Anglika polskiego pochodzenia, Jerry’ego Bruteckiego, ps. 'Brute', recydywisty i bandyty, który zostaje zesłany w ramach resocjalizacji do dziecięcego szpitala w Rumunii w dramacie psychologicznym Macieja Dejczera "Bandyta" (1997), za którą odebrał nagrodę na Festiwalu Polskich Filmów Fabularnych w Gdyni. Odrzucił rolę niemieckiego żołnierza, który strzela do kapitana Johna H. Millera (Tom Hanks) w dramacie wojennym Stevena Spielberga "Szeregowiec Ryan" (1998), ponieważ miał zastrzeżenia co do wpływu tej roli na jego wizerunek wśród amerykańskiej publiczności. W 1998 zadebiutował jako reżyser dreszczowca "Niedźwiedź polarny" ("Der Eisbär") z udziałem Benno Fürmanna.
Pojawił się w teledysku zespołu Blank &amp; Jones do piosenki pt. „Beyond Time” (2000). Powodzeniem cieszyła się rola Rocka Fertiga Ausa w komedii sci-fi "" ("(T)Raumschiff Surprise – Periode 1", 2004), za którą zdobył nagrodę specjalną Bambi i German Comedy Award w Kolonii. Zagrał tytułową postać rezolutnego kowboja Lucky Luke’a w komediowym westernie "Lucky Luke" ("Les Dalton", 2004). W 2010 gościnnie wystąpił w teledysku Keri Hilson do jej singla „I Like”. Klip promował komedię romantyczną z udziałem Schweigera zatytułowaną "Zweiohrküken" (2009). 
Od 2013 produkuje reklamy z córkami Watchever, VHV. Był na okładkach magazynów takich jak „Vanity Fair”, „GQ”, „People” i „Tele Tydzień”.
Życie prywatne.
19 czerwca 1995 ożenił się z Daną Carlsen (ur. 29 lutego 1968). Mają syna Valentina (ur. 1995) oraz trzy córki: Lunę (ur. 1997), Lili Camille (ur. 1998) i Emmę Tiger (ur. 2002). Jednak w 2005 doszło do separacji, a 15 maja 2014 r. do rozwodu.
W 2007 spotykał się z aktorką niemiecką Stephanie Stumph. Od roku 2010 do października 2013 związany był z modelką Svenją Holtmann.

</doc>
<doc id="133581" url="https://pl.wikipedia.org/wiki?curid=133581" title="Miejski Ogród Zoologiczny im. Antoniny i Jana Żabińskich w Warszawie">
Miejski Ogród Zoologiczny im. Antoniny i Jana Żabińskich w Warszawie

Miejski Ogród Zoologiczny im. Antoniny i Jana Żabińskich w Warszawie – ogród zoologiczny znajdujący się przy ul. Ratuszowej 1/3 w dzielnicy Praga-Północ w Warszawie.
Ogród jest jednostką budżetową m.st. Warszawy. Został otwarty w 1928 roku. Początkowo zajmował powierzchnię 12 ha i posiadał ok. 500 okazów zwierząt.
Historia.
Warszawa długo nie miała właściwego ogrodu zoologicznego. Wprawdzie już Jan III Sobieski miał zwierzyniec w Wilanowie-Morysinie, a i później powstawały niewielkie menażerie prywatne, pod tym względem jednak Warszawa późno dołączyła do Paryża, Amsterdamu, Budapesztu, czy Poznania, który miał swój ogród zoologiczny już w 1875 roku. 
10 lipca 1926 staraniem Mieczysława Pągowskiego został otwarty niewielki zwierzyniec na ul. Koszykowej 47. Zajmował powierzchnię ok. 0,75 ha, ale znalazły się w nim ciekawe okazy zwierząt: niedźwiedź brunatny, lemury, koczkodany, aligator, kangur, jeżozwierz, aguti i wiele egzotycznych ptaków. Równocześnie wspólnym wysiłkiem kilku nauczycieli zoologii utworzono niewielki zwierzyniec przy ul. Bagatela. Oba ogrody cieszyły się wielką sympatią warszawiaków. W rok później zoo Pągowskiego przeniosło się na 10-hektarowy teren przy alei 3 Maja, jednakże koszty utrzymania były tak wysokie, że wkrótce ogród zaczął podupadać.
Powstanie Miejskiego Ogrodu Zoologicznego.
Uchwałą magistratu z dnia 14 czerwca 1927 przyjęto decyzję o utworzeniu Miejskiego Ogrodu Zoologicznego na Pradze. Jego otwarcie dla publiczności nastąpiło 11 marca 1928 roku. Prowadzenie ogrodu powierzono Wenantemu Burdzińskiemu, byłemu dyrektorowi i założycielowi ogrodu zoologicznego w Kijowie. Pierwszymi mieszkańcami ogrodu stały się zwierzęta z upadłego zwierzyńca Pągowskiego oraz mniejszych menażerii.
Po śmierci Wenantego Burdzińskiego dyrektorem ogrodu został Jan Żabiński, człowiek wielkiej wiedzy, miłośnik zwierząt i popularyzator przyrody. W 1937 przyszło na świat słoniątko, co było osiągnięciem na skalę światową. Azjatycka słonica Tuzinka, potomstwo słonicy Kasi i słonia Jasia, była dwunastym słoniem urodzonym w warunkach ogrodu zoologicznego. Słoniątko bardzo szybko stało się ulubieńcem warszawiaków.
II wojna światowa.
Podczas obrony miasta w 1939 personel, ze względów bezpieczeństwa, musiał odstrzelić zwierzęta drapieżne i słonia Jasia. Słonica Kasia zginęła wskutek wybuchu bomby. 
Po kapitulacji miasta wywieziono do Niemiec najcenniejsze okazy, w tym ukochaną przez warszawiaków Tuzinkę. Wywózkę zwierząt zarządził dawny znajomy Jana Żabińskiego, Lutz Heck, dyrektor Berlińskiego Ogrodu Zoologicznego, od lat 30. XX wieku pracujący nad „odtworzeniem” wymarłego w XVII wieku tura. Heck zabrał do Monachium żubry i tarpany; te pierwsze miały posłużyć do odtworzenia tura, symbolu siły i potęgi, do którego chętnie odwoływali się naziści. Tuzinka została wywieziona do Królewca, wielbłądy i lamy do Hanoweru, hipopotamy do Norymbergi, konie Przewalskiego do Wiednia, a rysie i zebry do Schorfheide.
Podczas wojny teren ogrodu zoologicznego było miejscem, w którym Jan i Antonina Żabińscy udzielali pomocy Żydom. Dzięki ich działaniom wojnę przeżyła m.in. rzeźbiarka Magdalena Gross. Na kanwie tej historii powstał amerykański film pt. "Azyl". Na parterze i w piwnicach zachowanej modernistycznej willi Pod Zwariowaną Gwiazdą, w której mieszkali Żabińscy, znajduje się wystawa związaną z tymi wydarzeniami.
Okres powojenny.
Decyzja o odbudowie zoo podjęta została w 1946 roku i od razu przystąpiono do odbudowy i remontu budynków oraz gromadzenia zwierząt. W lipcu 1948 zoo zostało ponownie otwarte – ze 150 okazami, pochodzącymi głównie z darów od osób prywatnych. W styczniu 1952 oddano do użytku wybieg dla niedźwiedzi znajdujący się przy trasie W-Z.
W 1978 zoo liczyło ok. 2000 okazów zwierząt reprezentujących 380 gatunków. W latach 1970–1978 frekwencja wynosiła ok. 900 000 zwiedzających rocznie. W latach 80. XX wieku zoo znalazło się w planie inwestycyjnym miasta i nastąpiła poprawa – powstały nowe budynki i poprawiły się warunki bytowe zwierząt.
W 1990 Ogród razem z parkiem Praskim został wpisany do rejestru zabytków.
W 1997 został otwarty wówczas bardzo nowoczesny pawilon dla gadów (herpetarium). Pod koniec roku 1998 otwarto ptaszarnię wraz z azylem dla ptaków krajowych. 2 maja 2003 r. zakończyła się budowa słoniarni oraz budynków dla nosorożców. 14 stycznia 2006 r. otwarto pawilon dla bezkręgowców. 12 lipca 2006 r. wybieg dla jaguarów.
W 26 września 2008 został otwarty pawilon dla małp człekokształtnych. Wprowadzono tam: dwa goryle sprowadzone z Zurychu (Azizi został przywieziony do Warszawy 28 sierpnia, urodził się w 2000 roku.) oraz z Holandii (M’Tongé został przywieziony do Warszawy 3 września). W drugiej części budynku zamieszkują szympansy. Oba gatunki mają do dyspozycji wybiegi wewnętrzny i zewnętrzny.
10 kwietnia 2010 odbyło się uroczyste otwarcie nowego obiektu dla hipopotamów i rekinów w którym od marca przebywają rekiny (między innymi żarłacze czarnopłetwe) oraz hipopotamy: Hugo (3 listopada 2009 przyjechał z Ostrawy) z Anielą. W 2014 roku do zoo przyjechały niedźwiedzie polarne Gregor i Aleut.
W maju 2018 wybudowano nowe wejście do ogrodu od strony ul. Jagiellońskiej. W tym samym roku podjęto decyzję o rezygnacji z hodowli niedźwiedzi brunatnych, gdyż ten gatunek w skali Europy nie jest zagrożony. Trzy niedźwiedzice mieszkające na wybiegu przy al. „Solidarności” (Tatra, Sabina i Miała) nie będą miały następców, a wybieg po ich śmierci ma zostać przekazany miastu.
W październiku 2022 roku nazwę "Miejski Ogród Zoologiczny w Warszawie" zmieniono (od 1 stycznia 2023 roku) na "Miejski Ogród Zoologiczny im. Antoniny i Jana Żabińskich w Warszawie".
Zwierzęta.
Według stanu na 1 stycznia 2007 w zoo znajduje się 3646 zwierząt – przedstawicieli 489 gatunków, w tym:
1 stycznia 2009 w zoo znajdowało się 4203 zwierząt – przedstawicieli 533 gatunków, w tym:
31 grudnia 2011 w zoo znajdowało się 3566 zwierząt – przedstawicieli 553 gatunków, w tym:
Wszystkie zwierzęta, które urodziły się w ogrodzie w danym roku, otrzymują imiona zaczynającą się na tę samą literę (np. w 2018 na „J”).
Ważniejsze obiekty i ich fauna.
Słoniarnia.
Jedna z najnowocześniejszych w Europie, 6000 m². Na rok 2012 zoo zamieszkiwały cztery słonie afrykańskie ("Loxodonta africana") – jeden samiec i trzy samice. W wewnętrznej części słoniarni znajduje się również wydzielona część dla góralków przylądkowych ("Procavia capensis").
Ptaszarnia.
Obejmuje halę wolnych lotów. Jednymi z prezentowanych gatunków są wymarłe na wolności szpak balijski ("Leucopsar rothschildi") i gołębiak kasztanowaty ("Zenaida graysoni"). Prócz tego w ptaszarni przebywają dwie pary korońca plamoczubego ("Goura victoria"), bezszpony ("Rollulus rouloul"), turkuśniki indyjskie ("Irena puella"), bilbil zbroczony ("Pycnonotus jocosus"), wyspiarek zbroczony ("Gallicolumba luzonica"), turak fioletowy ("Tauraco violaceus") i kea ("Nestor notabilis").
Herpetarium.
Nowoczesna ekspozycja gadów. Budynek oddano do użytku w 1997 r. Posiada przeszklone ściany celem nasłonecznienia wnętrza. W 2014 do pomieszczenia przyjechał osobnik poskoczka mułowego ("Periophthalmus barbarus)." Do okazów należą m.in.:
Żyrafiarnia i małpiarnia.
Zewnętrzny wybieg żyraf nieogrodzony jest siatką, natomiast otacza go fosa. Wewnątrz żyrafiarni znajdują się również miejsca dla małp. Są to pigmejka karłowata ("Callithrix pygmaea"), marmozeta zwyczajna ("Callithrix jacchus"), tamaryna białoczuba ("Saguinus oedipus"), kapucynka "Cebus xanthosternos" i pawian płaszczowy ("Papio hamadryas"). Wybiegi posiadają część zewnętrzną.
Małpiarnia.
Ekspozycja goryli i szympansów. W roku 2012 zoo zamieszkiwały dwa samce goryla nizinnego ("Gorilla gorilla gorilla") oraz dziewięć szympansów zwyczajnych ("Pan troglodytes").
Hipopotamiarnia i rekinarium.
Pawilon przeznaczony dla hipopotamów nilowych ("Hippopotamus amphibius") – posiada także basen wewnętrzny – oraz zbiornik morski, w którym eksponowane są rekiny i płaszczki. w rekinarium znajduje się jedyny w Polsce okaz tawrosza piaskowego ("Carcharias taurus"). Towarzyszy mu kilka innych rekinów oraz ryby charakterystyczne dla rafy koralowej. Rekinarium posiada akrylową szybę grubości 14 cm.
Sala bezkręgowców.
Ekspozycja bezkręgowców. Do wystawianych gatunków należą m.in. liśćce ("Phyllium"), wij "Graphidostreptus giganteus", skorpion "Pandinus cavimanus", rohatyniec herkules ("Dynastes hercules"), "Acanthoscurria geniculata", "Grammostola rosea", rak "Cherax quadricarinatus", karaczan madagaskarski ("Gromphadorhina portentosa") oraz ślimak achatina zwyczajna ("Achatina achatina").
Wybieg australijski.
Wybieg australijski podzielony jest na cztery części. Przeznaczona dla kangurów rdzawoszyich ("Macropus rufogriseus") oraz kangurów rudych ("Macropus rufus"), wzmocniona jest podwójną siatką. Z ptaków obecne są emu zwyczajne ("Dromaius novaehollandiae"), kazuar hełmiasty ("Casuarius casuarius") i łabędź czarny ("Cygnus atratus").
Akwarium.
Zabytkowy budynek z kolekcją ryb morskich i słodkowodnych. Wybudowany w 1928 roku, przeznaczony na trzymanie ptaków i gadów; z oryginalnej budowli ostał się szklany dach. Zbiornik tego akwarium zawiera 30 tys. litrów wody. Do prezentowanych gatunków należą m.in. arowana srebrna ("Osteoglossum bicirrhosum"), pławikonik żółty ("Hippocampus kuda"), pirania Nattera ("Pygocentrus nattereri") i płaszczka plamista ("Potamotrygon motoro"). Prócz tego w liczącym około 3 tys. litrów wody zbiorniku znajduje się kilkanaście gatunków koralowców oraz inne gatunki, jak przydacznia niebieska ("Tridacna maxima"), amfiprion plamisty ("Amphiprion ocellaris"), mruk Petersa ("Gnathonemus petersii"), pensetnik dwuoki ("Chelmon rostratus"), paletka zielona ("Symphysodon aequifasciatus") oraz pokolec królewski ("Paracanthurus hepatus"). W 2014 przeprowadzono remont akwarium.
Baśniowe zoo.
Wybieg dostępny dla dzieci, 10 000 m². Istnieje możliwość nakarmienia zwierzęcia (przy asyście pracownika).
Wyróżnienia.
Ogród wpisano do prestiżowego Europejskiego Stowarzyszenia Ogrodów Zoologicznych, skupiającego także 10 innych największych polskich ogrodów spełniających normy i wymogi EAZA – we Wrocławiu, Toruniu, Płocku, Poznaniu, Opolu, Gdańsku, Łodzi, Krakowie, Chorzowie i Zamościu.

</doc>
<doc id="133582" url="https://pl.wikipedia.org/wiki?curid=133582" title="Bronowice Wielkie (Kraków)">
Bronowice Wielkie (Kraków)



</doc>
<doc id="133584" url="https://pl.wikipedia.org/wiki?curid=133584" title="Żółwiak drapieżny">
Żółwiak drapieżny

Żółwiak drapieżny, żółwiak florydyjski ("Apalone ferox") – gatunek gada z podrzędu żółwi skrytoszyjnych z rodziny żółwiaków. To jeden z największych słodkowodnych żółwi Ameryki Północnej.

</doc>
<doc id="133585" url="https://pl.wikipedia.org/wiki?curid=133585" title="Nerki">
Nerki



</doc>
<doc id="133586" url="https://pl.wikipedia.org/wiki?curid=133586" title="Sancho VII Mocny">
Sancho VII Mocny

Sancho VII zwany Mocnym lub Silnym (hiszp. "Sancho el Fuerte", bask. "Santxo Azkarra", zm. 7 kwietnia 1234) – król Nawarry między 1194 i 1234.
Życiorys.
Syn Sancho VI i Sanchy Kastylijskiej. Był ostatnim męskim potomkiem pierwszej dynastii królów Nawarry.
Historyk i antropolog Luis del Campo, który badał jego szczątki, szacuje, że miał on 223 centymetrów (7 stóp i 3 cale) wzrostu.
W 1200 roku poprowadził ekspedycję do Afryki. Korzystając z jego nieobecności, królowie Kastylii i Aragonii najechali Nawarrę, odbierając jej prowincje Alavy, Guipuzcoa i Vizcaya. Wyróżnił się jako przywódca podczas bitwy pod Las Navas de Tolosa w 1212.
W obliczu zagrożenia podbojem królestwa Nawarry przez króla Kastylii Ferdynanda III w lutym 1231 roku zawarł porozumienia z Jakubem I, królem Aragonii na mocy którego Jakub miał objąć tron Nawarry. Plan ten jednak nie został zrealizowany.
Sancho złożył faktyczną władzę ("el Encarrado") w 1234, wkrótce potem zmarł. Jego siostra Blanka objęła wówczas obowiązki regentki królestwa. Po osiągnięciu wieku 21 lat nowym władcą jako Tybald I został syn Blanki i Tybalda III, hrabiego Szampanii – jednocześnie dziedzic hrabstwa Szampanii.
Małżeństwa.
Sancho był dwukrotnie żonaty. Jego pierwszą żoną była Konstancja, córka hrabiego Rajmunda VI z Tuluzy, z którą ożenił się około 1195 roku. Ich rozwód miał miejsce w roku 1200. Jego drugą żoną była, według niektórych źródeł, Klemencja, córka cesarza Fryderyka Barbarossy. Inne źródła jednak wskazują na córkę Abu Yaquba al-Mustansira Yusufa II, emira Maroka, jako jego drugą żonę. Współcześni historycy podejrzewają, że nieudane małżeństwa związane były z homoseksualizmem Sancha, jednak kroniki Karola z Viany wspominają o kilku nieślubnych dzieciach Sancho (Ferdynandzie, Wilhelmie i Roderiku), które miał z nieznanymi kobietami.

</doc>
<doc id="133588" url="https://pl.wikipedia.org/wiki?curid=133588" title="Stefan Raab">
Stefan Raab

Stefan Konrad Raab (ur. 20 października 1966 roku w Kolonii) – niemiecki prezenter telewizyjny, komik, aktor komediowy, muzyk, piosenkarz wieloletni gospodarz programu telewizyjnego "TV Total" (nadawanego w telewizji Pro7).
Nazywany jest „najbardziej żywiołowym mężczyzną w niemieckiej telewizji rozrywkowej”.
Dzieciństwo i edukacja.
Raab ukończył jeziucki internat Aloisiuskolleg w Bonn. Przez rozpoczęciem pracy w branży rozrywkowej, pracował jako rzeźnik. Studiował prawo, ale po pięciu semestrach przerwał studia.
Kariera telewizyjna.
W latach 1993-1998 prowadził program komediowy "Vivasion" dla niemieckiej telewizji muzycznej VIVA. Od 1999 roku był prowadzącym program "TV Total", który od kwietnia 2001 roku nadawany był cztery razy w tygodniu w telewizji ProSieben. Początkowo show głównie pokazywało i wyśmiewało zabawne sytuacje z innych programów telewizyjnych, później stało się wieczornym programem pełnym występów muzycznych, podobnym do "The Tonight Show with Jay Leno" czy "Late Night with Conan O’Brien".
W 2006 roku Raab wymyślił telewizyjną grę "Schlag den Raab", w której konkurował z innymi uczestnikami w różnych dyscyplinach. Jest także organizatorem pokerowego programu z gwiazdami – "PokerStars.de Nacht".
W maju 2011 roku współprowadził 56. Konkurs Piosenki Eurowizji organizowany w Düsseldorfie.
We wrześniu 2012 roku ogłosił, że poprowadzi nowe talk-show na kanale ProSieben, w którym pojawiać mieli się politycy.
praca
Kariera muzyczna.
W 1990 roku Raab zaczął pracować jako niezależny producent i kompozytor jingli i komercyjnych piosenek w swoim własnym studiu muzycznym w Kolonii. Od 1994 roku wyprodukował wiele popularnych utworów: „Böörti Böörti Vogts” (piosenkę o Berti Vogts), „Hier kommt die Maus”, „Maschendrahtzaun”, „Wir kiffen”, „Gebt das Hanf frei!” (z Shaggym), „Hol’ mir ma’ 'ne Flasche Bier” i „Space Taxi” (z soundtracku filmu „Traumschiff Surprise – Periode 1").
W 1998 roku napisał utwór „Guildo hat euch Lieb!” dla Guildo Horna, reprezentanta Niemiec podczas 43. Konkursu Piosenki Eurowizji, dwa lata później z piosenką „Wadde hadde dudde da?” reprezentował kraj podczas imprezy w 2000 roku, zajmując ostatecznie piąte miejsce. W 2004 roku zorganizował krajowe selekcje do konkursu – "SSDSGPS" (niem. "Stefan sucht den Super-Grand-Prix-Star", będący satyrycznym nawiązanień do tytułu niemieckiej wersji formatu niemieckiego "Idol" – "Deutschland sucht den Superstar"). W 2005 roku wymyślił nowy festiwal – Bundesvision Song Contest, w którym uczestniczyli reprezentanci wszystkich 16 landów niemieckich.
W 2009 roku kanał Norddeutscher Rundfunk (NDR) zaproponował mu współorganizację krajowych eliminacji do 55. Konkursu Piosenki Eurowizji – "Unser Star für Oslo", które podzielono na 8 odcinków. Raab pełnił funkcję przewodniczącego komisji sędziowskiej, która w marcu zdecydowała (razem z telewidzami), że reprezentantką kraju zostanie Lena Meyer-Landrut z utworem „Satellite”. Singiel wygrał finał konkursu, przynosząc Niemcom pierwsze zwycięstwo w imprezie od 28 lat.
Życie prywatne.
Ma dziewczynę Nike oraz dwie córki (urodzone w 2004 i 2006 roku).

</doc>
<doc id="133589" url="https://pl.wikipedia.org/wiki?curid=133589" title="Korzkiewka">
Korzkiewka

Korzkiewka – potok, lewy dopływ Prądnika (Białuchy) o długości 4,93 km i powierzchni zlewni 16,1 km².
Potok płynie w województwie małopolskim. Jego źródła znajdują się w przysiółku Podgóry odległym od centrum Smardzowic około 1 km.

</doc>
<doc id="133590" url="https://pl.wikipedia.org/wiki?curid=133590" title="Andrea Palladio">
Andrea Palladio

Andrea Palladio (ur. 30 listopada 1508 w Padwie, zm. 19 sierpnia 1580 w Maser) – włoski architekt i teoretyk architektury.
Życiorys.
Urodził się w skromnej rodzinie rzemieślniczej, pod nazwiskiem Andrea di Pietro della Gondola, a zmienił je na Andrea Palladio pod wpływem swego mecenasa i poety, Gian Giorgio Trissino. Studiował architekturę, zabytki starożytnego Rzymu, dzieła architektów, takich jak Giulio Romano, Donato Bramante i Baldassare Peruzzi, a także dzieło Witruwiusza.
Pierwszym poważnym zadaniem powierzonym mu do realizacji była renowacja XV-wiecznego Palazzo della Ragione w Vicenzy, obejmująca nowy wystrój fasady, nową obudowę z krużgankami i przekrycie hali Palazzo ogromną, drewnianą kolebką o konstrukcji zbliżonej do odwróconego kadłuba fregaty w 1549 r. (tzw. Basilica Palladiana). W latach 1558 do 1566 zajmował się odbudową i dokończeniem budowy XV-wiecznej katedry w Vicenzy. Następne prace powstawały w tej samej okolicy. Były to rezydencje i budynki użyteczności publicznej, w tym pałace miejskie: Barbaran da Porto, Chiericati, Thiene, Porto, Valmarana, wille (pałace, rezydencje podmiejskie): Villa Capra zwana Villa Rotonda w Vicenzy czy Villa Foscari (zwana "la Malcontenta") w Mira koło Wenecji.
W okresie od 1560 do 1580 Palladio zbudował kilka kościołów w Wenecji, w tym: San Francesco della Vigna, San Giorgio Maggiore i Il Redentore. W 1567 zbudował drewniany (z galerią krytą dachem) most w Bassano del Grappa nad rzeką Brentą (odbudowany po zniszczeniach II wojny światowej). Ponadto zbudował murowany ceramiczny most wsparty na kamiennych kolebkach nad rzeką Tesiną w Torri di Quartesolo w 11 lat od pierwszych szkiców w 1569 r. (most wzorowany na antycznych konstrukcjach rzymskich). Jego ostatnim dziełem był Teatro Olimpico w Vicenzy, ukończony w pięć lat po śmierci architekta, w 1585.
Jako wczesny nowożytny architekt zawarł w formie traktatu i stosował systemowe zasady organizacji i projektowania przestrzeni rezydencjonalnych. Był pod wpływem architektury i starożytnej sztuki rzymskiej, wykorzystywał rozwiązania stosowane w budowlach antycznych.
Jest autorem traktatów o architekturze. Jego "Cztery księgi o architekturze" (wł. "I quattro libri dell'architettura") stały się inspiracją dla twórców epoki klasycyzmu.
Silne oddziaływanie miały poglądy artysty w Anglii, gdzie jego dzieło wydano w 1709, a jego kontynuatorzy, Inigo Jones, Christopher Wren i inni, stworzyli styl zwany palladianizmem.

</doc>
<doc id="133593" url="https://pl.wikipedia.org/wiki?curid=133593" title="Reptiliologia">
Reptiliologia

Reptiliologia – nauka zajmująca się badaniem gadów, w tym m.in. budową ich ciała, fizjologią, zachowaniem się i systematyką. Częściej spotykanym pojęciem jest herpetologia (nauka o płazach i gadach). W ramach reptiliologii mieści się chelonologia – zajmująca się żółwiami oraz ofiologia – zajmująca się wężami.

</doc>
<doc id="133604" url="https://pl.wikipedia.org/wiki?curid=133604" title="Ziemie Zachodnie">
Ziemie Zachodnie



</doc>
<doc id="133628" url="https://pl.wikipedia.org/wiki?curid=133628" title="Łobez">
Łobez

Łobez () – miasto w północno-zachodniej Polsce, w województwie zachodniopomorskim, w powiecie łobeskim, siedziba gminy miejsko-wiejskiej Łobez, położone nad rzeką Regą na Wysoczyźnie Łobeskiej.
Z woli rodu Borcke Łobez (Labes) został miastem w roku 1275.
Według danych GUS z 30 czerwca 2021 r., Łobez liczył 9977 mieszkańców i był pod względem liczby ludności 24. miastem w województwie zachodniopomorskim.
Położenie.
Miasto Łobez znajduje się w środkowej części Pomorza Zachodniego, na Wysoczyźnie Łobeskiej, nad rzeką Regą, u ujścia do niej strugi Łoźnicy. Krzyżują się tu trzy drogi wojewódzkie: 147, 148 i 151. Odległość do Morza Bałtyckiego wynosi stąd około 70 km, do stolicy województwa – Szczecina jest stąd zaś 90 km.
Według danych z 1 stycznia 2009 powierzchnia miasta wynosi 11,75 km².
Części miasta tworzą także Łobzówek, Łośnica, Świętoborzec oraz Wodnik. Ponadto bezpośrednio w okolicy miasta położone są następujące wsie: Dalno, Łobżany, Niegrzebia, Suliszewice, Przyborze oraz osada Trzeszczyna. Łobez leży także w pobliżu jezior Karwowo, Jezioro Strzemielskie (Biały Zdrój), Chełm, Klępnicko, Helka, Jurkowo, Dybrzno i innych.
Klimat.
Łobez położony jest w strefie umiarkowanie ciepłego morsko-kontynentalnego regionu klimatycznego, z wyraźną przewagą wpływów morskich. Według klasyfikacji klimatu Köppena i Geigera ten klimat został sklasyfikowany jako Cfb. Na tym obszarze temperatura średnia wynosi 8,3 °C (7,5 °C). Opady roczne wahają się tutaj w granicach 526 mm (650–720 mm). Okres wegetacyjny, rozpoczynający się na początku kwietnia, trwa tutaj 210–220 dni, a liczba dni z pokrywą śnieżną to średnio 57,6 dnia. Temperatura w okresie wegetacyjnym to 12,4 °C, a w okresie od V do VII to 14,9 °C, gdzie w tym okresie liczba godzin słonecznych w ciągu dnia to ponad 7 godzin. Na ziemi łobeskiej przeważają wiatry zachodnie.
Symbole Łobza.
Miasto Łobez ma następujące symbole
Herb Łobza.
Herbem Łobza jest wizerunek wilka w koronie, który został zapożyczony od rodu Borków, dawnych włodarzy Łobza, Reska i Węgorzyna posiadających w herbie dwa (a nawet trzy) czerwone wilki na złotym tle. Z rodu tego wywodził się np. ″Czarny Rycerz z Łobza, sprzyjający Polsce rycerz, poseł i rozbójnik Maćko, przeciwna wprowadzeniu protestantyzmu Faustyna i spalona na stosie Sydonia. Przedwojenny herb Łobza nosił datę 1400, kiedy to Borkowie potwierdzają prawa wcześniej nadane wydając dokument, w którym dokładnie podają granice miasta. Część tego dokumentu mówi: „...my Borkowie wszyscy podpisani niżej, tak obecnie żyjący, jak i nasi potomkowie ze czcią daliśmy i teraz dajemy naszemu miastu Łobez przywilej i wolność, która jest w tym dokumencie określona. Najpierw dajemy mu pola i łany leżące w jego granicach, które zostaną niżej określone...”. Łącznie posiadłość Łobza liczyła 100 łanów.
Flaga Łobza.
Flagę gminy stanowią kolory: żółty, zielony i czerwony, ułożone w równych częściach równolegle względem siebie. W górnym rogu przy drzewcu umieszczony jest herb.
Historia.
We wczesnym średniowieczu powstał na prawym brzegu Regi gród obronny Pomorzan, przy którym wytworzyło się podgrodzie. Podgrodzie stało się zalążkiem miasta – skupiała się tam ludność rzemieślniczo-handlowa, pełniło też funkcje administracyjno-wojskowe. W roku 1114 pojawiła się wzmianka o Łobzie, gdzie wymieniony został w dokumencie Bork z Łobza, a następna jest z roku 1247, gdzie sprzedający majątek Siemyśl nazywają siebie Borkami z Łobza, a następna wzmianka pochodzi z 1271. Jest w nich mowa o rycerzu Wolfie Borko (Borko z Łobza) jako panu na Łobzie – „dominus de Lobis”. Dalsze losy Łobza łączą się z losami rodu Borków, którzy byli właścicielami miasta i okolic.
Z woli rodu Borcke Łobez (Labes) został miastem w roku 1275. Łobez znalazł się wśród miejscowości, które jako pierwsze na Pomorzu Zachodnim otrzymały prawa miejskie, w 1348 zaś dostał potwierdzenie swoich praw miejskich według prawa lubeckiego. W XIV wieku występuje już burmistrz i rada miejska. Wtedy też Łobez otoczono murami, które przetrwały do XVIII wieku. W 1460 uzyskał własne sądownictwo. Borkowie wznieśli też w Łobzie zamek, który przetrwał do XVIII wieku. W roku 1295 przy podziale Pomorza obszary nad Regą z Łobzem przypadły wołogoskiej linii książąt pomorskich. W 1648 miasto weszło w skład Brandenburgii, a od 1701 w skład Królestwa Prus, które od 1871 weszło w skład Cesarstwa Niemieckiego. W latach 1818–1945 miasto administracyjnie należało do powiatu Regenwalde, początkowo z siedzibą w Resku, a od roku 1860 z siedzibą w Łobzie.
Decyzją władz Królestwa Prus w Świętoborcu w roku 1876 powstaje Pomorska Stadnina Koni w Łobzie (Pommersches Landgestüt Labes), której założycielem i pierwszym dyrektorem zostaje Julius von Schlütter (wcześniej komisaryczny koniuszy – nominacja z rąk barona Ferdinanda von Münchhausena z dniem 10.04.1876). Julius von Schlütter pochodził ze Stade i przez wiele lat był oficerem dragonów w Celle. W roku 1874 wystąpił z wojska i wraz z częścią swoich podwładnych brał czynny udział w budowie łobeskiej stadniny. Zasadniczym zadaniem stadniny było uszlachetnianie koni hodowanych na Pomorzu, gdzie już w roku 1887 roku stado liczyło 200 ogierów, przeważnie półkrwi arabskiej.
Nocą 2 marca 1945 koniuszy Johannes Althaus ze stadem około 350 koni i źrebiąt (w tym koni pełnej krwi) ruszył na zachód, aby w ten sposób uratować przed Armią Czerwoną łobeskie konie. W Konarzewie k. Nowogardu zostają zatrzymani przez Rosjan, tam postrzelony Althaus zmarł 3 marca 1945. Łobeskie konie zostały zagarnięte przez Rosjan i razem z młodymi chłopcami (Niemcami) pilnującymi stada oraz 17 zatrzymanymi w międzyczasie Francuzami (jeńcy z obozów pracy) wywiezione na Krym i w góry Kaukazu. Tylko niewielka część hodowli zachowała się w Łobzie (według byłego weterynarza stadniny – dr. Froehlicha).
W roku 1922 mieszkańcy miasta postanawiają uczcić pamięć 208 poległych na I wojnie światowej mieszkańców Łobza i postawić im pomnik Rolanda na specjalnie usypanym do tego celu Kopcu Rolanda, gdzie całość budowy ma zostać sfinansowana z dobrowolnych darowizn i zbudowana w czynie społecznym z pomocą 1096 bezrobotnych osób. Autorem projektu został berliński rzeźbiarz Hans Dammann, a całość opracowała pracownia Fritza Richtera-Elsnera (1884–1970). Nad całością prac związanych z budową pieczę miał porucznik Schultze. Mieszkańcy miasta przepracowali łącznie 4850 godzin, przewieźli 1360 m³ ziemi i około 300 ton materiału kamiennego sprowadzono do budowy budowli megalitycznych (Megalit, Kromlech, Kamienie runiczne), gdzie na stoku kopca sztuczne kurhany wznosiły się stopniowo w górę. Pomnik wraz z postumentem mierzył 10,5 m i był widoczny z każdego punktu miasta, a sam Kopiec Rolanda (Wzgórze Rolanda) ma obecnie ok. 100 metrów wysokości. Licząc od poziomu obecnego cmentarza rzeczywistą wysokość kopca można szacować na kilkanaście metrów. W dniu 1 sierpnia 1926 miało miejsce uroczyste odsłonięcie pomnika, przedstawiającego rycerza na cokole oraz 7 kolumn. Na odsłonięcie przybył prezydent Rzeszy (Republiki Weimarskiej) – Paul von Hindenburg. Koszt cementu do odlania postumentu, cokoła kolumny i figury pomnika szacuje się na 25 000 marek. Jeżeli podliczyć wartość wszystkich prac oraz koszty materiałów, wynosiłyby one razem ponad 80 000 marek. W roku 1931 wytwórnia filmowa Kulturfilm Erich Puchstein nakręciła niemy 12-minutowy film "Heldentum – Volkstum – Heimatkunst" (Inna nazwa: Die Stadt im Osten) o pomniku Rolanda z widokiem na Łobez (reżyser – Fritz Puchstein 1893–1968).
W 1945 r. miasto zostało dotkliwie zniszczone (68%). Łobez został zajęty 3 marca 1945 r. po ostrzale artyleryjskim z Suliszewic i nocnych walkach z fanatykami z Hitlerjugend (kompanie bojowe "Jagdkommandos" uzbrojone w granatniki przeciwpancerne panzerfaust) przez żołnierzy Armii Czerwonej (1 Gwardyjska Armia Pancerna 1 Frontu Białoruskiego, 44 Gwardyjska Brygada Pancerna, dowódca: płk Iosif Gusakowski (1904–1995), później generał, dwukrotny „Bohater Związku Radzieckiego”), 108 Gwardyjski Pułk Czołgów Ciężkich i oddział łobeskich partyzantów, Polaków i (prawdopodobnie) osób innej narodowości (Rosjan, Francuzów, Włochów lub Serbów), którzy zbiegli z okolicznych obozów jenieckich lub miejsc pracy przymusowej (w powiecie obozy jenieckie liczyły łącznie od 2849 do 3476 osób, a łącznie z robotnikami przymusowymi wykorzystywano w powiecie 5–6 tys. osób różnej narodowości, a w Łobzie istniały w czasie wojny dwa obozy pracy). Następnie do Łobza weszli żołnierze polscy z 43 Pułku Artylerii Lekkiej (dowódca: mjr Ilia Sadowski) (6 Brygada Artylerii Lekkiej), którzy stoczyli potyczkę 6 marca 1945 w Świętoborcu z oddziałami X Korpusu SS (dowódca: gen. por. Günther Krappe 1893–1981) w sile 20 czołgów i ok. 500 żołnierzy. Straty niemieckie to ok. 200 żołnierzy (zabitych lub rannych), a pozostali poddali się, a straty polskie to kilku poległych oficerów (porucznik Aleksander Segal – zastępca dowódcy ds. polityczno-wychowawczych 6 Brygady Artylerii Lekkiej, porucznik Jan Córuś, kapitan Michał Pisariew, podporucznik Fedor Dołganin, podporucznik Maśnikow i podporucznik Mieczysław Niewidziajło (którego ojciec Franciszek Niewidziajło dokonał symbolicznego aktu zaślubin Polski z morzem), którzy zginęli w walce wręcz i kilku poległych żołnierzy (kanonier Kowalski i inni).
Mieczysław Niewidziajło pochowany został na cmentarzu w Łobzie, jednej z ulic nadano imię ul. Aleksandra Segala, a w miejscowości Świętoborzec w roku 1987 postawiono pomnik upamiętniający poległych żołnierzy LWP.
W roku 2018 łączną listę mieszkańców miasta Labes, ofiar II wojny światowej i okresu wysiedlenia z lat 1939–1947 ustalił Siegfried Hannemann, weryfikując wcześniejsze ustalenia, 845 osób. Łączna liczba łobeskich ofiar obu wojen (I wojna światowa 1914–1918, Kopiec Rolanda w Łobzie + II wojna światowa 1939-1945) i okresu wysiedlania (1945-1947), to 1053 osoby (569 żołnierzy i 484 cywili).
W następstwie II wojny światowej Łobez włączony został do Polski a ludność niemiecką, która pozostała w mieście i okolicy wysiedlono do Niemiec. Łobez i ziemia łobeska została stopniowo zasiedlona przez żołnierzy i jeńców wojennych (LWP, WP i 65 żołnierzy Armii Andersa), robotników przymusowych, repatriantów, sybiraków i rzesze osadników z terenów byłej II RP.
W latach 1946–1975 Łobez był siedzibą powiatu łobeskiego (przejściowo w roku 1945 powiatu Ławiczka) zlikwidowanego w trakcie zmian administracyjnych w roku 1975. Od roku 2002 Łobez jest ponownie siedzibą powiatu łobeskiego.
Od 1945 roku miasto było położone w granicach Polski, początkowo w Okręgu Pomorze Zachodnie, w latach 1946–1975 w tzw. dużym województwie szczecińskim, a w latach 1975–1998 w tzw. małym województwie szczecińskim.
W części miasta Świętoborzec działało Państwowe Gospodarstwo Rolne – "Państwowe Stado Ogierów Łobez", gdzie więcej o osiągnięciach sportowych (jeździectwo i powożenie) miejscowych sportowców można przeczytać w książce Zdzisława Bogdanowicza "Historia sportu łobeskiego". W 2009 majątek tego gospodarstwa przejęła firma SBS Stado Ogierów Łobez spółka z o.o. i klub jeździecki LKS „Hubal”.
W 1960 roku Łobez miał 6255 mieszkańców.
Historia nazwy miasta.
Pierwsze źródła podają nazwę miasta w formie: "Lobis" (1271), "Lobese" (1280), "Lobse" (1285). Nie do końca wyjaśniona jest etymologia słowa „Łobez”. Przypuszcza się, że miasto wywodzi swoją nazwę od rzeki, nad którą jest położone lub od łabędzia (historycy niemieccy – "łabędź" – starosłowiańskie: "labez", "labendz"). Starosłowiańskie słowo "„laba”", oznaczało wszystko płynące lub zachowujące stan płynny. Inna interpretacja wskazuje pochodzenie nazwy od słowa "lobose", które oznaczało miejsce podmokłe, porośnięte tatarakiem, gęstwiną, krzakami, zaroślami zwanym w języku staropolskim "łabuziem". W obu przypadkach akcentowana jest lokalizacja osady nad wodą, na co wskazuje występujący także w innych nazwach rdzeń "łob" (np. Łobżenica, Łobżany).
Obecna nazwa miasta formalnie obowiązuje od 19 maja 1946.
Zabytki.
Rejestr Zabytków wymienia następujące obiekty w Łobzie:
Inne ciekawe miejsca w Łobzie to:
Atrakcje turystyczne.
Przez Łobez przebiega kilka opisanych i oznakowanych szlaków turystycznych, rowerowych, kajakowych w tym kajakowy Szlak Papieski i szlak konny Pojezierza Drawskiego (Świętoborzec – Biały Bór).
Miłośnicy koni znajdą je tak w Łobzie, Świętoborcu, Boninie i w najbliższej okolicy.
Miłośnicy wędkarstwa mają w mieście rzekę Regę, jezioro miejskie Dybrzno oraz wiele okolicznych jezior. Miłośnicy sportów motorowych mają do jazdy wydzielony zalesiony teren w mieście w starym żwirowisku za cegielnią.
Miłośnicy głazów narzutowych znajdą je najbliżej w Przyborzu (9,1 m) i w Siedlicach (Maćkowe Łoże – 16 m).
Gospodarstwa agroturystyczne zlokalizowane są w Klępnicy (jezioro, las, zabytki, stacja kolejowa), Karwowie (jezioro, las, grodzisko, drzewa pomnikowe, zabytki), Prusinowie (rzeka, las, zabytki, stacja kolejowa), Bełcznie (zabytki, jezioro), Zagórzycach (las, rzeka, zabytki) i Łobzie.
Ziemia łobeska charakteryzuje się dużą różnorodnością form roślinnych i zwierzęcych. Dużo jest lasów i zadrzewień, więcej niż przeciętnie w Polsce i w Europie. Nie są to zwarte obszary, lecz kępy leśne rozrzucone po całej gminie, najczęściej w pobliżu rzek i jezior. Wśród mieszanych lasów przeważa sosna, buk, dąb, brzoza i świerk. Piękne lasy bukowe porastają zbocza doliny Regi na południowy zachód od Łobza (Łobeskie Bieszczady) oraz w okolicach Karwowa. Rarytasem dla myśliwych są przebogate tereny łowieckie, na których występują jelenie europejskie, sarny, dziki, lisy, zające, kuny i ptactwo wodne, m.in. dzikie kaczki, dzikie gęsi, łyski i inne ptactwo łowne. Działają tu cztery koła łowieckie: „Lis” Łobez, „Jeleń” Łobez, „Cyranka” Szczecin i „Rogacz” Węgorzyno. Wielkim bogactwem lasów łobeskich są jagody, borówki, żurawiny, maliny, jeżyny i grzyby. Przy sprzyjających warunkach pogodowych sezon grzybobrania trwa od czerwca do późnej jesieni. Stosunkowo dużo zachowało się na terenie gminy drzew pomnikowych. Sędziwe okazy spotkać można na terenie miasta, jak i w wiejskich parkach podworskich, na cmentarzach, przy zabudowaniach oraz przy drogach (aleje klonowe, lipowe, jesionowe, brzozowe). Najokazalsze okazy zostały ustanowione pomnikami przyrody. Są to dęby „Bartek” w Unimiu i trochę młodszy, ale historyczny „Maćko” w Strzmielu, lipa „Elizabeth” i platan „Dzidźka” w Zachełmiu, kasztan „Cichowo” nad Mielnicą pomiędzy Strzmielem a Zachełmiem.
Kultura.
W Łobzie działalność kulturalną prowadzą:
Oświata.
W roku 2017 na terenie miasta funkcjonowały następujące placówki oświatowe:
Sport i rekreacja.
Sport i rekreacja zajmują i zajmowały w życiu mieszkańców Łobza bardzo ważne miejsce, gdzie już w 1861 założono tutaj pierwszy w powiecie liczący 18 osób męski związek sportowy (Männer-Turn-Vereins), a ok. 1928 r. zbudowano halę sportową przy obecnej ulicy Niepodległości, róg Segala. Szczególnie popularna jest tutaj piłka nożna, gdzie pierwszy i to międzynarodowy mecz piłkarski Łobez kontra Armia Czerwona odbył się 22.07.1945 i zakończył wynikiem 0:6. Nie pomogło łobeskim piłkarzom, że kibicował naszym Burmistrz Łobza – Stefan Nowak. Inne popularne dyscypliny to lekka atletyka, jeździectwo, koszykówka, siatkówka, szachy i badminton.
W 2003 r. i 2004 r. w Ogólnopolskim Sportowym Turnieju Miast i Gmin pod patronatem Prezydenta RP Łobez zajął dwukrotnie I miejsce. W Łobzie jest stadion miejski wyposażony w 2 boiska piłkarskie i trybunę na 1200 miejsc, oraz hala sportowo-widowiskowa (oddana do użytku w październiku 2004 r.) z głównym boiskiem 44 × 24 m i trybuną z 444 miejscami siedzącymi i 165 miejscami stojącymi.
Kluby i stowarzyszenia sportowe.
Na terenie miasta i gminy działają następujące kluby i stowarzyszenia sportowe:
Demografia.
Struktura demograficzna mieszkańców Łobza według danych z 31 grudnia 2008:
Piramida wieku mieszkańców Łobza w 2014 roku.
Według danych z 31 grudnia 2016 r. miasto miało 10 374 mieszkańców.
Demografia historyczna.
Liczba mieszkańców Łobza w różnych latach (na podstawie artykułu „Historia Łobza”, i książki „Städtebuch Hinterpommern”).
Liczba osób narodowości żydowskiej mieszkających w Łobzie.
Więcej informacji o mieszkańcach Łobza, Patrz: 
Administracja i polityka.
Mieszkańcy miasta wybierają do łobeskiej rady miejskiej 11 z 15 radnych, pozostałych 4 radnych wybierają mieszkańcy gminy Łobez. Organem wykonawczym władz jest burmistrz. Urząd miejski ma siedzibę przy ulicy Niepodległości.
wybrani w wyborach pośrednich (od roku 1989 do 2002) oraz ich zastępcy:
wybrani w wyborach bezpośrednich (od roku 2002) oraz zastępcy
Przed rokiem 1990 rolę głowy miasta pełnił mianowany na to stanowisko Naczelnik Miasta i Gminy, którym ostatnim w Łobzie był Zbigniew Con.
Gmina Łobez utworzyła w obrębie całego miasta jednostkę pomocniczą – „Osiedle w Łobzie”. Mieszkańcy miasta (czyli osiedla) wybierają 15-osobową radę osiedla według obwodów wyborczych na zebraniu wyborczym. Rada osiedla wybiera spośród swoich członków zarząd osiedla, który składa się z 5 członków, wraz z przewodniczącym zarządu osiedla i jego zastępcą. Obecnie Przewodniczącą Rady Osiedla jest Mirosława Borowska, wcześniej był Zdzisław Szklarski, Franciszek Stefanowski i Jerzy Sola.
Mieszkańcy wybierają posłów z okręgu wyborczego nr 41, senatora z okręgu nr 98, a posłów do Parlamentu Europejskiego z okręgu nr 13.
Burmistrzowie Łobza.
Lista Burmistrzów (Bürgermeister, Burmistrz, Przewodniczący Prezydium, Naczelnik) Łobza:
Starostowie.
Siedzibą starostwa Regenwalde do roku 1860 było Resko, a potem siedzibę przeniesiono do Łobza.
Kolejnymi starostami powiatu (Landrat, starosta, przewodniczący Prezydium) byli:
Więcej informacji o starostach, Patrz: .
Powiat łobeski rozpoczął działalność od 1 stycznia 2002 roku i kolejnymi starostami byli:
Transport.
W mieście znajduje się stacja kolejowa, przez którą przechodzi linia kolejowa nr 202 (trasa Stargard – Gdańsk Gł.), kursują autobusy PKS i prywatne busy osobowe. Do 1991 r. czynna była linia wąskotorowa ze Stargardu (ruch towarowy do 1995 r. ruch osobowy do 1991 r.).
Kalendarium.
Krótka historia Łobza.
Łobeskie media lokalne.
Lista mediów lokalnych podanych na stronie powiatu (2017):
Gazety wcześniejsze:
Przedwojenne lokalne wydawnictwa:
Łobez w nazwie.
Podstrefa ekonomiczna "Łobez".
Podstrefa Łobez to część Kostrzyńsko–Słubickiej Specjalnej Strefy Ekonomicznej, z której została wyodrębniona Rozporządzeniem Rady Ministrów z dnia 28.09.2011 r. (Dz. U. z 2011 r. Nr 220, poz. 1300). Podstrefa ta obejmuje tereny inwestycyjne o powierzchni 24,1976 ha, zlokalizowane przy drodze wojewódzkiej Łobez – Drawsko Pomorskie (ul. Drawska). Władze lokalne przejęły od PKP teren przylegający do bocznicy kolejowej przy linii Berlin–Gdańsk uzbrojony w rampę załadunkową. Przejęcie terenu od PKP S.A. poprawiło możliwość zaopatrywania się przyszłych inwestorów lokujących się w obrębie strefy w surowce oraz ułatwi wywóz towarów drogą kolejową. Możliwy będzie wywóz elementów długich, takich jak np. śmigła dla elektrowni wiatrowych i innych elementów konstrukcyjnych wielkogabarytowych. Linia kolejowa Szczecin–Gdańsk stanowi alternatywną drogę komunikacji dla inwestorów zainteresowanych lokowaniem się w "Podstrefie Łobez".
"Ulica Łobeska" i miejsca mające Łobez (Labes) w nazwie.
Ulica Łobeska jest w następujących miastach w Polsce
Ulice mające Łobez (Lobes) w nazwie poza Polską:
Miejsca na Świecie posiadające Łobez (Labes) w nazwie:
Łobeskie Bractwo Kurkowe.
Łobeskie Bractwo Kurkowe (Labeser Schützengilde) zostało założone przez ród Borcke w roku 1400 i było najstarszym na Pomorzu Zachodnim bractwem kurkowym. Ród ten będący w stałym konflikcie z książętami pomorskimi i Zakonem krzyżackim w ten sposób chciał zabezpieczyć się przed ponownym zniszczeniem zamków w Łobzie i w Strzmielach. Dodatkowo na prośbę rodu Borcke król polski Władysław II Jagiełło obsadza Łobez w roku 1404 polskim wojskiem. Ród Borcke bierze udział w Bitwie pod Grunwaldem po polskiej stronie.
Łobeskie Lapidarium.
Powstało na początku lat 90. wraz ze Ścianą Pamięci „Tym, którzy żyli na tej ziemi”. Inicjatorami jego powstania byli Lidia Lalak-Szawiel i Czesław Szawiel, którzy znalezione fragmenty nagrobków z byłego cmentarza niemieckiego systematycznie ustawiali w jednym miejscu przed bramą obecnego cmentarza. Lapidarium poświęcone jest pamięci byłych mieszkańców miasta Łobez (Labes). Pamięci 208 mieszkańców Łobza, którzy zginęli w I wojnie światowej (Pomnik Rolanda), pamięci Tych, którzy zginęli na II wojnie światowej i pamięci Tych z lat 1945–1947 podczas wysiedlenia. W roku 2018 łączną liczbę łobeskich ofiar II wojny światowej i okresu wysiedlenia (1939-47) ustalił Siegfried Hannemann weryfikując wcześniejsze ustalenia, 845 osób.
Łobeski Kopiec i Pomnik Rolanda.
Kopiec usypany w czynie społecznym w latach 20. XX w. przez mieszkańców miasta Labes (obecnie Łobez), który wraz z ustawionym na nim pomnikiem Rolanda miał uczcić pamięć mieszkańców miasta poległych na I wojnie światowej.
Kalendarz Łobeski.
Kalendarz powiatowy, Powiat Regenwalde (obecnie Powiat łobeski), wydawany w latach 1924–1942. Kalendarz był zbiorem podstawowych informacji kulturalnych, historycznych i społeczno-politycznych o miejscowościach i miastach (Łobez, Resko, Płoty, Węgorzyno) należących do powiatu, informacji powiatowych i regionalnych z Pomorza Zachodniego.
„Listy Łobeskie”.
Niemiecki biuletyn heimatowy wydawany przez byłych mieszkańców Łobza, a od 1997 przez związek "Heimatgemeinschaft der Labeser". Biuletyn był finansowany z dobrowolnych składek i rozprowadzany bezpłatnie w Niemczech w środowiskach osób wysiedlonych z Powiatu Regenwalde i w Polsce na terenie Łobza i ziemi łobeskiej do bibliotek i dla osób zainteresowanych.
„Mosty Łobeskie”.
Niemiecki biuletyn heimatowy wydawany w latach 1965–2017 (wcześniej od 1947 bez nazwy lub pod inną) przez byłych mieszkańców Powiatu Regenwalde (obecnie Powiat Łobez) wysiedlonych po II wojnie światowej z ziemi łobeskiej.
Jasełka Łobeskie.
Jasełka Łobeskie ("Labeser Krippenspiel") zostały opracowane na początku lat dwudziestych XX w. przez Marię von Bismarck (żonę starosty Łobza – Herberta von Bismarcka) i wystawiane w miejscowym kościele. Były ewenementem na protestanckim Pomorzu i grane były od 1921 r. do II wojny światowej. Jasełka te były ośmioaktowym przedstawieniem słowno-muzycznym w trakcie którego aktorzy recytowali tekst i śpiewali, przy czym wybrane pieśni były śpiewane także wspólnie z wiernymi zebranymi w kościele. Byli mieszkańcy Łobza po wysiedleniu przenieśli tradycję jasełek w okolice Hanoweru, gdzie są one nadal wystawiane.
Kolęda Łobeska.
"Kolędę łobeską" "(Labeser Weihnachtslied") napisał prawdopodobnie Gustav Reichardt (1797-1884) w połowie wieku XIX, prawdopodobnie na zamówienie łobeskiego pastora, niemieckiego poety Gustava Pompe, który mógł być autorem jej słów. Znanym propagatorem tej kolędy był miejscowy nauczyciel, muzyk i dyrygent Gustav Boening w młodości związany ze Słupskiem (autor oratorium "Die Bekehrung des Paulus" (libretto napisał Albert Heintze)). Kolędę zapisał na nowo z pamięci w roku 1948 były łobeski nauczyciel i muzyk, wielokrotny uczestnik Jasełek Łobeskich, odtwórca roli św. Józefa, Walter Nemitz. Po wysiedleniu z Łobza byli mieszkańcy przenieśli tradycję śpiewania tej kolędy na teren północnych Niemiec, a syn kompozytora, również muzyk, Hartmut Nemitz wprowadził kolędę ojca do obiegu powszechnego i repertuaru adwentowego chórów niemieckich. „Kolęda Łobeska” w formacie MIDI 
Łobeskie Quempas.
Łobeskie Quempas (Labeser „Quem pastores laudavere”) było starą łobeską tradycją bożonarodzeniową porannego głoszenia Świąt Bożego Narodzenia, gdzie starsi chłopcy w liczbie 16, uczniowie miejscowej szkoły dla chłopców (Oberschule-Obertertia), przebrani w białe komże z czerwonymi kołnierzami i mankietami na rękawach (później były całe białe) po porannej mszy o godzinie szóstej z zapalonymi świecami na ręcznych świecznikach, śpiewając kolędy obchodzili mieszkańców głosząc „wesołą nowinę”, na koniec idąc do miejscowego proboszcza na ciasto i kawę. W trakcie mszy chórzyści są podzieleni na cztery grupy w kościele, przed ołtarzem, w dwóch nawach bocznych i na chórze. Kościół jest w tym czasie oświetlony głównie świecami trzymanymi przez śpiewających. Tradycja ta istniała już w Łobzie przed jego elektryfikacją w roku 1898 i jadący pociągiem porannym o godzinie 7:30 widzieli zapalone świeczki na choinkach w łobeskich domach. Prawdopodobnym twórcą tego zwyczaju był Gustav Adolf Reinhard Pompe (1831–1889), niemiecki teolog i poeta, twórca "Hymnu Pomorza" ("Pommernliedes")), który w latach 1861–1872 był miejscowym proboszczem. Tradycja śpiewu Quempas powstała w XV w. i była popularna w Niemczech od wieku XVI. Obecnie w Polsce tradycja śpiewu Quempas jest praktykowana jedynie w miejscowości Miastko.
Pantofle łobeskie.
Pantofle łobeskie były obuwiem drewniano-skórzanym zwanym "Schlurren" i dały miastu w XVII w. znany na całym Pomorzu przydomek "Schlurr Labs" (lub "Schlurr-Labs", dla mieszkańców Łobza "Schlurr-Lobs" (ulubiony)). Łobez (Labes) w roku 1680 liczył około 800 mieszkańców w tym aż 40 szewców, którzy wyrabiali słynne na Pomorzu pantofle i mieli swoje święto cechowe w poniedziałek po św. Janie (24 czerwca) organizując pochód przez miasto z herbem cechu (duży drewniany but) i skrzynią cechową. W Berlinie uhonorowano zasługi łobeskich szewców i ich słynne na Pomorzu pantofle nadając w 1939 r. jednej z ulic nazwę "Labeser Weg". Ulica ta istnieje do dzisiaj.
Bilard łobeski.
Bilard łobeski ("Labeser Krambulage"), był popularną w Łobzie w XIX i do poł. XX w. odmianą istniejącego do dzisiaj francuskiego bilardu o nazwie Karambol, do którego stoły sprowadzili stacjonujący tutaj w latach 1806–1808 napoleońscy żołnierze (4 szwadrony francuskich huzarów i XII francuski pułk kirasjerów). Łobeskie zasady tej gry nie zachowały się, ale były takie, że nie dawały szans przybyszom na pokonanie miejscowych. Łobeskim mistrzem tej odmiany bilardu był ksiądz, ojciec Halenorth.
Jarmark Łobeski.
Od poł. XVIII w. w Łobzie organizowano dwudniowy (czwartek i piątek) Jarmark Łobeski, który odbywał się 5 razy w roku i był znany na całym Pomorzu, gdzie podobny zwyczaj przyjął Szczecin dopiero w roku 1788. W pierwszy dzień handlowano bydłem, a w drugi dzień innymi towarami. Terminy "Jarmarku Łobeskiego": czwartek przed czwartą niedzielą Wielkiego Postu, w czwartek po św. Świętej Trójcy, 11 dni po Zielonych Świątkach, w czwartek przed św. Jakubem (25 lipca), w czwartek przed św. Michałem (29 września), w czwartek przed pierwszą niedzielą Adwentu (koniec listopada).
Syrenka Łobeska.
Syrenka Łobeska to najsłynniejsza z cyklu pięciu rzeźb stojących na promenadzie przy rzece Redze. Rzeźbę tę oraz prace „Dwie Gracje”, „Dziewczynka z gąskami”, „Chłopiec z pieskiem” wykonały Anna Paszkiewicz i Leonia Chmielnik na początku lat 70. w ramach plenerów artystycznych dla młodych polskich artystów, które organizował Łobeski Dom Kultury kierowany w tym czasie przez Lucynę Kilian (1939–1998). W plenerach tych uczestniczył też np. Stanisław Biżek, autor rzeźby (metaloplastyka – miedź) „Pomnik Bohatera Radzieckiego”. Zdjęcia wszystkich rzeźb są dostępne na stronie Wikipodróże: Łobez .
Łobeskie Spotkania Marynistyczne.
W latach 1974–1990 w Łobzie (w roku 1975 w Radowie Małym) odbywały się, ważne dla życia literackiego regionu, cenione też w kraju, propagujące tematykę morską "Łobeskie Spotkania Marynistyczne". Były one cenną inicjatywą "Łobeskiego Towarzystwa Kultury" w czasie obchodów XXX lat PRL, gdzie głównym organizatorem imprezy był miejscowy dom kultury, kierowany w latach 1973–1994 przez Lucynę Kilian (ur. 1939 w Ratoszynie, zm. 1998 w Łobzie). W spotkaniach tych brali udział następujący pisarze: Wiesław Andrzejewski, Henryk Banasiewicz, Piotr Bednarski, Zbigniew Brzozowski, Mariusz Czarniecki, Czesław Czerniawski, Bogdan Czubasiewicz, Eugeniusz Daszkowski, Ryszard Dżaman, Lesław Furmaga, Józef Gawłowicz, Leon Grzybowski, Jerzy Jasiński, Piotr Jaworski, Jerzy Jurczyk, Ireneusz Gwidon Kamiński, Zbigniew Kosiorowski, Marek Koszur, Waldemar Kotowicz, Marian Kowalski, Józef Krzyżanowski, Joanna Kulmowa, Krystyna Łyczywek, Jerzy Mazurczyk, Adolf Momot, Danuta Nalewajko, Jerzy Pachlowski, Andrzej Przypkowski, Wiesław Seidler, Andrzej Turczyński, Aleksander Walczak, Eugeniusz Wasilewski i Stanisław Wasyl.
Łobeska Baba Wielkanocna.
Współczesną odmianą Jarmarku Łobeskiego jest obecnie w Łobzie jednodniowa, powiatowa impreza kulturalno-handlowa o nazwie "Łobeska Baba Wielkanocna", gdzie można np. kupić i spróbować wielkanocne wyroby kulinarne (np. kół gospodyń wiejskich) biorące udział w konkursach, kupić i obejrzeć wyroby okolicznych rzemieślników, obejrzeć korowody, występy okolicznych zespołów ludowych i jest tam wiele innych atrakcji.
Łobziuki.
Łobziuki – Parasol dla kultury, to powiatowa impreza kulturalna. To całodniowy w dużej części plenerowy (park miejski), festyn rodzinny i jarmark rozmaitości zarazem. W trakcie imprezy okoliczni kolekcjonerzy i twórcy (np. pisarze, malarze, rzeźbiarze, fotograficy) prezentują swoje prace, a dzieci i dorośli uczestniczą w warsztatach twórczych (np. ceramicznych, masy solnej, filcowania, gry na instrumentach, czerpania papieru, biżuterii z modeliny, wyplatania wikliny, kulinarnych, fotograficznych i graffiti) i mogą zaprezentować swoje talenty na scenie przy Łobeskim Domu Kultury lub obejrzeć występy zawodowych zespołów. Pierwsze Łobziuki odbyły się 28 września 2013 r. Organizator imprezy jest wyłaniany w konkursie, ogłaszanym przez Zarząd Powiatu, dla organizacji pozarządowych. W 2013 r. konkurs wygrała Lokalna Organizacja Turystyczna Powiatu Łobeskiego i otrzymała 20 000 zł dotacji na organizację imprezy.
W kolejnych latach impreza ma odbywać się w czerwcu, razem z Koncertem Laureatów Powiatowych Przeglądów Amatorskiego Ruchu Artystycznego. W 2014 roku Łobziuki odbędą się 21 czerwca.
Smok Powiatu Łobez.
Smok Powiatu Łobez jest nagrodą specjalną starosty łobeskiego, która jest wręczana na
uroczystej gali, po której organizowany jest bal. Nagroda ta jest jednym z elementów promocji, zapisanych w strategii powiatu i polega na honorowaniu cennych inicjatyw lokalnych. Ustanowiono ją 7 stycznia 2004 r. uchwałą zarząd powiatu łobeskiego w sprawie ustanowienia Nagrody Specjalnej Starosty Łobeskiego dla osób i przedsiębiorstw, których działalność i wyniki promują powiat na arenie wojewódzkiej i ogólnopolskiej. Nagroda ta przyznawana jest w następujących kategoriach:
Zasłużony dla Powiatu Łobeskiego.
Tytuł i odznaczenie będące zaszczytnym honorowym wyróżnieniem osób fizycznych, osób prawnych, instytucji i organizacji, za wybitne zasługi na rzecz rozwoju Powiatu Łobeskiego ustanowiony w roku 2016.
Lista uhonorowanych:

</doc>
<doc id="133630" url="https://pl.wikipedia.org/wiki?curid=133630" title="Drawsko Pomorskie">
Drawsko Pomorskie

Drawsko Pomorskie () – miasto w północno-zachodniej Polsce, w województwie zachodniopomorskim, siedziba powiatu drawskiego oraz gminy miejsko-wiejskiej Drawsko Pomorskie. Od roku 1946 na południe od miasta znajduje się Poligon Drawski, jeden z największych poligonów w Polsce i Europie.
Według danych GUS z 30 czerwca 2021 r., Drawsko Pomorskie liczyło 11 343 mieszkańców i było pod względem liczby ludności 22. miastem w województwie zachodniopomorskim.
Położenie.
Miasto leży nad rzeką Drawą na Pojezierzu Drawskim. Przez Drawsko Pomorskie przechodzi droga krajowa nr 20 oraz linia kolejowa nr 210. Przez miasto przebiegała też wąskotorowa linia kolejowa Stara Dąbrowa – Drawsko Pomorskie. W granicach miasta znajduje się niewielkie jezioro Okra oraz ok. 3 km od miasta jezioro Lubie.
Odległość do Morza Bałtyckiego wynosi stąd około 90 kilometrów, do stolicy województwa – Szczecina jest stąd zaś ok. 85 km.
Drawsko Pomorskie leży na historycznym Pomorzu Zachodnim.
W Drawsku wyróżnia się takie części miasta jak: Jankowo, Koleśno, Okrze, Zdroje. W skład miasta wchodzą następujące dawne miejscowości: Gogółczyn i Kłosy. Wyróżnia się także osiedla mieszkaniowe: Os. Łobeskie, Os. Toruńskie, Os. Grottgera i Os. Złocienieckie.
W latach 1946–1950 miasto administracyjnie należało do województwa szczecińskiego, w latach 1950–1975 do tzw. dużego województwa koszalińskiego, a w latach 1975–1998 do tzw. małego województwa koszalińskiego.
Według danych z 1 stycznia 2009 powierzchnia miasta wynosi 22,33 km².
Historia.
Pierwszy gród i osada istniały już od VII wieku, w X-XII wieku był tu gród pomorski na granicy z Wielkopolską zamieszkany przez Polan, a ziemie te zostały włączone do powstającego państwa polskiego przez Mieszka I. Położenie przy drodze z Wielkopolski nad Bałtyk sprzyjało rozwojowi osady, tereny te należały do kasztelanii kołobrzeskiej, ale pod koniec XIII w. opanowała je Brandenburgia. Drawsko Pomorskie otrzymało prawa miejskie 8 marca 1297 z rąk margrabiego Waldemara. Później tereny te stały się własnością margrabiów brandenburskich jako obszary tzw. Nowej Marchii. Pierwszym sołtysem Drawska został Arnold von Goltz. W XIV wieku wybudowano mury miejskie. W 1626 podczas wojny trzydziestoletniej miasto zrujnowali lisowczycy. W 1848 podczas Wiosny Ludów miały miejsce ruchy antymieszczańskie.
1 listopada 1877 dotarła do Drawska linia kolejowa z Runowa. W okresie międzywojennym zapewniała ona połączenie m.in. z Berlinem (1 pociąg pospieszny dziennie z czasem przejazdu 5 godzin). Komunikację lokalną zapewniała kolej wąskotorowa do Ińska (czas przejazdu 3 godziny) oraz kursujące w środy i soboty autobusy do Połczyna-Zdroju.
Drawsko Pomorskie zostało zdobyte (bitwa o Drawsko) w nocy z 4 na 5 marca 1945 r. przez 4 dywizję piechoty im. Jana Kilińskiego (10,11,12 pułk piechoty) we współdziałaniu z radziecką 364 dywizją piechoty 3 armii uderzeniowej oraz 19 brygadą piechoty zmotoryzowanej 1 armii pancernej gwardii (1 Front Białoruski). Podczas walk według oficjalnych danych zginęło 16 żołnierzy polskich, a 26 zostało rannych. Należy jednak przypuszczać, iż liczba poległych polskich żołnierzy była większa, gdyż burmistrz Drawska J. Zieliński podawał, iż na terenie miasta było 40 grobów żołnierzy polskich. Walki żołnierzy polskich o Drawsko zostały upamiętnione na Grobie Nieznanego Żołnierza w Warszawie, napisem na jednej z tablic po 1945 r. „DRAWSKO 4 – 5 III 1945”. W wyniku walk zabudowa i substancja miejska uległy zniszczeniu w ok. 50%.
W 1946 r. wprowadzono urzędowo nazwę "Drawsko", zastępując poprzednią niemiecką nazwę "Dramburg". W 1948 r. zmieniono nazwę na "Drawsko Pomorskie".
W 2001 r. do miasta przyłączono obszar o łącznej powierzchni 90,18 ha.
Zabytki.
Do wojewódzkiego rejestru zabytków wpisane są:
Ponadto:
Oświata.
W Drawsku Pomorskim znajdują się następujące placówki oświatowe:
Administracja.
Miasto jest siedzibą gminy miejsko-wiejskiej. Mieszkańcy Drawska Pomorskiego wybierają do swojej rady miejskiej dziesięciu radnych (10 z 15). Pozostałych pięciu radnych wybierają mieszkańcy terenów wiejskich gminy Drawsko Pomorskie. Organem wykonawczym jest burmistrz. Siedzibą władz jest budynek przy ul. Sikorskiego.
Części miasta: Jankowo, Koleśno, Okrze, Zdroje.
Gmina Drawsko Pomorskie utworzyła w obrębie miasta 2 jednostki pomocnicze, zwane osiedlami (tj. Osiedle Nr 1 Samorządu Mieszkańców w Drawsku Pomorskim i Osiedla Nr 2). Organem uchwałodawczym w obu jest ogólne zebranie osiedla. Organem wykonawczym jest zarząd osiedla, który składa się z 9 osób, z przewodniczącym na czele. Zarząd wybierany jest przez ogólne zebranie osiedla.
Mieszkańcy Drawska Pomorskiego wybierają posłów na Sejm z okręgu wyborczego nr 40, senatora z okręgu wyborczego nr 99, a posłów do Parlamentu Europejskiego z okręgu wyborczego nr 13.
Drawsko Pomorskie jest członkiem Związku Miast Polskich, Komunalnego Związku Celowego Gmin Pomorza Zachodniego „Pomerania” oraz Stowarzyszenia Gmin Pojezierza Drawskiego.
Miasto jest siedzibą Starostwa Powiatu Drawskiego. W mieście znajduje się także sąd rejonowy i prokuratura rejonowa.
Współpraca międzynarodowa.
Partnerzy Drawska Pomorskiego to:
Sport.
Miejscową drużyną piłkarską jest Klub Piłkarski „Drawa” Drawsko Pomorskie. Klub powstał w 1946 roku, posiada barwy niebiesko-biało-czerwone. Swe mecze rozgrywa na Stadion Miejskim im. Waleriana Pytla przy ul. Okrzei, mogącym pomieścić 1500 kibiców. W tym zespole grał m.in. były gracz ŁKS-u i Pogoni Szczecin Fernando Batista.
W Drawsku funkcjonuje Międzyszkolny Uczniowski Klub Sportowy „Oyama”, trenujący karate Kyokushin. Treningi odbywają się na hali przy Gimnazjum A. Mickiewicza, a także w plenerze.
Wspólnoty religijne.
Miasto posiada dwie parafie rzymskokatolickie: Zmartwychwstania Pańskiego oraz św. Pawła Apostoła. Znajduje się tu siedziba dekanatu, który podlega pod diecezję koszalińsko-kołobrzeską. W mieście istnieje też Sala Królestwa miejscowego zboru Świadków Jehowy. W Drawsku znajduje się cmentarz żydowski.

</doc>
<doc id="133632" url="https://pl.wikipedia.org/wiki?curid=133632" title="Adsorpcja względna">
Adsorpcja względna

Adsorpcja względna (ang. "relative adsorption") określa, jaki ułamek pojemności adsorpcyjnej adsorbentu jest zajęty przez cząsteczki adsorbatu. Pojęcie to jest stosowane przy opisie adsorpcji na powierzchniach płaskich, jak i porowatych. Oznacza się je takim samym symbolem, jak pokrycie powierzchni.
gdzie:
W przypadku adsorpcji monowarstwowej oraz wielowarstwowej pojemność adsorpcyjna ao jest równa pojemności monowarstwy am, a adsorpcja względna ma sens (statystycznego) pokrycia powierzchni lub statystycznej grubości warstwy adsorpcyjnej wyrażonej jako krotność grubości monowarstwy. W przypadku adsorbentu mikroporowatego adsorpcja względna określa, jaka część dostępnych adsorpcji mikroporów jest już zapełniona.

</doc>
<doc id="133633" url="https://pl.wikipedia.org/wiki?curid=133633" title="Powiat sieradzki">
Powiat sieradzki

Powiat sieradzki – powiat w Polsce (w zachodniej części województwa łódzkiego), utworzony w 1999 roku w ramach reformy administracyjnej. Jego siedzibą jest miasto Sieradz.
W skład powiatu wchodzą:
Powiat sieradzki graniczy z pięcioma powiatami województwa łódzkiego: poddębickim, zduńskowolskim, łaskim, wieluńskim i wieruszowskim oraz z trzema powiatami województwa wielkopolskiego: ostrzeszowskim, kaliskim i tureckim.
Według danych z 31 grudnia 2019 roku powiat zamieszkiwało 117 647 osób. Natomiast według danych z 30 czerwca 2020 roku powiat zamieszkiwało 117 370 osób.
Historia.
Powiat sieradzki jest częścią starej piastowskiej prowincji, nazywanej w średniowieczu najpierw kasztelanią, a potem Ziemią Sieradzką.
W czasach I Rzeczypospolitej pow. sieradzki od poł. XIV w. do 1793 r. należał do województwa sieradzkiego, a po II rozbiorze Polski został włączony do zaboru pruskiego. Po utworzeniu Królestwa Polskiego był częścią składową guberni kaliskiej, w latach 1845–1867 należał do guberni warszawskiej, potem znowu do kaliskiej – aż do 1914 r. W okresie międzywojennym powiat został włączony do nowo utworzonego woj. łódzkiego. W czasach okupacji niemieckiej w niezmienionych granicach został włączony do rejencji kaliskiej w tzw. Kraju Warty. Po II wojnie światowej jego powierzchnia wynosiła 1422 km², a zamieszkiwało w nim 130 tys. ludności. W 1955 r. jego północną część włączono do nowego pow. poddębickiego, zatem liczba ludności zmniejszyła się do 120 tys., a powierzchnia do 1316 km². W latach 1975–1998 powiat nie istniał bowiem wtedy w miejsce powiatów utworzono w Polsce tzw. rejony.
Ziemia sieradzka spełniała ważną rolę w dziejach politycznych, jako miejsce synodów i zjazdów ogólnokrajowych. Położenie na skrzyżowaniu ważnych szlaków komunikacyjnych z Wielkopolski do Małopolski i z Mazowsza na Dolny Śląsk nadało tej ziemi rangę szczególną, bowiem pełniła ona rolę pomostu i pogranicza pomiędzy tymi historycznymi dzielnicami.
Surowce.
Na terenie powiatu sieradzkiego znajduje się część złoża węgla brunatnego o zasobności ok. 490 mln ton. Złoże nosi nazwę „Złoczew” i zlokalizowane jest 30 km na południe od Sieradza, na terenie gmin: Ostrówek, Złoczew i Burzenin (na pograniczu powiatów wieluńskiego i sieradzkiego). Eksploatację złoża wstępnie planuje się na lata 2025–2045. Wydobyty węgiel będzie transportowany do elektrowni Bełchatów. Transport do elektrowni będzie najprawdopodobniej odbywał się za pomocą przenośników taśmowych.
Demografia.
Ludność powiatu sieradzkiego 31.12.2006 r. (dane Urzędu Statystycznego w Łodzi) liczyła 120,8 tys. osób, co stanowiło 4,7% ogólnej liczby mieszkańców województwa łódzkiego (trzecia lokata w regionie pod względem liczebności po Łodzi i powiecie zgierskim) oraz 0,31% mieszkańców kraju.
Ludność powiatu zmniejsza się zarówno w miastach, jak i na obszarach wiejskich. Tylko w gm. Sieradz i gm. Brzeźnio odnotowano wzrost liczby mieszkańców. W poniższej tabeli przedstawiono stan ludności w latach 2003–2006 według podziału na miasta i gminy (obszary wiejskie).

</doc>
<doc id="133635" url="https://pl.wikipedia.org/wiki?curid=133635" title="Powiat skierniewicki">
Powiat skierniewicki

Powiat skierniewicki – powiat w Polsce (w północno-wschodniej części województwa łódzkiego), utworzony w 1999 roku w ramach reformy administracyjnej. Jego siedzibą jest miasto Skierniewice (stanowiące odrębny powiat).
W skład powiatu wchodzą gminy: miejsko-wiejska Bolimów, oraz gminy wiejskie: Głuchów, Godzianów, Kowiesy, Lipce Reymontowskie, Maków, Nowy Kawęczyn, Skierniewice, Słupia.
Powiat skierniewicki graniczy z pięcioma powiatami województwa łódzkiego: rawskim, tomaszowskim, brzezińskim, łowickim i Skierniewicami (miastem na prawach powiatu) oraz z dwoma powiatami województwa mazowieckiego: sochaczewskim i żyrardowskim.
Według danych z 31 grudnia 2019 roku powiat zamieszkiwały 38 174 osoby.

</doc>
<doc id="133636" url="https://pl.wikipedia.org/wiki?curid=133636" title="Powiat tomaszowski (województwo łódzkie)">
Powiat tomaszowski (województwo łódzkie)

Powiat tomaszowski – powiat w Polsce (województwo łódzkie), utworzony w 1999 roku w ramach reformy administracyjnej. Jego siedzibą jest miasto Tomaszów Mazowiecki.
Według danych z 31 grudnia 2019 roku powiat zamieszkiwało 116 519 osób. Natomiast według danych z 30 czerwca 2020 roku powiat zamieszkiwało 116 141 osób.
Geografia.
Położenie i obszar.
Powiat tomaszowski ma obszar 1024,79 km².
Powiat stanowi 5,62% powierzchni województwa łódzkiego.
Podział administracyjny.
W skład powiatu wchodzą:
Ludność i powierzchnia
Powiat tomaszowski graniczy z sześcioma powiatami województwa łódzkiego: opoczyńskim, piotrkowskim, łódzkim wschodnim, brzezińskim, skierniewickim i rawskim oraz z dwoma powiatami województwa mazowieckiego: grójeckim i przysuskim.
Demografia.
Dane z 31 grudnia 2007 r.:
Turystyka.
Główne atrakcje turystyczne to Spalski Park Krajobrazowy i rzeka Pilica oraz zabytki kultury (m.in. Inowłódz, Ujazd, Będków, Czerniewice, Smardzewice, Krzemienica, Spała, Tomaszów Mazowiecki, Konewka i Jeleń), a także pochodzące z Tresty eksponaty stanowiące część zbiorów Muzeum im. Jacka Malczewskiego w Radomiu

</doc>
<doc id="133638" url="https://pl.wikipedia.org/wiki?curid=133638" title="Powiat wieluński">
Powiat wieluński

Powiat wieluński – powiat w Polsce (województwo łódzkie), utworzony w 1999 roku w ramach reformy administracyjnej. Jego siedzibą jest miasto Wieluń.
Według danych z 31 grudnia 2019 roku powiat zamieszkiwało 76 256 osób. Natomiast według danych z 30 czerwca 2020 roku powiat zamieszkiwało 76 081 osób.
Historia.
Utworzony w XIV wieku powstał na obszarze historycznej ziemi rudzkiej (wieluńskiej), istniejącej już od XIV w. Terytorialne ukształtowanie się powiatów zależało wówczas od miejsca odbywania się sądów, te zaś odbywały się w miejscach bardziej zaludnionych. Na przestrzeni wieków granice powiatu ulegały zmianom. W czasie okupacji hitlerowskiej został wcielony do III Rzeszy. Po wyzwoleniu odbudowano administrację powiatową wedle stanu z 1939 r. Kolejne zmiany, a zarazem duży cios ukształtowanej przez stulecia wspólnocie kulturalnej, ekonomicznej i społecznej, jaką na przestrzeni blisko ośmiu wieków była ziemia wieluńska, zadała reforma podziału administracyjnego państwa z 1 czerwca 1975 r. Powiat wieluński przestał istnieć, a jego obszar znalazł się w granicach dwóch województw: sieradzkiego i częstochowskiego.
Podział administracyjny.
W skład powiatu wchodzą:
Powiat wieluński graniczy z pięcioma powiatami województwa łódzkiego: wieruszowskim, sieradzkim, łaskim, bełchatowskim i pajęczańskim, z jednym powiatem województwa śląskiego: kłobuckim oraz z jednym powiatem województwa opolskiego: oleskim.
Gospodarka.
Surowce.
Na terenie powiatu wieluńskiego znajduje się część złoża węgla brunatnego o zasobności ok. 490 mln ton. Złoże nosi nazwę „Złoczew” i zlokalizowane jest 20 km na północ od Wielunia, na terenie gmin: Ostrówek, Złoczew i Burzenin (na pograniczu powiatów wieluńskiego i sieradzkiego). Eksploatację złoża wstępnie planuje się na lata 2025–2045. Wydobyty węgiel będzie transportowany do elektrowni Bełchatów. Transport do elektrowni będzie najprawdopodobniej odbywał się za pomocą przenośników taśmowych.
Transport.
Transport drogowy.
Przez powiat przebiegają drogi krajowe i międzynarodowa:
oraz wojewódzkie:
W 2017 roku została oddana do użytku obwodnica północna Wielunia w ciągu drogi krajowej nr 74. Przez obrzeża powiatu przebiega także odcinek drogi ekspresowej S8.
Komunikacja PKS.
Komunikację z okolicą oraz z całym krajem zapewnia PKS Wieluń oraz wybudowany w 1976 dworzec autobusowy, obsługujący również komunikację międzynarodową.
Transport kolejowy.
Przez powiat przebiega również wybudowana w 1926 roku linia kolejowa nr 181 (relacji Kępno – Wieluń – Herby Nowe). Obecnie na terenie powiatu zlokalizowanych jest pięć działających stacji kolejowych: Wieluń Dąbrowa, Wieluń Miasto, Biała, Pątnów Wieluński oraz Dzietrzniki.
Do końca lat 80. XX wieku funkcjonowała Wieluńska Kolej Dojazdowa, która łączyła Wieluń z Praszką.
Współpraca międzynarodowa.
Powiat w 1999 roku zawarł umowy partnerskie z chorwackimi miejscowościami: Karlobag, Senj, Novalija, a w 2010 z niemieckim miastem Ochtrup.

</doc>
<doc id="133642" url="https://pl.wikipedia.org/wiki?curid=133642" title="Janusz Niekrasz">
Janusz Niekrasz

Janusz Niekrasz (ur. 2 marca 1958 w Opolu) – polski muzyk, gitarzysta basowy. Członek zespołu TSA i współzałożyciel TSA Michalski Niekrasz Kapłon. Twórca solowego projektu Janusz Niekrasz Band.
Kariera muzyczna.
W pierwszej klasie Liceum Ogólnokształcące im. Jana III Sobieskiego Carolinum w Nysie rozpoczął karierę muzyczną w zespole muzycznym powiązanym z nazwą szkoły – Carollinum. Po ukończeniu szkoły średniej studiował w Wyższej Szkole Inżynierskiej – obecnie znanej jako Politechnika Opolska. W Opolu grał w różnych składach muzycznych z lokalnymi muzykami, tam też w 1979 roku spotkał się z Markiem Kapłonem, Stefanem Machelem i Andrzejem Nowakiem i rozpoczęła się historia TSA.
W 1985 r. został powołany do życia zespół muzyczny Blues Power. Występowali w nim między innymi: Marek Kapłon, Jerzy Kaczanowski, Jacek Krzaklewski, Leszek Cichoński, Marek Raduli.
Z kolei w 2002 r. zespół Janusz Niekrasz Band, w którym występowali między innymi: Leszek Gołębiowski, Krzysztof Janiszewski, Tomasz Imienowski, Andrzej Frołow. J. Niekrasz na płycie "Stało się... Czas na prawdę!" śpiewa w nagraniu „Wolność na życzenie”.
Instrumentarium.
Początkowo grał na bezprogowej gitarze Fender Precision Fretless. Następnie na gitarach Fender Precision Bass i Music Man Sting Ray. Od 2001 roku gra na gitarze Fender Jazz Bass. Ponadto stosował następujące wzmacniacze basowe Marshall Super Lead, Marshall, Hughes &amp; Kettner, a od 1998 używa modelu Hartke 7000.
Dyskografia.
Projekt muzyczny "I Ching".
Miał wkład w następujące utwory:
Życie prywatne.
Ma syna Adama (ur. 1995), również muzyka – perkusistę w zespołach rockowych (między innymi Devilish Impressions). Jest kolekcjonerem militari oraz wielkim fanem motoryzacji (pierwszy motocykl – Harley WLA; współcześnie Harley-Davidson Softail).

</doc>
<doc id="133643" url="https://pl.wikipedia.org/wiki?curid=133643" title="Bitwa pod Megiddo (1918)">
Bitwa pod Megiddo (1918)

Bitwa pod Megiddo – starcie zbrojne, które miało miejsce w dniach 19–21 września 1918 r. w czasie I wojny światowej.
Bitwa ta była ważnym wydarzeniem podczas kampanii synajsko-palestyńskiej, podboju Palestyny przez brytyjskiego generała Edmunda Allenby’ego w czasie I wojny światowej.
Wojska generała Allenby przystąpiły do zmasowanej ofensywy, przechodząc od zachodu przez górę Karmel w kierunku doliny Jezreel, gdzie doszczętnie zniszczyły wojska tureckie. W starciu uczestniczyły po stronie Ententy powstańcze wojska arabskie. Z ramienia Allenby’ego ich działania koordynował podpułkownik T.E. Lawrence (Lawrence z Arabii). Bitwa była zapowiedzią klęski Imperium Osmańskiego w I wojnie światowej.

</doc>
<doc id="133645" url="https://pl.wikipedia.org/wiki?curid=133645" title="Daltonowie">
Daltonowie



</doc>
<doc id="133646" url="https://pl.wikipedia.org/wiki?curid=133646" title="Aleksander Rozenfeld">
Aleksander Rozenfeld

Aleksander Rozenfeld (ur. 30 czerwca 1941 w Tambowie, zm. 3 marca 2023) – polski poeta i dziennikarz żydowskiego pochodzenia, publicysta Gazety Polskiej.
Urodził się w Tambowie w Związku Radzieckim, gdzie podczas II wojny światowej przebywali jego rodzice Adam i Elżbieta z domu Nissenbaum. Wiele lat mieszkał, tworzył i pracował w Lublinie. W latach 1980–1981 pracownik NSZZ „Solidarność”, w latach 1982–1987 na emigracji z własnego wyboru. Zamieszkał w Izraelu, skąd wrócił do Polski przez Rzym / Watykan. W Europie Zachodniej oczekiwał na przywrócenie obywatelstwa polskiego. Po powrocie zamieszkał w Złotowie w Wielkopolsce.
W latach 1996–2001 pracował jako doradca w Kancelarii Prezydenta RP. Wydał m.in. tomik poezji "Wiersze na koniec wieku", "Poemat o mieście Złotowie i trochę innych wierszy", "Bzyk – wiersze nie dla dzieci", "Szmoncesy" oraz "Opowieści lasku żydowskiego". 1 lipca 2001 roku ochrzcił się w archikatedrze Wniebowzięcia Najświętszej Maryi Panny w Gnieźnie, miejscu koronacji wielu królów Polski. Przyjaźnił się z zakonnikiem Janem Górą. Od 2009 roku mieszka w Katowicach.

</doc>
<doc id="133647" url="https://pl.wikipedia.org/wiki?curid=133647" title="Mistrzostwa Świata w Biathlonie 2005 (Hochfilzen)">
Mistrzostwa Świata w Biathlonie 2005 (Hochfilzen)



</doc>
<doc id="133650" url="https://pl.wikipedia.org/wiki?curid=133650" title="Hochfilzen">
Hochfilzen

Hochfilzen – gmina w Austrii, w kraju związkowym Tyrol, w powiecie Kitzbühel. Leży w dolinie Pillersee. Liczy 1151 mieszkańców (1 stycznia 2015). Ośrodek sportów zimowych, zwłaszcza narciarstwa biegowego i biathlonu.
W 2005 były tu rozgrywane mistrzostwa świata w biathlonie. Wcześniej ośrodek ten gościł najlepszych biatlonistów świata w 1978 i 1998.

</doc>
<doc id="133651" url="https://pl.wikipedia.org/wiki?curid=133651" title="Kapral">
Kapral

Kapral (od wł. "caporale" – "dowódca") – w Wojsku Polskim najniższy stopień wojskowy w korpusie podoficerów młodszych. Niższym stopniem jest starszy szeregowy specjalista (od 2022), a wyższym starszy kapral.
Polska.
Podoficer o tym stopniu w WP pełni najczęściej służbę na stanowisku dowódcy drużyny (działonu, załogi, obsługi, radiostacji). W Marynarce Wojennej odpowiednikiem stopnia kaprala jest mat. 
W okresie II RP stopień kaprala był przewidziany zarówno dla podoficerów zasadniczej służby wojskowej (w tym nadterminowej) jak i dla podoficerów zawodowych. W skali stopni wojskowych armii NATO odpowiada randze: OR-03.
W Siłach Zbrojnych PRL należał do grupy podoficerów młodszych.
Stopień kaprala występuje również w Straży Granicznej, Służbie Więziennej, Służbie Ochrony Państwa oraz Agencji Bezpieczeństwa Wewnętrznego. Odpowiednikiem tego stopnia w Państwowej Straży Pożarnej jest sekcyjny.
W policji odpowiednikiem tego stopnia jest sierżant Policji.
Inne kraje.
Kapral (ang. Corporal) w Armii Brytyjskiej British Army jest stopniem podoficerskim, w odróżnieniu od WP – drugim w kolejności w British Army, tak samo jak i w Royal Marines. Stopień kaprala znajduje się między stopniami Lance Corporal a Sergeant. Stopień kaprala to dwa znaki w kształcie litery V (jest określany też jako „dwa haczyki” lub bardziej popularne – dwa paski na rękawie). Rola kaprala jest zależna od pułków/batalionów, jednak zazwyczaj kapral dowodzi 8-osobową drużyną, a jego zastępcą jest Lance Corporal (jako 2IC – Second In Command). Gdy drużyna podzieli się na dwie sekcje, każdy przejmuje dowództwo nad jedną z nich. W królewskich korpusach pancernych, kapral jest dowódcą czołgu. Obowiązki kaprali często przypominają te, które wykonują sierżanci a nawet st. sierżanci w US Army, dlatego też uważa się, że kaprale są kręgosłupem [[British Army|Armii Brytyjskiej[[. W koszarach kapral ma bardzo szeroki zakres obowiązków.
Historia.
Kapral pojawił się w średniowiecznej Europie Zachodniej jako dowódca samodzielnego oddziału wojsk najemnych. Od połowy [[XVI wiek]]u był już tylko dowódcą najmniejszego pododdziału – drużyny. 
W armii [[Maurycy Orański|Maurycego Orańskiego]] i [[Gustaw II Adolf|Gustawa Adolfa]], a później w innych armiach europejskich był podoficerem kierującym ogniem czterech [[Rota (oddział)|rot]] (czyli rzędów) [[muszkieter]]skich lub częścią kompanii [[pikinierzy|pikinierów]] ([[kapralstwo]], półpluton). W Polsce nazwa kaprala pojawiła się w [[XVII wiek]]u wraz z wprowadzeniem [[Autorament|autoramentu cudzoziemskiego]].
Oznaczenia.
Oznaczeniem stopnia w Wojsku Polskim są dwie poziome belki w kolorze srebrnym na naramiennikach i otoku czapki.
Zgodnie z przepisami ubiorczymi żołnierzy Wojska Polskiego z 1972 roku kapral nosił na przodzie [[Otok (ubranie)|otoku]] [[Czapka garnizonowa|czapki garnizonowej]] wykonane z taśmy dystynkcyjnej dwa paski długości 3 cm i szerokości 5 mm; odstęp między paskami wynosił 2 mm; na [[naramiennik]]ach kurtek dwa paski szerokości 8 mm podwinięte obydwoma końcami pod naramiennik (po 1 cm), pierwszy naszyty w odległości 2 cm od miejsca wszycia rękawa, a drugi 4 mm od pierwszego, w kierunku guzika naramiennika.
"Przepisy ubiorcze żołnierzy Sił Zbrojnych w czasie pokoju" z 1952 roku na naramiennikach kurtki, bluzy i płaszcza nakazywały kapralowi nosić dwa paski w odstępach 4 mm z taśmy koloru matowosrebrnego szerokości 9 mm, z biegnącymi po obu stronach żyłkami koloru czerwonego w wojskach lądowych, a w wojskach lotniczych koloru chabrowego o szerokości 1 mm.
W myśl Przepisu Ubioru Polowego Wojsk Polskich r. 1919 "na naramiennikach kurtki i płaszcza z tasiemki wełnianej karmazynowej szerokości 0,5 cm naszyte w poprzek naramiennika przeciętnie w połowie jego długości dwa paski w odległości 1 cm jeden od drugiego".
W [[Armia Księstwa Warszawskiego|Armii Księstwa Warszawskiego]] oznaką stopnia były 2 żółte paski.
W [[Legiony Polskie we Włoszech|Legionach Polskich we Włoszech]] oznaką stopnia były 2 tasiemki na rękawie.
W [[Wojsko polskie w okresie Sejmu Wielkiego|Wojsku polskim w okresie Sejmu Wielkiego]] i w [[Wojsko Tadeusza Kościuszki|wojsku Kościuszki]] oznaką stopnia był 1 galon na mankietach i 1 galon na kołnierzu.
Bibliografia.
[[Kategoria:Historia wojskowości]]
[[Kategoria:Stopnie wojskowe]]

</doc>
<doc id="133653" url="https://pl.wikipedia.org/wiki?curid=133653" title="Szeregowy">
Szeregowy

Szeregowy – najniższy stopień wojskowy w Siłach Zbrojnych Rzeczypospolitej Polskiej. Wyższym stopniem jest starszy szeregowy.
Stopień szeregowego bez szczególnego nadania otrzymują poborowi powołani po raz pierwszy do czynnej służby wojskowej z dniem stawienia się do służby, ochotnicy oraz osoby przeniesione do rezerwy bez odbycia służby wojskowej (do 31 grudnia 2009) – z dniem przeniesienia do rezerwy.
Historia.
Stopień szeregowego zamiast szeregowca został wprowadzony rozkazem nr 18/MON Ministra Obrony Narodowej z 8 grudnia 1976 wprowadzającym z dniem 15 października 1977 do użytku w Siłach Zbrojnych PRL "Regulamin służby wewnętrznej Sił Zbrojnych PRL", sygn. Szt.Gen. 791/76. W regulaminie tym w wykazach stopni wojskowych podano nazwę najniższego stopnia wojskowego – "szeregowy". Zmiana ta została uwzględniona również w ustawie o powszechnym obowiązku obrony Polskiej Rzeczypospolitej Ludowej przy najbliższej nowelizacji 28 czerwca 1979.
Odpowiedniki.
Historyczne.
W Wojsku Polskim II RP, a także w Polskich Siłach Zbrojnych na Zachodzie odpowiednikami szeregowca były stopnie:
Obecne.
W Marynarce Wojennej równorzędnym stopniem jest stopień marynarza.
Odpowiednikiem stopnia szeregowego w policji jest posterunkowy, w Państwowej Straży Pożarnej – strażak, w Straży Marszałkowskiej oraz Służbie Celno-Skarbowej – aplikant, w pozostałych służbach (Służba Więzienna, Służba Kontrwywiad i Wywiadu Wojskowego, Straż Graniczna, Służba Ochrony Państwa) – szeregowy.

</doc>
<doc id="133656" url="https://pl.wikipedia.org/wiki?curid=133656" title="Taśma filmowa">
Taśma filmowa

Taśma filmowa, błona filmowa – perforowany, światłoczuły nośnik filmu, negatyw lub kopia pokazowa pozytywowa – najczęściej o szerokości 35 mm, ale także 16, 8 lub 70 mm.
Najpopularniejsi producenci materiałów filmowych to: Kodak, Fujifilm, Agfa i (dawniej w NRD) ORWO. Podłożem (mechanicznym nośnikiem) światłoczułej emulsji filmowej stosowanym w przeszłości był łatwopalny celuloid, obecnie stosowane są trudnopalne podłoża na bazie octanu celulozy bądź ostatnio poliesterów.
Film jest zapisany na taśmie w postaci pojedynczych klatek – zwanych kadrami, które przesuwane są w projektorze kinowym z prędkością 24 klatek na sekundę (w epoce kina niemego było to 16 klatek na sek.). Oprócz obrazu z boku kadru znajduje się ścieżka dźwiękowa. Perforacja natomiast służy do przesuwania taśmy wewnątrz kamery (podczas naświetlania) lub projektora (podczas wyświetlania). Coraz rzadziej stosowane są taśmy o innej szerokości – 70 mm, 16 mm, 8 mm i Super 8 mm.
W ciągu ponad stu lat istnienia kinematografii wymyślono wiele formatów zapisu obrazu na taśmie filmowej. Format standardowy to klatka w proporcjach 1,37:1. W latach 60. i 70. XX wieku popularny był format panoramiczny CinemaScope z proporcjami obrazu – 2,35:1. Obecnie w kinach powszechnie stosuje się tzw. kaszetę z proporcjami obrazu 1,85:1 lub 1,66:1. Taśma 70 mm znalazła zastosowanie m.in. przy wyświetlaniu obrazów (tradycyjnych i trójwymiarowych) w systemie IMAX. Ekran ma tu proporcje 1,43:1, kadr ustawiony jest poziomo, a nie pionowo jak na taśmie 35 mm.

</doc>
<doc id="133657" url="https://pl.wikipedia.org/wiki?curid=133657" title="Mat">
Mat



</doc>
<doc id="133658" url="https://pl.wikipedia.org/wiki?curid=133658" title="Krzysztof Materna">
Krzysztof Materna

Krzysztof Jan Materna (ur. 28 października 1948 w Sosnowcu) – polski konferansjer, satyryk, aktor, reżyser i producent telewizyjny.
Życiorys.
Absolwent II Liceum Ogólnokształcącego im. E. Plater w Sosnowcu. Rozpoczynał karierę jako pracownik Zjednoczonych Przedsiębiorstw Rozrywkowych, był reżyserem oraz dyrektorem artystycznym koncertów na festiwalach opolskich i sopockich.
Współtwórca programów radiowych i telewizyjnych, m.in.: „Spotkanie z Balladą”, „60 minut na godzinę”. Pod koniec lat 80. i na początku 90. XX wieku wraz z Wojciechem Mannem tworzył duet telewizyjny realizując programy:
Wspólnie z Mannem zajął 1. miejsce w ankiecie „Polityki” na najważniejsze osobowości telewizyjne. Jest miłośnikiem gry w golfa, tenisa i piłki nożnej. Kolekcjonuje sztukę współczesną.
Jest współpracownikiem Internetowego Radia Baobab, gdzie prowadzi cykl audycji "Z pamięci Krzysztofa Materny" oraz wspólnie z Wojciechem Mannem "Między nami-dziadami" i "O radiach i magnetofonach".
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Od września 2012 do czerwca 2014 razem z Grzegorzem Markowskim prowadził czwartkową audycję „Daję słowo” w Radiowej Jedynce. W latach 2012-2022 był felietonistą tygodnika „Newsweek Polska”.
Jest członkiem rady nadzorczej klubu siatkówki kobiet Impel Wrocław.
Od 2020 dyrektor artystyczny Teatru Bagatela w Krakowie.
Od lipca 2020 jest współprowadzącym audycji „Strumień Zdumień” nadawanej w Radiu Nowy Świat.
Odznaczenia.
20 maja 2009 z rąk ministra kultury i dziedzictwa narodowego Bogdana Zdrojewskiego odebrał Srebrny Medal „Zasłużony Kulturze Gloria Artis”. W 2018 roku został odznaczony Srebrną Odznaką Honorową Wrocławia.

</doc>
<doc id="133659" url="https://pl.wikipedia.org/wiki?curid=133659" title="Marynarz">
Marynarz



</doc>
<doc id="133667" url="https://pl.wikipedia.org/wiki?curid=133667" title="Zrosłogłowe">
Zrosłogłowe

Zrosłogłowe, chimery (Holocephali) – podgromada ryb chrzęstnoszkieletowych obejmująca blisko 40 współcześnie żyjących gatunków zamieszkujących głębokie i chłodne wody morskie, oraz wiele taksonów kopalnych. Nazwa "chimery" jest odnoszona do współcześnie żyjących Holocephali, w odniesieniu do wymarłych gatunków z rodzin innych niż chimerowate nie powinna być stosowana. W zapisie kopalnym zrosłogłowe znane są z warstw górnego dewonu.
Występowanie.
Chłodne wody oceaniczne, poniżej 80 m p.p.m.
Cechy charakterystyczne.
Trwałe i nieruchome połączenie szczęki górnej z puszką mózgową (czaszka typu autostylicznego), kość podniebienno-kwadratowa zrośnięta z czaszką. Taka budowa umożliwia powiększanie jamy gębowej i gardzieli, zwiększa ruchliwość szczęk – ułatwia to pobieranie pokarmu. 
Cztery szczeliny skrzelowe przykryte fałdem skórnym, z zewnątrz widoczny jest jeden otwór skrzelowy z każdej strony głowy. Brak steku. Samce mają pterygopodia.
Zęby są pozbawione szkliwa i zlane w płytki żujące (płytki zębowe). Długi nitkowaty ogon zakończony jest płetwą – epicerkalną, dyficerkalną lub biczowatego kształtu.
Największe gatunki osiągają długość maksymalnie do 1,5 m.
Zrosłogłowe osiedlają się przy dnie zbiornika wodnego. Odżywiają się fauną denną.
Systematyka.
Do zrosłogłowych zaliczany jest jeden rząd gatunków współcześnie żyjących:
oraz wiele gatunków wymarłych, klasyfikowanych w kilku rodzinach. Ich pozycja taksonomiczna jest dyskutowana.

</doc>
<doc id="133669" url="https://pl.wikipedia.org/wiki?curid=133669" title="Maanam">
Maanam

Maanam – polski zespół rockowy powstały w Krakowie, działający w latach 1975–2008.
Historia.
1975–1979: Początki zespołu.
Zalążek grupy Maanam stanowił niszowy duet gitarowy „M-a-M” stworzony przez Marka Jackowskiego i Milo Kurtisa w 1975, grający mistyczną, orientalną muzykę. W lutym 1976 do zespołu dołączyła wokalistka, żona Jackowskiego – Kora. Po odejściu w tym samym roku Kurtisa do zespołu Osjan jego miejsce zajął John Porter. Grupa przyjęła wtedy nazwę Maanam Elektryczny Prysznic, symbolizującą przejście na rockowe brzmienie, skróconą później do wyrazu Maanam. Nazwa ta była rozwinięciem poprzedniej, czyli M-a-M (M and M), powstałej od pierwszych liter imion założycieli. Pod nazwą Maanam Elektryczny Prysznic zespół zarejestrował kilka utworów, m.in. „Derwisz”, „Chcę ci powiedzieć”, „Iʼm Just a Singer”, „Jest taka pora”, „Blues Kory”, „Brave Gun” i „Black Day Feeling”.
W 1979 z zespołu odszedł Porter, który założył własną grupę Porter Band. Jackowscy wraz z muzykami grupy Dżamble nagrali za własne pieniądze pierwszy singiel, z piosenkami „Hamlet” oraz śpiewaną przez Jackowskiego „Oprócz”, która stała się pierwszym klasykiem w karierze Maanamu. Zespół oficjalnie zadebiutował na Muzycznym Campingu w Lubaniu, podobnie jak zespół Portera. W elektrycznym składzie Maanamu obok Kory i Jackowskiego znaleźli się także gitarzysta Ryszard Olesiński, basista Krzysztof Olesiński oraz perkusista Ryszard Kupidura. Odtąd kompozytorem repertuaru Maanamu był Marek Jackowski, a teksty piosenek pisała Kora.
1980–1983: Przełom.
W 1980 Maanam wystąpił na I Ogólnopolskim Przeglądzie Muzyki Młodej Generacji w Jarocinie, a następnie na XVIII Krajowym Festiwalu Piosenki Polskiej w Opolu, wykonując piosenki „Boskie Buenos” i „Żądza pieniądza” oraz wielokrotnie bisując. Występ ten sprawił, że zespół stał się powszechnie znany, zyskując sobie ogromne rzesze fanów. Występ uznawany jest także za prekursora rozkwitu polskiej muzyki rockowej w latach 80.. Oba nagrania stały się od razu wielkimi przebojami i zostały wydane na singlu. W sierpniu Maanam przystąpił do nagrywania pierwszej płyty, przyjmując na miejsce Kupidury nowego perkusistę Pawła Markowskiego. Wkrótce sukces odniosły kolejne utwory zespołu „Szare miraże” i „Stoję, stoję, czuję się świetnie”, które zostały wydane na kolejnym singlu. W efekcie Maanam został zaproszony w październiku tego samego roku na plan filmu Krzysztofa Rogulskiego "Wielka majówka". Film trafił do kin w 1981, a z ekranu obok kilku piosenek z pierwszej płyty przedstawił nowe, w tym przede wszystkim balladę „Ta noc do innych jest niepodobna”, która została wówczas wydana na kolejnym singlu grupy.
W 1981 na rynek trafił długo oczekiwany pierwszy album zespołu "Maanam". Gościnnie zagrał na nim również jazzowy saksofonista Zbigniew Namysłowski. Niemal każdy utwór z tej płyty stał się przebojem, a sam album szybko trafił do klasyki polskiego rocka. W tym samym roku ukazał się ponadto singiel z kolejnym przebojem spoza płyty, „Cykady na Cykladach” oraz ostatni singiel promujący płytę, z przebojami „Oddech szczura” i „Karuzela marzeń”. Przez cały 1981 Maanam dał rekordową liczbę ponad 500 koncertów w największych halach. W warszawskiej Sali Kongresowej wystąpił nawet trzy razy jednego dnia.
W styczniu 1982 zespół nagrywał następny album, "O!". Na miejsce Krzysztofa Olesińskiego przyjął nowego basistę, Bogdana Kowalewskiego. W sesji nagraniowej gościnnie wziął udział kolejny jazzman, trębacz Tomasz Stańko. Album ukazał się w listopadzie i powtórzył sukces debiutanckiej płyty. Zespół przeżywał wówczas apogeum sławy, o czym świadczyło choćby zamówienie ponad miliona sztuk tej płyty. Ostatecznie, z powodów technicznych, możliwe było wytłoczenie 300 tysięcy kopii. Także na tym albumie niemal każde nagranie uzyskało status przeboju, na czele z „O! nie rób tyle hałasu”, „Paranoja jest goła” oraz „Nie poganiaj mnie, bo tracę oddech”. Przez cały 1982 rok grupa dała ponad 400 halowych koncertów. W 1983 Maanam wydał singla z utrzymaną w konwencji reggae balladą „Kocham cię, kochanie moje”, która stała się jednym z największych przebojów roku i największym w całej karierze zespołu.
1983–1985: Zagraniczne podboje.
Także w 1983 Maanam związał się z prywatną wytwórnią fonograficzną Rogot, która postanowiła wypromować zespół na rynkach zachodnich. Swój trzeci album, "Nocny patrol" (pierwotnie, m.in. podczas koncertów przed premierą, zespół zapowiadał wydanie tego albumu pod tytułem "French is Strange"), grupa nagrała więc w dwóch wersjach językowych. Album ten został uznany przez krytykę za kolejne wybitne dzieło Maanamu. Zapowiadało go nagranie „Miłość jest jak opium”, jednak dopiero takie przeboje jak „Raz dwa, raz dwa”, „To tylko tango”, „Krakowski spleen” czy „Jestem kobietą”, zrobiły furorę na listach przebojów. Klimat płyty oddawał niepokojącą atmosferę stanu wojennego w Polsce. Album trafił na rynek w listopadzie – w Niemczech, w krajach Beneluxu oraz w Skandynawii ukazała się jego anglojęzyczna wersja "Night Patrol", a tego samego dnia w Polsce, choć początkowo tylko na kasecie, polska wersja. Zachodnia wersja albumu trafiła do sprzedaży w Polsce w lutym 1984 na kasecie i w lipcu na winylu, a polska wersja doczekała się wydania na winylu w kwietniu. Zdjęcie na polską okładkę zrobił fotograf Tadeusz Rolke. W tym samym roku zespół wziął udział w filmie muzycznym "Czuję się świetnie", a rok później została wydana kaseta magnetofonowa z utworami z tego filmu pod tym samym tytułem.
Firma Rogot zdecydowała się nawet na promowanie zespołu w Związku Radzieckim. Podpisała w tym celu umowę z organizatorami zlotu Komunistycznej Młodzieży z Polski i ZSRR w Pałacu Kultury. Zaplanowano tam koncert Maanamu, który miał przedstawić muzyków radzieckim wielbicielom rocka. Kora jednak odmówiła występu, co wywołało skandal na skalę krajową i zakończyło się zakazaniem przez ówczesne władze prezentowania grupy w mediach. Maanam pozostawał wówczas na Liście przebojów Programu Trzeciego Polskiego Radia, jednak ze względu na wprowadzony zakaz, w miejsce jego notowanych tam utworów grano jedynie powtórzone dźwięki perkusji z utworu „To tylko tango”. Po kilku miesiącach zakaz został zniesiony pod naciskiem próśb fanów.
Maanam grał z wielkim powodzeniem wiele koncertów zagranicznych, szczególnie w halach i klubach w Niemczech i Holandii. Doczekał się tam nawet swoich fan-clubów. W odpowiedzi na taki odzew w październiku tego samego roku ukazała się tam koncertowa płyta "Totalski No Problemski", zawierająca głównie anglojęzyczne wersje największych hitów ze wszystkich trzech płyt zespołu. Wysoka frekwencja na zagranicznych koncertach nie szła jednak w parze ze sprzedażą płyt.
W tym samym roku Maanam przystąpił więc do nagrywania kolejnej płyty, "Mental Cut", ponownie w dwóch wersjach językowych. Album przyniósł przeboje „Simple story”, „Lucciola”, „Lipstick on the Glass” i „Kreon”. Polska wersja ukazała się najpierw na kasecie już w grudniu 1984, podobnie jak w styczniu 1985 wersja anglojęzyczna, pod tym samym tytułem. W lutym polska wersja ukazała się na winylu. Materiał przeznaczony na rynek zachodni został jednak wyprodukowany na nowo, ponieważ postanowiono nadać muzyce Maanamu bardziej wygładzone, komercyjne brzmienie. Zespół przygotował też wówczas premierowe utwory, na czele z hitem „Salamander”. Tak powstała nowa anglojęzyczna wersja, "Wet Cat", która w Niemczech ukazała się w czerwcu. Mimo nieustających sukcesów koncertowych, zespół wciąż nie mógł jednak odnieść tam sukcesu komercyjnego.
W tym samym roku Maanam wydał pierwszy na polskim rynku album video, „Obiad z Maanamem”. Znalazły się na nim filmy muzyczne, będące zbiorem teledysków do obu anglojęzycznych płyt grupy, nietypowo połączone z programem kulinarnym. Został wydany nakładem zaczynającej działalność w Polsce firmy ITI Video Service. Także w 1985 na rynek trafiła ponadto pierwsza książka na temat Maanamu, autorstwa dziennikarza Wiesława Królikowskiego, wydana w cyklu „Idole”.
1986–1991: Rozpad zespołu.
Po kilku latach wyczerpujących i intensywnych tras koncertowych przemęczeni członkowie grupy postanowili zawiesić jej działalność u szczytu sławy w Polsce. Muzycy towarzyszący Korze mieli także problemy z alkoholizmem. Do tego w 1984 Kora rozwiodła się z Jackowskim. Wybrała związek ze współpracującym głównie przy organizacji koncertów jej zespołu Kamilem Sipowiczem, który rozpoczął się w trakcie trwania jej małżeństwa jeszcze przed powstaniem Maanamu. 
W 1986 Maanam wydał na koniec singla z przebojami „Jesteśmy ze stali” oraz „Ty – nie ty”. Współpraca z Rogotem także została zakończona. W listopadzie tego samego roku, wytwórnia ta wydała, bez zgody zespołu, koncertowy album "Live", o kiepskiej jakości dźwięku. W grudniu na rynek trafiła ponadto składanka największych przebojów Maanamu "The Best of...", uwzględniająca hity ze wszystkich płyt grupy.
W 1987 Kora i Jackowski spełniając wcześniejsze zobowiązania rozpoczęli nagrywanie nowej płyty "Sie ściemnia", ale z nowymi muzykami: basistą Marcinem Ciempielem, perkusistą Krzysztofem Dominikiem i klawiszowcem Kostkiem Joriadisem. Na listy przebojów trafił wówczas utwór „Bądź taka, nie bądź taka” nagrany wspólnie ze Stanisławem Sojką. Jednak największym przebojem z tego albumu okazał się utwór tytułowy „Sie ściemnia”. Ilustrujący go animowany teledysk był pierwszym polskojęzycznym klipem wyemitowanym w największej na świecie stacji muzycznej MTV, za sprawą jej europejskiego oddziału. Maanam koncertował wówczas w tym efemerycznym składzie w klubach Wielkiej Brytanii i Niemiec. Cały album na rynek trafił dopiero w 1989, w czasie największych zawirowań ekonomicznych związanych z transformacją systemową w Polsce. Z tego powodu mimo wypromowania w radiu większości utworów nie odniósł on sukcesu komercyjnego, choć otrzymał pozytywne recenzje.
W 1990 zespół wyruszył na tournée po Stanach Zjednoczonych po klubach polonijnych. W 1991 roku Kamil Sipowicz założył firmę fonograficzną Kamiling Co, która od tej pory zajmowała się wydawaniem albumów zespołu, promocją oraz organizacją koncertów. Komercyjny sukces trasy oraz wyjście wcześniejszych członków grupy z nałogu alkoholowego doprowadziły do reaktywowania Maanamu w 1991 w najsłynniejszym, czyli poprzednim składzie. Na rynku pojawiły się najpierw liczne składanki największych przebojów zespołu z lat 80. W marcu i maju dwie części "The Best Of Kora &amp; Maanam", w sierpniu zbiór niepublikowanych w większości na płytach singlowych hitów "The Singles Collection", a we wrześniu jeszcze kaseta "Nie bój się... '91".
1991–1997: Wielki powrót.
W listopadzie 1991 Maanam powrócił na rynek z płytą "Derwisz i anioł", promowaną nagraniem „Nie bój się, nie bój się”. Największą popularność zdobyły jednak dopiero kolejne, „Anioł” oraz „Wyjątkowo zimny maj”. Zdjęcie na okładkę wykonał Andrzej Świetlik. Album osiągnął nakład ponad 120 tysięcy egzemplarzy. W styczniu 1992 poważnemu wypadkowi drogowemu uległ Kowalewski, który po 10 latach ustąpił miejsca swojemu poprzednikowi, Krzysztofowi Olesińskiemu. Maanam znowu intensywnie koncertował w Polsce, a potem dał kilka koncertów dla Polonii w Stanach Zjednoczonych i Australii, co upamiętnił koncertowy album "Maanamaania", wydany w kwietniu 1993. W czerwcu na rynek trafiła także składanka balladowych hitów Maanamu "Ballady", najpierw na kasecie, a w listopadzie również na kompakcie. W październiku 1995 doczekała się ona reedycji z nową listą utworów. Jej łączny nakład przekroczył 50 tysięcy kopii.
We wrześniu 1994 został wydany album "Róża". Płyta okazała się najłagodniejszym albumem zespołu, zaskakując swoim lirycznym charakterem. Towarzyszyła jej trzyczęściowa trasa koncertowa po największych halach Polski która trwała od 26 października do 11 grudnia, oraz występy dla Polonii w Australii. Album promował jeszcze w 1993 przebój „Bez Ciebie umieram”. W następnym roku listy przebojów podbiły hity „Zapatrzenie”, „Róża” i „Nic dwa razy”. Dodatkowo animowany klip do „Wieje piaskiem od strony wojny” był drugim w karierze Maanamu teledyskiem pokazanym przez stację MTV Europe. Zdjęcie na okładkę wykonał ponownie Andrzej Świetlik. Sam album został sprzedany w nakładzie ponad 350 tysięcy sztuk, stając się najlepiej sprzedawanym albumem w całej karierze Maanamu.
Podobny sukces komercyjny odniósł kolejny album utrzymany w tej stylistyce, "Łóżko", wydany we wrześniu 1996. Największym powodzeniem cieszyły się na nim przeboje „Po prostu bądź” i „Po to jesteś na świecie”. Jego premierę poprzedziło EP "Kolekcjoner", wydane w listopadzie 1995, promowane obok „Po prostu bądź” dodatkowym hitem „Twist”. Płyta rozeszła się w nakładzie ponad 200 tysięcy egzemplarzy, a EP ponad 50 tysięcy. Album był promowany darmową plenerową trasą koncertową z Radiem Zet, pod szyldem „Wielka Majówka Radia Zet”. Była to wówczas najdroższa trasa w historii polskiego show-biznesu. Jej budżet wyniósł kilka milionów dolarów, a koncerty obejrzało ponad pół miliona widzów. W 1997 zespół wyruszył w regularną biletowaną trasę koncertową, ponownie po największych halach, po czym powrócił na drugą część „Wielkiej Majówki”. W październiku ukazała się składanka największych rockowych przebojów Maanamu "Rockandrolle", promowana hitem „Smycz”, sprzedana w nakładzie ponad 50 tysięcy sztuk. Zaraz potem wyruszył na koncerty dla Polonii w Stanach Zjednoczonych i Kanadzie.
W 1996 Kamil Sipowicz opatentował na swoje nazwisko nazwę „Maanam” w Urzędzie Patentowym Rzeczypospolitej Polskiej (numer prawa wyłącznego: 119506)
1998–2008: Finałowa dekada.
W 1998 Maanam powrócił do stylistyki rockowej i we wrześniu wydał album "Klucz", na którym nie zabrakło jednak piosenek lirycznych. Płytę promował utwór „Puerto Rico”, ale największy sukces odniosła ballada „Miłość od pierwszego spojrzenia”, skomponowana przez samą Korę – w teledysku wykorzystano fragmenty filmu Jana Hryniaka „Przystań”. W porównaniu z poprzednimi bestsellerami album osiągnął jednak znacznie niższe wyniki sprzedaży, mimo pozytywnych recenzji, przekraczając nakład 40 tysięcy egzemplarzy. W marcu 2000 na rynek trafiła kompilacja największych przebojów Maanamu "Złota kolekcja. Kocham Cię kochanie moje", także sprzedana w nakładzie ponad 40 tysięcy sztuk.
W kwietniu 2000 Maanam zagrał dwa koncerty w Sali Kongresowej w Warszawie z okazji dwudziestopięciolecia istnienia zespołu. Na scenie pojawiło się wielu gości: Milo Kurtis, John Porter, Robert Brylewski, Zbigniew Namysłowski, Sławek Wierzcholski, Muniek Staszczyk, Justyna Steczkowska, Kasia Nosowska, Artur Rojek, Stanisław Soyka, Bogdan Łyszkiewicz. Koncert był bezpośrednio transmitowany przez TVP2 i Radio Zet, po czym ukazał się na pierwszej płycie DVD zespołu. Obok koncertu na płytę trafił film „Epoka Maanamu” ukazujący historię zespołu.
Na kolejnej płycie "Hotel Nirwana", z marca 2001, grupa postanowiła poeksperymentować i przedstawić swoje zupełnie inne oblicze. Zespół po raz pierwszy zastosował komputery, loopy i sample. A w warstwie lirycznej Kora obok własnych tekstów sięgnęła również do poezji Mirona Białoszewskiego, Edwarda Estlina Cummingsa i jej partnera Kamila Sipowicza. Album promował utwór „Piekło i niebo”, ale większym powodzeniem cieszyły się następne, „Chińskie morze” oraz „Wolno wolno płyną łodzie”. Album dotarł na drugie miejsce listy OLiS. Mimo pozytywnych recenzji płyta poniosła jednak komercyjną klęskę, przekraczając nakład 10 tysięcy egzemplarzy, ledwie zwracający koszty wydawcy. Krążek miał się ukazać na jesieni 2000 r., jednak przyczyną opóźnienia jego wydania były według Kory wybory prezydenckie i igrzyska olimpijskie, które odbywały się w tym czasie. Między koncertami w Polsce w czerwcu Maanam wystąpił dla Polonii w Kanadzie, a w grudniu dał koncert w Bośni i Hercegowinie, dla żołnierzy Nordycko-Polskiej Grupy Bojowej SFOR, zorganizowany z inicjatywy tamtejszej ambasady RP.
We wrześniu 2003 Maanam opuścili Olesińscy i Markowski. Obok Kory i Jackowskiego w nowym składzie pojawił się ceniony od lat gitarzysta Janusz „Yanina” Iwański oraz młodzi muzycy: basista Bogdan Wawrzynowicz, perkusista Jose Manuel Alban Juarez oraz współpracujący z zespołem już na ostatniej płycie klawiszowiec Cezary Kaźmierczak. W listopadzie ukazała się pierwsza z dwóch płyt DVD Maanamu, zawierających jego wszystkie teledyski i najciekawsze występy, "Złote DVD, vol. 2". Pierwszą część, "Złote DVD, vol. 1", wydano w maju następnego roku. W nowym składzie Maanam nagrał album "Znaki szczególne", który ukazał się w marcu 2004. Był to powrót do korzeni zespołu. Największy sukces odniosły pierwsze single: „Ocean wolnego czasu – Kraków”, „Do kogo biegłam” oraz „To mi się śni”. Album dotarł do pierwszego miejsca na liście OLiS. Zmiana składu i powrót do klasycznego brzmienia nie pomogła jednak w odzyskaniu komercyjnego sukcesu i mimo pozytywnych recenzji płyta powtórzyła balansujący na granicy opłacalności wynik poprzedniej, osiągając nakład ponad 10 tysięcy sztuk.
W 2005 na XLII Krajowym Festiwalu Piosenki Polskiej w Opolu Maanam otrzymał Grand Prix za całokształt twórczości. Na koncercie największych przebojów 80-lecia Polskiego Radia obok własnych hitów Maanam zaprezentował na tym festiwalu również własną wersję klasyka Ewy Demarczyk „Karuzela z madonnami”, którą wydano na singlu. Równolegle na rynek trafił box "Simple Story" z kompletną dyskografią zespołu i rarytasami. W tym samym roku Maanam przedstawił też nowe nagranie „Tu jest mój dom”, które w lutym następnego roku trafiło na drugą część kompilacji największych przebojów grupy "Złota kolekcja. Raz-dwa, raz-dwa". Ostatnią piosenkę, „Głęboko w sercu”, zespół zaprezentował w 2006 w konkursie premier na XLIII Krajowym Festiwalu Piosenki Polskiej w Opolu.
W listopadzie 2007 Marek Jackowski uległ wypadkowi na scenie, w wyniku którego doznał złamań stopy i żeber, co zablokowało jego występy na cztery miesiące. Od 2008, aby wywiązać się z wcześniejszych zobowiązań, Maanam koncertował zatem bez jego udziału, zastępując go młodym gitarzystą, Mateuszem Waśkiewiczem. 1 grudnia tego samego roku Kora i Jackowski wydali oświadczenie, że 31 grudnia 2008 zespół zawiesza działalność na czas nieokreślony. Odtąd Kora i Jackowski postanowili występować osobno. Jackowski założył wspólnie z Iwańskim nowy zespół The Goodboys, z którym wydał jeden album, a Kora skompletowała własny skład, początkowo z udziałem pozostałych muzyków Maanamu i zaczęła działać pod dotychczasowym pseudonimem.
Dziedzictwo.
W marcu 2011 z okazji 35. rocznicy debiutu Kory w Maanamie koncern EMI wydał zremasterowane reedycje wszystkich studyjnych albumów zespołu oraz solowych Kory. Kolekcję uzupełniła premierowa kompilacja ostatnich prac grupy przed zakończeniem działalności, "The Rest Of Maanam", stanowiąca suplement do boxu "Simple Story". W październiku EMI wypuścił na rynek reedycje obu zagranicznych studyjnych albumów grupy oraz jej czterech składanek: "The Singles Collection", "Rockandrolle" oraz uzupełnione o kolejne przeboje z ostatnich płyt "The Best Of... 2011" (oryginalnie pierwsza winylowa składanka "The Best Of...") i "Ballady".
Marek Jackowski planował reaktywację Maanamu w jego najsłynniejszym składzie, ale plany te przerwała jego nagła śmierć z powodu zawału serca 18 maja 2013. W tym samym roku muzycy tego najdłużej działającego składu zespołu: Ryszard Olesiński, Bogdan Kowalewski i Paweł Markowski, zgodnie z wolą Jackowskiego podjęli decyzję o reaktywacji zespołu, ale wobec odmowy Kory, z wybraną przez niego nową wokalistką Karoliną Leszko-Tyszyńską, uczestniczką programu „Szansa na sukces”, pod nazwą Złoty Maanam. Kora sprzeciwiła się działalności grupy z użyciem nazwy Maanam. Ostatecznie z planowanego składu towarzyszącego Leszko-Tyszyńskiej pozostał jedynie Olesiński, który z nowymi muzykami, w tym z ostatnim basistą Maanamu – Wawrzynowiczem, w listopadzie 2014 założył zespół Karolina i Amanci, z którym wydał jeden singiel. Złoty Maanam oprócz utworów dawnego Maanamu na koncertach miał także swoje własne utwory takie jak: „Gdy nadciąga burza” czy „Miasto miłości”, w którym wykorzystano głos Marka Jackowskiego.
Akademia Fonograficzna uhonorowała Marka Jackowskiego i Korę Złotymi Fryderykami za całokształt twórczości. Jackowskiego nagrodzono podczas gali 24 kwietnia 2014, a Korę dwa lata później, 20 kwietnia 2016.
W październiku 2015, z okazji 40. rocznicy powstania Maanamu, koncern Warner wydał dwupłytową kolekcję czterdziestu na nowo zremasterowanych przebojów zespołu, "Miłość jest cudowna: 1975–2015". W maju 2016 odbyła się kinowa premiera filmu dokumentalnego opowiadającego historię zespołu "Maanam być pięknie".
Pod koniec 2018 roku wokalistka Złotego Maanamu Karolina Leszko-Tyszyńska rozpoczęła swoją solową karierę przy współudziale zespołu Czarne Gitary, wydając z początkiem 2019 roku singiel z dwoma utworami. Na początku 2019, w związku z porozumieniem Kamila Sipowicza z muzykami Złotego Maanamu, powołano do życia nowy projekt pod nazwą exMaanam. Nową wokalistką została Karolina Gibki, która jest również aktorką. Po kilku miesiącach Gibki zrezygnowała ze współpracy z zespołem, a jej miejsce zajęła Aga Bieńkowska. Od marca 2021 wokalistką ponownie została Leszko-Tyszyńska.
Skład.
Gościnnie:
Filmografia.
Filmy z udziałem zespołu Maanam

</doc>
<doc id="133670" url="https://pl.wikipedia.org/wiki?curid=133670" title="Arabeska (balet)">
Arabeska (balet)



</doc>
<doc id="133671" url="https://pl.wikipedia.org/wiki?curid=133671" title="Kora (wokalistka)">
Kora (wokalistka)

Kora, właściwie Olga Sipowicz z domu Ostrowska, "primo voto" Jackowska (ur. 8 czerwca 1951 w Krakowie, zm. 28 lipca 2018 w Bliżowie) – polska piosenkarka rockowa i autorka tekstów. Powszechnie uważana za jedną z najbardziej charyzmatycznych i wybitnych postaci w historii polskiego rocka oraz za ikonę polskiego rocka.
W latach 1976–2008 wokalistka zespołu Maanam, z którym wydała 11 albumów studyjnych: "Maanam" (1981), "O!" (1982), "Nocny patrol" (1983), "Mental Cut" (1984), "Sie ściemnia" (1989), "Derwisz i anioł" (1991), "Róża" (1994), "Łóżko" (1996), "Klucz" (1998), "Hotel Nirwana" (2001) i "Znaki szczególne" (2004), a także wylansowała przeboje, m.in. „Boskie Buenos”, „Żądza pieniądza”, „O! nie rób tyle hałasu”, „Krakowski spleen”, „Kocham cię, kochanie moje”, „To tylko tango”, „Lucciola”, „Anioł”, „Wyjątkowo zimny maj”, „Róża”, „Zapatrzenie”, „Po prostu bądź” czy „Po to jesteś na świecie”; Kora była autorką większości tekstów do piosenek Maanamu. Od 1982 również artystka solowa.
Młodość.
Pochodziła z ubogiego domu. Była piątym i najmłodszym dzieckiem Marcina Ostrowskiego (ur. 1897 w Buczaczu, zm. 1960 w Krakowie) i Emilii Ostrowskiej z domu Siarkiewicz (ur. 1908 w Stanisławowie, zm. 1971), jego drugiej żony. Ostrowski do 1939 był komendantem Policji Państwowej w Buczaczu. Po agresji ZSRR na Polskę aresztowany przez NKWD zdołał uciec z więzienia i przedostał się do Generalnego Gubernatorstwa. W tym samym czasie jego pierwsza żona i córki zostały deportowane do ZSRR (żona zmarła na zesłaniu). Rodzice Kory poznali się po II wojnie światowej w Krakowie, gdzie oboje pracowali jako urzędnicy.
Gdy miała cztery lata, jej matka zachorowała na gruźlicę. Ze względu na trudną sytuację materialną rodziców Kora trafiła do domu dziecka prowadzonego przez siostry prezentki w Jordanowie, gdzie padła ofiarą drastycznej przemocy fizycznej ze strony zakonnic i była także jej świadkiem. Spędziła tam pięć lat, aż do ukończenia II klasy szkoły podstawowej. Do rodzinnego domu wróciła w 1960, tuż po śmierci ojca. W tym czasie padła ofiarą molestowania seksualnego przez katolickiego księdza. Później przeniosła się do Jabłonowa Pomorskiego, gdzie przez kolejny rok mieszkała u swoich wujostwa i uczęszczała do szkoły podstawowej w klasie IV. Dalszą edukację w szkole podstawowej i średniej kontynuowała w rodzinnym mieście do czasu złożenia egzaminu dojrzałości w VII Liceum Ogólnokształcącym im. Zofii Nałkowskiej w Krakowie, gdzie zdała maturę w 1969.
Jako nastolatka była silnie związana z krakowskim środowiskiem artystycznym i hippisowskim. Przyjaźniła się z Piotrem Skrzyneckim, Jerzym Beresiem, Wiesławem Dymnym, Krystyną Zachwatowicz czy Piotrem Markiem. W 1968, na zlocie polskich dzieci kwiatów w Mielnie, przyjęła pseudonim „Kora”. Przez blisko dwa lata pracowała jako psychoterapeutka w Klinice Psychiatrii Dziecięcej w Krakowie. Sporadycznie występowała wówczas na koncertach nowego zespołu męża, Osjan, któremu akompaniowała na fujarce, i z którym koncertowała po Polsce m.in. wspólnie z Donem Cherry.
Kariera z zespołem Maanam.
W 1969 poznała Marka Jackowskiego. Jako wokalistka zadebiutowała w zespole M-a-M, utworzonym w 1975 przez Jackowskiego i Milo Kurtisa. Formacja grała muzykę alternatywną, inspirowaną Bliskim Wschodem. Kora zaczynała od śpiewania wokaliz, po raz pierwszy wystąpiła z nimi w lutym 1976 w poznańskim Klubie Medyka „Aspirynka” prowadzonym przez Zrzeszenie Studentów Polskich. Zespół koncertował m.in. z Maciejem Zembatym, a współpraca ta zaowocowała nagraniem przez Korę wokaliz z muzyką Michała Lorenca do odcinków "Krew" (1979) i "Czystość" (1979) serialu telewizyjnego "Przyjaciele" (1979–1981).
Grupa M-a-M, już w nowym rozszerzonym składzie i pod nową, rozszerzoną nazwą Maanam, pod koniec lat 70. zaczęła grać rocka, a Kora została jej główną wokalistką. Od 1980 była jednym z najważniejszych i najpopularniejszych przedstawicieli tego gatunku w historii polskiej muzyki rozrywkowej. 31 grudnia 2008, po 32 latach istnienia, zespół Maanam zawiesił działalność.
Kariera solowa.
Po pierwszym rozpadzie Maanamu.
Na początku kariery Maanamu Kora zadebiutowała również na scenie teatralnej. 7 lipca 1982, na włoskim festiwalu teatralnym Dei Due Mondi w Spoleto, miała miejsce premiera dramatu „Mątwa” (1922) Stanisława Ignacego Witkiewicza prezentowanej przez zespół Teatru Starego w Krakowie. Kora wystąpiła w nim obok m.in. Jerzego Stuhra, Jerzego Bińczyckiego i Ewy Kolasińskiej. Spektakl wystawiano także w Mediolanie.
Po pierwszym zawieszeniu działalności przez Maanam w 1986, Kora nagrała rok później razem z krakowskim zespołem Püdelsi płytę "Bela Pupa", zawierającą piosenki Piotra Marka, nieżyjącego lidera grupy Düpą. Album ukazał się w 1988.
14 marca 1988 Jackowska wystąpiła na VIII Przeglądzie Piosenki Aktorskiej we Wrocławiu. Na galowym koncercie poświęconym twórczości Agnieszki Osieckiej wykonała piosenki „Okularnicy” i „Kochankowie z ulicy Kamiennej”. Wówczas narodził się pomysł na pierwszą solową płytę wokalistki, z piosenkami Jerzego Wasowskiego i Jeremiego Przybory z Kabaretu Starszych Panów. Rozpoczęte wówczas prace zostały jednak odłożone do 1990.
W 1989 w limitowanym nakładzie ukazał się tomik poezji Kory "Krakowski spleen".
Po reaktywacji Maanamu.
W 1990 kontynuowała prace nad albumem z piosenkami z Kabaretu Starszych Panów. Towarzyszyli jej w tym projekcie bracia Marcin i Mateusz Pospieszalscy. W związku z ówczesną decyzją o reaktywacji Maanamu prace te trwały jeszcze na przestrzeni trzech lat. Płyta "Ja pana w podróż zabiorę" ukazała się w 1993 – w marcu na kasecie magnetofonowej, a w listopadzie na płycie kompaktowej.
W międzyczasie w 1992 opublikowała autobiografię "Podwójna linia życia", wznawianą co kilka lat. Jej uzupełnione nowe wydania ukazały się najpierw w 1998, a później pod nowym tytułem "Kora, Kora. A planety szaleją" w 2011.
W 2000 nagrała temat przewodni do serialu TVP "Sukces", zatytułowany „Magiczne słowo – sukces”. W lipcu 2001 na rynek trafiła kompilacja najciekawszych solowych nagrań Kory "".
W 2002 rozpoczęła prace nad projektem "Kora Ola Ola!", w którym wzięli udział muzycy grający muzykę poważną, jazzową, flamenco i latynoską, pochodzący z Polski, Węgier, Kuby, Meksyku i Peru. W lutym 2003 ukazał się ich album, również zatytułowany "Kora Ola Ola!", na którym znalazły się różnorodne utwory od przedwojennych tang, piosenek Mieczysława Fogga, Jerzego Petersburskiego, Wandy Warskiej, Marii Koterbskiej czy Czesława Niemena do wybranych utworów Maanamu. Wydawnictwo promowane był coverem piosenki „Nim zakwitnie tysiąc róż”. Album trafił na pierwsze miejsce polskiej listy bestsellerów płytowych OLiS.
W styczniu 2003 wydała piosenki „Kraina bólu” oraz „Kochany”, które nagrała z alternatywnym zespołem elektronicznym Bexa Lala.
We wrześniu 2008 premierę miał album pt. "Metamorfozy" firmowany przez Korę i duet DJ-ów 5th Element. Płyta w założeniu miała zawierać taneczne remiksy hitów Maanamu, jednak ostatecznie nagrano do niej w większości zupełnie nowe partie muzyczne i wokalne. Kora dodatkowo nagrała na album trzy premierowe piosenki.
Po drugim rozpadzie Maanamu.
Po zawieszeniu działalności Maanamu w 2008 zaczęła występować pod szyldem Kora. Początkowo koncertowała wraz z większością muzyków ostatniego składu tego zespołu. Obok premierowych nagrań solowych na jej koncertach prezentowane były głównie przeboje Maanamu. W czerwcu 2010 wydała solową piosenkę „Zabawa w chowanego”, która wzbudziła ogólnopolskie kontrowersje ze względu na poruszaną w niej tematykę wykorzystywania seksualnego dzieci przez księży. Tekst do niej oparty był na osobistych przeżyciach wokalistki z okresu, gdy miała 10 czy 11 lat. Do utworu powstał pierwszy od sześciu lat teledysk Kory. Wideoklip otrzymał główną nagrodę festiwalu operatorów filmowych Camerimage, był także nominowany do nagrody Grand Prix festiwalu Yach Film. Piosenka pojawia się w filmie dokumentalnym Tomasza Sekielskiego "Zabawa w chowanego" (2020). W lipcu 2010 Kora była jedną z gwiazd rockowego Jarocin Festiwal, a pod koniec roku wydała singiel „Nigdy nie zamknę drzwi przed tobą”, który nagrała ze Stanisławem Soyką.
W latach 2011–2016 była jurorką programu "Must Be the Music. Tylko muzyka" emitowanego w telewizji Polsat. Za występy w programie była nominowana do nagród: Telekamery 2012, 2013 i 2015 w kategorii Juror i do nagrody Wiktory 2012 i 2013 w kategorii Osobowość telewizyjna.
W marcu 2011, z okazji 35. rocznicy debiutu Kory w Maanamie, koncern EMI wydał zremasterowane reedycje wszystkich polskich studyjnych albumów zespołu oraz solowych Kory, a w październiku także tych zagranicznych i kilku kompilacji grupy. W międzyczasie, w czerwcu uczciła 35 lat swojej działalności artystycznej jubileuszowym recitalem podczas festiwalu TOPtrendy, na którym otrzymała nagrodę Bursztynowego Słowika.
W październiku 2011 wydała singiel „Ping pong”, którego tekst, inspirowany wierszem Józefa Kurylaka „Bicie mojego serca”, wzbudził kontrowersje ze względu na poruszaną tematykę walki Boga z szatanem. W następnym miesiącu wydała album pt. "Ping pong", który był pierwszą solową płytą w jej karierze z całkowicie premierowym repertuarem. Kompozytorem większości materiału został gitarzysta Mateusz Waśkiewicz, pracujący z artystką od 2008. Zespół Kory, którego ostateczny skład uformował się w 2010, uzupełnili: gitarzysta Krzysztof Skarżyński, weterani „nowej fali” lat 80., basista Marcin Ciempiel i perkusista Artur Hajdasz. Album promowała także singlami: „Przepis na szczęście” i „Strefa ciszy”. Za wysoką sprzedaż krążka uzyskała certyfikat złotej płyty. W listopadzie 2012 wydana została dwupłytowa reedycja albumu, "Ping pong – Małe wolności", wzbogacona o dodatkową płytę z remiksami utworów pochodzących z podstawowej wersji albumu, przygotowanymi przez DJ-ów z całej Europy. W ramach promocji płyty Kora wystąpiła z remiksem piosenki „Jedno słowo wszystko zmienia” podczas finału programu "Got to Dance. Tylko taniec". W 2011, równolegle z nową płytą, ukazała się także rozszerzona edycja autobiografii Kory pod nowym tytułem – "Kora, Kora. A planety szaleją". We wrześniu 2012 premierę miała niepublikowana piosenka z tekstem Kory do muzyki Marka Jackowskiego, „Zapytaj mnie o to, kochany”, nagrana przez Anię Wyszkoni i promująca jej album "Życie jest w porządku".
31 sierpnia 2011 prezydent RP Bronisław Komorowski odznaczył ją Krzyżem Oficerskim Orderu Odrodzenia Polski jako zasłużonego twórcę kultury. 11 kwietnia 2014 została odznaczona przez ministra kultury i dziedzictwa narodowego Bogdana Zdrojewskiego Srebrnym Medalem „Zasłużony Kulturze – Gloria Artis”, przyznawanym osobom szczególnie wyróżniającym się w dziedzinie twórczości artystycznej, działalności kulturalnej lub ochronie kultury i dziedzictwa narodowego.
20 kwietnia 2016 została uhonorowana przez Akademię Fonograficzną statuetką Złotego Fryderyka za całokształt twórczości.
Została bohaterką fabularyzowanego filmu dokumentalnego w reżyserii Bartosza Konopki "Droga do mistrzostwa" (2016), w którym opowiedziała o swojej drodze do sukcesu. W 2017 wystąpiła w wyreżyserowanym przez Jerzego Skolimowskiego teledysku do utworu Organka „Czarna Madonna”.
Życie prywatne.
Związki.
W 1969 poznała Marka Jackowskiego, muzyka grup Vox Gentis i Anawa, którego poślubiła w grudniu 1971 w obecności świadków, m.in. Ewy Demarczyk, Zygmunta Koniecznego i Marka Grechuty. Mieli syna, Mateusza (ur. 1972).
W 1974 poznała Kamila Sipowicza. Wkrótce zostali parą, a w 1976 urodził im się syn, Szymon. W kolejnych latach ich współpraca się zacieśniała, a Sipowicz pracował przy organizacji koncertów Maanamu. W 1979 Kora wraz z mężem i dziećmi wróciła do Krakowa. W 1983 rozwiodła się z Jackowskim, jednak w dalszym ciągu współpracowali na polu zawodowym. Z Sipowiczem zamieszkała w Warszawie dopiero w 1989, po śmierci jego matki, która nie akceptowała związku syna. Para wówczas założyła własną wytwórnię fonograficzną Kamiling Publishing, wydającą głównie płyty Maanamu. 12 grudnia 2013 sformalizowali trwający od 40 lat związek, biorąc ślub.
Religia.
Artystka, według słów jej męża, była zdeklarowaną ateistką, choć „czuła pokrewieństwo z mistykami Wschodu” i wyznawała religię „słońca, wiatru i kwiatów”. Ze względu na własne traumatyczne przeżycia z dzieciństwa, Kora miała krytyczny stosunek do Kościoła katolickiego. Sprzeciwiała się tuszowaniu wykorzystywania seksualnego dzieci w Kościele. Jej pogrzeb miał charakter świecki.
Proces sądowy.
W sierpniu 2012 Kora została oskarżona o posiadanie w swoim domu niedozwolonej prawnie ilości 2,83 g suszu konopi indyjskich, za co groziła jej kara pozbawienia wolności do trzech lat. Do przeszukania domu doszło po informacji służby celnej, która odkryła, że w paczce nadanej w czerwcu na adres artystki znajdowało się 60 g konopi indyjskich. W jej obronie, ze względu na niską szkodliwość zarzucanego czynu, stanął były prezydent RP Aleksander Kwaśniewski, który we wrześniu udzielił dla magazynu „Newsweek” wspólnego z artystką wywiadu i wystąpił z nią na jego okładce. Sprawa paczki została umorzona przez prokuraturę w grudniu tego samego roku z powodu niewykrycia sprawcy, a sprawa posiadania środków odurzających w domu została warunkowo umorzona przez sąd w czerwcu 2013. Potwierdzono winę Kory, ale uznano, że społeczna szkodliwość jej czynu nie była znaczna.
Choroba i śmierć.
Kora wyznała, że od końca lat 90. odczuwała ból brzucha i była z tego powodu wielokrotnie diagnozowana i leczona. W 2013 zdiagnozowano u niej rozsianego raka jajnika z przerzutami do otrzewnej. Piosenkarka przeszła kilka operacji i kursów chemioterapii. W 2016 osiągnęła remisję choroby. Po podjętej terapii rozpoczęła kampanię na rzecz refundacji leku zawierającego substancję czynną olaparyb. W związku z wysoką ceną leczenia zwróciła się o pomoc finansową do fanów, a później sprzedała dom. 12 sierpnia 2016 minister zdrowia podpisał decyzję o objęciu leku refundacją.
Zmarła 28 lipca 2018 o godzinie 5:30 w otoczeniu rodziny i przyjaciół w domu w Bliżowie. Jej menedżerka – Katarzyna Litwin – kilka miesięcy wcześniej poinformowała media o dobrym stanie piosenkarki, jej planach koncertowych i powrocie do pracy w studiu. Profesor Magdalena Środa – przyjaciółka Kory – wyznała po śmierci artystki, że w ostatnim tygodniu jej stan mocno się pogorszył i pojawiło się zagrożenie życia.
Pogrzeb odbył się 8 sierpnia 2018 o godzinie 11:00 na Cmentarzu Wojskowym na Powązkach przy ul. Powązkowskiej 43/45 w Warszawie (kwatera K-14-7). Miał charakter świecki.
Książki i poezja.
Kora jest autorką większości tekstów Maanamu. Część z jej twórczości wyszła także w postaci książek:
Ukazała się także częściowa biografia Kory:

</doc>
<doc id="133672" url="https://pl.wikipedia.org/wiki?curid=133672" title="David Petrie">
David Petrie

Sir David Petrie (ur. 1879, zm. 1961) – Dyrektor Generalny brytyjskiej Służby Bezpieczeństwa (Secret Service - MI5) w latach 1940-1946.
Ze stanowiska szefa Służby Bezpieczeństwa odszedł na emeryturę w 1946, zmarł w Wielkiej Brytanii w 1961 w wieku 82 lat.

</doc>
<doc id="133673" url="https://pl.wikipedia.org/wiki?curid=133673" title="South of Heaven">
South of Heaven

South of Heaven – czwarty album thrashmetalowej grupy Slayer, który został wydany 5 lipca 1988 roku.
Album ten w porównaniu do wcześniejszego Reign in Blood jest bardziej spokojny, melodyjny i wolniejszy, jednak nie brak tu szybkich, thrashmetalowych utworów, np. "Ghost of War". Znalazła się tu przeróbka utworu "Dissident Aggressor" zespołu Judas Priest, którego fanem jest gitarzysta zespołu Kerry King. Na "South of Heaven" po raz pierwszy w karierze muzyków obok tekstów o śmierci i zabijaniu pojawiły się teksty o religijnym przesłaniu, np. "Silent Scream", sprzeciwiający się aborcji, czy też "Mandatory Suicide", opowiadający o okrucieństwach wojny, które wspomina żołnierz. Głównym autorem tekstów na tej płycie (i na następnych) był Tom Araya łamiąc dotychczasowy monopol duetu Kerrego Kinga i Jeffa Hannemana.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="133677" url="https://pl.wikipedia.org/wiki?curid=133677" title="Sławno">
Sławno

Sławno (, dawniej "Schlage", "Slage", kaszub. "Słôwno") – miasto w północno-zachodniej Polsce, w województwie zachodniopomorskim, siedziba władz powiatu sławieńskiego, położone na Pobrzeżu Koszalińskim, nad rzeką Wieprzą i strugą Moszczenicą, ok. 20 km od wybrzeża Morza Bałtyckiego.
Przez Sławno prowadzi także droga krajowa nr 6, która łączy je ze Słupskiem (27 km) i Koszalinem (40 km).
Według danych GUS z 30 czerwca 2021 r., Sławno liczyło 12 288 mieszkańców i było pod względem liczby ludności 21. miastem w województwie zachodniopomorskim.
Położenie.
Sławno jest położone na Równinie Słupskiej, będącej jednym z mezoregionów Pobrzeża Koszalińskiego. Miasto znajduje się w północno-wschodniej części województwa zachodniopomorskiego. Historycznie leży na Pomorzu Zachodnim, choć w średniowieczu było także częścią Pomorza Gdańskiego (patrz niżej).
Według danych z 1 stycznia 2009 powierzchnia miasta wynosi 15,83 km². Miasto stanowi 1,51% powierzchni powiatu.
Według danych z 2002 r. 46% powierzchni miasta stanowią użytki rolne, a 3% – użytki leśne.
Przez Sławno prowadzi także droga krajowa nr 6 i droga ekspresowa s6(E28): łączące Szczecin z Koszalinem, Słupskiem i Gdańskiem. Odległość miasta od Słupska wynosi: 27 km, od Koszalina: 40 km, a od stolicy województwa – Szczecina: 200 km.
Warunki naturalne.
Przez główną część miasta przepływa struga Moszczenica, biegnąca z zachodu na wschód. Przez południowo-wschodnią część miasta płynie Kanał Miejski, który obiega Stare Miasto i uchodzi do Moszczenicy. Przez wschodnie obrzeża miasta przepływa rzeka Wieprza.
Historia.
Sławno wraz z ziemią sławieńską należało do państwa pierwszych Piastów, w XII wieku gród Stare Sławno w zakolu Wieprzy stał się głównym ośrodkiem władzy książęcej. Z 1186 pochodzi pisemna wzmianka o Warcisławie, księciu sławieńskim. Na przełomie XII i XIII wieku książętami sławieńskimi byli Bogusław i jego syn Racibor. Po śmierci tego drugiego ok. 1227 roku miasto przeszło pod panowanie książąt Pomorza Zachodniego, ok. 1236 roku zostaje opanowane przez księcia gdańskiego Świętopełka. Pod panowaniem książąt gdańskich znajdowało się do 1294 roku, gdy na mocy układu w Kępnie z 1282, po śmierci księcia Mściwoja II wraz z całym ówczesnym Pomorzem Gdańskim zostało ponownie scalone z Polską. Utracone zostało przez Polskę w 1308, gdy opanowali je zbrojnie margrabiowie brandenburscy, którzy następnie w 1316 przekazali władzę zwierzchnią na rzecz zachodniopomorskich książąt na Wołogoszczy. W 1317 otrzymało prawa miejskie (prawo lubeckie). W 1380 mieszczanie niszczą Stare Sławno, obecne Sławsko, podczas ataku zabili książęcego namiestnika. Pod zwierzchnictwo polskie miasto wróciło w 1390 jako część księstwa słupskiego, które zostało lennem Korony Polskiej. Okres zwierzchnictwa polskiego zakończył się w 1474, gdy księstwo słupskie objął Bogusław X Wielki, który następnie zjednoczył Pomorze Zachodnie w jedno księstwo ze stolicą w Szczecinie. W XV wieku miasto stało się ważnym ośrodkiem sukiennictwa. Po wygaśnięciu pomorskiej dynastii Gryfitów i wojnie trzydziestoletniej miasto w 1648 stało się częścią ziem Hohenzollernów. Liczne pożary i przemarsze wojsk przyczyniają się upadku, sytuację tą zmienia w 1719 uzyskanie statusu siedziby powiatu. W XVIII i XIX wieku miasto miało duże znaczenie w handlu płótnem. W XIX wieku notuje się szybkie uprzemysłowienie – powstała odlewnia żelaza, fabryka maszyn, browar, tartak i olejarnia. W 1835 zostaje oddana do użytku szosa łącząca Szczecin z Gdańskiem, co daje impuls imigracji i wzmacnia rozwój przemysłu.
7 marca 1945 roku miasto zostało zdobyte przez oddziały 27 dywizji piechoty 19 armii oraz 3 samodzielnego korpusu pancernego gwardii II Frontu Białoruskiego (po wojnie ku czci żołnierzy radzieckich postawiono pomnik na ul. Chełmońskiego). W czasie II wojny światowej miasto zostało zniszczone w 45%. Po zdobyciu miasta celowo zostaje podpalona zabudowa Starego Miasta. 7 maja 1946 zatwierdzono urzędowo obecną nazwę. Po odbudowie zniszczeń wojennych nastąpił dalszy rozwój przemysłu, powstał kombinat drzewny i fabryka płyt wiórowych.
Do 1975 roku Sławno leżało w województwie koszalińskim. W latach 1975–1998 miasto administracyjnie należało do województwa słupskiego.
W 2013 r. z uwagi na fakt, że Sąd Rejonowy w Sławnie miał 5 sędziów, został przekształcony w 4 wydziały zamiejscowe Sądu Rejonowego w Koszalinie.
Architektura.
Cały obszar Starego Miasta Sławna został wpisany do rejestru zabytków.
Lista zabytków w mieście:
Obiekty o walorach historycznych:
Demografia.
Struktura demograficzna mieszkańców Sławna według danych z 31 grudnia 2007:
W roku 2005 średni dochód na mieszkańca wynosił 1626,75 zł.
31 marca 2010 liczba bezrobotnych mieszkańców Sławna obejmowała 865 osób.
Transport.
Sławno było dawniej stacją węzłową, wkrótce po zakończeniu II wojny światowej rozebrane zostały tory w kierunku Polanowa i Ustki, a w 1997 r. do Korzybia. W 1991 r. zamknięto połączenie kolejowe z Darłowem. Uruchomiono je ponownie w czerwcu 2005 roku. Dzisiaj czynne linie kolejowe ze Sławna prowadzą do Stargardu i Gdańska Głównego (linia kolejowa nr 202) oraz do Darłowa (linia kolejowa nr 418)
Administracja.
Sławno ma status gminy miejskiej. Mieszkańcy Sławna wybierają do swojej rady miasta 15 radnych. Organem wykonawczym władz jest burmistrz. Siedzibą władz miasta jest urząd miasta przy ul. Marii Skłodowskiej-Curie 9. Sławno należy do stowarzyszenia gmin Nowa Hanza.
Burmistrzowie Sławna:
Miasto jest siedzibą starostwa sławieńskiego, które mieści się przy ul. S. Sempołowskiej.
W mieście znajduje się także siedziba wiejskiej gminy Sławno.
Mieszkańcy Sławna wybierają 4 z 17 radnych do Rady Powiatu w Sławnie. Mieszkańcy wybierają radnych do sejmiku województwa w okręgu IV. Posłów na Sejm wybierają z okręgu wyborczego nr 40, senatora z okręgu nr 100, a posłów do Parlamentu Europejskiego z okręgu wyborczego nr 13.
W Sławnie znajdują się 2 biura poselskie: Stanisława Gawłowskiego (PO), Pawła Szefernakera(PiS) oraz biuro senatorskie Piotra Zientarskiego (PO).
W 2016 r. wykonane wydatki budżetu samorządu Sławna wynosiły 48,7 mln zł, a dochody budżetu 47,9 mln zł. Zobowiązania samorządu (dług publiczny) według stanu na koniec 2016 r. wynosiły 18,2 mln zł, co stanowiło 38,1% poziomu dochodów.
Oświata.
W mieście znajdują się 4 przedszkola miejskie (w tym jedno przedszkole z oddziałem żłobkowym), 2 przedszkola prywatne, 2 szkoły podstawowe, a także kilka szkół ponadpodstawowych:
W Sławnie znajdują się dwie biblioteki: Biblioteka Pedagogiczna oraz Biblioteka Miejska.
Sport.
W miejscowości swoją siedzibę ma Miejski Klub Sportowy Sława Sławno, założony 13 maja 1946 roku. Rozgrywa swoje mecze na Stadionie Miejskim w Sławnie, który ma pojemność 2500 miejsc (250 siedzących) oraz wymiary murawy 100 × 60 m. Sława Sławno ma barwy biało-czerwono-czarno-niebieskie. W latach 2001–2006 zespół piłkarski występował w klasie okręgowej (okręg koszaliński grupa północna). W latach 2006–2008 zespół grał w IV lidze w grupie zachodniopomorskiej. W sezonie 2008/2009 klub grał w III lidze pomorskiej i zakończył rozgrywki na 13 miejscu, które dawało przez sezonem utrzymanie. Jednak po zmianie regulaminu IV ligi i wycofaniu się z rozgrywek II ligi Kotwicy Kołobrzeg Sława spadła do IV ligi. W 2010 roku Sława spadła do V ligi. W sezonie 2010/2011 Klub z powrotem awansował do IV ligi, trenerem wówczas był, były 5-krotny Reprezentant Polski Grzegorz Lewandowski. Obecnie Sława ABWood Sławno gra w wojewódzkiej lidze okręgowej, a trenerem jest Tadeusz Żakieta.
Od 1996 roku odbywa się w Sławnie bieg na dystansie 10km, nazywany Biegiem Święców. Start jest w Grodzisku (między Sławskiem a Wrześnicą). W Sławnie mieszczą się dwie hale sportowe. Młodzi Gracze badmintona wyjeżdżają na mistrzostwa Polski. Co dwa tygodnie na przemian z grand prix tenisa stołowego odbywa się Biała Lotka.

</doc>
<doc id="133678" url="https://pl.wikipedia.org/wiki?curid=133678" title="Izoterma FG">
Izoterma FG

Izoterma FG czyli izoterma Fowlera i Guggenheima (formalnie identyczna z izotermą Frumkina) dotyczy monowarstwowej zlokalizowanej adsorpcji fizycznej z uwzględnieniem tzw. oddziaływań bocznych, czyli oddziaływań pomiędzy zaadsorbowanymi cząsteczkami adsorbatu.
Oddziaływania boczne w modelu FG mają charakter dyspersyjny i niespecyficzny i są uśredniane poprzez tzw. model średniego pola (ang. "mean field approximation"). Izoterma Langmuira stanowi przypadek szczególny izotermy FG gdy zaniedbuje się oddziaływania boczne.
Izoterma FG ma postać:
gdzie:
W wielu zastosowaniach wygodniejsza może okazać się inna postać izotermy Fowlera-Guggenheima:
Określenie parametru oddziaływań α oraz stałej równowagi adsorpcji K na podstawie danych doświadczalnych jest łatwe w innej postaci:
W przypadku oddziaływań o charakterze specyficznym jak tworzenie asocjatów, należy użyć izotermy Kisielewa. W przypadku konieczności uwzględnienia zjawiska adsorpcji wielowarstwowej należy wykorzystać równanie izotermy opisujące tworzenie wielowarstwy, jak np. izoterma BET. Jeżeli powierzchnia adsorbentu nie jest idealna, wówczas należy uwzględnić jej niejednorodność energetyczną. W przypadku adsorpcji w mikroporach izoterma FG nie powinna być stosowana.

</doc>
<doc id="133679" url="https://pl.wikipedia.org/wiki?curid=133679" title="Płomyczek">
Płomyczek

Płomyczek – istniejące w latach 1917–2013 czasopismo dla starszych dzieci i (okresowo) młodzieży młodszej, wydawane w Warszawie, do 1927 jako dodatek do tygodnika „Płomyk”.
„Płomyczek” był czasopismem przeznaczonym dla dzieci w wieku 9–11 lat; stałymi współpracownikami pisma byli literaci, m.in. Jan Brzechwa, Jerzy Ficowski, Ludwik Jerzy Kern, Maria Kownacka, Tadeusz Kubiak, Hanna Ożogowska, Janina Porazińska, Ewa Szelburg-Zarembina.
Historia pisma.
Początkowo ukazywał się razem z nieistniejącym już „Płomykiem”, który zlikwidowany został w 75. roku swego istnienia, w 1991. Od 1 września 1927 wydawany jako samodzielne czasopismo. W latach 1917–1952 ukazywał się jako tygodnik, dalej do 1989 jako dwutygodnik, a od 1990 – miesięcznik. Nie był drukowany w czasie wojny. Z dniem 1 marca 2013 roku wydawca zawiesił wydawanie „Płomyczka”.
Pod koniec istnienia miesięcznik „Płomyczek” współredagowany był przez młodych korespondentów z całego kraju, dlatego też wiele miejsca poświęcał na swych łamach debiutom młodych rysowników, malarzy, poetów i pisarzy. Organizował też przy szkołach i bibliotekach Kluby Przyjaciół „Płomyczka”, których członkowie otrzymywali odznaki „Przyjaciel Płomyczka” oraz stosowną legitymację z wydrukowaną dewizą "„Płomyczek to czasopismo młodych, którzy chcą wiedzieć więcej niż muszą i umieć więcej niż jest od nich wymagane”".
Za całokształt działalności na rzecz dzieci w dniu 20 listopada 2009 z okazji XX-lecia powstania Konwencji o Prawach Dziecka „Płomyczek” otrzymał Nagrodę Honorową Rzecznika Praw Dziecka RP. Medal i dyplom z rąk Marka Michalaka odebrał Janusz Sapa.
Redaktorzy naczelni.
źródło: WorldCat
Wydawcy.
źródło: WorldCat

</doc>
<doc id="133680" url="https://pl.wikipedia.org/wiki?curid=133680" title="Myślibórz">
Myślibórz

Myślibórz () – miasto w południowo-zachodniej części woj. zachodniopomorskiego, w powiecie myśliborskim, położone na Pojezierzu Myśliborskim nad Jeziorem Myśliborskim. Siedziba gminy miejsko-wiejskiej Myślibórz oraz powiatu myśliborskiego.
W latach 1975–1998 miasto administracyjnie należało do woj. gorzowskiego.
Według danych GUS z 30 czerwca 2021 r., Myślibórz liczył 11 021 mieszkańców i był pod względem liczby ludności 23. miastem w województwie zachodniopomorskim.
Myślibórz od X wieku należał do Wielkopolski, w ramach której położony był na obszarze diecezji poznańskiej. Został opanowany przez Brandenburgię w XIII wieku i włączony do Nowej Marchii, której był stolicą. Od czasu zakończenia II wojny światowej Myślibórz uznawany jest za leżący na Pomorzu Zachodnim.
Obecnie Myślibórz jest ośrodkiem przemysłowo-usługowym i turystycznym. Przemysł odzieżowy, materiałów budowlanych, spożywczy, maszynowy i drzewny. Turystyka i sporty wodne (kajakarstwo i żeglarstwo).
Osiedla mieszkaniowe w mieście: os. XX-lecia, os. Piastów, os. Powstańców Wielkopolskich, os. Słowiańskie.
Zieleń miejska: Park Armii Krajowej, Park Wojska Polskiego, Skwer Dariusa i Girenasa.
Historia.
Pierwsza stała osada w pobliżu dzisiejszego Myśliborza powstała w VI w. p.n.e. – było to grodzisko kultury łużyckiej nad Jeziorem Myśliborskim, na wzniesieniu "Winnica Tumska" (nazwa miejscowa: "Łysa Góra"). Na tym samym miejscu, na przełomie VIII w. i IX w. powstało wczesnośredniowieczne grodzisko słowiańskie (zwane "Żołdyń, Sołdzin"). Grodzisko istniało do XII w. Od czasów Mieszka I granicach Polski. Po rozbiciu dzielnicowym Polski obszar leżał na północno-zachodnich rubieżach ówczesnej Wielkopolski.
Pierwsza wzmianka o Myśliborzu występuje w dokumencie z 1238 r., w którym mowa jest o nadaniu przez Władysława Odonica templariuszom 1000 łanów ziemi nad rzeką Myślą. Myślibórz w 1261 został włączony do Marchii Brandenburskiej, a następnie w latach 1262-1270 otrzymał prawa miejskie. Pod koniec XIII i na początku XIV wieku nastąpił intensywny rozwój miasta, które w latach 1298–1537 było stolicą Nowej Marchii i wiodącym centrum gospodarczym regionu. Stołeczny charakter sprawił, że miasto wznosiło liczne reprezentacyjne budowle oraz zostało ufortyfikowane silnymi murami miejskimi, tu odbywały się zjazdy stanów i sądy. W 1349 mieszczanie zburzyli zamek margrabiów. Od 1373 we władaniu Korony Czeskiej, dla której był to region peryferyjny, więc jej władcy podejmowali próby jego sprzedaży. W 1402 w Krakowie zawarto porozumienie w sprawie sprzedaży miasta z regionem Polsce, jednakże parę miesięcy później sprzedano je Krzyżakom. W czasie wojny polsko-krzyżackiej w 1433 r. miasto spalili czescy husyci. Po wybuchu kolejnej wojny polsko-krzyżackiej, w 1455 Krzyżacy sprzedali miasto Elektoratowi Brandenburgii w celu pozyskania środków na prowadzenie wojny.
W 1473 r. zdobycia i zniszczenia miasta dokonał książę zachodniopomorski Bogusław X. Myślibórz leżał na skrzyżowaniu szlaków handlowych, tutejsze jarmarki cieszyły się tak ogromną popularnością, że stosowane tam waga i miary obowiązywały w całej Nowej Marchii jako miary myśliborskie. W XVI wieku dwukrotnie Myślibórz padał pastwą ogromnego pożaru 1539 r. i 1590 r. Wojny toczone w XVII i XVIII wieku (zwłaszcza trzydziestoletnia i siedmioletnia) spowodowały ogromne zniszczenia miasta, przez co nastąpiło osłabienie w rozwoju gospodarczym Myśliborza i regionu. Nadzieję na poprawę przyniosło dopiero uruchomienie połączeń kolejowych z Kostrzynem nad Odrą i Stargardem w 1882 r., Barlinkiem w 1883 r. i Gorzowem Wielkopolskim w 1912 r. Miejscowość do 1945 roku znajdowała się w granicach Niemiec.
W wyniku działań zbrojnych w końcowym okresie II wojny światowej miasto zostało zniszczone w ok. 40%. Zdobyte przez Armię Czerwoną 2 lutego 1945 r. Wkraczające oddziały radzieckie dopuściły się zbrodni wojennych, rozstrzeliwując mieszkańców miasta i okolic, których masowy grób (120 osób) odkryto dopiero w 1995 r. 23 maja 1945 r. miasto przekazane zostało administracji polskiej. Obecna nazwa została administracyjnie zatwierdzona 7 maja 1946.
W 1947 przeniosło się tutaj z Wilna nowo założone Zgromadzenie Sióstr Jezusa Miłosiernego, które kontynuuje misję św. Faustyny – "przygotowanie świata na ostateczne przyjście Boga" ("Dzienniczek" 429, 625, 635, 1155, 1732).
Demografia.
Według danych z 31 grudnia 2008 r. miasto miało 11 700 mieszkańców.
Zabytki.
Zabytkowe kościoły, klasztory i kaplice:
Pozostałe zabytki:
Transport.
Znaczny węzeł drogowy. W mieście krzyżują się drogi krajowe i wojewódzkie:
Przez Myślibórz przechodziły linie kolejowe Myślibórz-Gorzów Wielkopolski (linia 415), Myślibórz-Kostrzyn (linia 410), Myślibórz-Głazów-Barlinek-Choszczno-Połczyn-Zdrój-Grzmiąca (linia 410), Myślibórz-Pyrzyce-Stargard(od Głazowa linia kolejowa nr 422). Pierwszą linię otwarto w 1882 r. (Kostrzyn-Myślibórz-Pyrzyce), rok później kolejną Myślibórz–Barlinek, która w 1889 r. została przedłużona do Choszczna. Linia do Gorzowa wybudowana została w 1912 r. Ruch kolejowy zamykano kolejno:
Na odcinku Stargard-Pyrzyce–Głazów oraz Barnówko-Kostrzyn kursują pociągi zdawcze. Odcinki Myślibórz-Barnówko, Myślibórz-Głazów są rozebrane (w latach 2009-2011). Zachowany jest jeszcze odcinek Myślibórz-Gorzów Wlkp. (od stacji Świątki w kierunku Gorzowa jest przejezdny). Dobrze rozwinięty regularny transport autobusowy. Większość linii obsługuje PKS Myślibórz oraz PKS Gorzów Wielkopolski.
Oświata.
W mieście działają:
W mieście funkcjonują również dwa przedszkola publiczne oraz Myśliborski Uniwersytet Trzeciego Wieku.
Sport.
Postacie:
Dyscypliny:
Kultura.
Na terenie Myśliborza działa Myśliborski Ośrodek Kultury (MOK), który organizuje różnego rodzaju imprezy kulturalno-oświatowe na terenie miasta.
We wrześniu cyklicznie organizowany jest Festyn Sprawni Niepełnosprawnym. Na terenie miasta znajduje się Muzeum Pojezierza Myśliborskiego. W przeszłości wydawany był tygodnik "Gazeta Myśliborska", dwutygodnik powiatowy "Myśliborskie Wieści", dwutygodnik powiatowy "Kurier Myśliborski", miesięcznik "Pismo Myśliborskie" oraz kwartalnik "Z biegiem Myśli". Nieregularnie wydawany był "Pik:myśli bez cenzury". Działa tutaj również telewizja "TVB24 Myślibórz".
W mieście ma także swoją siedzibę hufiec ZHP Myślibórz działający nieprzerwanie od 27 września 1945. Na terenie miasta działają dwie drużyny harcerskie, jedna zuchowa, oraz Krąg seniorów. Hufiec podlega pod Chorągiew Zachodniopomorską.
Administracja.
Miasto jest siedzibą władz gminy miejsko-wiejskiej i siedzibą władz starostwa myśliborskiego.
Burmistrzowie Miasta i Gminy Myślibórz:
Myślibórz jest podzielony na 3 jednostki pomocnicze: Osiedle Nr 1, Osiedle Nr 2, Osiedle Nr 3. Organem uchwałodawczym w każdym z nich jest rada osiedla, składająca się z 15 radnych. Organem wykonawczym jest zarząd osiedla, składający się z 3 osób.
Mieszkańcy Myśliborza wybierają posłów na Sejm RP z okręgu wyborczego nr 41 (Szczecin), senatora z okręgu nr 98, a posłów do Parlamentu Europejskiego z okręgu nr 13.
W Myśliborzu znajdują się dwa biura poselskie: Joachima Brudzińskiego (PiS) oraz Arkadiusza Litwińskiego (PO).
Sądownictwo.
W Myśliborzu zlokalizowany jest Sąd Rejonowy.
Miasta partnerskie.
Lista miast partnerskich Myśliborza:
Zobacz też.
Osobne artykuły dotyczące Myśliborza:

</doc>
<doc id="133681" url="https://pl.wikipedia.org/wiki?curid=133681" title="Kurozwęki">
Kurozwęki

Kurozwęki, dawnej także "Kurolęki" – wieś w Polsce położona w województwie świętokrzyskim, w powiecie staszowskim, w gminie miejsko-wiejskiej Staszów. Prywatne miasto szlacheckie lokowane w 1400 roku, w drugiej połowie XVI wieku położone było w powiecie wiślickim w województwie sandomierskim. Kurozwęki były miastem do 1870 roku.
Miejscowość leży w obrębie Pogórza Szydłowskiego nad rzeką Czarną Staszowską, 7 km na północny zachód od Staszowa.
Przez wieś przechodzi zielony szlak turystyczny z Chańczy do Pielaszowa.
W Kurozwękach działał PGR – "Państwowa Stadnina Koni Kurozwęki". W 1993 po przekształceniu jako "Stadnina Koni Kurozwęki", w 1994 jako "Stadnina Koni Skarbu Państwa Kurozwęki". Obecnie działa jako "Stadnina Koni Sp. z o.o."
Historia.
Pierwsze wzmianki o Kurozwękach pochodzą z XIII w. Około drugiej połowy XIV w. Dobiesław z Kurozwęk wybudował drewniano-murowany zamek, siedzibę rodu Kurozwęckich. Początkowo miał on charakter obronny, był jednym z pierwszych murowanych zamków rycerskich w Polsce. Zamek później wielokrotnie przebudowywano, aż osiągnął obecną formę. Według miejscowej tradycji założycielem Kurozwęk miał być czeski rycerz Poraj Sławnikowic, brat św. Wojciecha.
Od co najmniej XV w. Kurozwęki posiadały prawa miejskie. Dokładna data nadania praw nie jest znana. Przyjmuje się, że nastąpiło to przed 1400. Miasto było własnością Kurozwęckich, a później Lanckorońskich, Sołtyków i Popielów. Na przełomie XVII i XVIII w. było ośrodkiem kalwinizmu. Lanckorońscy na jakiś czas zamienili miejscowy kościół na zbór braci polskich.
W 1870 Kurozwęki utraciły prawa miejskie. Do 1954 siedziba gminy Kurozwęki. W latach 1954–1972 wieś należała i była siedzibą władz gromady Kurozwęki. W latach 1975–1998 miejscowość położona była w województwie tarnobrzeskim.
Pałac w Kurozwękach wraz z otaczającymi go gruntami powrócił do swych prawowitych właścicieli – rodu Popielów herbu Sulima. Obecny właściciel pałacu, najmłodszy z rodu Popielów mieszka w dawnym budynku gospodarczym obok pałacu.
W 2011 w ogrodzie szkolnym w Kurozwękach odsłonięto Dąb Pamięci ku czci posterunkowego Stefana Müllera, zamordowanego w 1940 przez NKWD w Twerze (wówczas Kalininie).

</doc>
<doc id="133684" url="https://pl.wikipedia.org/wiki?curid=133684" title="Drawa (dopływ Noteci)">
Drawa (dopływ Noteci)

Drawa () – rzeka w północno-zachodniej Polsce o długości 185,9 km i powierzchni zlewni 3296,4 km².
Rzeka przepływa przez następujące regiony fizycznogeograficzne: Pojezierze Drawskie, Równinę Drawską i częściowo Pojezierze Wałeckie i Kotlinę Gorzowską (u ujścia).
Przebieg.
Źródło Drawy znajduje się w okolicach wsi Zdroje w gminie Połczyn-Zdrój w Drawskim Parku Krajobrazowym. Dalej przepływa przez rezerwat przyrody Dolina Pięciu Jezior (Krzywe, Krąg, Długie Jezioro, Jezioro Głębokie i Jezioro Małe), Żerdno (Srebrne) oraz najgłębsze jezioro woj. zachodniopomorskiego – Drawsko. Następnie przez Wilczkowo, miasta Złocieniec i Drawsko Pomorskie w którym Drawa płynie w dwóch odnogach, jezioro Lubie, Wielkie i Małe Dębno, Poligon Drawski oraz wieś Prostynię w gminie Kalisz Pomorski.
Kolejne jest miasto Drawno, w którym znajduje się siedziba Drawieńskiego Parku Narodowego, przez który przepływa Drawa i jej dopływ, Płociczna, dalej jeziora Adamowo i Grażyna. Park narodowy rzeka opuszcza w rejonie wsi Stare Osieczno. Następnie rzeka wyznacza granicę pomiędzy województwami: wielkopolskim i lubuskim, a w okolicach Krzyża Wielkopolskiego (Bielice Nowe) wpada do Noteci.
W górnym odcinku rzeka płynie przez liczne jeziora, meandrując wśród lasów i łąka; nurt jest tu spokojny, czasami wręcz leniwy. Po wypłynięciu z jeziora Lubie rzeka zmienia swój charakter, wypłyca się, nabiera szybkości, a wartki nurt i kamieniste dno upodobniają ją do rzek górskich. W Drawieńskim Parku Narodowym rzeka jest szeroka i głęboka, jednak nurt jest wartki, a w rzece leży mnóstwo przeszkód w postaci powalonych drzew. Brzegi rzeki przeważnie są wysokie, porośnięte drzewostanem. Na ostatnim odcinku od parku narodowego do ujścia do Noteci nurt się uspokaja, rzeka jest szeroka i nabiera charakteru typowej rzeki nizinnej.
Dopływy.
Rzeki: Człopica, Kokna, Korytnica, Mierzęcka Struga, Płociczna, Pokrętna, Słopica, Wąsowa
Strugi: Bagnica, Drawisko, Drawka, Głęboka, Miedznik, Moczel, Pełknica, Radówka, Sitna, Studzienica, Sucha, Szczuczna, Wilżnica
Kanał: Prostynia
Zagospodarowanie.
Na Drawie od 1896 roku zbudowano małą elektrownię wodną Kamienna w Głusku.
W 1917 roku zbudowano małą elektrownię wodną Borowo, która posiada 2 generatory o łącznej mocy 1 MW. Różnica poziomów wody rzeki przy elektrowni wynosi 9 m.
Jakość wód.
W 2006 roku przeprowadzono ocenę jakości wód w punktach pomiarowo-kontrolnych monitoringu rzeki Drawy. Na 104,5 km od ujścia Drawy, poniżej jeziora Lubie (w miejscowości Żołędowo) oceniono wody na III klasę jakości. W dalszym biegu powyżej ujścia Korytnicy na 50,4 km, w Bogdance (most Zatom-Niemieńsko) także oceniono wody na III klasę jakości.
Odmulanie zbiornika wodnego elektrowni Kamienna w latach 1982–1983 stało się ostatnim aktem wyginięcia polskiej populacji łososia.
Turystyka.
Na Drawie znajdują się dwie XIX/XX-wieczne elektrownie wodne – elektrownia w Borowie i elektrownia Kamienna w Głusku.
Na odcinku między jeziorem Dąbie Wielkie a elektrownią wodną Borowo rzeka przepływa przez zamkniętą część Poligonu Drawskiego. Spływ tym odcinkiem Drawy jest zabroniony, co wynika z faktu iż jest to centralny punkt upadku pocisków, a rzeka nie jest oczyszczana z niewybuchów i innych materiałów niebezpiecznych.
W 2016 na terenie gminy Drawsko Pomorskie odbyła się szósta edycja Mistrzostw w chodzeniu po Drawie - jest to otwarty, amatorski rajd przeprawowy w górę rzeki.
Szlak kajakowy Drawy im. Ks. Kard. Karola Wojtyły.
Początek w Czaplinku nad jeziorem Drawsko (173 km do ujścia), koniec w Krzyżu (2,4 km). Szlak przedzielony poligonem drawskim na dwie części - północną (Drawski Park Krajobrazowy i Pojezierze Drawskie) oraz południową (Drawieński Park Narodowy i Puszcza Drawska). Na większości odcinków szlak wygodny z miejscowymi trudnościami. W parku narodowym szlak momentami trudny o charakterze podgórskim. Na jeziorach Drawsko i Lubie boczny wiatr i fala.
Hydronimia.
Pochodzenie nazwy rzeki nie jest do końca wyjaśnione. Nazwa została odnotowana w 1251 – "Drawa", 1363 – "Drawe", 1470–1480 "in Drawa". Nazwa rzeki jest uznawana przez wielu badaczy za przedsłowiańską, na co wskazuje podobieństwo nazewnicze z rzeką Drawą (dopływem Dunaju) oraz paroma innymi rzekami np. norweską Driwą płynącą koło Oppdal; jak też podobieństwa z nazwami jezior europejskich; np. bałtyckie "Drawe" odnotowane w 1303 (jezioro koło Morąga). Nazwę Drawa językoznawcy wywodzą od indoeuropejskiego rdzenia "*dreu_-" lub "*drou_-" w znaczeniu 'bieg', 'płynięcie' z dodanym przyrostkiem -a. Istnieje także hipoteza pochodzenia od słowiańskiego przymiotnika "dravy", w języku polskim o znaczeniu 'szybki', 'gwałtowny' (także o wodzie), co zostało poświadczone w języku czeskim i słowackim. 
Nazwę "Drawa" wprowadzono urzędowo w 1949 roku, zastępując poprzednią niemiecką nazwę rzeki – "Drage".

</doc>
<doc id="133686" url="https://pl.wikipedia.org/wiki?curid=133686" title="Pomidor">
Pomidor

Pomidor ("Solanum" sekcja "Lycopersicon" Mill.) – sekcja w obrębie rodzaju psianka ("Solanum") obejmująca grupę gatunków wyodrębnianych dawniej w rodzaj pomidor ("Lycopersicon"). Rośliny te pochodzą z zachodniej części Ameryki Południowej. Jeden z gatunków – pomidor zwyczajny ("Solanum lycopersicum") – jest rozpowszechnioną rośliną uprawną. Według Polskiej Klasyfikacji Wyrobów i Usług jego owoc jest warzywem.
Systematyka.
Przedstawiciele tej grupy do odrębnego rodzaju zostali zaliczeni przez szkockiego botanika Philipa Millera w 1754. Analizy molekularne dowiodły, że wyodrębnienie tej grupy w osobny rodzaj zmienia rodzaj psianka "Solanum" w takson parafiletyczny i dlatego taksonomowie traktują grupę jako sekcję w obrębie rodzaju "Solanum".
"Lycopersicon" P. Miller 1754
(Obejmujący 10 taksonów na podstawie danych Germplasm Resources Information Network):
Zastosowanie.
Najpopularniejszym gatunkiem uprawianym i spożywanym jest pomidor zwyczajny. Jego owoce (w znaczeniu botanicznym) są warzywami według klasyfikacji towarów spożywczych.
Wartości odżywcze.
Owoc pomidora zwyczajnego jest niskokaloryczny. Zawiera 22 kcal w 100 gramach. Jest dobrym źródłem potasu, beta-karotenu oraz witamin C i E. Pomidory zawierają także zdrowy dla człowieka likopen. Żółte odmiany pomidorów są słodsze i mają wyższą zawartość cukru.
Pochodzenie nazwy.
Polska nazwa "pomidor" pojawiła się w XIX wieku i została zapożyczona z języka włoskiego, gdzie brzmi . Samogłoska "i" w wyrazie polskim odzwierciedla włoski wariant , będący pierwotnie liczbą mnogą, ponieważ zanim stało się zrostem, było grupą wyrazową , dosł. „jabłko (owoc) ze złota”, której forma mnoga brzmiała . Współcześnie używa się po włosku w liczbie pojedycznej zarówno , jak i (liczba mnoga, odpowiednio, lub ).
Historia wprowadzenia pomidorów do Europy i rola w kulturze.
Pomidory po raz pierwszy opisał w Europie w 1544 roku Włoch Pierandrea Matthioli, określając je łacińskim określeniem "mala aurea", co także znaczy „złote jabłka”, wspominając, że najpierw są zielone, a po dojrzeniu właśnie złotego koloru (pomidory odmian dojrzewających na czerwono opisane zostały we Włoszech niedługo później – w 1554). W 1554 Rembert Dodoens poświęcił rozdział pomidorom podając listę ich określeń w łacinie: "Pomum Amoris", "Poma Amoris", "Pomum aureum" oraz po francusku, niemiecku i angielsku i w każdym z tych języków nazwy te znaczyły „złote jabłka” lub „jabłka miłości”. W 1561 włoski botanik Luigi Anguillara napisał, że pomidory zwane są przez jednych "pomi d’oro" (złotymi jabłkami), a przez innych "pomi del Peru" (jabłka z Peru). Było to później wykorzystywane do wskazania na pochodzenia pomidorów, ale przegląd piśmiennictwa z XVI wieku wskazuje w tym wypadku na pomyłkę – określenia tego wcześniej używano bowiem w stosunku do bielunia dziędzierzawy "Datura stramonium" (także we Francji, gdzie zwano je "Pomme de Perou"). Późniejsze źródła powtarzają "pomi del Peru" w odniesieniu do pomidorów wyraźnie za Anguillarą, utrwalając jego błąd. Właściwą ojczyznę pochodzenia pomidorów sprowadzonych do Europy podał w 1572 Melchior Wieland z Padwy wskazując na Meksyk (Tenochtitlán), podając przy tym nazwę z języka nahuatl "tomatl". Nazwa ta szybko w ciągu XVII wieku wyparła w językach europejskich wcześniejsze określenia, które przetrwały w użyciu tylko we Włoszech jako "Pomi d’oro", a w północnej Europie i Stanach Zjednoczonych pozostało w użyciu określenie "Love apple".
Określenie pomidorów jabłkami miłości wiązało się z zaliczaniem ich do afrodyzjaków. W końcu XVI wieku Francuz Charles de L’Écluse w nawiązaniu do stosowanych wówczas nazw uznał te owoce za mityczne złote jabłka stanowiące symbol wiecznego życia i boskiej płodności.

</doc>
<doc id="133694" url="https://pl.wikipedia.org/wiki?curid=133694" title="Motorola 6809">
Motorola 6809

Motorola 6809 to 8-bitowy mikroprocesor firmy Motorola wprowadzony na rynek w 1979. 6809 był technologicznie znaczniej bardziej zaawansowany niż jego poprzednik Motorola 6800.
6809 jest uważany za jeden z najlepszych 8-bitowych procesorów, które były kiedykolwiek produkowane.
Opis.
Do najistotniejszych usprawnień zapoczątkowanych w 6809 zaliczyć należy wykorzystywanie dwóch 8-bitowych akumulatorów (A i B, które są łączone w jeden 16-bitowy rejestr D), dwa 16-bitowe rejestry indeksowe (X, Y) oraz dwa 16-bitowe wskaźniki stosu (U, S). Rejestry stosu i indeksowe umożliwiały zaawansowane tryby adresowania.
Procesor 6809 był kompatybilny z 6800 na poziomie kodu źródłowego, jednak ten ostatni miał 78 pozycyjną listę rozkazów procesora, natomiast 6809 miał 59 instrukcji. Niektóre instrukcje zostały zastąpione przez bardziej ogólne, natomiast asembler zamieniał je na odpowiedniki tych operacji. Inne instrukcje zostały zastąpione trybami adresowania. Zestaw instrukcji oraz rejestrów był wysoce ortogonalny, co sprawiało, że 6809 był łatwiejszy w programowaniu od pozostałych podobnych mikroprocesorów w tamtym czasie.
Innymi rozwiązaniami były: jedna z pierwszych sprzętowych implementacji instrukcji mnożenia w MPU, pełna arytmetyka 16-bitowa oraz zwłaszcza szybki system przerwań. Procesor 6809 był także niezwykle wydajny, ponad pięć razy szybszy od serii procesorów 6800, włączając w to nieudokumentowaną instrukcję testującą szynę adresową określaną jako HCF (Halt and Catch Fire). 
Procesor 6809 wykazywał szczególną optymalizację wykonywania instrukcji porównywaną do architektury RISC. 
Potrzebował znacznie mniej cykli zegarowych do przetworzenia kolejnych instrukcji. Dla przykładu operacja "ADDA 63" potrzebuje trzech cykli zegarowych – dwóch na pobranie (ang. fetch) instrukcji oraz jednego do wykonania operacji; Procesor Zilog Z80, jeden z głównych konkurentów 6809, rozkaz "ADD A,63" wykonywał w siedem cykli zegarowych. Dlatego Z80 potrzebował przynajmniej dwukrotnie większej częstotliwości zegara taktującego, jeśli chciał się równać z wydajnością 6809. Oprócz tego, podobnie jak ich krewniacy (np. MOS Technology 6502), 8-bitowe procesory Motoroli potrzebowały jeden cykl zegarowy na dostęp do pamięci, w przeciwieństwie do wewnętrznego cyklu, tak jak to miało miejsce w pozostałych mikrokomputerach w tamtym czasie. Pojedyncza operacja odczytu z pamięci na Z80 dla przykładu wymagała minimum trzech cykli zegarowych.

</doc>
<doc id="133700" url="https://pl.wikipedia.org/wiki?curid=133700" title="Ryszard Tymon Tymański">
Ryszard Tymon Tymański



</doc>
<doc id="133702" url="https://pl.wikipedia.org/wiki?curid=133702" title="Karczoch">
Karczoch

Karczoch ("Cynara") – rodzaj roślin z rodziny astrowatych. Obejmuje 10 gatunków. Rośliny te występują na Wyspach Kanaryjskich i w basenie Morza Śródziemnego – w południowej Europie (na tym kontynencie rośnie 7 gatunków), w północnej Afryce i w południowo-zachodniej Azji (na wschodzie po Iran).
Karczoch zwyczajny "C. cardunculus" uprawiany jest jako warzywo (jadalne są liście, korzeń i młode kwiatostany).
Systematyka.
Rodzaj z rodziny astrowatych, w obrębie której klasyfikowany jest do podrodziny "Carduoideae", plemienia "Cardueae" i podplemienia "Carduinae".

</doc>
<doc id="133703" url="https://pl.wikipedia.org/wiki?curid=133703" title="Halowe Mistrzostwa Europy w Lekkoatletyce 2005">
Halowe Mistrzostwa Europy w Lekkoatletyce 2005

Halowe Mistrzostwa Europy w Lekkoatletyce 2005 rozegrano w Madrycie w dniach 4-6 marca 2005.

</doc>
<doc id="133706" url="https://pl.wikipedia.org/wiki?curid=133706" title="Halowe Mistrzostwa Europy w lekkiej atletyce 2005">
Halowe Mistrzostwa Europy w lekkiej atletyce 2005



</doc>
<doc id="133707" url="https://pl.wikipedia.org/wiki?curid=133707" title="Ciecierzyca">
Ciecierzyca

Ciecierzyca ("Cicer") – rodzaj roślin z rodziny bobowatych. Do rodzaju należy 45 gatunków. Występują na obszarze od Wysp Kanaryjskich do centralnej Azji i północno-wschodniej Afryki, z największym zróżnicowaniem w rejonie Morza Śródziemnego. W Polsce brak przedstawicieli tego rodzaju z wyjątkiem przejściowo dziczejącej ciecierzycy pospolitej "C. arietinum".
Duże znaczenie jako roślina uprawna ma ciecierzyca pospolita, nieznana już ze stanowisk naturalnych. Ma zastosowanie w kuchni, szczególnie krajów basenu Morza Śródziemnego. Stanowi m.in. podstawowy składnik hummusu.
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do monotypowego plemienia "Cicereae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), rodzaj ciecierzyca ("Cicer" L.).

</doc>
<doc id="133708" url="https://pl.wikipedia.org/wiki?curid=133708" title="Halowe mistrzostwa Europy w lekkoatletyce 2005">
Halowe mistrzostwa Europy w lekkoatletyce 2005



</doc>
<doc id="133710" url="https://pl.wikipedia.org/wiki?curid=133710" title="Halt and Catch Fire">
Halt and Catch Fire

Halt and Catch Fire (ang. wstrzymaj wykonanie programu i stań w ogniu – znana pod mnemotechniczną nazwą HCF) – ogólna nazwa nieudokumentowanych i pół-mitycznych instrukcji języka maszynowego z destrukcyjnymi efektami ubocznymi, według popularnych miejskich legend obecnych w wielu znanych systemach począwszy od IBM System/360.
Motorola 6800 był pierwszym procesorem, którego instrukcja maszynowa (język maszynowy) "HCF" stała się powszechnie znana. Instrukcja ta powoduje, że w procesorze włącza się tryb testowania fabrycznego – rozpoczyna on nieustannie czytać zawartość pamięci z kolejnych komórek bez wykonywania żadnych rozkazów. W takiej konfiguracji szyna adresowa zaczyna zachowywać się jak licznik co pozwala na szybkie zweryfikowanie czy wszystkie linie adresowe działają prawidłowo.

</doc>
<doc id="133718" url="https://pl.wikipedia.org/wiki?curid=133718" title="Tytan (rakieta)">
Tytan (rakieta)



</doc>
<doc id="133723" url="https://pl.wikipedia.org/wiki?curid=133723" title="Radzionków">
Radzionków

Radzionków () – miasto, będące jednocześnie gminą miejską, zlokalizowane w południowej Polsce, w województwie śląskim, w powiecie tarnogórskim. Według danych z 31 grudnia 2021 liczyło 16 193 mieszkańców.
Geografia.
Radzionków leży na Płaskowyżu Bytomsko-Katowickim będącym częścią Wyżyny Śląskiej, na terenie historycznego Górnego Śląska. Pod względem geologicznym miasto położone jest na garbie Tarnogórskim.
Powierzchnia miasta wynosi 13,15 km², co stanowi 2% powierzchni powiatu.
Według danych z 2002 r. 52,25% powierzchni miasta obejmują użytki rolne, a 0,08% użytki leśne.
Geografia polityczna.
Radzionków leży w północnej części Górnośląskiego Okręgu Przemysłowego (GOP). Sąsiaduje z miastami: Bytom, Piekary Śląskie, Tarnowskie Góry oraz gminą Świerklaniec.
W latach 1975–1997 część Bytomia, a od 1 stycznia 1998 ponownie samodzielne miasto i gmina. W latach 1975–1998 Radzionków administracyjnie należał do województwa katowickiego (do 31 grudnia 1997 r. jako dzielnica Bytomia). W latach 1945–1951 siedziba wiejskiej gminy Radzionków.
Demografia.
Dane z 31 grudnia 2008:
Historia.
Najstarsze wzmianki dotyczące Radzionkowa pochodzą z lat 1326–1357. Są to przechowywane w Watykanie listy opłat podatku zwanego „świętopietrze”. Płynie stąd wniosek, że Radzionków jako osada powstał co najmniej kilkadziesiąt lat wcześniej. Około 1430 r. osada została ograbiona i spalona przez Husytów. Po owym najeździe prawdopodobnie zbudowano stary kościół istniejący do końca XIX w. W okresie reformacji Radzionków przeszedł w ręce protestanckiego dziedzica Hornig de Horna (1540) i w myśl zasady „czyja władza tego religia” ("cuius regio, eius religio") kościół został oddany pastorowi (do ok. połowy XVII w.), a część mieszkańców przyjęła nowe wyznanie. W czasie wojny trzydziestoletniej przez okolice osady 5 razy przeciągnęły wojska czego efektem było jej spustoszenie: z 37 istniejących gospodarstw 10 utraciło właściciela i nie odnaleziono żadnych spadkobierców. Ziemie należące do tych gospodarstw przejął tutejszy dziedzic.
W początkach XVIII w. w Radzionkowie stacjonowały wojska austriackie – kirasjerzy pułków Hamilton, Badenio, Schuben. Część żołnierzy zawarła związki małżeńskie osiedlając się tutaj na stałe. W wyniku wojen śląskich Radzionków znalazł się pod panowaniem pruskim. Wielu mieszkańców osady w pruskim mundurze walczyło w wojnach napoleońskich.
Z przełomem wieku XVIII i XIX w. związany jest rozwój osady spowodowany polityką pruską zmierzającą do zaludnienia Śląska i do rozwoju przemysłu w oparciu o kopaliny tu występujące. W 1815 r. na tym terenie funkcjonowały 24 niewielkie kopalnie galmanu, oraz kilka pieców hutniczych. W 1856 roku Józef Lompa pisał: „We wsi Radzionkowie rozwija się górnictwo na "galmei", w szybach pod różnymi nazwami, dochód do milionów dochodzi”. W 1871 r. dziedzic radzionkowski Henckel von Donnersmarck założył kopalnię węgla kamiennego Radzionków (zaczęła wydobywać węgiel od 1874 r.). W 1884 r. Donnersmarck w pobliżu kopalni założył hutę cynku „Łazarz”, która produkowała także kwas siarkowy i solny. W tym samym mniej więcej czasie zaczęły powstawać kamieniołomy wydobywające surowiec do wapienników – największy z nich to kamieniołom „Maciej” na Księżej Górze, mający połączenie kolejką z wapiennikami w Szarleju. Z rozwojem przemysłu związane było powstanie kolei żelaznych (1870) i dwóch stacji kolejowych, poczty (1882), wodociągu (1904) oraz elektryfikacja osady (1908).
W okresie kulturkampfu mieszkańcy silnie związali się z ruchem katolickim, reprezentowanym przez partię Centrum: np. w wyborach do sejmu Rzeszy w 1877 r. zdecydowanie wygrał kandydat Centrum Radziwiłł otrzymując 364 głosy, zaś liberał Richter zaledwie 99 głosów, a w wyborach do sejmu pruskiego w 1882 r. zdecydowanie wygrał mieszkaniec Radzionkowa Paweł Letocha. W tym samym czasie powstała tutaj pierwsza czytelnia polska, wzrastała także liczba abonentów gazet, w tym polskich: „Katolika” i „Gazety Górnośląskiej”. Od 1885 r. zaczął wystawiać przedstawienia teatr amatorski, w 1899 r. powstała spółka pod nazwą „Kasa oszczędności i pożyczek”, oraz straż pożarna, towarzystwa sportowe i gimnastyczne i chór „Harfa”. Istniejący do dziś kościół wybudowany został w 1875 r. z pieniędzy parafian oraz hrabiego Hugona Henckla Donnersmarcka.
W wyniku podziału Śląska po I wojnie światowej Radzionków w 1922 r. znalazł się w granicach państwa polskiego, wielu mieszkańców brało udział w powstaniach śląskich (1919, 1920, 1921), a w plebiscycie w marcu 1921 r. większość mieszkańców głosowała za Polską – 4778 głosów (za Niemcami 862 głosy). W czasie II wojny Radzionków znalazł się w granicach III Rzeszy. Uczestnicy powstań śląskich trafiali do obozów koncentracyjnych, gdzie zginęło 43 mieszkańców, a dwóch (Kużaj, Szymała) stracono publicznie za działalność konspiracyjną. Rosjanie z kolei pięciu mieszkańców zamordowali w Katyniu i Twerze w 1940 r. (policjanci i wojskowi). W 1945 r. radzieccy żołnierze bez skrupułów zamordowali na ulicach miejscowości trzy osoby. Po wojnie władze komunistyczne przeprowadziły repatriacje mieszkańców narodowości niemieckiej na zachód za Odrę (m.in. proboszcza ks. Józefa Knosałę). W 1951 r. Radzionków uzyskał prawa miejskie – nastąpiła wówczas szybka urbanizacja: wybudowano Dom Kultury (oficjalnie oddany do użytku w 1966 r.), basen wraz z obiektami rekreacyjnymi oraz powstało liceum ogólnokształcące będące do dziś ważną placówką edukacyjną gminy.
W 1975 r. Radzionków został włączony do Bytomia, częścią którego pozostawał do 31 grudnia 1997. 1 stycznia 1998 utworzono samodzielną gminę miejską Radzionków (od 1 stycznia 1999 w powiecie tarnogórskim).
Symbole miasta.
Herb.
Na herbie Miasta Radzionków widnieje Święty Wojciech (od 1999 r. patron miasta). Postać św. Wojciecha znajduje się w błękitnym polu tarczy hiszpańskiej, na srebrnym obłoku, w szacie srebrno – czerwonej, trzymający w prawej ręce złote wiosło, w lewej ręce krzyż lotaryński.
Hejnał.
Hejnał wykorzystuje charakterystyczne motywy pieśni „Na cześć Wojciecha”, wykonywanej tylko i wyłącznie na terenie radzionkowskiej parafii od niepamiętnych czasów. Motywy pieśni nie są cytowane dosłownie, a jedynie wykorzystane są jej ujęcia melodyczne przekomponowane rytmicznie. Melodyka wykorzystywana jest w części początkowej, która później zostaje rozwinięta przez kompozytora. Hejnał złożony jest z trzech zdań muzycznych, tworzących zamkniętą całość. Hejnał jest odtwarzany codziennie o godzinie 14:00 oraz podczas obchodów świąt państwowych i uroczystości.
Flaga.
Barwy Flagi odpowiadają barwom użytym w herbie wraz z ich proporcjonalnością. Bławat flagi posiada proporcje 5:8 i składa się z czterech poziomych stref. Strefy ułożone są w poziomie. Barwy srebrna, czerwona i złota są równej szerokości, a barwa błękitna jest trzykrotnie szersza. Flaga jest znakiem symbolizującymi miasto jako gminę i wywieszana jest w miejscach publicznych podczas uroczystości państwowych i lokalnych.
Chorągiew.
Jest uroczystą odmianą flagi i jest dwustronna. Barwy chorągwi odpowiadają proporcjom barw z flagi z umieszczonym herbem miasta.
Logo.
Od 2004 r. znakiem promocyjnym miasta jest symboliczna litera „R” wpisana w sylwetkę motyla, jako symbol wolności. Autorem logo jest Tomasz Kipka. W 2010 roku do istniejącego logo został dołączony napis „Radzionków – miasto ludzi z pasją”. W ten sposób podkreślono, że Radzionków jest miejscem, w którym pasja i zainteresowania są ważnym elementem codziennego życia lokalnej społeczności.
Wspólnoty wyznaniowe.
Na terenie Radzionkowa działalność religijną prowadzą:
Sport.
W 2008 r. w Miejskim Ośrodku Sportu i Rekreacji w Radzionkowie w Parku Księża Góra przy ul. Księżogórskiej 90 oddano do użytku bulodrom z jednym pełnowymiarowym (4x15 m) torem do gry w pétanque. Po bulodromie w Katowicach (Park im. Tadeusza Kościuszki) i Piekarach Śląskich (MOSiR) jest to trzeci tego typu profesjonalny obiekt w aglomeracji górnośląskiej. W 2010 r. przy ulicy Knosały 16 otwarto halę sportową.
Turystyka i rekreacja.
Park rekreacyjny Księża Góra
Przez miasto przebiegają szlaki turystyczne:
Przez miasto przebiega szlak pielgrzymkowy – Droga św. Jakuba
Administracja.
Miasta partnerskie.
Lista miast partnerskich Radzionkowa:

</doc>
<doc id="133732" url="https://pl.wikipedia.org/wiki?curid=133732" title="Koblencja">
Koblencja

Koblencja (niem. "Koblenz", fr. "Coblence"; do 1926 roku "Coblenz") – miasto na prawach powiatu w zachodniej części Niemiec, w kraju związkowym Nadrenia-Palatynat, siedziba powiatu Mayen-Koblenz, port rzeczny u ujścia Mozeli do Renu.
Historia.
Miasto zostało założone około 9 roku p.n.e. jako rzymskie "castellum" (reduta). W starożytności leżało w granicach Cesarstwa Rzymskiego, z kolei we wczesnym średniowieczu znajdowało się we władaniu frankijskim i lotaryńskim, a od 1018 roku było w posiadaniu arcybiskupów Trewiru (od XIV wieku Elektoratu Trewiru). Od XI do XII wieku było ośrodkiem handlu winem. Od 1254 roku wchodziło w skład Reńskiego Związku Miast. W czasie wojny trzydziestoletniej siedziba elektorów trewirskich została przeniesiona z Trewiru do twierdzy Ehrenbreitstein, jednakże działania wojenne nie ominęły miasta. Pomiędzy 1632 a 1636 rokiem miasto znajdowało się w rękach m.in. Francuzów i Szwedów. Po wojnie Koblencja zachowała funkcję stolicy Elektoratu Trewiru, a w 1768 roku ostatnim elektorem został królewicz polski Klemens Wacław Wettyn, z którego inicjatywy wzniesiono m.in. nowy pałac elektorski oraz teatr.
Od 1789 roku Koblencja stała się ośrodkiem francuskiej emigracji rojalistycznej. W 1794 roku została zdobyta przez francuskie wojska rewolucyjne pod wodzą generała François Séverina Marceau-Desgraviersa. Gdy znalazła się w granicach Francji, była stolicą departamentu Rhin-et-Moselle. Od 1815 roku Koblencja leżała na obszarze Prus. W 1822 roku została stolicą prowincji Nadrenia. Od 1871 roku była częścią Niemiec. Po podpisaniu traktatu wersalskiego, w latach 1919–1923 była okupowana przez wojska Stanów Zjednoczonych, a następnie, w latach 1923–1929, przez wojska Francji. W latach 1923–1924 miasto było stolicą separatystycznej Republiki Reńskiej, której rząd miał siedzibę w pałacu elektorskim.
2 lutego 1926 roku w Koblencji urodził się prezydent Francji Valéry Giscard d’Estaing. W miejscu domu jego narodzin współcześnie stoi kamień pamiątkowy. 26 maja 1926 roku zmieniono oryginalną nazwę miasta z "Coblenz" na "Koblenz".
W czasie II wojny światowej, od czerwca 1940 roku Koblencja doświadczała pojedynczych alianckich nalotów, z kolei od 19 kwietnia 1944 roku do 29 stycznia 1945 roku – głównie ze względu na strategiczne znaczenie mostów i sieci kolejowej zarówno w centrum, jak i w dzielnicach Lützel i Moselweiß – była celem łącznie 37 masowych nalotów z udziałem 3772 bombowców, które zrzuciły na miasto około 9100 t bomb burzących i 1100 t bomb zapalających. W następstwie działań wojennych w Koblencji zginęło 1000 osób, a dziesiątki tysięcy opuściły miasto – jego populacja spadła z 91 098 według stanu na 17 maja 1939 roku do 74 261 według stanu z 24 lipca 1944 roku, z kolei gdy pod koniec wojny miasto zajęły wojska amerykańskie liczba mieszkańców miasta wynosiła 14 130, z których prawdopodobnie tylko 4000 mieszkało w centrum miasta. Naloty bombowe i walki naziemne sprawiły, że z 25 362 mieszkań w Koblencji według stanu na 17 maja 1939 roku pozostało tylko 9880 według stanu na kwiecień 1945 roku. Zniszczona była ponadto cała infrastruktura miejska.
Po zakończeniu działań wojennych wiele historycznych budynków w Koblencji zostało odbudowanych.
Zabytki.
Atrakcją turystyczną Koblencji jest położony u zbiegu Mozeli i Renu sztuczny cypel Deutsches Eck (pol. „Niemiecki Róg”), na którym wznosi się monumentalny pomnik konny niemieckiego cesarza Wilhelma I. Poza tym w mieście znajdują się:
Demografia.
Wykres zmian populacji Koblencji od 1469 do 2015 roku:
Gospodarka.
W mieście rozwinął się przemysł spożywczy, metalowy, maszynowy, chemiczny, precyzyjny oraz papierniczy.
Transport.
Głównym dworcem kolejowym miasta jest Koblenz Hauptbahnhof.
Kultura.
Koblencja jest jednym z ośmiu miast, w którym co roku odbywają się widowiskowe pokazy sztucznych ogni, zatytułowane "Rhein in Flammen" (pol. „Ren w płomieniach”).
W dniach 15 kwietnia-16 października 2011 roku w mieście odbywał się "Bundesgartenschau" (pol. „Federalny Pokaz Ogrodniczy”).
Współpraca.
Miejscowości partnerskie:

</doc>
<doc id="133740" url="https://pl.wikipedia.org/wiki?curid=133740" title="Barszcz Sosnowskiego">
Barszcz Sosnowskiego

Barszcz Sosnowskiego ("Heracleum sosnowskyi" Manden.) – gatunek rośliny zielnej z rodziny selerowatych ("Apiaceae").
Pochodzi z rejonu Kaukazu, skąd został przeniesiony do środkowej i wschodniej części Europy, gdzie stał się rośliną inwazyjną i rozprzestrzenił na rozległych obszarach. Sklasyfikowany w 1944, nazwany od nazwiska rosyjskiego botanika, badacza flory Kaukazu, Dmitrija Iwanowicza Sosnowskiego i opisany w 1970 przez gruzińską botanik Idę Panowną Mandenową (1909–1995), od lat 50. do 70. XX wieku wprowadzany był do uprawy w krajach bloku wschodniego jako roślina pastewna. Z powodu problemów z uprawą i zbiorem, głównie zagrożenia zdrowia, uprawy były porzucane. Okazał się przybyszem kłopotliwym, gdyż w szybkim tempie zaczął się rozprzestrzeniać spontanicznie. Jest to roślina trudna do zwalczenia. Powoduje degradację środowiska przyrodniczego i ogranicza dostępność terenu. Sok wywołuje zmiany skórne.
Barszcz Sosnowskiego jest objęty prawnym ograniczeniem uprawy, rozmnażania i sprzedaży na terenie Polski i Unii Europejskiej.
Rozmieszczenie geograficzne.
Zasięg naturalny.
Naturalny zasięg obejmuje centralną i wschodnią część gór Kaukazu, całe Zakaukazie oraz północno-wschodnie krańce Turcji.
Obszar inwazji.
Do północno-zachodniej Rosji barszcz Sosnowskiego trafił w 1947, gdzie po kilkuletniej hodowli uznany został za wartościową roślinę pastewną i zaczął być rozpowszechniany w krajach bloku wschodniego. Gatunek włączono także do kolekcji ogrodów botanicznych.
Do Polski sprowadzony został w końcu lat 50. XX wieku jako dar radzieckiego Wszechzwiązkowego Instytutu Uprawy Roślin w Leningradzie. Początkowo był przedmiotem badań nad właściwościami leczniczymi, prowadzonych w Ogrodzie Roślin Leczniczych Uniwersytetu Medycznego we Wrocławiu. W latach 60. XX wieku barszcz rozpoczęto uprawiać w Polsce w celach użytkowych, głównie w państwowych gospodarstwach rolnych na terenie ówczesnego województwa nowosądeckiego. Badania nad jego przydatnością prowadziła m.in. Stacja Hodowli i Aklimatyzacji Roślin na Choćkowskim na Gubałówce. Po zaniechaniu upraw często porzucano je, nie dbając o skuteczne usunięcie pozostałych roślin.
W warunkach środkowoeuropejskich okazał się bardzo żywotny i zaczął się rozprzestrzeniać. Na terenie Polski niedługo po wprowadzeniu do uprawy uznany został za trwałego antropofita. W latach 80. XX wieku barszcz Sosnowskiego zaczął być opisywany jako gatunek inwazyjny, początkowo zwłaszcza w krajach bałtyckich. W połowie lat 90. rejestrowany był w Polsce w wielu rejonach dawnych upraw i w odległości kilku kilometrów od nich. Liczebność i rozprzestrzenienie tego gatunku od tego czasu stale wzrasta. Spotykany jest obecnie na całym niżu Polski, szczególnie liczny jest na Podhalu w dolinach rzecznych. Zaliczany jest do najgroźniejszych gatunków inwazyjnych w Polsce. W krajach byłego Związku Radzieckiego roślina nazywana jest od końca lat 90. XX wieku „zemstą Stalina” (), ponieważ sprowadzona została z Kaukazu niedługo przed jego śmiercią. Stanowi rosnący problem na Białorusi i w europejskiej części Rosji.
Bywa mylony z barszczem Mantegazziego, co utrudnia precyzyjne określenie zasięgu. Obie nazwy uznawano za synonimy, przez co rzeczywisty stan rozprzestrzenienia tych gatunków pozostaje niejasny, nie tylko w Polsce. Barszcz Sosnowskiego notowany jest głównie we wschodniej Europie, sięgając na zachód do Danii i wschodnich Niemiec, a w Rosji od Murmańska po Woroneż, natomiast nie ma go na Półwyspie Skandynawskim. W zachodniej Europie występuje głównie spokrewniony barszcz Mantegazziego, w Skandynawii zaś "Heracleum persicum".
Biologia.
Cechy fitochemiczne.
We wszystkich częściach rośliny, w tym we włoskach gruczołowych na łodygach i w liściach oraz w korzeniach, znajduje się olejek eteryczny, zawierający m.in. związki kumarynowe (furanokumaryny), których zapach jest wyraźnie wyczuwalny po roztarciu liści. Związki te pełnią funkcję obronną – chronią roślinę przez owadami i patogenami. Zawartość furanokumaryn jest zmienna u różnych roślin. Zawartość i skład olejku eterycznego ulega także zmianom w trakcie sezonu wegetacyjnego. Poza wymienionymi związkami w jego skład wchodzą też alfa-pinen, beta-pinen, kamfen, mircen, limonen, ocymen.
Rozwój.
Monokarpiczna bylina, w optymalnych warunkach rośnie jak roślina dwuletnia. Barszcz rozmnaża się wyłącznie z nasion – nie rozprzestrzenia się wegetatywnie, choć łatwo się regeneruje w przypadku uszkodzenia (np. wykoszenia) części nadziemnych. W glebowym banku nasion jesienią znajduje się w pobliżu roślin macierzystych do 12 tysięcy żywych nasion (średnio 6,7 tys.) na 1 m², z czego 98% znajduje się w górnej warstwie gleby o grubości 5 cm. Rozsiewane nasiona mają niedorozwinięty zarodek i wymagają okresu przelegiwania. Do aktywacji zarodka konieczna jest stratyfikacja nasion – spadek temperatur (do przez 60–90 dni) i odpowiednia wilgotność w otoczeniu nasiona. Do wiosny przeżywa ponad 2 tys. nasion na 1 m². Nie wszystkie z nich osiągają jednak zdolność do kiełkowania. Część nasion pozostaje w stanie spoczynku i kiełkuje w kolejnych latach (zdolność kiełkowania zachowują przez 4 lata lub dłużej). Wiosną siewki masowo kiełkują, ale średnio tylko 2% z nich przeżywa konkurencję ze strony rodzeństwa i roślin dorosłych. Liścienie są wydłużone, pierwsze liście dolne są okrągławe, następne trójkątne z wcinaną blaszką. Rozeta liści w pierwszym roku osiąga do 35 cm wysokości. Rośliny rozwijają rozety okazałych liści co roku, a pęd kwiatostanowy wypuszczają zwykle w 3–5 roku życia, przy czym w warunkach niekorzystnych mogą w fazie wegetatywnej spędzić co najmniej 6 lat. Rozety liści pojawiają się co roku w kwietniu. Okazy kwitnące w danym roku wykształcają pęd kwiatostanowy, który w końcu maja osiąga 150–200 cm wysokości. W czerwcu pojawiają się maczugowate pąki kwiatowe. Baldachy rozpościerają się w drugiej dekadzie czerwca i kwitną przez 2–3 tygodnie. Kwiaty zapylane są przez owady wabione nektarem; odnotowano także samopylność. W końcu lipca nasiona dojrzewają, a roślina macierzysta ginie. Wytwarzane w wielkich ilościach nasiona opadają zwykle w pobliżu rośliny macierzystej (60–90% w promieniu do 4 m). Na większe odległości są przenoszone przez wodę, zwłaszcza podczas wezbrań. Za rozprzestrzenianie w skali lokalnej odpowiedzialny jest także wiatr, zwłaszcza w okresie zimowym, przemieszczając nasiona po zmarzniętej lub zaśnieżonej powierzchni. Nasiona bywają roznoszone przez ludzi (przyczepione do ubrań) i zwierzęta.
Genetyka.
Liczba chromosomów wynosi 2n = 22. Materiał genetyczny był badany w celu ustalenia relacji filogenetycznych oraz zmienności gatunku, odkodowane fragmenty DNA plastydowego i RNA rybosomalnego publikowane są w bazie danych GenBanku. Badania zmienności genomu roślin występujących w Europie potwierdziły małą zmienność genetyczną w obszarze wtórnego zasięgu (rośliny pochodziły z niewielkiej populacji wyjściowej). Wykazano jednak, że przynajmniej niektóre populacje (np. w Danii) pochodzą z innego źródła, co oznacza wielokrotną introdukcję gatunku z różnych populacji źródłowych.
Ekologia.
Barszcz Sosnowskiego rośnie na Kaukazie w zaroślach wzdłuż potoków górskich, na obrzeżach lasów i polanach. W obszarze zasięgu wtórnego występuje w rozmaitych zbiorowiskach roślinnych, głównie przekształconych przez człowieka, takich jak miedze, przydroża, odłogi, pola uprawne, pastwiska i łąki, w ogrodach i parkach. Wkracza także do lasów, w tym olsów i łęgów. Najczęściej rozprzestrzenia się w miejscach porzuconych i nieużytkowanych przez człowieka, często wzdłuż rowów i w dolinach rzecznych, które stanowią główny szlak migracji. W miejscach występowania rośnie zwykle masowo, często tworząc jednogatunkowe agregacje i zmieniając skład dotychczasowych fitocenoz. W miejscach masowego występowania zróżnicowanie gatunkowe spada o ok. 2/3 w porównaniu do analogicznych siedlisk wolnych od barszczu. Duża zawartość związków kumarynowych sprawia, że prawdopodobne jest oddziaływanie allelopatyczne na inne gatunki roślin. Masywne rośliny zatrzymują 80% światła, powodując ustępowanie gatunków światłolubnych. Są również problemem na uprawach leśnych. Barszcze, masowo rosnąc na brzegach wód, niekorzystnie oddziałują na faunę żyjącą w tym samym siedlisku, poza tym przyczyniają się do zwiększenia erozji brzegów, ponieważ wypierają wzmacniające brzegi rośliny kłączowe. Zarówno zagęszczenie osobników, jak i areał stanowisk są zmienne. Spotyka się stanowiska z pojedynczymi roślinami oraz takie, gdzie barszcze zajmują hektary powierzchni z zagęszczeniem osiągającym 10 dorosłych osobników na jeden metr kwadratowy.
Barszcz Sosnowskiego jest mrozoodporny. W pierwszym roku młode rośliny znoszą spadki temperatur do , a starsze rośliny tolerują mróz (przykryte śniegiem nawet do ). Gatunek ten jest cienioznośny (różni się tym od barszczu Mantegazziego), co pozwala mu wnikać także do lasów.
Systematyka i nazewnictwo.
Gatunek odkryty został w 1772 przez ekspedycję Rosyjskiej Akademii Nauk prowadzoną przez Johanna Güldenstädta, podczas której zebrano okaz zielnikowy. Jednak na pierwszy opis naukowy gatunek czekał do 1944. Wówczas to jego diagnozę taksonomiczną opublikowała Ida P. Mandenowa. Gatunek nazwała na cześć Dmitrija Sosnowskiego – rosyjskiego badacza flory Kaukazu. Wcześniej okazy tego gatunku rozpowszechniane w kolekcjach i parkach nazywano "Sphondylium pubescens" Hoffm. (Hoffmann, 1814), "Heracleum giganteum" Spr., "Heracleum giganteum" (Spr.) Hornemann 1819, a później "Heracleum pubescens" (Hoffm.) M. Bieb. (Marschall von Bieberstein, 1819). Mandenowa w 1950 zaliczyła barszcz Sosnowskiego wraz z dziesięcioma innymi gatunkami do sekcji "Pubescentia" w obrębie rodzaju "Heracleum" (później powiększoną przez innych badaczy o dwa kolejne gatunki), która została w badaniach molekularnych potwierdzona jako grupa monofiletyczna (wszystkie taksony pochodzą od wspólnego przodka).
Z sekcji "Pubescentia" w Europie występują trzy gatunki inwazyjne: barszcz Sosnowskiego ("Heracleum sosnowskyi"), Mantegazziego ("H. mantegazzianum") i "Heracleum persicum", przy czym przez długi czas nazwa "Heracleum sosnowskyi" używana była za synonim dla "H. mantegazzianum", ewentualnie uznawano barszcz Sosnowskiego za podgatunek barszczu Mantegazziego lub "Heracleum pubescens". Obecnie potwierdzono odrębność genetyczną taksonów, ale jednocześnie stwierdzono bliskie ich pokrewieństwo, tak że wciąż trwają dyskusje nad ich rangą (mogą być traktowane jako odrębne gatunki lub podgatunki w obrębie jednego gatunku).
W obrębie rodzaju barszcz ("Heracleum") możliwa jest hybrydyzacja i naukowcy spodziewają się powstawania mieszańców na przykład z rodzimym w Europie Środkowej barszczem syberyjskim ("Heracleum sibiricum").
Historia uprawy.
Ze względu na okazały pokrój i rozpowszechnienie w rejonie Kaukazu to właśnie ten gatunek najprawdopodobniej był w XIX wieku sadzony w parkach i ogrodach Europy jako "Sphondylium pubescens", a później "Heracleum pubescens" (z powodu ograniczonej dostępności do Kaukazu zachodniego, badacze europejscy do barszczu Mantegazziego mogli dotrzeć znacznie później). W kilka lat po naukowym opisaniu barszczu Sosnowskiego rozpoczęła się jego hodowla w Związku Radzieckim, w celu uczynienia z niego rośliny pastewnej. W 1947 wprowadzony został do uprawy doświadczalnej w północno-zachodniej Rosji (w rejonie Murmańska i ówczesnego Leningradu), w 1948 roku trafił na Łotwę. Hodowano rośliny pozyskane z Dagestanu i Kabardo-Bałkarii (północny Kaukaz) i w trakcie zabiegów hodowlanych zabiegano o stworzenie odmian uprawnych o możliwie dużej produkcji biomasy i niskiej zawartości furanokumaryn. W 1956 barszcz został uznany za atrakcyjną roślinę pastewną i zaczął być szeroko rozpowszechniany. Gatunek trafił do Polski w latach 50. XX wieku jako dar uczonych radzieckich z Wszechzwiązkowego Instytutu Uprawy Roślin w Leningradzie. Zaczęto go uprawiać jako roślinę paszową w latach 70. XX wieku. Najchętniej uprawiany był na Podhalu, Podkarpaciu i Przedgórzu Sudeckim. Po porzuceniu upraw barszcz Sosnowskiego zaczął się rozprzestrzeniać samorzutnie w wielu regionach Polski. W połowie lat 80. XX wieku w Polsce i w innych krajach zaniechano uprawy barszczu Sosnowskiego, wprowadza się ograniczenia w jego uprawie i zwalcza istniejące stanowiska. Od 2011 roku ze względu na zagrożenie dla gatunków rodzimych lub siedlisk przyrodniczych ewentualna uprawa tego gatunku w Polsce wymaga zezwolenia Generalnego Dyrektora Ochrony Środowiska.
Zwalczanie.
Gatunek nie powinien być uprawiany ze względu na zagrożenie dla zdrowia i szkody powodowane w środowisku przyrodniczym. Przynajmniej na obszarach chronionych i w pobliżu miejsc zamieszkanych powinien być zwalczany. W Polsce zabronione jest bez odpowiedniego zezwolenia sprowadzanie do kraju, przetrzymywanie, prowadzenie hodowli, rozmnażanie i sprzedaż tego gatunku. Problemem przy tym jest ogromna zdolność do regeneracji oraz wielka ilość nasion znajdujących się w glebie i zachowujących zdolność do kiełkowania przez kilka lat. Stanowiska barszczu można niszczyć ręcznie lub mechanicznie (poprzez wykopywanie roślin lub ścinanie kwitnących pędów) oraz chemicznie, przy czym optymalnym rozwiązaniem jest działanie konsekwentne i skoordynowane w dużej skali, z użyciem różnych metod w zależności od wielkości populacji i miejsc jej występowania.
Niszczenie mechaniczne polegać może na ścinaniu pędów kwiatostanowych podczas pełni kwitnienia (ścięcie wcześniejsze spowodować może ich regenerację, późniejsze – rozsianie zawiązanych w międzyczasie nasion). Ponieważ barszcz jest rośliną monokarpiczną (po zakwitnięciu zawsze obumiera), takie działanie eliminuje populację. Metoda ta wymaga jednak konsekwentnego stosowania przez szereg lat.
Można też barszcze wykopywać lub wycinać, przy czym ze względu na łatwość odrastania z szyi korzeniowej rośliny trzeba odcinać od korzenia najlepiej 10 cm poniżej poziomu gruntu.
Spośród herbicydów skuteczne przeciw barszczom okazały się środki zawierające glifosat. Dobre efekty daje stosowanie środków chemicznych w połączeniu z metodami mechanicznymi, ewentualnie kilkukrotne w ciągu roku i kontynuowane przez kilka lat zwalczanie roślin za pomocą herbicydów. Po zniszczeniu roślin na powierzchni (optymalnie 3 tygodnie po zastosowaniu herbicydów) można znacząco ograniczyć odradzanie się ich z nasion poprzez głęboką orkę. Jeszcze lepsze efekty daje usunięcie wierzchniej warstwy gleby i dopiero wówczas wykonanie orki oraz wapnowania gleby. Osoby biorące udział w zwalczaniu barszczu Sosnowskiego muszą być wyposażone w odpowiednie ubrania ochronne.
Skuteczną metodą zwalczania barszczu jest wypas na jego stanowiskach owiec i bydła. Zwierzęta powinny mieć wcześniej możliwość przywyknięcia do tego pokarmu, a w obrębie pastwiska powinna istnieć możliwość wypasu na różnych roślinach pokarmowych. Preferować też należy zwierzęta odporne na podrażnienia słoneczne (np. czarne owce wrzosówki).
Ze względu na wysokie koszty i uciążliwość zwalczania tej rośliny istotna jest konsekwencja w powstrzymywaniu inwazji i zwalczanie jej ognisk, zwłaszcza w czasie, gdy na stanowiskach barszcz rośnie w postaci nielicznych jeszcze roślin. W Polsce zwalczanie prowadzone jest dotychczas przez organy samorządowe. Jednostki Inspekcji Ochrony Roślin i Nasiennictwa prowadzą monitoring tego gatunku.
Zasady bezpieczeństwa.
Należy unikać bezpośredniego kontaktu z tą rośliną. W razie konieczności należy chronić skórę, ubierając się szczelnie, najlepiej w strój z materiałów syntetycznych, wodoodpornych, w tym rękawice z długimi rękawami. Materiały z włókien naturalnych (bawełniane, lniane) wchłaniają sok i są penetrowane przez włoski roślin. Chronić należy także oczy, zakładając gogle, ewentualnie okulary. Jeżeli doszło do kontaktu z rośliną, należy niezwłocznie i dokładnie obmyć skórę wodą z mydłem i unikać ekspozycji podrażnionych miejsc na światło słoneczne przynajmniej przez 48 godzin. W przypadku kontaktu soku roślin z oczami, należy je przemyć dokładnie wodą i chronić przed światłem (nosić okulary z filtrem chroniącym przed ultrafioletem). Jeśli doszło do podrażnienia skóry, objawy zapalne zmniejsza zastosowanie miejscowo maści (kremów) kortykosteroidowych.
Aspekty prawne.
Gatunek ujęty jest na liście inwazyjnych gatunków stwarzających zagrożenie dla Unii Europejskiej.
Najwyższa Izba Kontroli w 2020 roku przedstawiła wyniki kontroli pt. "Zapobieganie rozprzestrzenianiu się barszczy kaukaskich w Polsce". Opracowanie zawiera analizę prawną w zakresie zapobieganiu rozprzestrzeniania m.in. barszczu Sosnowskiego w Polsce.

</doc>
<doc id="133744" url="https://pl.wikipedia.org/wiki?curid=133744" title="Silesian Blues Band">
Silesian Blues Band



</doc>
<doc id="133748" url="https://pl.wikipedia.org/wiki?curid=133748" title="Peleus">
Peleus

Peleus (gr. " Pēleús", łac. "Peleus") – w mitologii greckiej król Ftyi w Tesalii, argonauta, ojciec Achillesa.
Uchodził za syna Ajakosa i Endeis. Peleus razem z bratem Telamonem zabił pod wpływem gniewu (w trakcie gry w kości) swojego przyrodniego brata Fokosa syna Pasmanthei, wskutek czego zmuszony był do ucieczki z Eginy. We Ftyi Peleus został oczyszczony ze zbrodni przez Eurytiona i poślubił Antygonę, córkę Eurytiona, którego przypadkowo zabił podczas polowania na dzika kalidońskiego.
. W Peleusie zakochała się żona Akastosa, Astydamia, on jednak odrzucił jej miłość. Urażona Astydamia wysłała do Antygony posłańca z wiadomością, że Peleus ma poślubić córkę Akastosa, Steropeję; usłyszawszy tę wieść, Antygona się powiesiła. Odrzucona Astydamia ponadto oczerniła Peleusa przed mężem, że nastaje na jej cześć. Mściwy Akastos zabrał Peleusa na polowanie na górach Pelion i pozostawił śpiącego podczas napadu centaurów, wcześniej też ukrywając cudowny miecz Peleusa, podarunek Hefajstosa. Centaur Chiron pomógł jednak Peleusowi odzyskać broń i umożliwił mu ucieczkę. Mszcząc się Peleus spustoszył Jolkos i zabił Astydamię, a następnie poćwiartował jej ciało.
Po śmierci Antygony poślubił nereidę morską Tetydę, z którą miał syna Achillesa. Na ich wesele przybyli wszyscy bogowie, spośród których Posejdon ofiarował Peleusowi dwa nieśmiertelne konie: Baliosa i Ksantosa. Podczas tej uroczystości niezaproszona Eris – bogini niezgody, rzuciła jabłko z napisem „dla najpiękniejszej”, co doprowadziło do sporu między boginiami rozstrzygniętego ostatecznie przez Parysa.
Chcąc, by jej dzieci (miała ich siedmioro) zyskały nieśmiertelność, Tetyda hartowała ciała niemowląt w ogniu dla pozbycia się odziedziczonych po Peleusie elementów śmiertelnych; sześcioro z nich tego nie przeżyło. Siódme – Achillesa, nacierała ambrozją i zanurzała w rzece Styks. Peleus odkrywszy te zabiegi, zabrał ostatniego potomka i porzucił Tetydę.

</doc>
<doc id="133750" url="https://pl.wikipedia.org/wiki?curid=133750" title="Ekshalacje">
Ekshalacje

Ekshalacje, ekshalacje wulkaniczne, wyziewy wulkaniczne ( „wydychanie”) – wyziewy składników lotnych magmy (gazów i par), wydobywające się z głębi ziemi; przejaw aktywności wulkanicznej. Bardzo groźne, gdy spadnie deszcz. Uszkadzają drogi oddechowe.
Typy ekshalacji:

</doc>
<doc id="133754" url="https://pl.wikipedia.org/wiki?curid=133754" title="Lekkoatletka">
Lekkoatletka



</doc>
<doc id="133759" url="https://pl.wikipedia.org/wiki?curid=133759" title="Tymoloftaleina">
Tymoloftaleina

Tymoloftaleina – organiczny związek chemiczny stosowany głównie jako wskaźnik pH. Przy pH ok. 9,3-10,5 jest bezbarwny, zaś powyżej tej wartości staje się niebieski. Barwnik ten jest powszechnie stosowany w alkacymetrii.
Ze względu na to, że w środowisku obojętnym jest bezbarwny, można go stosować też jako atrament sympatyczny. Tymoloftaleina dobrze rozpuszcza się w etanolu, tworząc bezbarwny roztwór. Po dodaniu do tego roztworu odrobiny wodorotlenku potasu zmienia ona barwę na ciemnobłękitną. Po użyciu tego roztworu jako atramentu, napis „znika” w kontakcie z powietrzem, na skutek reakcji wodorotlenku potasu z dwutlenkiem węgla. Ponowne „wywołanie” napisu uzyskuje się przez zanurzenie papieru zawierającego ten napis w dowolnej cieczy, której pH jest większe niż 10,5.
Synteza.
Tymoloftaleinę można otrzymać z tymolu i bezwodnika ftalowego w reakcji Friedla-Craftsa:

</doc>
<doc id="133761" url="https://pl.wikipedia.org/wiki?curid=133761" title="Agnostyk">
Agnostyk



</doc>
<doc id="133762" url="https://pl.wikipedia.org/wiki?curid=133762" title="Miofibryle">
Miofibryle

Miofibryle – włókienka kurczliwe, makrokompleksy filamentów w postaci minipałeczek. Filamenty ułożone w nich są bardzo regularnie, zachodzą na siebie w układzie sześciokątnym (co widać na przekroju poprzecznym). W ich budowie wyróżnia się:
Miofibryle są podstawowym elementem miocytów, które tworzą tkankę mięśniową. 
Obserwując miofibryle pod mikroskopem elektronowym, można zauważyć w nich obecność powtarzalnych fragmentów zawierających naprzemiennie ułożone obszary o dużej koncentracji aktyny, zwane prążkami jasnymi lub I (izotropowymi), oraz fragmenty, gdzie najwięcej jest miozyny, zwane prążkami ciemnymi albo A (anizotropowymi). Odcinek miofibryli ograniczony dwiema błonkami Z, to jest zawierający połowę prążka I, prążek A oraz połowę następnego prążka I, nazywa się sarkomerem. Jest on podstawową jednostką strukturalno-czynnościową włókienka kurczliwego.

</doc>
<doc id="133763" url="https://pl.wikipedia.org/wiki?curid=133763" title="Tybald IV (władca Szampanii)">
Tybald IV (władca Szampanii)



</doc>
<doc id="133764" url="https://pl.wikipedia.org/wiki?curid=133764" title="Lotność">
Lotność



</doc>
<doc id="133766" url="https://pl.wikipedia.org/wiki?curid=133766" title="Tybald IV">
Tybald IV

Tybald IV z Szampanii (ur. 30 maja 1201 w Troyes, zm. 8 lipca 1253 w Pampelunie) zwany "Trubadurem" i "Pogrobowcem" – hrabia Szampanii od 1201 r. oraz król Nawarry od 1234 r. Syn Tybalda III, hrabiego Szampanii, oraz Blanki z Nawarry, córki króla Sancha VI.
Ojciec Tybalda zmarł przed jego narodzinami, a jego matka rządziła jako regentka do ukończenia przez Tybalda 21. roku życia w 1222 r.
W pierwszej połowie swojego życia Tybald napotykał wiele trudności i przeciwności. Jego stryj, hrabia Henryk II, zostawił po sobie ogromny dług, który nie był spłacony nawet po śmierci Tybalda III. Co więcej, prawa Tybalda IV do tytułu hrabiego Szampanii były kwestionowane przez córkę Henryka, Filippę oraz jej męża Erarda I z Brienne, hrabiego Rameruptu, będącego jednym z najpotężniejszych szlachciców Szampanii.
Konflikt z Brienne przeistoczył się w otwartą walkę w 1215 r. i został rozwiązany dopiero, kiedy Tybald stał się pełnoletni w 1222 r. i wykupił za pokaźną sumę prawa oponentów. Parę lat później, w 1234 r., musiał wydać jeszcze więcej, aby wykupić młodszą siostrę Filippy, Alicję. Umowa z 1222 r. nie zakończyła wszystkich problemów Tybalda, ponieważ w kolejnych latach zraził do siebie Ludwika VIII.
Kiedy Ludwik VIII umierał, sytuacja polityczna Tybalda była bardzo trudna – często opuszczał królestwo na czas swoich kampanii, plotkowano, że to on otruł króla Francji, a baronowie z Normandii knuli przeciwko niemu. Na początku rządów regencyjnych Blanki we Francji, hrabia Szampanii opuścił spisek przeciwko Kapetyngom, w który byli uwikłani Hugon X de Lusignan i Piotr I Mauclerc, i rozpoczął cementowanie dobrych relacji z regentką. Mówiło się o jego możliwej miłości do Blanki, a on sam napisał poemat oddający jej cześć. Stał się tak wpływowy na jej dworze, że inni baronowie poczuli się urażeni i rozpoczęli rebelię w 1229 r.
W następnych latach zraził do siebie młodego króla Ludwika IX, co prowadziło do inwazji grupy francuskich baronów na Szampanię. Zostali odparci kosztem ogromnych wydatków i ubóstwa w kraju Tybalda. Aby zawrzeć ugodę z Alicją, był zmuszony zdać zwierzchnictwo nad hrabstwami Blois, Sancerre i Chateadun Ludwikowi.
Jednak w 1234 r. Tybald odziedziczył po swoim dziadku tytuł króla Nawarry. To ogromnie zwiększyło jego środki oraz prestiż, a pozostałe lata jego rządów były znacznie bardziej spokojne i pomyślne.
W 1230 r. Tybald podjął krzyż i zobowiązał się wyruszyć na Wschód. Na wyprawę wyruszył jednak dopiero w 1239 r. Tybald sfinansował wyprawę z własnej kieszeni. Papież Grzegorz IX w liście z 29 listopada 1238 r. informował, że hrabia „przymuszony okolicznościami” wymusił poważne sumy od swych kościołów, miast, Żydów i lichwiarzy. Krucjata wyruszyła z Lyonu i we wrześniu 1239 r. dotarła do Akki. Zwołana tam rada wojenna powierzyła Tybaldowi naczelne dowództwo wyprawy. 2 listopada Frankowie wyruszyli w kierunku Askalonu. Dotarli do Jafy, gdy od głównej armii odłączył się Piotr Mauclerc, który zdobył bogatą karawanę.
Pozostali baronowie, zazdrości o sukces Piotra, rozpoczęli napady na własną rękę. Niewielki oddziałek straży przedniej został pod Gazą zaatakowany i rozbity przez Egipcjan. Tybald nie podjął walki i wycofał się do Akki. Po kilku tygodniach bezczynności poprowadził armię na północ, po czym zawarł rozejm z sułtanem Damaszku as-Salihem Isma’ilem, który oddawał Frankom okolice Sydonu, Beaufortu, Tyberiady i Safadu. Frankowie zawarli z Damaszkiem przymierze antyegipskie. Wspólna wyprawa na południe nie doszła jednak do skutku, gdyż żołnierze Ismaila odmawiali walki u boku Franków. Tybald rozpoczął więc negocjacje z sułtanem Egiptu As-Salihem Ajjubem na temat uwolnienia jeńców wziętych do niewoli pod Gazą. Następnie udał się na pielgrzymkę do Jerozolimy i 15 września 1240 r. odpłynął do Europy.
Ostatnie lata rządów upłynęły Tybaldowi na podróżach między Nawarrą a Szampanią. Pod koniec panowania popadł w konflikt z biskupem Pampeluny, który w 1250 r. ekskomunikował króla. Tybald uzyskał jednak w tym sporze poparcie papieża Innocentego IV.
Małżeństwa i potomstwo.
Tybald IV żenił się trzykrotnie. Pierwszy raz z Gertrudą z Dabo w 1220 r., rozwiódł się z nią dwa lata później, nie mieli oni dzieci. Następnie ożenił się z Agnieszką z Beaujeu (zm. 1231) i miał z nią córkę:
Po śmierci Agnieszki, w 1232 r. ożenił się z Małgorzatą Burbon-Dampierre (1211 – 1256), z którą miał trzech synów i trzy córki. Byli to:

</doc>
<doc id="133767" url="https://pl.wikipedia.org/wiki?curid=133767" title="Tybald V">
Tybald V

Tybald V (ur. 1238, zm. 4 grudnia 1270 w Trapani) – hrabia Szampanii oraz, jako Tybald II, król Nawarry. Był najstarszym synem Tybalda IV i jego trzeciej żony Małgorzaty de Burbon. Odziedziczył tytuły ojca po jego śmierci w 1253 roku. Jego matka rządziła jako regentka w latach 1253–1256, dopóki Tybald nie stał się pełnoletni.
Od początku swojego panowania musiał zmagać się z feudałami, dążącymi do ograniczenia jego władzy, który wkrótce po osiągnięciu przez króla pełnoletniości zmusili go uznania ograniczenia królewskich prerogatyw i poddania go kontroli baronów. Wobec konfliktu z feudałami Tybald oparł się na mieszczaństwie, znacznie rozszerzając jego przywileje. Usprawnił również administrację i aparat fiskalny. W polityce zagranicznej był stronnikiem króla Francji Ludwika IX.
Tybald ożenił się z Izabelą (2 marca 1241 – 28 stycznia 1271), córką Ludwika IX i Małgorzaty Prowansalskiej, córki Rajmunda Berengara IV, hrabiego Prowansji. Ślub odbył się 6 kwietnia 1255 roku. Zbliżył się przez to do swojego teścia, stając się jednym z jego najbliższych doradców. Towarzyszył mu podczas wyprawy krzyżowej do Tunezji w 1270 roku. Zmarł bezdzietnie w Trapani na Sycylii podczas drogi powrotnej.
Dziedziczył po nim jego młodszy brat Henryk.

</doc>
<doc id="133768" url="https://pl.wikipedia.org/wiki?curid=133768" title="Tybald II (król Nawarry)">
Tybald II (król Nawarry)



</doc>
<doc id="133769" url="https://pl.wikipedia.org/wiki?curid=133769" title="Roślina oleista">
Roślina oleista



</doc>
<doc id="133770" url="https://pl.wikipedia.org/wiki?curid=133770" title="Lotność (ciecz)">
Lotność (ciecz)

Lotność – stosunek ciśnienia cząstkowego danego składnika w parze nad cieczą do jego ułamka molowego w cieczy. Miarą lotności jest:
W potocznym rozumieniu jest to pojęcie względne służące głównie do porównywania łatwości parowania różnych cieczy; na przykład alkohol etylowy jest bardziej lotny niż woda, gdyż ma niższą temperaturę wrzenia (więc szybciej paruje). Rtęć, pomimo stosunkowo wysokiej temperatury wrzenia, jest potocznie uważana za substancję lotną ze względu na swoje właściwości toksyczne (a także dlatego, że jest jedynym metalem parującym w temperaturze otoczenia, gdyż w tych warunkach jest cieczą). Określenie to może być również stosowane do ciał stałych łatwo przechodzących do stanu gazowego bezpośrednio ze stanu stałego, czyli sublimujących, między innymi jodu, lodu (stałej wody), suchego lodu (stałego dwutlenku węgla).

</doc>
<doc id="133771" url="https://pl.wikipedia.org/wiki?curid=133771" title="Lotność cieczy">
Lotność cieczy



</doc>
<doc id="133772" url="https://pl.wikipedia.org/wiki?curid=133772" title="Lotność gazu">
Lotność gazu



</doc>
<doc id="133773" url="https://pl.wikipedia.org/wiki?curid=133773" title="Rośliny okopowe">
Rośliny okopowe

Rośliny okopowe – rośliny uprawne, które łączy podobieństwo metody uprawy – wymagają kilkakrotnego obsypywania w okresie wegetacji, zmianowania, głębokiej uprawy, nawożenia organicznego, sadzenia lub siewu w szerokich rzędach, stosowania uprawy międzyrzędowej. Ich pielęgnacja i zbiór są z tych powodów bardzo pracochłonne. Rośliny okopowe gromadzą substancje zapasowe w korzeniu lub bulwie w postaci wielocukrów, dwucukrów i cukrów prostych. Rośliny te należą do różnych rodzin botanicznych. Mają duże znaczenie gospodarcze jako źródło pożywienia. 
Niektóre gatunki roślin okopowych straciły na znaczeniu głównie z powodu pracochłonnej uprawy, kłopotów ze zbiorem i przechowywaniem (straty często wynoszą od 50 do 70%). W klimacie Polski rośliny okopowe zaczynają wytwarzać korzenie spichrzowe od 30 do 60 dnia wegetacji. 
Charakterystycznymi cechami rolniczymi roślin okopowych są:
Ze względu na organ stanowiący plon główny, rośliny okopowe dzieli się na:

</doc>
<doc id="133774" url="https://pl.wikipedia.org/wiki?curid=133774" title="Biegus morski">
Biegus morski

Biegus morski ("Calidris maritima") – gatunek średniej wielkości ptaka wędrownego z rodziny bekasowatych (Scolopacidae). 
Systematyka.
Blisko spokrewniony z biegusem skalnym ("C. ptilocnemis"), dawniej uznawano je za ten sam gatunek. Obecnie uznaje się biegusa morskiego za gatunek monotypowy, choć proponowano wyróżnienie podgatunków "groenlandica", "littoralis" i "belcheri".
Zasięg występowania.
Zamieszkuje Archipelag Arktyczny, wybrzeża Grenlandii, Islandię, Svalbard, Wyspy Owcze, północny Półwysep Fennoskandzki, Ziemię Franciszka Józefa, Nową Ziemię, Ziemię Północną oraz półwysep Tajmyr w północno-środkowej Syberii. Zimuje na atlantyckich wybrzeżach Ameryki Północnej i Europy oraz na południowej Grenlandii i na wybrzeżach Islandii.
Do Polski zalatuje regularnie, choć nielicznie; do 2018 roku stwierdzono go około 221 razy (łącznie obserwowano około 276 osobników).
Status i ochrona.
Międzynarodowa Unia Ochrony Przyrody (IUCN) uznaje biegusa morskiego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, zawiera się w przedziale 205–295 tysięcy osobników. Trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="133775" url="https://pl.wikipedia.org/wiki?curid=133775" title="7. ceremonia wręczenia Orłów">
7. ceremonia wręczenia Orłów

7. ceremonia wręczenia Orłów za rok 2004, miała miejsce 5 marca 2005 w Hotelu InterContinental w Warszawie. Ceremonię wręczenia nagród poprowadzili Zbigniew Zamachowski i Wojciech Malajkat.
Polskie Nagrody Filmowe zostały przyznane po ogłoszeniu nominacji w dniu 3 lutego w Hotelu InterContinental. Nagrody zostały wręczone w 16 kategoriach. O nominację do nagród tegorocznie ubiegała się najmniejsza liczba filmów w historii, jedynie 13. Był to jedyny przypadek, gdy liczba kategorii przewyższała liczbę ubiegających się o nagrodę filmów.
Najwięcej nominacji – po 10 – otrzymały trzy obrazy: "Mój Nikifor" Krzysztofa Krauzego, "Pręgi" Magdaleny Piekorz oraz "Wesele" Wojciecha Smarzowskiego. Wszystkie wyżej wymienione filmy nominowane zostały w kategorii najlepszy film. Cztery nominacje otrzymali twórcy filmu "Ubu Król"
Członkowie Polskiej Akademii Filmowej po raz pierwszy głosowali w nowej kategorii: najlepszy film europejski. Nominacje w tej kategorii otrzymały następujące filmy: "Dziewczyna z perłą", hiszpańskie "Złe wychowanie" oraz rosyjski "Powrót".
Zeszłoroczna laureatka Orła za najlepszą główną rolę kobiecą, Katarzyna Figura, również w tym roku otrzymała nominację, za rolę w filmie "Ubu Król". Jest to czwarta nominacja aktorki do Polskich Nagród Filmowych (trzecia przyznana z rzędu w tej kategorii). Pozostałe nominowane w kategorii najlepsza główna rola kobieca, to: Agnieszka Grochowska za film "Pręgi" (pierwsza nominacja do nagrody) oraz Krystyna Feldman za rolę w filmie "Mój Nikifor" (Feldman jest już laureatką nagrody za najlepszą drugoplanową rolę kobiecą w filmie "To ja, złodziej").
W kategorii najlepsza drugoplanowa rola kobieca nominowana została po raz czwarty Kinga Preis (łącznie to piąta nominacja aktorki, wraz z kategorią głównej roli kobiecej; Preis otrzymała dwie nagrody), tegorocznie za rolę w filmie "Symetria". Kategorię zamykają Dorota Kamińska (nominacja za rolę w "Pręgach") oraz Iwona Bielska (za film "Wesele"). Dla obu aktorek to pierwsze nominacje do nagród.
O nagrodę za najlepszą główną rolę męską, trzeci raz ubiega się Michał Żebrowski, tegorocznie nominowany za rolę w filmie "Pręgi". Pozostali konkurenci w tej kategorii to: Marian Dziędziel (za film "Wesele") oraz Jan Peszek (za rolę w filmie "Ubu Król"). Dla obu aktorów to pierwsze nominacje.
Zeszłoroczny laureat Orła za najlepszą drugoplanową rolę męską, Jan Frycz, również tegorocznie nominowany został w tej kategorii, za rolę w filmie "Pręgi". Dla Frycza to łącznie piąta nominacja do Polskich Nagród Filmowych. Pozostali nominowani w tej kategorii, to: Borys Szyc, za rolę w "Symetrii"; Arkadiusz Jakubik, za film "Wesele" oraz Krzysztof Globisz, który wystąpił w obrazie "Zerwany".
Piątą nominację do Orłów otrzymał operator filmowy Krzysztof Ptak, dwukrotny laureat nagrody. Siódmą nominację otrzymał dźwiękowiec Marek Wronko, natomiast jego kontrkandydat Nikodem Wołk-Łaniewski piątą.
Najwięcej nagród – po 6 – otrzymały dwa filmy: "Wesele" Wojciecha Smarzowskiego oraz "Mój Nikifor" Krzysztofa Krauzego. Pierwszy z wymienionych tytułów, odebrał nagrody w kategorii najlepszy film i reżyseria. "Mój Nikifor" otrzymał nagrody za najlepszy scenariusz oraz główną rolę kobiecą Krystyny Feldman. Film "Pręgi" pomimo dziesięciu nominacji, otrzymał jedną nagrodę – za drugoplanową rolę męską Jana Frycza, dla którego to druga nagroda otrzymana z rzędu w tej kategorii.
Nagrodę za najlepszą główną rolę męską otrzymał aktor Marian Dziędziel za rolę w filmie "Wesele". Najlepszą drugoplanową rolę kobiecą zagrała Iwona Bielska, która również wystąpiła w filmie Smarzowskiego.
Nagrodę za najlepszy film europejski przyznano brytyjskiemu filmowi "Dziewczyna z perłą" w reżyserii Petera Webbera.
Podobnie jak Jan Frycz, operator filmowy Krzysztof Ptak odebrał drugą nagrodę z rzędu dla najlepszych zdjęć, tym razem w filmie "Mój Nikifor". Dźwiękowiec Nikodem Wołk-Łaniewski za pracę nad tym samym obrazem, otrzymał trzecią statuetkę. Nagrodę za osiągnięcia życia przyznano Jerzemu Kawalerowiczowi.

</doc>
<doc id="133777" url="https://pl.wikipedia.org/wiki?curid=133777" title="Roślina okopowa">
Roślina okopowa



</doc>
<doc id="133779" url="https://pl.wikipedia.org/wiki?curid=133779" title="Przewodnik Katolicki">
Przewodnik Katolicki

Przewodnik Katolicki – najstarszy w Polsce tygodnik o tematyce społeczno-religijnej powstały z inicjatywy arcybiskupa gnieźnieńskiego i poznańskiego Floriana Stablewskiego. Od momentu powstania tygodnik jest wydawany przez Drukarnię i Księgarnię św. Wojciecha.
Historia.
Ukazywał się od 17 stycznia 1895 do 3 września 1939 roku, wydawanie tygodnika zostało wznowione 8 grudnia 1956 roku. W momencie założenia „Przewodnik” miał łączyć swoją główną misję – utwierdzanie w wierze katolików i informowanie o życiu Kościoła z walką o utrzymanie polskości. Aby to osiągnąć miał jednoczyć wszystkie warstwy społeczne, kształtować ich świadomość społeczno-polityczną przez edukację i zabawę. Znalazły się w nim także miejsce na porady prawne, zdrowotne, na temat wychowania dzieci, a także relacje z podróży. O nowoczesnym charakterze pisma świadczyć może zamieszczanie w XIX wieku reklam i ogłoszeń, aby obniżyć koszt wydawania gazety.
Obecnie „Przewodnik Katolicki” koncentruje się na sprawach dotyczących wiary, a także życia Kościoła lokalnego i powszechnego. Zamieszczane są w nim również felietony pisane przez polskich i zagranicznych komentatorów oraz artykuły o tematyce społecznej, psychologicznej, młodzieżowej i kulturalnej. W każdym numerze znajduje się również dodatek diecezjalny (poznańsko-kaliski, gnieźnieński, włocławski, bydgoski, łódzki), redagowany odpowiednio przez oddziały w Poznaniu, Gnieźnie, Włocławku, Bydgoszczy i Łodzi.
W styczniu 2007 roku, kiedy to „Przewodnik Katolicki” zwiększył swoją objętość o 16 stron, został utworzony Przewodnik Młodych, czyli czterostronicowy dział redagowany dla młodzieży i przy jej udziale.
„Przewodnik Katolicki” ukazuje się w nakładzie ok. 20 tys. egzemplarzy, zaś dystrybucja odbywa się poprzez parafie oraz podobnie jak inne gazety, dostępny jest w kioskach i salonach prasowych w całym kraju. Jest najpopularniejszym tygodnikiem opinii w Wielkopolsce i województwie kujawsko-pomorskim.
Od stycznia 2008 została nawiązana współpraca z największym tygodnikiem we Włoszech: „Famiglia Cristiana”.
W numerze 51/2009 „Przewodnik Katolicki” całkowicie zmienił swój layout oraz winietę. Od grudnia 2009 roku opisywany jest jako "Ogólnopolski tygodnik dla rodzin". Wprowadzenie nowej szaty graficznej zainicjowało również powstanie nowych rubryk: przewodnik życia duchowego oraz przewodnik codziennego życia.
Ma swój dziecięcy odpowiednik, „Mały Przewodnik Katolicki”, który jest miesięcznikiem.
W październiku 2022 Fundacja „Dzieło Nowego Tysiąclecia” nagrodziła „Przewodnik Katolicki” nagrodą TOTUS TUUS za rok 2022 w kategorii „TOTUS TUUS medialny im. bpa Jana Chrapka". W uzasadnieniu Kapituły napisano, że nagroda została przyznana za ukazywanie orędzia chrześcijańskiego z nadzieją i otwartością potrzebną współczesnemu człowiekowi oraz inspirowanie krytycznej debaty w łonie w Kościoła w zgodzie z duchem Ewangelii. Gala wręczenia nagród odbyła się na Zamku Królewskim w Warszawie. Nagrodę odebrał ks. Wojciech Nowicki, redaktor naczelny tygodnika.

</doc>
<doc id="133782" url="https://pl.wikipedia.org/wiki?curid=133782" title="Kwaśne deszcze">
Kwaśne deszcze



</doc>
<doc id="133788" url="https://pl.wikipedia.org/wiki?curid=133788" title="Rośliny włókniste">
Rośliny włókniste

Rośliny włókniste, rośliny włóknodajne – rośliny, które dostarczają włókien naturalnych; wyróżniające się od innych roślin ich dużą zawartością, łatwością ich izolacji i właściwościami użytkowymi. Rośliny włókniste dzielone są ze względu na miejsce występowania włókien (cała roślina lub określone organy) oraz przeznaczenie pozyskiwanego z nich surowca. Rośliny włóknodajne dostarczać mogą włókien przędnych służących do wyrobu tkanin i jest to najbardziej ceniony surowiec włókienniczy. Czasem rośliny włókniste utożsamiane są tylko z dostarczającymi włókien nadających się do przędzenia i tkania. Do roślin włóknistych w szerszym ujęciu zalicza się także rośliny dostarczające surowca plecionkarskiego, wyściółkowego, służącego do podwiązywania i papierniczo-celulozowego.
Użytkowanie roślin włóknistych ma miejsce od najdawniejszych czasów istnienia cywilizacji ludzkiej. Pierwotnie, a nawet współcześnie w wielu społecznościach wiejskich, pozyskiwano je ze stanu dzikiego. Później rozpowszechniły się uprawy. Współcześnie coraz większą rolę odgrywa pozyskiwanie włókien roślinnych z odpadów pochodzenia roślinnego powstających w produkcji żywności i w innych gałęziach przemysłu. Rozwija się także przetwórstwo i zakres zastosowań samych włókien – wykorzystywane są w diecie (jako włókno pokarmowe), w przemyśle żywnościowym do produkcji biodegradowalnych błon, do wyrobu biopolimerów, biokompozytów, biopaliw, rozwija się także technologia włókiennicza.
W połowie XX wieku znano ponad dwa tysiące gatunków roślin włóknistych, a w kolejnych dziesięcioleciach odkrywano kolejne, zwłaszcza w strefie międzyzwrotnikowej – np. we florze Filipin zidentyfikowano 800 takich roślin, a w Indiach ponad 450. Do najważniejszych ze względu na wielkość produkcji należą: bawełna, juta, len zwyczajny, konopie siewne i ketmia konopiowata (kenaf).
Rośliny włókniste należą do roślin przemysłowych.
Włókna roślinne.
Włóknami nazywane są silnie wydłużone komórki o ścianach komórkowych silnie wysyconych celulozą. Występują we wszystkich organach wszystkich roślin. Celuloza występuje we włóknach w udziale powyżej 50%, osiągając największe udziały (ponad 90%) we włóknach bawełny i szczmiela białego (ramii), ponad 70% celulozy zawierają włókna lnu zwyczajnego, konopi, puchowca pięciopręcikowego (kapoku). Poza celulozą we włóknach znajdują się tzw. substancje inkrustujące: hemicelulozy, pektyny, ligniny, woski, w mniejszym stopniu taniny, żywice, białka i tłuszcze. Różny udział i skład tych substancji ma wpływ na procesy technologiczne i właściwości włókien. Pektyny przykładowo odpowiadają za powiązania pęczków włókien z tkankami przyległymi i wydobycie włókien wymaga uprzedniego zniszczenia pektyn. Włókna różnych roślin różnią się właściwościami chemicznymi, fizycznymi, morfologicznymi i anatomicznymi, co przekłada się na różną ich długość, barwę, kształty, skład, siłę, trwałość i odporność na działanie wody.
Podział roślin włóknistych.
Ze względu na część roślin wykorzystywaną jako źródło surowca dzieli się rośliny włókniste na takie, których źródłem surowca są:

</doc>
<doc id="133795" url="https://pl.wikipedia.org/wiki?curid=133795" title="Roślina włóknista">
Roślina włóknista



</doc>
<doc id="133796" url="https://pl.wikipedia.org/wiki?curid=133796" title="Rośliny włóknodajne">
Rośliny włóknodajne



</doc>
<doc id="133798" url="https://pl.wikipedia.org/wiki?curid=133798" title="Roślina włóknodajna">
Roślina włóknodajna



</doc>
<doc id="133799" url="https://pl.wikipedia.org/wiki?curid=133799" title="Rośliny zielarskie">
Rośliny zielarskie



</doc>
<doc id="133800" url="https://pl.wikipedia.org/wiki?curid=133800" title="Ekshalacja">
Ekshalacja



</doc>
<doc id="133801" url="https://pl.wikipedia.org/wiki?curid=133801" title="Ekshalacje wulkaniczne">
Ekshalacje wulkaniczne



</doc>
<doc id="133810" url="https://pl.wikipedia.org/wiki?curid=133810" title="Biegus arktyczny">
Biegus arktyczny

Biegus arktyczny ("Calidris melanotos") – gatunek średniej wielkości ptaka wędrownego z rodziny bekasowatych (Scolopacidae). Nie wyróżnia się podgatunków. Nie jest zagrożony wyginięciem.
Występowanie.
Zamieszkuje tundrę od Półwyspu Jamalskiego w Rosji na wschód po zachodnie wybrzeża Zatoki Hudsona w Kanadzie. Zimuje głównie w środkowej i południowej części Ameryki Południowej, rzadziej w południowo-wschodniej Australii, na Tasmanii i Nowej Zelandii, rzadko na Hawajach.
Do Polski zalatuje – do 2021 roku stwierdzono go 126 razy (obserwowano łącznie 139 osobników).
Status i ochrona.
Międzynarodowa Unia Ochrony Przyrody (IUCN) uznaje biegusa arktycznego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2006 roku, zawiera się w przedziale 25–100 tysięcy osobników. Ze względu na brak dowodów na spadki liczebności bądź istotne zagrożenia dla gatunku trend liczebności populacji uznawany jest za stabilny.
W Polsce objęty ochroną gatunkową ścisłą.

</doc>
<doc id="133811" url="https://pl.wikipedia.org/wiki?curid=133811" title="Wężymord">
Wężymord

Wężymord ("Scorzonera" ) – rodzaj roślin z rodziny astrowatych. Obejmuje w różnych ujęciach 105 do 180 gatunków. Zasięg rodzaju obejmuje północną Afrykę, Europę (bez Irlandii i Islandii) oraz Azję (bez krajów tropikalnego południa). W Polsce rosną jako gatunki rodzime: wężymord górski "S. rosea", wężymord niski "S. humilis" i wężymord stepowy "S. purpurea", a jako rośliny przejściowo dziczejące: wężymord siwy "S. cana" oraz zaliczany tu w części ujęć systematycznych trzonczak pierzasty "S. laciniata".
Systematyka.
Rodzaj z podplemienia "Scorzonerinae", plemienia "Cichorieae" z podrodziny "Cichorioideae" z rodziny astrowatych "Asteraceae". Podplemię i większość zaliczanych doń rodzajów ma potwierdzony monofiletyzm, jednak rodzaj "Scorzonera" jest polifiletyczny, z gatunkami należącymi do różnych kladów wspólnie z innymi rodzajami ("Tourneuxia", "Lasiospora", "Takhtajaniantha" i "Podospermum"). W niektórych ujęciach w efekcie część z ww. rodzajów jest tu włączana.

</doc>
<doc id="133812" url="https://pl.wikipedia.org/wiki?curid=133812" title="Kot burmski">
Kot burmski

Kot burmski (nazwa hodowlana; zwany także kotem burmańskim – nie należy go jednak mylić z kotem birmańskim) pochodzi z klasztorów i pałaców starożytnej Birmy. Koty tej rasy należą do tzw. grupy azjatyckiej.
Historia rasy.
Pierwsza wzmianka o kocie burmańskim pojawia się w księdze poezji o kotach, która ukazała się w okresie Ayudhya (1350–1767), a obecnie znajduje się w zbiorach Muzeum Departamentu Sztuki Uniwersytetu Bangkoku. Koty te hodowane były przez mnichów jako kot świątynny. Zwane były „świątynną strażą” ze względu na swoje szczególne brwi (prawie nieowłosione plamki nad oczami), które sprawiały wrażenie, jakby kot ten miał oczy zawsze otwarte. Wierzono, że dusza osoby, która zmarła, przed przejściem na najwyższy poziom doskonałości w następnym życiu, żyła jeszcze jakiś czas w ciele świętego kota. Kot taki po śmierci miał wstawiać się u Buddy za swoim właścicielem.
W roku 1889 Harrison Weir, organizator pierwszej nowożytnej wystawy kotów rasowych w Crystal Palace, opisał dwa warianty kota syjamskiego. Pierwszy opisany typ był jasno ubarwiony z ciemniejszymi znaczeniami, drugi zaś – jego zdaniem przypadkowa odmiana – kot o czekoladowej barwie. Jaśniejszy, znaczony typ niezmienne wygrywał na wystawach z odmianą czekoladową, tak że z czasem „czekoladowy Syjam” odpadł z konkursu.
W roku 1930 emerytowany lekarz marynarki wojennej USA, dr Joseph G. Thompson, mieszkający w San Francisco, sprowadził z Birmy brązową kotkę i nadał jej imię „Wong Mau”. Kotkę początkowo uważano za nową odmianę kota malajskiego, Wong Mau okazała się być kotem tonkijskim, tj. syjamsko-burmańską hybrydą. W USA nie było kota podobnego do „Wong Mau”, zatem dr Thomson (wraz z trójką wybitnych hodowców: Virginią Cobb, Billym Gerstem i dr Clydem E. Keelerem) sprowadził z Tajlandii kocura syjamskiego o imieniu „Tai Mau”. Niektóre koty z tego miotu były podobne do matki, a niektóre były typowymi kotami syjamskimi. Dopiero skrzyżowanie „Wong Mau” z jej synem „Yen Yen” zaowocowało powstaniem trzeciego typu kolorystycznego, o ciemnobrązowej barwie. Od tej pory można mówić o powstaniu nowej hodowli kotów – kotów burmskich.
W roku 1934 kandydaturę kota burmańskiego zgłoszono do oficjalnego spisu kotów rasowych w Stanach prowadzonego przez Cat Fanciers' Association (pol.: "Towarzystwo Miłośników Kotów"; CFA), a w roku 1936 rasa ta została zaakceptowana do wpisu. Ze względu na rosnące zainteresowanie kotem burmańskim, a przez co i ogromne zapotrzebowanie na kocięta, do hodowli zaczęto ponownie używać kota syjamskiego, przez co powstały kolejne hybrydy: o barwie szampana, niebieskie i platynowe. To znowu doprowadziło do zawieszenia rejestracji, gdyż CFA nie była przekonana, czy kot burmański jest rzeczywiście oddzielną rasą. Rasę zarejestrowano ponownie w roku 1953, a w 1957 wróciła na wystawy.
Stworzono standard rasy podkreślający różnice między kotem burmańskim a syjamskim i w roku 1959 standard ten został przyjęty przez CFA. Od tego czasu w standardzie zmieniło się bardzo niewiele.
Hodowla w Polsce.
Kot burmański jest już hodowany w Polsce, choć rasy tej nie można zaliczyć do rozpowszechnionych. Pierwsza kotka rasy burmańskiej – niebieska „Anne Louise Falyu's” z hodowli holenderskiej pojawiła się w Polsce w 1992 roku. W 1994 i 1995 roku dołączyły do niej dwa kocury – rudy – „Harry Fox” z Czech i czekoladowy – „Solo Junior Off Indra” z Holandii. .
Herb.
Jako że kot burmański jest członkiem „kociej arystokracji”, posiada swój herb. U szczytu herbu kota burmańskiego znajduje się paw z rozpostartym ogonem, symbol narodowy Birmy. Po obu stronach pawia stoją lwy zwane „Klinthe”. Obramowanie herbu nawiązuje do wzornictwa stosowanego w zdobieniu świątyń. Główny element herbu stanowi podobizna sobolego kota burmańskiego. Poniżej znajdują się trzy symbole dziedzictwa narodowego Birmy. Pośrodku, poniżej podobizny kota, siedzi Budda z pagody Szwegadon. Po lewej jego stronie widać słonie niosące drogocenne drewno tekowe. Po prawej stronie kobieta birmańska tańczy na tle typowego domu miasta Rangun. Imię i zawołanie znajdują się u podnóża herbu: "Kot Burmański – Inteligencja – Godność – Uczuciowość"
Cechy ogólne.
Kot burmski akceptuje towarzystwo innych zwierząt w domu. Ciężko znosi samotność. Jest to typowo domowy kot, tzn. że nie należy go przyuczać do samotnych wędrówek po okolicy, gdyż zatracił on wiele zachowań umożliwiających przeżycie w warunkach naturalnych. Występuje w wielu odmianach barwnych, niezależnie.
Wygląd.
Postura
Koty burmańskie są kotami o średniej wielkości. Ważą od 3 do 4 kilogramów. Mają zwartą i muskularną budowę. Mają szeroką, wysklepioną klatkę i niezbyt długie, silne nogi o małych okrągłych łapach.
Głowa
Głowa kota burmańskiego jest okrągła, pełna, czoło zaokrąglone, pysk z profilu niemal płaski, broda wyraźnie okrągła, kości policzkowe wysokie, a u kocurów wyraźnie zaznaczone.
Oczy
Oczy powinny być duże, ale nie wystające, okrągłe. Barwa oscyluje między żółtą a żółtozieloną (z wiekiem oczy kota zielenieją), a za szczególnie pożądane uważa się „złote” znaczenia.
Uszy
Uszy u kota burmańskiego są szeroko rozstawione, grubsze u nasady, ku górze zwężają się i są okrągło zakończone; postawione lekko ku przodowi.
Ogon
Ogon powinien być prosty, lub jedynie lekko zawijający ku górze, średniej długości i grubości.
Futro
Koty burmańskie występują w dziesięciu odmianach barwnych:
Charakterystyczne dla rasy jest rozmieszczenie kolorów nieco jaśniejszych w dolnych partiach tułowia (podbrzusze i klatka piersiowa) i ciemniejszym na pysku (tzw. maska), uszach, nogach, i ogonie. Głębia barw ustala się ostatecznie do końca drugiego roku życia kota.
Kolor futra zmienia się wraz z temperaturą: w temperaturze wysokiej futro jaśnieje, w niskiej – ciemnieje. Dlatego właśnie kocięta rodzą się z jaśniejszym futrem, tzn. ich kolor wynika z wysokiej temperatury ciała matki.
Sierść kotów burmańskich jest krótka, dokładnie przylega do ciała i jest jedwabista w dotyku. Jedwabistość ta wynika z faktu, że koty burmańskie nie posiadają podszorstka, przez co, dla ogrzania, lubią przytulać się do człowieka i innych zwierząt. Ze względu na wyjątkowe walory futra koty burmańskie nazywane są „kocimi sobolami”.
Pielęgnacja sierści polega na cotygodniowym wyczesywaniu włosianą szczotką; ewentualnie można też sierść polerować wełnianą szmatką.

</doc>
<doc id="133813" url="https://pl.wikipedia.org/wiki?curid=133813" title="Otoczenie termodynamiczne">
Otoczenie termodynamiczne

Otoczenie termodynamiczne, skrótowo otoczenie, inaczej środowisko to wszystko co nie należy do układu termodynamicznego, teoretycznie cały Wszechświat.
Np. w reakcji chemicznej związki i jony bezpośrednio uczestniczące w reakcji stanowią układ, natomiast wszystkie pozostałe (a także wszystko poza naczyniem reakcyjnym, jeżeli nie jest to układ izolowany) z punktu widzenia reakcji stanowią otoczenie odbierające albo oddające energię (ciepło) lub ustalające warunki reakcji (np. ciśnienie gazu nad cieczą określa temperaturę wrzenia tej cieczy, oraz ciśnienie jej pary w tych warunkach).

</doc>
<doc id="133820" url="https://pl.wikipedia.org/wiki?curid=133820" title="Szampon">
Szampon

Szampon – zazwyczaj płynny środek do mycia włosów, zawierający ciekłe mydło, substancje pieniące oraz substancje pomocnicze, takie jak związki zapachowe, odżywcze, nawilżające, antystatyczne, natłuszczająco-nabłyszczające, lecznicze i koloryzujące włosy.
Historia.
Słowo "shampoo" pochodzi od nazwy tradycyjnego perskiego i hinduskiego masażu włosów z użyciem wyciągów z ziół, a do Europy trafiło dzięki żeglarzom.
Jeszcze na przełomie XIX i XX wieku do mycia głowy wykorzystywano szare mydło, które z uwagi na zasadowy odczyn miało niekorzystny wpływ na włosy – stawały się matowe i trudne do rozczesania. Aby temu zapobiec, stosowano dodatkowo środki o odczynie kwaśnym, np. ocet.
W 1904 r. Hans Schwarzkopf wprowadził na rynek pierwszy szampon w proszku rozpuszczalnym w wodzie, który dzięki niskiej cenie (20 fenigów za saszetkę) szybko zyskał popularność. W 1908 r. asortyment Szwarzkopfa obejmował już szereg szamponów na bazie jajek, dziegciu i rumianku. Od 1909 r. szampony w proszku produkowano w USA – puszka produktu "Canthrox" kosztowała 50 centów i wystarczała na 15 myć. Według producenta szampon miał zapobiegać łupieżowi, wypadaniu włosów oraz siwieniu.
W 1927 roku, już po śmierci Schwarzkopfa, jego firma wprowadziła na rynek pierwszy szampon w płynie, który natychmiast stał się rynkowym przebojem. W kolejnym roku firma opatentowała pierwszą odżywkę do włosów o nazwie "Schwarzkopf Haarglanz".
Na lata 40. XX w. przypadł dalszy rozwój rynku szamponów. W USA pojawił się "Lustre-Creme" – do jego reklamy producent zatrudnił m.in. Marilyn Monroe i Elizabeth Taylor. Slogan reklamowy brzmiał: "cztery na pięć gwiazd Hollywoodu używa Lustre-Creme". Tymczasem w 1949 r. w sprzedaży pojawił się "Schauma Schwarzkopf", a jego nazwa (niem. "Schaum" – piana) stała się w RFN synonimem szamponu.
Pierwszy polski szampon w płynie został wyprodukowany w latach 60. XX wieku – nosił nazwę "Finezja", a jego producentem była firma Miraculum z Krakowa. Następnie na rynku pojawił się znany do dziś szampon dla dzieci "Bambino".

</doc>
<doc id="133822" url="https://pl.wikipedia.org/wiki?curid=133822" title="Sulmierzyce">
Sulmierzyce

Sulmierzyce (niem. "Sulmierschütz") – miasto w województwie wielkopolskim, w powiecie krotoszyńskim. Miasto stanowi gminę miejską.
W latach 1975–1998 miasto administracyjnie należało do województwa kaliskiego.
Były miastem królewskim Korony Królestwa Polskiego, należały do starostwa odolanowskiego, pod koniec XVI wieku leżały w powiecie kaliskim województwa kaliskiego.
Według danych z 31 grudnia 2012 miasto liczyło 2895 mieszkańców.
W Sulmierzycach urodził się Sebastian Fabian Klonowic.
Struktura powierzchni.
Według danych z roku 2002 Sulmierzyce ma obszar 28,98 km², w tym:
Miasto stanowi 4,06% powierzchni powiatu.
Demografia.
Dane z 31 grudnia 2012:
Położenie.
Miasto leży na skraju Wysoczyzny Kaliskiej, około 42 km na południowy zachód od Kalisza, na wysokości 116–139,8 m n.p.m., nad strumieniem Czarna Woda.
Przez Sulmierzyce przechodzą drogi:
Historia.
Gród istniał tu prawdopodobnie już przed XIII wiekiem. Nazwa współczesnego miasta pochodzi od staropolskiego imienia Sulimir. Sulmierzyce były wzmiankowane już w 1297 roku. Prawa miejskie otrzymały, staraniem starosty odolanowskiego Mikołaja Gruszczyńskiego, w roku 1457 z nadania Kazimierza Jagiellończyka. Lokowano je na prawie magdeburskim. Połączono w tym celu trzy wioski: Stare Sulmierzyce, Nowe Sulmierzyce i Granowice. Położenie na samej granicy wielkopolsko-śląskiej, od XIV w. stanowiącej granicę Królestwa Polskiego, i przy drodze handlowej ze Śląska do Kalisza zapewniło Sulmierzycom lata rozwoju (w 1524 roku otwarto tu komorę celną). Było najlepiej rozwiniętym spośród okolicznych mniejszych miast, wyprzedzało m.in. Odolanów, Ostrów, Raszków, Kwiatków, Sobótkę. Utrzymało tę pozycję do połowy XVIII wieku. W 1545 roku urodził się w Sulmierzycach poeta Sebastian Klonowic.
Wraz z II rozbiorem Rzeczypospolitej w 1793 r. Sulmierzyce przeszły pod administrację pruską (z przerwą 1807–1815). Od 1819 roku miasto należało do rodu von Thurn-Taxis. Mieszkańcy brali aktywny udział w Wiośnie Ludów 1848 roku. Sulmierzycki batalion liczący 300 osób odznaczył się, 22 kwietnia w bitwie o Odolanów, a okoliczni chłopi rozbili pruski oddział spieszący na odsiecz z garnizonu w Ostrowie. W 1862 odbyła się tu manifestacja narodowa, w której wzięło udział 7000 osób. Odsłonięto podczas niej pomnik Sebastiana Klonowica, powstały z fundacji Poznańskiego Towarzystwa Przyjaciół Nauk. Działały tu między innymi Towarzystwo Oświaty Ludowej i Towarzystwo Czytelni Ludowych. W 1895 r. miasto zostało połączone wąskotorową linią kolejową z odległym od 20 km Miliczem.
W 1902 roku odbył się w Sulmierzycach strajk dzieci szkolnych. Do powstania wielkopolskiego sulmierzyczanie wystawili jednostkę liczącą 200 żołnierzy. W nocy z 18 na 19 stycznia odparła ona dwa ataki wojsk niemieckich na Sulmierzyce.
Traktat Wersalski przywrócił w 1920 r. Sulmierzyce Polsce, ponownie wytyczając granicę wzdłuż zachodnich przedmieści. W konsekwencji jedyne połączenie kolejowe miasta uległo zawieszeniu aż do 1945 r. W 1932 miasto włączono, razem z całym powiatem odolanowskim do powiatu ostrowskiego, a w 1934 roku, wraz z wsią Chwaliszew, do powiatu krotoszyńskiego.
W okresie międzywojennym w miejscowości stacjonowała placówka Straży Granicznej I linii „Sulmierzyce”.
Podczas II wojny światowej hitlerowcy zniszczyli pomnik Sebastiana Klonowica. Nowy odsłonięto w roku 1957. Przejęcie Śląska przez Polskę i utrata pozycji miasta granicznego po 1945 roku przyczyniła się do znacznego ograniczenia roli Sulmierzyc do tego stopnia, że 1 stycznia 1973 straciły prawa miejskie, przywrócone 9 grudnia 1973 (a więc już po jedenastu miesiącach) dzięki staraniom mieszkańców i inicjatywie Wacława Rogalińskiego. W 1984 roku Sulmierzyce uzyskały w konkursie "Mistrz Gospodarności" drugie miejsce, a w latach 1985 i 1986 miejsce pierwsze. W 1988 roku miasto zostało odznaczone, "w uznaniu zasług położonych dla rozwoju gospodarczego i kulturalnego kraju", Krzyżem Kawalerskim Orderu Odrodzenia Polski. W 1991 r. połączenie kolejowe z Miliczem zostało ponownie zawieszone; tory zostały ostatecznie rozebrane ok. 2000 r.
Gospodarka.
Niewielki ośrodek handlowy i usługowy. Występują podmioty działalności gospodarczej i rzemieślniczej oraz gospodarstwa rolne.
Sąsiednie gminy.
Cieszków, Krotoszyn, Milicz, Odolanów, Ostrów Wielkopolski (gmina wiejska), Zduny

</doc>
<doc id="133824" url="https://pl.wikipedia.org/wiki?curid=133824" title="Europejska Liga Mistrzów">
Europejska Liga Mistrzów



</doc>
<doc id="133826" url="https://pl.wikipedia.org/wiki?curid=133826" title="Andromacha">
Andromacha



</doc>
<doc id="133831" url="https://pl.wikipedia.org/wiki?curid=133831" title="Henryk III Gruby">
Henryk III Gruby

Henryk III z Szampanii (ur. 1244, zm. 22 lipca 1274 w Pampelunie), nazywany "le Gros" ("Gruby"), był hrabią Szampanii i jako Henryk I królem Nawarry.
Był najmłodszym synem Tybalda I Pogrobowca i Małgorzaty de Burbon. W 1269 ożenił się z Blanką (1248 - 2 maja 1302), córką Roberta I, hrabiego d'Artois, oraz Matyldy, córki Henryka II, księcia Brabancji. Blanka była siostrzenicą Ludwika IX, króla Francji.
W grudniu 1270 r. Henryk odziedziczył po swoim najstarszym bracie, Tybaldzie II, królestwo Nawarry oraz hrabstwo Szampanii.
Jego proklamacja w Pampelunie miała miejsce dopiero w marcu następnego roku, a koronacja na króla Nawarry odbyła się w maju 1273 r. Po krótkim okresie rządów zmarł w lipcu 1274 r. Według legendy udusił się swoim własnym tłuszczem.
Nie miał męskich potomków i wygasła na nim linia królów Nawarry z Szampanii. Jego dziedziczką była córka Joanna (jedyne ślubne dziecko). Jej małżeństwo w 1283 r. z Filipem IV (który został królem Francji w 1284 r.) połączyło korony Nawarry i Francji, a Szampania stała się domeną królów Francji.

</doc>
<doc id="133833" url="https://pl.wikipedia.org/wiki?curid=133833" title="Mysql">
Mysql



</doc>
<doc id="133834" url="https://pl.wikipedia.org/wiki?curid=133834" title="Roszpunka warzywna">
Roszpunka warzywna

Roszpunka warzywna, roszponka warzywna ("Valerianella locusta" (L.) Latter. em. Betcke), roszpunka jadalna – gatunek rośliny należący do rodziny kozłkowatych. Jej ojczyzną jest Europa, Azja Mniejsza i Afryka Północna. W Polsce jest rośliną uprawną, ale zdziczałe formy występują również na siedliskach naturalnych (archeofit). Rośnie na obszarze prawie całego kraju (z wyjątkiem części północno-wschodniej). 
Biologia i ekologia.
Roślina jednoroczna lub dwuletnia. Siedlisko: przydroża, zbocza, rowy i pola uprawne (jako chwast lub roślina uprawna). Roślina ruderalna. Kwitnie od lipca do sierpnia. W klasyfikacji zbiorowisk roślinnych gatunek charakterystyczny dla O. "Centauretalia cyani" 
Uprawa.
Nie ma żadnych specyficznych wymagań co do warunków klimatycznych i glebowych. Korzystna jest jednak dla niej łagodna zima, gdyż wówczas zbiór można przeprowadzić także o tej porze roku. Ma krótki okres wegetacji. Wysiewa się ją od początku sierpnia aż do końca września. Zbiera od listopada do kwietnia.
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wymarcie (kategoria zagrożenia: V). Na liście z 2016 nie została oznaczona żadną kategorią zagrożenia.
Nazewnictwo.
Dawne ludowe nazwy tego warzywa to: kozłek sałatka, rapontyka, rapunkuł, rapunkuł jarzynny, raszpanka, roszponka warzywna, roszpunka, roszpunka jadalna, roszpunka jarzynna, roszpunka pospolita, sałatka.

</doc>
<doc id="133837" url="https://pl.wikipedia.org/wiki?curid=133837" title="Joanna I z Nawarry">
Joanna I z Nawarry

Joanna z Nawarry (ur. 14 stycznia 1273 w Bar-sur-Seine, zm. 2 kwietnia 1305 w Vincennes) – królowa Nawarry i hrabina Szampanii 1274-1305, królowa Francji 1285-1305.
Życiorys.
Była córką Henryka I Grubego i Blanki, córki Roberta I, hrabiego d'Artois. Po śmierci ojca w 1274 r. odziedziczyła Szampanię i Nawarrę. W okresie małoletności regencję w jej imieniu sprawowała matka. W wieku jedenastu lat, 16 sierpnia 1284 r., została wydana za następcę tronu francuskiego, przyszłego Filipa IV. W wyniku tego małżeństwa Filip został królem Nawarry, jako Filip I, a królestwa Francji i Nawarry aż do 1328 r. łączyli wspólni władcy z dynastii Kapetyngów. Po śmierci teścia, króla Filipa III Śmiałego, Joanna została królową Francji.

</doc>
<doc id="133838" url="https://pl.wikipedia.org/wiki?curid=133838" title="Fenologia">
Fenologia

Fenologia (gr. "phaínomai – przejawiam, pokazuję się") – nauka badająca zależność pomiędzy zmianami czynników klimatycznych, a periodycznymi zjawiskami w przyrodzie ożywionej, takimi jak kiełkowanie, kwitnienie, owocowanie, zrzucanie liści u roślin, zapadanie w sen zimowy, odloty ptaków do cieplejszych regionów, wystąpienie dwóch pokoleń u niektórych owadów. Ze względu na przedmiot badań można wyróżnić: fitofenologię, zoofenologię oraz agrofenologię.
Sezonową rytmikę zmian fenologicznych, następującą w cyklach rocznych, ukazuje się na mapach za pomocą izofen, linii łączących miejscowości, w których jednocześnie występują dane zjawiska fenologiczne.
Znaczenie.
W gospodarce rolnej fenologia ułatwia dokonanie wyboru odpowiedniej odmiany rośliny uprawnej, ustalenie terminu siewu i zbioru, przewidywanie pojawienia się szkodników upraw.
Fenologiczne pory roku.
Na podstawie obserwacji fenologicznych w strefie klimatu umiarkowanego można wyróżnić 8 do 10 głównych, fenologicznych pór roku.
Projekty obserwacji fenologicznej.
od 2007 r. Instytut Meteorologii i Gospodarki Wodnej prowadzi na obszarze polski w 51 stacjach systematyczne obserwacje fenologiczne 10 roślin — zakres krajowy.
Projekt "BEAGLE" (ang. Biodiversity Education and Awareness to Grow a Living Environment) międzynarodowe obserwacje fenologiczne 6 gatunków drzew.
Projekt "Spring Alive" międzynarodowe obserwacje fenologiczne migracji 5 gatunków ptaków.
Projekt "Pora na pory — obserwacje fenologiczne" obserwacje fenologiczne 3 gatunków roślin.

</doc>
<doc id="133839" url="https://pl.wikipedia.org/wiki?curid=133839" title="Ludwik IX (król Francji)">
Ludwik IX (król Francji)



</doc>
<doc id="133841" url="https://pl.wikipedia.org/wiki?curid=133841" title="Filip IV (król Francji)">
Filip IV (król Francji)



</doc>
<doc id="133843" url="https://pl.wikipedia.org/wiki?curid=133843" title="HMS Enterprise">
HMS Enterprise

Okręty Royal Navy o nazwie HMS "Enterprise" lub HMS "Enterprize":
Cztery inne okręty zostały nazwane przez Royal Navy nazwą "Enterprise", ale nie weszły do służby i dlatego ich nazwa nie jest poprzedzona prefiksem HMS:

</doc>
